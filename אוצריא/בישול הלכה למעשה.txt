

בישול הלכה למעשה

כללי הלכות בישול ופרטיהם




-מהדורת ביקורת-


ניסן גולדמן
כולל "אמרי נועם" דז'יקוב 
גבעת זאב
זמן חורף תש"פ













הבהרה:
הדברים נכתבו לעצמי בדרך לימוד, ואין להורות מהם הלכה למעשה.


כללי הלכות בישול
הלכות בישול רבו פרטיהם, ואסדרם בעז"ה במספר כללים, והם: 
מקור החום – דין בישול בתולדות האור, בחמה ובתולדותיה. וכן דיני בישול במכשירים המצויים כיום [כירה חשמלית, דוד שמש, מיקרוגל, אינדוקציה, מכשיר אדים].
הדברים ששייך בהם בישול - דבר שנאכל ללא בישול. בישול אחר בישול, בלח וביבש. הפשרת שומן קרוש. אפיה אחר אפיה. בישול אחר אפיה ולהפך. אפיה אחר בישול אחר אפיה. הגסה – עירוב התבשיל.
מהות הבישול - הכשרה לאכילה [קולייס האיספנין]. ריכוך והיתוך מתכות ושעווה. התכת אוכל. 
שיעור הבישול - בישול פחות ממאכל בן דרוסאי. בישול כמאב"ד מצד אחד. הפשר – חימום לחום שאין היס"ב. 
שיעור החום הנצרך לבישול - דיני כלי ראשון וכלי שני, עירוי, דבר גוש, כלי שלישי, ופרטיהם השונים. 
בישול בדברים מסויימים - בישול בבשר שור. בישול במלח. בישול בתבלין. עירוב מים חמים וקרים.
וזה החלי בעזרת השם יתברך החונן לאדם דעת.



מקור החום
מתבאר בגמ' (שבת לט.) ובשו"ע (שיח, ג) שכשם שהמבשל באש עצמה איסורו מן התורה, כך המבשל בתולדות האש, כגון שהניח ביצה בצד המיחם איסורו מן התורה. אך בישול בחמה עצמה הוא מותר, כגון להניח מים בשמש שיתחממו. ואילו בישול בתולדות החמה כגון לשבור ביצה ע"ג סודרים שהוחמו בשמש, אסור מדרבנן משום שגזרו שמא יתחלף בתולדות האש.
עוד מבואר בגמ' (שם) שנח' תנאים בדין חמי טבריה אם דינם כדין תולדות החמה או כדין תולדות האש, ולהלכה פסק הרמב"ם (שבת ט, ג) שאיסורו מדרבנן כדין תולדות חמה.
בישול באש ובתולדותיה
א. המבשל באש עצמה חייב חטאת. וכן המבשל בתולדות האש, דהיינו בדבר שהתחמם מכח האש, חייב חטאת כמו בישול באש עצמהא.
בישול בחמה עצמה
ב. בישול בחמה עצמה מותר אף לכתחילהב.
בישול בתולדות חמה
ג. אסור מדרבנן לבשל בתולדות החמה, דהיינו דבר שהתחמם מכח השמש, משום שגזרו שמא יבוא להתחלף בתולדות האורג.
בישול ע"ג גג רותח
ד. ואין חילוק אם הדבר המתבשל טמון מכל צדדיו בדבר החם כגון שמטמינו בחול רותחד, או שרק מונח מעל גביו וכגון שמגלגלו ע"ג גג רותחה, בכל מקרה אסור כדין תולדת החמה.
בישול בחמי טבריא
ה. המבשל בחמי טבריה וכל מעיינות חמים כיוצא בהם, דינו כמבשל בתולדות החמה שאסור מדרבנןו. 
עבר ובישל בתולדות החמה – דינו בדיעבד
ו. אם עבר ובישל בתולדת החמה, נאסר המאכל אפ' בדיעבד. אך במוצאי שבת מותר אף למבשל עצמו, ואפ' אם עשה כן במזידז.
דוגמאות מעשיות
שימוש בדוד שמש בשבת
ז. השימוש בדוד שמש יש בו משום בישול בתולדות חמה, שהרי המים הקרים נכנסים לתוכו ומתבשלים בתוך המים החמיםח. [וי"א טעם נוסף לאיסור, משום שהחימום ע"י הקולטים נחשב ג"כ לבישול בתולדות חמהט.] ולכן אסור להשתמש בו בשבת מדרבנןי. וכמובן שאם המים הורתחו ע"י החשמל [-בוילער], הוא איסור תורה.
[ויש שדנו להתירו מצד אחר, משום דהוי גרמא ואינו מתכוון בפסיק רישיה, ואין כאן המקום לדון בזה.]
בישול ע"י גוף חימום חשמלי
ח. בישול ע"י גוף חימום חשמלי כגון תנור או כירה חשמלית וכיו"ב דינו כבישול באש עצמהיא.
חימום מים באלקטרוליזה (מכשיר אדים חמים)
ט. לדעת החזו"א המחמם מים ע"י העברת זרם החשמל בתוכם, איסורו מן התורה משום שהוא כעין "עיבור אש", אך הגרשז"א זצ"ל לא קיבל דבריו וס"ל דאיסורו מדרבנן כבישול בחמהיב. ודבר זה מצוי במכשיר אדים חמים.
בישול במיקרוגל
י. בישול במיקרוגל, כ' האגרות משהיג דאיסורו מן התורה. ויש מפקפקים בזהיד.
 בישול בכיריים אינדוקציה
יא. כיריים אינדוקציה, שהסיר מתחמם ע"י שדה אלקטרומגנטי, דינם כבישול במיקרוגל שלדעת האגרות משה אסור מן התורהטו.



הדברים ששייך בהם בישול
דברים שנאכלים גם ללא בישול
כ' הרמב"ם (שבת ט, ג) "המבשל על האור... דבר שאין צריך בישול כלל פטור". וכ' הפמ"ג (מ"ז שיח, ו) דהיינו דבר שאינו משתנה כלל ע"י בישול, ובזה מותר לכתחילה. אבל אם הוא משתנה ע"י הבישול ואפ' לגריעותא יש בו משום בישול, אלא שאם אינו חפץ בבישולו הוי מקלקל ואסור מדרבנן.
וכ' המשנ"ב (שעה"צ שיח, קיד) שפירות שנאכלים חיים אבל משתבחים ע"י בישולם, איסור בישולם הוא מן התורה, והרמב"ם מיירי דווקא בדבר שאינו משתבח ע"י הבישול. וכן מפורש בספר אור זרוע (שבת סב), והביא ראיה לזה מחימום מים שהוא איסור תורה משום שהם משתבחים עי"ז. [ודלא כדעת כמה אחרוניםטז שרצו לומר דאיסור בישול בפירות שנאכלים חיים הוא מדרבנן.]

דבר שמשתבח ע"י בישול
יב. דבר שראוי לאכילה בלא בישול, אך משתבח ע"י בישול יש בו איסור בישול מן התורהיז. 
דבר שאינו משתבח ע"י בישול
יג. דבר שאינו משתבח בבישולו כלל, אין בו איסור בישול מן התורה. ואם אין הבישול משפיע עליו כלל, מותר לבשלו אף לכתחילהיח.
דוגמאות מעשיות
מלפפון חמוץ ליד הקוגל
יד. יש להקל לתת מלפפון חמוץ ליד הקוגל, ואין לחוש בו לבישול, משום שאין הבישול משביח אותו כלל, והוא אינו מכוון לכךיט.
בישול אחר בישול
הכלל הוא שאין בישול אחר בישול, אך בשתי מקרים יש עדיין איסור לבשל דבר שהתבשל כבר: א. בדבר שהתבשל במקצת ולא התבשל לגמרי. ב. דבר לח כגון רוטב שהצטנן וחוזר ומחממו. ונפרט דעות הראשונים וההלכה בב' הנושאים הללו.
בישול בדבר המבושל כמאכל בן דרוסאי
לדעת הרמב"ן והרשב"א דבר שהתבשל כמאכל בן דרוסאי, דהיינו שראוי לאכילה ע"י הדחק, שוב אין בו איסור בישול ומותר לחזור ולבשלו. וכן דעת הרא"ש ועוד ראשונים. אך דעת הרמב"ם ורש"י היא שכל זמן שאינו מבושל כל צרכו עדיין יש בו משום איסור בישול.
להלכה נפסק בטור ובשו"ע (שיח ד) שכל שאינו מבושל כל צרכו יש בו משום בישול אחר בישול. 
בישול בדבר לח שהצטנן
עוד נח' הראשונים בדין בישול בדבר לח וצלול כעין רוטב, לדעת הרמב"ם והרשב"א אם התבשל כל צרכו שוב אין בו משום בישול אפ' הוא צונן. אך לדעת הרא"ש לח שהצטנן יש בו משום בישול אחר בישול לשוב ולחממו. ורבנו ירוחם חילק שדבר שמצטמק ויפה לו יש בו בישול אחר בישול בלח, אבל במצטמק ורע לו אין בישול אחר בישול בלח שהצטנן.
להלכה דעת השו"ע (שיח, ד) היא שיש בישול אחר בישול בלח שהצטנן. וכ' המשנ"ב (סקכ"ה) דאף במצטמק ורע לו נמי דינא הכי לדעה זו. אך לדעת הרמ"א (שיח, טו) נהגו להקל אם לא הצטנן לגמרי.
דבר יבש מבושל כל צרכו
טו. דבר יבש המבושל כל צרכו מותר לבשלו משום שאין בישול אחר בישולכ, ואפ' אם הוא צונן.
דבר לח מבושל כל צרכו ועדיין רותח
טז. וכן דבר לח המבושל כל צרכו והוא עדיין חם בשיעור שהיס"בכא אין בו איסור בישול, ומותר להחזירו למקום חם לפי תנאי ההיתר הנדרשיםכב.
דבר שאינו מבושל כל צרכו
יז. אבל דבר שאינו מבושל כל צרכו, אפ' אם הוא מבושל כמאכל בן דרוסאי דהיינו שנאכל ע"י הדחק, אסור להוסיף ולבשלו, בין בלח ובין ביבשכג. ואיסור זה הוא מן התורהכד.
בישול אחר בישול במאב"ד – דינו בדיעבד
יח. עבר ובישל דבר שהיה מבושל כמאב"ד, מותר בדיעבדכה.
לח שהצטנן
יט. דבר לח כגון מרק או רוטב וכיו"ב שהצטנן, לדעת השו"ע אם חומו פחות משיעור שהיד סולדת בו אסור לחזור ולחממוכו מן התורהכז. אך לדעת הרמ"א אף אם חומו פחות מיס"ב, כל שלא הצטנן לגמרי מותר לחזור ולחממוכח.
להחזיר מכלי שני לכלי ראשון
כ. לדעת השו"ע שיש בישול אחר בישול בלח שהצטנן, יש להחמיר אף בלח שהועבר לכלי שני, שדינו כנצטנן אפ' אם הוא רותח, ואין לחזור וליתנו בכלי ראשוןכט. [וכמובן שלדעת הרמ"א מותר בזה ג"כל.]
לח שהצטנן בכלי שני
כא. לח שהצטנן לגמרי יש להקל ליתנו בכלי שנילא.
בישול לח שהצטנן – דינו בדיעבד
כב. עבר ובישל דבר לח שהצטנן לגמרי, דינו בדיעבד התבאר בהערהלב.
חימום והפשרת שומן שנקרש
בדין הפשרת שומן – שהוא קרוש כשהוא צונן ונפשר כשהוא מתחמם, יש לדון מב' צדדים: [א] איסור נולד, שהשומן היה קרוש וכעת הוא נהפך לנוזל. [ב] איסור בישול, ואע"פ שהוא מבושל יש לדון מצד בישול אחר בישול בדבר לח. [ועי' להלן שיש לדון מצד נושא נוסף, והוא ריכוך דבר הקשה.]
מצד איסור נולד – פסק בספר התרומה (סי' רלה) שאסור ליתן פשטידה שיש בה שומן קרוש כנגד האש משום שהוא נימוח והוה ליה נולד, וכמו שאסור לרסק שלג וברד בשבת. אך רוב הראשונים (סמ"ג, רמב"ן, ר"ן ועוד) חלקו עליו והתירו משום שאין זה נחשב כמעשה בידיים אלא ממילא ושרי.
ולהלכה פסק השו"ע (שיח, טז) כפי הדעות המתירות. אך הרמ"א כ' דנהגו להחמיר, אא"כ הוא מקום צורך.
מצד איסור בישול – לדעת הלבוש והט"ז, כל הנדון הנ"ל הוא דווקא בהפשר במקום שאין היד סולדת בו, דאי במקום שהיד סולדת בו ודאי אסור לכו"ע משום בישול אחר בישול, שהרי כשהוא מתחמם הוא לח ויש בישול אחר בישול בלח שהצטנן. אך המג"א נקט דאף במקום שהיד סולדת בו מותר, דחשיב כדבר יבש ולא כדבר לח. וכ' המשנ"ב שטעמו משום דבשעה שמניחו ליד האש הוא יבש ולא לח. 
ותוספת ביאור הוסיף בחי' רעק"א (סי' רנג) דכל זמן שהוא יבש לא פקע ממנו שם מבושל, וכאשר התחמם ונעשה נוזל הוא חם קצת, וגם לח שהצטנן והוא עדיין חם קצת יש עליו שם מבושל לדעת הרמ"א (שיח טו). 
להלכה פסק המשנ"ב (סק"ק) כדעת המג"א לקולא.
חימום רוטב קרוש
כג. דבר לח שנקרש, כגון שומן של עוף ובשר או רוטב של דג, והוא מבושל כל צרכו, לדעת השו"ע מותר ליתנו כנגד המדורה במקום שהיס"ב ואין לחוש לא לאיסור נולד ולא לאיסור בישוללג. אך לדעת הרמ"א יש להימנע מכך, אם לא במקום צורךלד.
אם הרוטב מועט או שאינו ניכר
כד. אף לדעת הרמ"א, אם השומן נבלע מיד כשנפשר ואינו ניכר, מותרלה. וכן אם הוא דבר מועט שרק טופח ע"פ החתיכה מותרלו.
נתינה קודם הסקה
כה. היתר נוסף ישנו, ליתן את הפשטידה קודם הסקה, כגון שנותנו ע"ג פלטה כבויה שתידלק ע"י שעון שבת. אך אין לעשות כן בפני ע"הלז.
כשיש בו גם לח שהצטנן
כו. וכמובן שאם יש בו גם חלק שהוא נוזלי ולא נקרש כלל, אסור מן הדין ליתנו במקום שהיד סולדת בו אם הצטנן לגמרי, וכדין כל דבר לח שהצטנןלח.
דוגמאות מעשיות
סוכר ומלח מבושלים
כז. מעיקר הדין מותר ליתן סוכר ומלח מבושלים אף בכלי ראשון, שהרי אין בישול אחר בישוללט. ומ"מ טוב להחמיר ליתנם רק בכלי שנימ.
שרייה אחר שרייה
במשנה (קמה:) שנינו "כל שבא בחמין מערב שבת שורין אותו בחמין בשבת". ונח' הראשונים בפירוש "שבא בחמין", הרמב"ם מפרש שנשרה בחמין בכלי ראשון, ודי בכך כדי להתיר לשרותו בשבת בכלי ראשון. אך רש"י ועוד מפרשים שמדובר שהתבשל לגמרי, אבל דבר שרק נשרה בכלי ראשון אסור לשרותו בכלי ראשון, משום שהוא מוסיף ומתבשל עוד. וכן הכרעת השו"ע (שיח, ד) לאיסור.
דבר שנשרה מערב שבת בכלי ראשון
כח. דבר שנשרה מערב שבת בכלי ראשון שלא ע"ג האש, יש להחמיר שלא לחזור ולשרותו בשבת בכלי ראשון, דאולי יתבשל עוד עי"זמא, אך בכלי שני מותרמב.
אפיה אחר אפיה
הטור (שיח) מביא דעות שסוברות שלדעת האומר שיש בישול אחר אפיה, יש גם אפיה אחר אפיה. אך מסקנתו היא שלכו"ע אין אפיה אחר אפיה. וכן הלכה.
כט. אין אפיה אחר אפיה, ומותר לחזור ולאפות דבר אפוי, וכן לצלות דבר צלוימג.
בישול אחר אפיה
נח' הראשונים בדין בישול אחר אפיה, לדעת היראים אע"פ שאין בישול אחר בישול מ"מ אסור לבשל דבר אפוי, דבישול הוא פעולה שונה מאפיה. אך דעת הראבי"ה היא שכשם שאין בישול אחר בישול כך אין בישול אחר אפיה. וכן הדין לענין צליה, אלא שאפיה היא בפת וצלייה היא בבשר וכיו"ב.
להלכה השו"ע (שיח, ה) הביא ב' דעות בזה, ופי' הרמ"א (שם) דאף לדעה המתירה אין להתיר אלא בכלי שני. והרמ"א פסק דנהגו להזהר לכתחילה אפ' בכלי שני.
נתינת פת בכלי ראשון ושני
ל. לדעת הרמ"אמד לכתחילה יש לחוש לבישול אחר אפיה, ולכן אסור ליתן פת אפ' בכלי שני. ובדעת השו"ע יש שפי' דבכלי ראשון אסור ובכלי שני מותרמה, וי"א דאף בכלי ראשון מותרמו.
נתינת פת בכלי שלישי
לא. אין לחוש לבישול אחר אפיה בכלי שלישימז. וקערה שנותן בה מכלי ראשון ע"י מצקת, יש להקל להחשיבה לענין זה ככלי שלישימח.
דוגמאות מעשיות
טבילת ביסקויט או ופל בכוס תה
לב. אין לטבול ביסקויט או ופל בכוס תה שהיא כלי שני, דהיינו שעירה את הרותחים לתוכה מן המיחםמט, אבל אם היא בכלי שלישי, כגון שנתן המים בכלי אחר ועירה ממנו לכוס, מותרנ.
נתינת חלה או מצה בתוך המרק
לג. מותר ליתן חלה או מצה לתוך קערה של מרק, ואף למנהג בני אשכנז, והטעם משום שנותנים את המרק לקערה ע"י מצקת וחשיב עי"ז ככלי שלישי שאין לחוש בו לקלי הבישולנ.
אפיה אחר בישול
בדברי היראים מפורש שכשם שיש בישול אחר אפיה כך יש אפיה אחר בישול, דסברא אחת היא. וכן פסק המשנ"ב (שיח סקמ"א). 
אמנם מדברי השו"ע (שיח טו) משמע לכאו' שאין אפיה או צלי אחר בישול [ועי' בהערהנא].
חימום כנגד האש בדבר שהתבשל ברוטב
לד. דבר שהתבשל בתוך רוטב אסור להניחו כשהוא יבש כנגד המדורה במקום שהיד סולדת בו, משום שיש צלי לאחר בישולנב. 
בישול אחר אפיה אחר בישול [ולהיפך]
נח' הפוסקים בדין דבר צלוי שחזר והתבשל, וכן בדין דבר מבושל שחזר ונצלה: לדעת הפמ"ג (א"א יז) יש עליו שם צלוי וגם שם מבושל ולכן מותר הן לבשלו והן לצלותו. אך לדעת המשנ"ב בביאור הלכה (שיח ד"ה יש) שמו האחרון הוא עיקר, ומותר לעשות לו כפי הפעולה האחרונה ולא כפי הפעולה הראשונה. ולהלכה יש להחמיר כדעה זו.
מבושל ואח"כ צלוי
לה. דבר מבושל שחזר ונצלה מער"ש, מותר לחזור ולצלותו בשבת, אך יש להחמיר שלא לבשלו שניתנג. 
צלוי ואח"כ מבושל
לו. דבר צלוי שחזר והתבשל מער"ש, מותר לבשלו בשבת אך לא לצלותונד.
דוגמאות מעשיות
חשש בישול אחר צלי אחר בישול בקדרת הטשולנט
לז. מותר להוסיף מים לקדרת הטשולנט שהתייבשה [באופן שאין בזה משום איסור חזרה] ואין לחוש בזה לבישול אחר צלי אחר בישולנה.
איסור הגסה
מתבאר בגמ' (שבת יח:, ביצה לד:) שישנו איסור מן התורה להגיס – כלומר לערב את התבשיל בקדרה. ונח' הראשונים במה מדובר, לדעת הרמב"ן והרשב"א מדובר בדבר שאינו מבושל כל צרכו, וע"י שהוא מגיס בו הוא ממהר ומקרב את בישולו, וזו סיבת האיסור. אבל בדבר שהוא כבר מבושל כל צרכו ואין בו איסור בישול משום שאין בישול אחר בישול, מותר גם להגיס. וכך פירש הבית יוסף גם בדעת הרמב"ם. ולשיטה זו אין חילוק בין קדרה שעומדת ע"ג האש לקדרה שאינה ע"ג האש.
אך הכלבו פירש דעת הרמב"ם שאיסור הגסה הוא גם בדבר שמבושל כל צרכו, אבל דווקא בעודו עומד ע"ג האש ולא לאחר שהורדה הקדירה מן האש. וכן החמיר המשנ"ב להלכה.
הוצאה בכף
לדעת הרמב"ם (שבת ג, יא) כשם שאסור להגיס בקדרה כך אסור להוציא ממנה בכף משום שהוא מגיס, וכן נראה מדברי הרשב"א (שבת יח:). אמנם לדעת הראב"ד (על הרמב"ם שם) הוצאה בכף מותרת ואין בה איסור הגסה.
להלכה הכריע השו"ע (שיח יח) כדעת הרמב"ם שבקדרה שאינה מבושלת כל צרכה אסור ליטול ממנה בכף משום איסור הגסה. 
אך בקדרה מבושלת כל צרכה, הכריע המשנ"ב שאם היא על האש אסור ליטול ממנה בכף [וכדעת הכלבו דלעיל], אבל אם הורדה מעל האש מותר אף להגיס בה, והרוצה להחמיר יחמיר בהגסה ממש ולא בנטילה בכף.
קדרה שאינה מבושלת כל צרכה
לח. קדרה שאינה מבושלת כל צרכה אסור מן התורה להגיס בה, משום שהוא מקרב את בישולה. ואף להוציא ממנה בכף אסור. באיסור זה אין חילוק אם הקדרה עודנה ע"ג האש או שכבר הוסרה מהאשנו.
דינה בדיעבד
לט. עבר והגיס קדרה שאינה מבושלת כל צרכה, אם כבר היתה מבושלת כמאכל בן דרוסאי מותר המאכל בדיעבד.נז
קדרה מבושלת כל צרכה והיא על האש
מ. בעוד הקדרה על האש אסור להגיס בה, ואף להוציא ממנה בכף אסור, כך הכרעת המשנ"בנח. אמנם לדעת השו"ע מותר אף להגיס בהנט.
קדרה מבושלת כל צרכה שאינה ע"ג האש
מא. קדרה שהסירו מע"ג האש והיא מבושלת כל צרכה, מותר להוציא ממנה בכף ואין לחשוש לאיסור הגסה. ואף הגסה מותרת מעיקר הדין, אלא שהרוצה להחמיר יחמירס.



מהות הבישול
בהגדרת התועלת ממלאכת הבישול מצינו כמה אופנים: באוכל- עיקר הבישול הוא להכשירו לאכילה, אך גם בדבר שכבר ראוי לאכילה יש בישול אם הוא משביח אותו, וכנזכר לעיל. וגם בדבר שאינו אוכל- שייך בישול אם הוא מכשירו למלאכתו עי"ז, וכגון הסממנים שהיו במשכן שע"י בישולם נעשו ראויים לצבוע בהם. ועוד אופן של בישול, נזכר בגמ' ובפוסקים שהוא בריכוך דבר הקשה או הקשאת דבר הרך, שגם זו תולדת מלאכת מבשל. 
הכשרת דבר לאכילה
המכשיר דבר שלא היה ראוי לאכילה ועשאו ראוי לאכילה ע"י חום הרי זה איסור תורה של בישול. ואין חילוק אם הוא בכלי ראשון או שני, ואפ' שלישי ורביעי. ומקור לזה ממה ששנינו במשנה (שבת קמה:) שאסור להדיח קולייס האיספנין ומליח הישן במים חמים, משום שהוא גמר מלאכתן, כלומר שעי"ז נכשרים לאכילה. וכן נפסק בשו"ע (שיח ד) להלכה, וכ' הרמ"א (שם) דה"ה לכל דבר קשה שאינו ראוי לאכילה בלא שרייה בחמין שאסור לשרותו בשבת.
ואמנם בחום שאין היד סולדת בו הסתפק הביאור הלכה אם בזה מותר אף כשמכשירו לאכילה עי"ז, או שכל שאין היד סולדת בו אין כאן בישול כלל. ונשאר בצ"ע לדינא.
ויש להדגיש שכל הנאמר כאן הוא דווקא בדבר שאינו ראוי לאכילה כלל, ועשאו ראוי לאכילה. שבזה אין שום חילוק בין בישול מכלי ראשון או כלי שני ושלישי, אבל אם היה ראוי לאכילה כבר קודם לכן ואפ' ע"י הדחק אלא שהוסיף בבישולו, בזה דינו תלוי כפי כל הכללים של כלי ראשון ושני וכו' שיתבארו להלן.
הכשרת דבר לאכילה בכלי שני
א. דבר שאינו ראוי לאכילה, אסור מן התורה להכשירו לאכילה ע"י חום, ואין בזה חילוק אם הוא כלי ראשון או שני וכן הלאה, שכל שהוכשר לאכילה עי"ז הרי זה בישול גמורסא.
הכשרת דבר לאכילה בחום שאין היס"ב
ב. ואף בחום שאין היד סולדת בו יש להחמיר שלא להכינו לאכילהסב.
דוגמאות מעשיות
הכנת מנה חמה
ג. אסור להכין מנה חמה בשבת ואפ' מכלי שני או שלישי ורביעי וכן לעולם, ויש בזה איסור תורהסג. ואפ' אם כל הרכיבים מבושלים כבר אסור, משום שהתייבש לגמרי באופן שאינו ראוי לאכילה, והרי נעקר בישולו הראשון ושוב יש בו משום בישולסד.
דבר שאפשר להכשירו ע"י צונן
נח' הפוסקים בדין דבר שאינו ראוי לאכילה עד שידיחוהו בצונן, האם מותר להדיחו בחמין ולהכשירו בכך לאכילה. לדעת ספר ליקוטי הפרדס (לתלמיד רש"י) מותר להדיחו בחמין מכלי שני וכיו"ב שאינו מבשל ממש, משום שעצם הכשרתו לאכילה היתה ראויה ליעשות גם בצונן. אך לדעת הט"ז יש לאסור גם בזה. ובביאור הלכה הביא ראיות מכמה ראשונים לאיסור, משום שסו"ס משתבח בבישולו.
דבר שראוי להכשירו בצונן
ד. גם דבר שניתן להכנה ע"י מים צוננים אסור להכינו לאכילה בשבת ע"י מים חמים, ואפ' בעירוי מכלי שני אסורסה.
דוגמאות מעשיות
הערינ"ג או גראבדלק"ס
דג מלוח, כגון הדג שנקרא הערינ"ג או מטיא"ס או סלמון כבוש שנקרא גרבדלק"ס, שראוי לאכילה ע"י הדחה בצונן בלבד, או אף בלא הדחה כלל, יש להחמיר לכתחילה שלא להדיחו בחמין ואפ' בעירוי מכלי שניסו.
הכשרת דבר לאכילה בצונן
נח' הפוסקים בדין תיקון אוכל שלא בדרך בישול: לדעת הפמ"ג יש איסור מכה בפטיש אף באוכלים, ולכן אסור להכשיר דבר לאכילה ע"י הדחה או שרייה בצונן. אך לדעת הביאור הלכה אין מכה בפטיש באוכלים, ומותר להדיח בצונן אף לכתחילה.
דוגמאות מעשיות
הכנת בורגול ע"י שרייה בצונן
מעיקר הדין מותר להכין בורגול, שהוא חיטה גרוסה, ע"י שמציפים עליו מים קרים עד שמתרכך, משום דאין מכה בפטיש באוכליןסז. ואף הרוצה להחמיר בזה, אם עושה כן בסמוך לסעודה מותרסח.
ריכוך דבר קשה או קישוי דבר רך
כ' הרמב"ם (שבת ט, ו) וז"ל "המתיך אחד ממיני מתכות כל שהוא או המחמם את המתכת עד שתעשה גחלת הרי זה תולדת מבשל, וכן הממסס את הדונג או את החלב או את הזפת והכופר והגפרית וכיוצא בהם הרי זה תולדת מבשל וחייב, וכן המבשל כלי אדמה עד שיעשו חרס חייב משום מבשל, כללו של דבר בין שריפה גוף קשה באש או שהקשה גוף רך הרי זה חייב משום מבשל." 
בישול אחר בישול בהתכה – כ' הנשמ"א (כלל כ' ו) שאף אם התיך את המתכת מאה פעמים, בכל פעם חייב משום מבשל ואין שייך לומר בזה אין בישול אחר בישול. וכ"כ החזו"א (נ, ט) וביאר הטעם משום שבכל פעם חוזרת המתכת לטבעה הראשון לגמרי.
ריכוך והמסת חומרים
ה. אסור מן התורה להמיס שעווה, וכן להתיך מתכת. ואף ללבן ברזל עד שהוא מתאדם ונעשה ראוי לעיבוד, אסור מן התורה מדין בישולסט.
ו. ואין שום היתר גם בחומר שכבר הותך פעם אחת, כי מכיון שחזר והתקשה נעלם הבישול הראשון לגמריע.
ריכוך וקישוי באוכלים
בספר הכלבו (סי לא) מתבאר שגם באוכלים יש נידון של ריכוך, ואם מתיך דבר מאכל קשה והופכו לנוזל יש לדון בו מצד איסור בישול בדרך התכה וריכוך.
אלא שאם הוא דבר שמתחילת ברייתו הוא לח אלא שנקרש, כגון שמן שנקפא מחמת הקור, אין איסור להפשירו משום שהוא רק חוזר למצבו הטבעי. אבל אם מצבו הטבעי הוא להיות קרוש, אסור להמיסו בשבת.
המסת חמאה מחלב שאינו מבושל
ז. חמאה שנעשתה מחלב שאינו מבושל כלל, אסור להמיסה בשבתעא בחום שהיד סולדת בועב. אבל להוציאה לחלל החדר מותר אפ' ביום חם מאוד שתימס לגמריעג.
בישול אחר בישול בהתכת אוכל
וכל זה הוא בדבר שלא התבשל עדיין, אבל בדבר שהתבשל כבר מערב שבת והשתנה ע"י הבישול, כ' הכלבו (שם ע"פ ביאור הנשמת אדם הנ"ל) דאין בישול אחר בישול, ואם נקפא מותר לחזור ולהפשירו.
וצריך לחלק בין מתכת שהתבאר לעיל שלעולם יש בה בישול אחר בישול, לבין אוכל שאין בו בישול אחר בישול אפ' בהתכה. וטעם החילוק הוא משום שבאוכל עדיין ניכר בו בישולו, וכל שהוא בגדר מבושל אין איסור לבשלו עוד. אבל במתכת וכיו"ב לאחר שהתקשה שוב אין ניכר בו בישולו הראשון כלל, והוי כמו בישול ראשון.
דוגמאות מעשיות
המסת חמאה מחלב מפוסטר
ח. חמאה שנעשתה מחלב מבושל, כגון החמאה בימינו שנעשית מחלב מפוסטר, לדעת האגרות משהעד אין בה איסור בישול ומותר ליתנה ע"ג דבר גוש בכלי שני, והגרשז"א נטה להחמיר בזהעה.
המסת שוקולד
ט. אם מותר להמיס שוקולד כדי לאוכלו כשהוא נמס, עי' הערהעו. ונראה שאם ממיס שוקולד כדי לתת לו צורה או לצקת אותו בתבנית, אסורעז.



שיעור הבישול
שיעור הבישול שמתחייבים עליו חטאת מפורש בגמ' (מנחות נז.) וברמב"ם (שבת ט, ה) שאם נצלה לגמרי כשיעור כגרוגרת, ואפ' אם מתלקט משנים ושלשה מקומות חייב. ואם לא נצלה כל צרכו כשיעור גרוגרת, אבל התבשל כולו כמאכל בן דרוסאי  חייב. אבל אם התבשל כמאב"ד מצד אחד בלבד פטור.
חצי שיעור
השיעור שהוזכר לעיל הוא לענין חיוב חטאת, אבל מן התורה יש איסור גם בחצי שיעור, ולכן אם נצלה פחות מכגרוגרת - הרי זה איסור תורה אלא שאינו חייב חטאת. ואם התבשל כמאכל בן דרוסאי בחציו או בפחות מכך- לדעת המשנ"ב (שיח א) אין זה אלא איסור דרבנן, אך לדעת השביתת השבת (מבשל ב"ר נט) גם בזה הוא איסור תורה מדין חצי שיעור. [ובמקו"א ביארנו את טעמי המח'.]
בישול פחות ממאכל בן דרוסאי
אמנם דבר שאינו מגיע ע"י בישולו אפ' לדרגת בישול של בן דרוסאי, ואפ' אם יישאר שם זמן רב לא יתבשל בשיעור זה, מותר לעשות כן אף לכתחילה. כך נראה מדברי הרשב"א (חי' לשבת מ: ד"ה מ"מ). וכן מוכח בביאור הלכה (שיח ו ד"ה ויכול) שכ' שמותר ליתן בצק ע"ג קדרה רותחת במקום שהיד סולדת בו אם הוא יודע שלא יקרמו פניה. 
אבל במקום שיכול להגיע לידי בישול אסור ליתנו מדרבנן, שמא ישכחנו שם עד שיתבשל, וכמו שיתבאר בהמשך. ולדעת הפמ"ג (ראש יוסף שבת לח:) אם הגיע לחום שהיס"ב והתחיל להתבשל, יש בו גם איסור דאורייתא מדין חצי שיעור. אך הגרא"ז מלצר בספרו אבן האזל (שבת כב, ח) חולק ע"ז דאין כאן איסור תורה אלא איסור דרבנן בלבד.
דוגמאות מעשיות
הנחת בלעך על הגז
י. יש שכתבעח שהמחמם את הברזל לחום שהיד סולדת בו אסור מדאו' מדין חצי שיעור, ודווקא כשהוא בפנ"ע ששייך בו ריכוך, אבל סיר מלא שלעולם לא יגיע לידי התכה אין כאן התחלת בישול ומותרעט. ולשיטתו יש מקום להחמיר שלא ליתן בשבת פלטת פח על הגז. אך לפי כל המבואר בהקדמה יש להתיר בזה, משום שכל שלא התחיל להתרכך אין כאן בישול כלל.
גזרת הפשר
שנינו בברייתא בגמ' (שבת מ:) "מביא אדם קיתון מים ומניחו כנגד המדורה, לא בשביל שיחמו, אלא בשביל שתפיג צינתן", ובהמשך הסוגיא כתוב שהחילוק הוא אם היד סולדת בו או לאו.
ונח' הראשונים בפירוש דין זה: לדעת רש"י והרמב"ם אם נותן אותו לזמן קצר ומסירו מהאש לפני שהמים יתחממו ליד סולדת בו מותר, אבל להשהותו זמן ממושך שיגיע ליד סולדת בו אסור. אך לדעת הרמב"ן והרשב"א ועוד הרבה ראשונים, אין היתר להשהות אלא במקום שאינו יכול להגיע ליד סולדת בו אפ' אם ישהה זמן רב, אבל במקום שיכול להגיע לחום שהיד סולדת בו אסור להשהותו אפ' זמן קצר, מפני שיש לחוש שמא ישכחנו שם ויגיע לידי בישול.
להלכה הכריע השו"ע (שיח, יד) כדעת רוב הראשונים לאיסור.
הפשר במקום שאין היס"ב
יא. מותר לחמם כל דבר כנגד האש במקום שאינו יכול להגיע לחום שהיס"ב אפ' אם ישהה שם זמן רבפ. [וכמובן באופן שאין בו חשש חזרה או נתינה בתחילה]
הפשר במקום שהיס"ב
יב. אסור לחמם דבר שיש בו משום בישול כנגד האש במקום שיכול להגיע לחום שהיס"ב אם יישאר שם זמן רב, ואפ' אם מניחו לזמן קצר אסור, שמא ישכח אותו שם ויתבשלפא.
דבר שיתקלקל אם יתבשל
יג. מותר להניח כנגד האש דבר שאם יגיע לידי בישול יתקלקל, כגון כלי עופרת שיותך או מגבת שתישרף, ובתנאי שיסירנו לפני שיגיע לבישול,  ואין לחוש שמא ישכח משום דלא ניחא ליה והוי דבר שאין מתכוון, ועוד דאין לחוש כ"כ שמא ישכח, שהרי אינו חפץ שיתקלקלפב.
הפשר לח שהצטנן
יד. לח שהצטנן יש להקל במקום צורך גדול [כגון חולה קצת] ליתנו על האש ולהסירו קודם שיגיע לחום שהיד סולדת בופג.


שיעור החום שנדרש לבישול
בענין שיעור החום לענין בישול, מתבאר בגמ' ובפוסקים שישנן כמה דרגות של חום לפי ההתרחקות ממקור החום, וכלל הדברים הוא שכלי שעומד על האש הוא מבשל לגמרי כל דבר שהוא. אך כלי שהיה על האש והוסר ממנה, נקרא כעת "כלי ראשון" ודרגת חומו פחותה ממנו, אך עדיין הוא מבשל את רוב הדברים, וכמו שיבואר בהמשך. ואם עירו מכלי זה לכלי אחר, מצטנן יותר ועכשיו נקרא "כלי שני" ואינו מבשל את רוב הדברים, וכמו שנבאר. עוד נבאר להלן אם עירו מכלי ראשון ישירות על דבר לא מבושל, האם דינו ככלי ראשון או ככלי שני. ודרגת החום הנמוכה ביותר היא "כלי שלישי" -דהיינו כלי שעירו לתוכו מכלי שני.
כלי ראשון שאין היד סולדת בו
דבר פשוט הוא שאין בישול אלא בחום שהיד סולדת בו, ולכן דעת הרבה פוסקים שאפ' בכלי ראשון שעומד על האש אין איסור בישול כלל אם לא הגיע עדיין לחום שהיד סולדת בו. אמנם המהרש"ל (יש"ש חולין ח, עא)  דקדק מדברי הירושלמי שעשו הרחקה לכלי ראשון מדרבנן בעודו על האש גם אם אין היד סולדת. והמג"א (שיח, כח לפי באור הפמ"ג) נקט שעשו הרחקה לכל כלי ראשון אפ' שאינו עומד על האש.
אך הש"ך (יו"ד קה ח) חולק ע"ז וסובר שכל חום שאין היס"ב אינו מבשל כלל, ודברי הירושלמי מתפרשים באופן אחר. וכן דעת הרבה פוסקים דאף אם לענין איסור והיתר יש מקום להחמיר משום שמפליט ומבליע, אבל לענין שבת אין להחמיר כלל כי אינו מבשל. וכן הכריע המשנ"ב להלכה דאין להחמיר בזה לענין שבת.
בישול בחום שאין היס"ב
טו. כל חום שאין היד סולדת בו אינו מבשל, ולכן מותר ליתן דבר שאינו מבושל בכלי ראשון שאין היד סולדת בו. אבל אם הוא על האש, יש לאסור מטעם אחר, שמא ישכח וישהה אותו עד שיתבשלפד.
כלי ראשון 
מתבאר במשנה (שבת מב.) ובפוסקים שכלי ראשון אף אם הורד מן האש, בכוחו לבשל את מרבית הדברים, ולכן אסור ליתן בתוכו תבלין או מים, וה"ה לכל דבר מלבד מלח, שיבואר דינו להלן. 
בישול בכלי ראשון
טז. כלי ראשון בכוחו לבשל אף לאחר שהוסר מן האש, ולכן אסור ליתן לתוכו שום דבר שיש בו משום בישולפה, מלבד מלח שיבואר דינו להלן.
יז. לענין עירוב מים קרים לתוך כלי ראשון של מים חמים, יעוי' להלן פירוט הדינים בזה.
עירוי מכלי ראשון
נח' הראשונים בדין עירוי מכלי ראשון ע"ג דבר שאינו מבושל: לדעת הרשב"ם דינו ככלי שני שאינו מבשל, ואילו לדעת ר"ת דינו ככלי ראשון שבכוחו לבשל. ומח' זו היא קדומה, וכבר נח' בזה אמוראים בירושלמי (שבת ג, ד): לדעת רבי יונה עירוי ככלי ראשון, ולדעת ר' יוסי עירוי ככלי שני. 
מסקנת ההלכה היא שעירוי ככלי ראשון אלא שאינו מבשל אלא כדי קליפה משום שנופל ע"ג דבר צונן ו"תתאה גבר" – התחתון גובר עליו ומצננו ולכן אינו יכול לבשל כולו, אבל מ"מ כדי קליפה מתבשל.
עירוי מכלי ראשון
יח. אסור לערות מכלי ראשון ע"ג דבר יבש שאינו מבושל, כגון תבלין וכיו"ב, משום שעירוי מבשל כדי קליפהפו.
דינו בדיעבד
יט. עבר ועירה ע"ג תבלין, נאסר כדי קליפה בדיעבדפז.
כ. [ועי' לקמן דיני עירוי מכלי ראשון בעירוב מים חמים וקרים.]
פרטים בדין עירוי
עירוי שנפסק הקילוח – מבואר בפוסקים (רמ"א יו"ד סח י) שיש לחלק בין עירוי שנמשך ברצף מהכלי על הדבר הצונן שמערים עליו שבזה נאמר שדינו ככלי ראשון, לבין עירוי שנפסק הקילוח קודם שנפל על הדבר הצונן, שבזה לכו"ע אינו מבשל, ואמנם לענין איסור והיתר הוא מבליע או מפליט, אבל מ"מ אינו מבשל ולכן לענין שבת מותר. וכן נפסק במשנ"ב (שיח עד).
עירוי הנזחל – נח' הפוסקים בדין עירוי שנמשך ברצף מהכלי ונמשך ע"ג משטח צונן עד שנגע בדבר המתבשל, לדעת תרומת הדשן (סי' קפא) דינו כעירוי שלא נפסק הקילוח כלל והוא מבשל כדי קליפה, אך לדעת האיסור והיתר הארוך (לד, כא) עירוי הנזחל מבליע או מפליט אבל לא מבשל, ולכן לענין שבת מותר. 
להלכה, הפמ"ג (צה, ש"ד יח) נוקט להחמיר כדעת תרומת הדשן, אך החוו"ד (צב, כב) מיקל בדבר כדעת או"ה וכן דעת הגרעק"א (שיח, י), וכן משמעות לשון המשנ"ב (שיח, עד).
הגבלות בדין העירוי
כא. החומרא בדין עירוי מכלי ראשון להחשיבו ככלי ראשון אינה אלא בשני תנאים: א. שהעירוי לא נפסק קודם שנפל על הדבר הצונן. ב. שהעירוי לא נמשך דרך משטח צונן. אבל אם עירה באופן שהקילוח אינו מחובר לכלי הראשון, דינו ככלי שניפח. וכן אם העירוי נמשך ע"ג משטח צונן, כגון שמערה את החמין על דופנות הכוס ומשם הם הולכים ע"ג הדבר המתבשל, אין זה נחשב כעירוי מכלי ראשון אלא ככלי שניפט.
כלי ששואבים בו מכלי ראשון
נח' הפוסקים בדין כלי שלא עירו לתוכו מכלי ראשון אלא שאבו בו מתוך הכלי הראשון, האם דינו ככלי ראשון או ככלי שני. ולהלכה נקטו הפוסקים (ט"ז סו"ס צב, וש"ך בנקוה"כ שם) כדעת התוס' (ע"ז עד:) שיש להחמיר בו מספק ואינו כשר להגעיל בו כלים, אך אסור לערות ממנו על תרנגולת שאינה מלוחה מפני שיש להחמיר שהוא מבשל ונבלע הדם בתרנגולת.
וכן הוזכר במשנ"ב (שיח, פז) לענין שבת, שכלי ששאבו בו מכלי ראשון שע"ג האש, י"א שדינו ככלי ראשון. ואם משהה הכלי ריקן בתוכו עד שמעלה רתיחות ודאי מקרי כלי ראשוןצ.
בישול בכלי ששאבו בו מכלי ראשון
כב. כלי ששאבו בו מתוך הכלי ראשון, יש להחמיר בו לענין שבת להחשיבו ככלי ראשון, ואין ליתן בתוכו דבר שאינו מבושל, וכן אין לערות ממנו ע"ג תבלין וכיו"ב.צא
[ועי' לקמן לגבי קערה שנתנו לתוכה ע"י מצקת, אם דינה ככלי שני או שלישי.]
כלי שני
כלל הוא שכלי שני אינו מבשל (גמ' שבת מ:), אך מ"מ מצינו בפוסקים ד' חומרות ששייכות בכלי שני, ורק במקום שאין לחוש לארבעת החומרות הנ"ל מותר לתת דבר שאינו מבושל בכלי שני. וארבע החומרות הן: [א] מיחזי כמבשל. [ב] קלי הבישול. [ג] יד נכוית בו [ד] דבר גוש. ונפרט דיניהם בעז"ה אחד לאחד.
מיחזי כמבשל
בתוס' (שבת לט.) כ' בתירוץ הראשון שאסור ליתן דבר שאינו מבושל בכלי שני משום שהוא נראה כאילו בא לבשלו. והביאו המג"א והמשנ"ב דין זה להלכה. [ודעת השו"ע והרמ"א בזה, ראה הערהצב.]
אמנם כ' התוס' דאם הדבר שנותן בכלי שני הוא ממתק את הקדירה, לא מיחזי כמבשל ושרי.
עוד מוכח בגמ' (שם) להדיא, דכל הנידון של מיחזי כמבשל הוא בדבר שאינו מבושל, אבל בדבר שאין בו משום בישול משום שהוא מבושל, אין חשש מצד מיחזי כמבשל.
היתר נוסף כ' המהרש"א (שם) דאם נותן כלי מלא מים בתוך כלי שני חם שרי, דשאני התם דמפסיק כלי.

חשש מיחזי כמבשל בכלי שני
כג. דבר שאינו מבושל אין ליתנו בכלי שני אלא אם כן הוא מתערב ונותן טעם במה שבכלי, והטעם לאיסור זה הוא משום דמיחזי כמבשלצג,
אם מתערבים יחד
כד. אבל דבר שנותן טעם בתבשיל אין בו חשש איסור כי לא נראה כמבשלצד. וכן כשמערב מים חמים וקרים יחד בכלי שני, אין חשש איסור משום שאינו נראה כמבשלצה.
ע"י הפסק כלי
כה. וכן אם יש הפסק כלי כגון שנותן כלי בתוך כלי, אין לחוש למיחזי כמבשלצו.
בישול אחר בישול
כו. וכמובן שכל האיסור הוא רק בדברים ששייך בהם בישול, אבל בדברים שאין בהם בישול, כגון דבר שכבר התבשל כל צרכו והוא יבש, מותר בכל גווניצז.
קלי הבישול
כ' בספר היראים (רעד) דאין בישול תלוי בכלי ראשון ולא בכלי שני אלא לפי הדבר המתבשל, שיש דבר קשה שאינו מתבשל אפ' בכלי ראשון ויש דבר רך שמתבשל גם בכלי שני. וראיה לזה מספק הגמ' (שבת מב:) לגבי מלח אם הוא מתבשל אף בכלי שני או שאינו מתבשל אף בכלי ראשון.
ומטעם זה כ' היראים שיש להזהר שלא להכניס שום דבר בשבת לכלי שני [ועי' לקמן לענין כלי שלישי] משום שאין אנו בקיאים ברכים וקשים.
וכן פסק הרמ"א (שיח, ה) לגבי פת שראוי להחמיר לכתחילה שלא ליתנה אפ' בכלי שני, משום שיש לחוש שמא היא מקלי הבישול. והוסיף המשנ"ב (מב) דה"ה בשאר דברים יש להחמיר שלא לתנם בכלי שני, חוץ מתבלין ומים ושמן שהתפרשו בגמ' להדיא שאינם מקלי הבישול. אך החזו"א (נב, יט) כ' דאין לחוש אלא בפת שהיא כבר אפויה וקלה להתבשל ולא בשאר הדברים.
עוד כ' החזו"א שם, שאם רואים בעינינו שהדבר מתבשל בכלי שני [וכגון ביצה שמחליפים המים כמה פעמים ומתבשלת] ודאי מודו כו"ע שאסור לבשלו שם מן התורה. וכבר כתבנו לעיל, דדבר שלא היה ראוי לאכילה והכשירו לאכילה, הוי איסור תורה לכו"ע בכל אופן וכמו שמפורש במשנה (שבת קמה:) לגבי קולייס האיספנין.
בישול בכלי שני
כז. כלי שני אינו מבשל את מרבית הדברים, אך דבר שאנו רואים בעינינו שמתבשל בכלי שני, כגון שהוכשר עי"ז לאכילה, ודאי אסור לבשלו מן התורה אף בכלי שניצח.
פת בכלי שני
כח. בפת נהגו להזהר לכתחילה שלא לבשלה אפ' בכלי שני, משום שחששו שמא היא מקלי הבישולצט.
חשש קלי הבישול בכלי שני
כט. לדעת המשנ"בק אף בכל דבר יש לחוש שהוא מקלי הבישול ולא ליתנו בכלי שני, חוץ ממים ושמן ותבלין שמפורש להדיא בגמ' שאינם מתבשלים בכלי שני. אך לדעת החזו"אקא לא צריך לחשוש לזה כל זמן שאין רואים להדיא שמתבשל.
דוגמאות מעשיות
קפה קלוי וטחון (קפה טורקי)
ל. קפה הנקרא "קפה טורקי" שהוא עשוי מפולי קפה קלויים וטחונים, אין להכינו בשבת בכלי שניקב, אך בכלי שלישי יש להקלקג.
לימון בכוס תה
לא. לדעת המשנ"ב יש להחמיר שלא ליתן לימון בכוס תה בכלי שני אם היד סולדת בו, אלא רק בכלי שלישי. אך לדעת החזו"א אין להחמיר בזה, ומותר ליתנו אף בכלי שני. [ואמנם אם היד נכוית בו, יש יותר מקום לאסור בזהקד.]
יד נכוית בו
החיי אדם (שערי צדק, ב כא, שבת כ) מחדש לפי שיטתו בביאור הירושלמי (שבת ג, ד), שהחילוק בין כלי ראשון לכלי שני הוא רק בחום שהיד סולדת בו, אבל בחום יותר גבוה שהיד אף נכוית בו אין חילוק בין כלי ראשון לשני ואף כלי שני מבשל. ואף שחומרא זו מחודשת היא ולא נזכרה בדברי הראשונים והאחרונים, המשנ"ב (שיח, מח) הביא דבריו להלכה.
[ואמנם יש שפירשו כוונת המשנ"ב במה שהביא דברי החיי"א על דין הפת, דלא החמיר המשנ"ב אלא בקלי הבישול ולומר דביד נכוית בו כו"ע יודו לחשוש לקלי הבישול בכל דבר, אבל בדברים שאינם מקלי הבישול אין צריך להחמיר בחום שהיד נכוית בו]
בישול בכלי שני שהיד נכוית בו
לב. יש אומרים שכל ההיתר בכלי שני אינו אלא בחום שהיד סולדת בו, אבל אם היד נכוית בו שהוא חם ביותר אף כלי שני מבשלקה. ויש שכ' שמעיקר הדין אין צריך לחוש לזהקו.
חשש קלי הבישול בכלי שני שהיד נכוית בו
לג. [ויש מבארים שעיקר החומרא של יד נכוית בו היא לחוש בזה בכל דבר לקלי הבישול, ולפי"ז בדברים שבודאי אין לחוש בהם לקלי הבישול אין צריך להחמיר בחום שהיד נכוית בוקז.]
דבר גוש
נח' הפוסקים בדין דבר גוש המונח בכלי שני: לדעת הרמ"א (דרכ"מ קה) דינו ככלי שני לכל דבר. אך לדעת המהרש"ל (יש"ש חולין ז מד) והש"ך (קה) דבר יבש אינו מצטנן מהרה ודינו עדיין ככלי ראשון. ומ"מ אף לדעה זו נח' האחרונים: לדעת המנחת יעקב דבר גוש רק מבליע ומפליט אבל לא מבשל, ולכן לענין שבת דינו ככלי שני לכו"ע. אך המג"א נוקט שאף לענין שבת דינו ככלי ראשון, כי דבר גוש אף מבשל. וכן החמיר המשנ"ב (שיח, מה וקיח) לכתחילה.
דבר גוש בכלי שני
לד. י"א שכל ההיתר בכלי שני הוא בדבר לח כגון רוטב, אבל גוש שומר חומו יותר ואף בכלי שני הוא מבשל, ויש להחמיר בזה לכתחילהקח. אבל בדיעבד המאכל מותר משום שסומכים על הפוסקים שמתירים בזהקט.
לח שהצטנן ודבר גוש
לה. יש מתירים לתת לח שהצטנן ע"ג דבר גוש בכלי שני, שאין להחמיר ב' חומרות יחדקי.
דוגמאות מעשיות
נתינת פלפל במרק או טשולנט
מותר ליתן תבלין ע"ג מרק כי הקערה נידונית ככלי שלישי שאין צורך להחמיר בו, ואף אם יש בו גושים אין זה בכלל דבר גוש משום שהגוש מוקף כולו ברוטבקיא. אבל בטשולנט מצוי שיש גושים שאינם מוקפים ברוטב ולכן יש להחמיר שלא ליתן עליו תבלין שאינו מבושלקיב.
נתינת דבר גוש ע"ג רוטב צונן
כ' המג"א (שיח, לה) והמשנ"ב (עח) שאסור להניח דבר גוש רותח ע"ג רוטב צונן, מפני שאע"פ שהתחתון גובר על העליון והכל מצטנן מ"מ בינתיים מתבשל כדי קליפה מן הרוטב.
והאחרונים הקשו ע"ז מכמה מקומות בש"ס שמוכח שדבר נוזלי אינו מתבשל כדי קליפה מדבר גוש שנפל עליוקיג.
ומתוך דברי תוס' הרא"ש (שבת מב.) נראה שהאיסור הוא רק במקום שהרוטב הוא מועט ומתחמם לחום שהיס"ב, שבזה אע"פ שהתחתון הצונן גובר מ"מ מתבשל כדי קליפה בינתיים. אבל אם הרוטב מרובה כ"כ שאין בכוחו להתחמם לחום שהיס"ב, אין לחשוש לבישול כלל ואפ' לא כדי קליפה. 
ולדעת החוו"ד (סו"ס צב) סיבת החומרא היא שהגוש בולע מן הרוטב והרוטב הבלוע בקליפת הגוש מתבשל, ולפי"ז יש להחמיר בכל אופן. 
גוש ע"ג רוטב
לו. אסור להניח דבר גוש רותח ע"ג דבר לח כגון מים או רוטב מפני שהוא מבשלו כדי קליפהקיד.
דוגמאות מעשיות
צינון ביצה רותחת בכוס מים קרים
מי שרוצה לצנן ביצים רותחות מהחמין, יש להקל שיתן את הביצה בתוך כלי מלא מים קרים אם המים מרובים כ"כ שלא יגיעו לחום שהיד סולדת בוקטו. וי"א שעדיף לשטוף את הביצה תחת הברזקטז.
כלי שלישי
כלי שהורק לתוכו מכלי שני, נקרא כלי שלישי ובכמה דינים דינו קל יותר מכלי שני. ונפרט דינו לגבי ד' החומרות דלעיל: [א] מיחזי כמבשל – במשנה (קמה:) כתוב שמותר לערות מכלי שני ואין בזה משום מיחזי כמבשל, אבל בתוך כלי שלישי לא התפרש להדיא אם יש מיחזי כמבשל, ומסברא נראה דגם בזה נראה כבישול.  [ב] קלי הבישול –המשנ"ב (שיח מז) כ' דאין לחוש לקלי הבישול בכלי שלישי. ואמנם בספר היראים כ' להדיא דאף בכלי שלישי יש בישול בדברים שקלים להתבשל בו. וצ"ל דכוונת המשנ"ב היא שכל זמן שאין אנו רואים להדיא שהוא מתבשל, אין לחוש שמא הוא מקלי הבישול אלא בכלי שני ולא בכלי שלישי. [ג] יד נכוית בו – כ' החזו"א (סו"ס נב) דמן הדין אין חילוק בין כלי שני לשלישי, אך מכיון שזו רק חומרא לא נהגו להחמיר בכלי שלישי. [ד] דבר גוש – לא הוזכר להדיא בפוסקים דינו, אך נראה פשוט דאף בכלי שלישי אסור, דהא עיקר טעמו משום שאינו מצטנן מהדפנות, ואין חילוק בין כלי שני לשלישי.
בישול בכלי שלישי
לז. כלי שלישי קל יותר מכלי שני, ולכן מותר לתת לתוכו דברים שאינם מבושלים, ובתנאי שלא יהיה בכלי זה דבר גוש. אבל אין לחוש לקלי הבישול ולא ליד נכוית בו. [ולגבי מיחזי כמבשל, אם מערה מכלי שני אין חשש, אבל אם נותן לתוך כלי שלישי צ"ע לדינא.]קיז.
דבר שניכר שמתבשל בכלי שלישי
לח. אמנם יש להדגיש שכל זה בדברים שאין רואים בבירור שהם מתבשלים, אבל דבר שרואים בבירור שהוא מתבשל, אסור ליתנו אף בכלי שלישיקיח.
קערה שנתנו לתוכה ע"י מצקת
מבואר במשנ"ב (שיח, מה) שקערה שנתנו לתוכה מן הסיר ע"י מצקת, יש להקל שדינה ככלי שלישי ואין לחוש בה לקלי הבישול. וצ"ל דמכיון שבדין המצקת עצמה נח' הפוסקים אם דינה ככ"ר או ככ"ש, יש לצרף להקל לגבי חשש קלי הבישול שבלא"ה יש מתירים בהם.
בישול בקערה שקיבלה ממצקת
לט. קערה שנתנו לתוכה ע"י מצקת, דינה ככלי שלישי ומותר ליתן לתוכה פת וכל דבר שמותר לתת בכלי שלישיקיט.


בישול בדברים מסויימים
בישול בבשר שור
בגמ' (שבת מב:) מוכח שבשר שור קשה בישולו ואינו מתבשל בכלי ראשון שאינו ע"ג האש, אלא אך ורק ע"ג האש עצמה. אמנם כ' הרא"ש והטור דלדינא אסור ליתן בשר שור בכלי ראשון משום שהלחלוחית והדם שבו מתבשלים. ונח' הפוסקים בהבנת דברי הרא"ש, אם אסר דווקא בבשר שמלחו עליו שעי"ז הוא מתבשל בנקל, או שאין חילוק בדבר ובכל גווני אסור.
להלכה כ' השו"ע (שיח, ט) שאסור ליתן בשר מלוח של שור בכלי ראשון. והרמ"א מפרש דבריו דאין חילוק לדינא בין מלוח לשאינו מלוח, אלא שכוונתו שכבר נמלח והודח ויצא מידי איסור דם. [ואמנם יש שפירשו שכוונת השו"ע לאסור רק בבשר שיש על גביו מלח שמסייע בפעולת הבישול.]
מ. אסור ליתן בשר שור בכלי ראשון אפ' אם אינו ע"ג האש, ואין חילוק אם הבשר מלוח עכשיו או נמלח בעבר או שאינו מלוח כללקכ.
בישול במלח
נח' הלשונות בגמ' (שבת מב:) אם מלח קל להתבשל ואף בכלי שני הוא מתבשל, או שאדרבה בישולו קשה ואינו מתבשל אפ' בכלי ראשון שאינו ע"ג האש. 
להלכה כ' השו"ע (שיח, ט) שמותר ליתן מלח בכלי ראשון שאינו ע"ג האש. והרמ"א כ' דהמחמיר שלא ליתן מלח אף בכלי שני שהיס"ב תבא עליו ברכה.
בישול מלח ע"ג האש
מא. אסור ליתן מלח לקדרה שהיא ע"ג האש, כי המלח מתבשלקכא. ועי' להלן דינו בדיעבד.
נתינת מלח בכלי ראשון ושני
מב. מעיקר הדין מותר לתת מלח אף בכלי ראשון, אך המחמיר שלא ליתנו אף בכלי שני תבא עליו ברכהקכב.
נתינת מלח מבושל בכלי ראשון
מג. וכל זה במלח שאינו מבושל, אבל במלח מבושל מותר ליתנו לכתחילה בכלי שני. אמנם בכלי ראשון טוב להזהרקכג.
דוגמאות מעשיות
נתינת מלח במרק או בטשולנט
מותר לכתחילה לתת מלח בקערה של מרק אם נתנו לתוך הקערה ע"י מצקת, שעי"ז יש לה דין כלי שלישיקכד [וכבר התבאר לעיל שאין לחוש במרק לדבר גוש]. אבל בטשולנט המחמיר שלא לתת מלח תבא עליו ברכה משום שיש לחוש שמא יש בו דבר גוש שדינו ככלי ראשון או שניקכה.
עבר ונתן מלח או תבלין ע"ג האש
כ'  בספר שבלי הלקט שמי שעבר איסור ונתן מלח לתוך קדרה שע"ג האש, יש להתיר משום שהמלח מתבטל במאכל. אלא שיש לדון שלא יתבטל מב' טעמים: א. דבר שעשוי לטעם אינו בטל – ומלח עשוי לטעם. ואמנם כיון שמסתמא כבר נמלח מער"ש אלא שלא נמלח דיו, ורק בצירוף מלח ההיתר הוא נותן טעם הוי זה וזה גורם ומותר. ב. דבר שיש לו מתירים אינו בטל – אמנם מכיון שקודם התערב ורק אח"כ נאסר והתבשל, וכשנאסר כבר אינו ניכר, אין לאסור בדבר שאינו ניכר מצד דבר שיש לו מתירים.
עבר ונתן מלח ע"ג האש
מד. אם עבר ונתן מלח לסיר שע"ג האש, אם אין במלח שנתן עכשיו לתת טעם בלא המלח של היתר שכבר יש בו מעיקרא, מותר. אבל אם יש במלח האסור כדי ליתן טעם לבדו, נאסר הכל עד מוצ"שקכו.
עבר ונתן תבלין בכלי ראשון
מה. ואם עשה כן בתבלין, צ"ע אם נאסר הכל אפ' כשאין בתבלין לתת טעם לבדוקכז.
בישול בשאר הדברים
בכל דבר אחר, הכלל הוא שכלי ראשון מבשל וכלי שני אינו מבשל, אך עי' לעיל בדיני כלי שני שהארכנו בדין "קלי הבישול" ואם צריך לחוש בכל דבר לבישול בכלי שני או לא. ומ"מ ודאי שיש דברים שמתבשלים בכלי ראשון ולא בכלי שני, כגון תבלין שמפורש בו במשנה (מב.) חילוק זה, וכן מוכח בגמ' (מ:) לגבי שמן ומים.
ועוד התבאר לעיל שבדבר שרואים בעינינו שהוא מתבשל, יש בו משום איסור בישול בכל אופן.
בישול ע"י עירוב מים חמים וקרים
כמה דיני בישול נאמרו בתערובת מים חמים וקרים, ובכל מקום צריך להבחין אם התוצאה היא מים חמים שהיד סולדת בהם או שהתוצאה היא מים פושרים שאין היד סולדת בהם.
עוד מתבאר בגמ' ובפוסקים שיש לחלק בין מים שהוחמו לשתיה לבין מים שהוחמו לרחיצה, שדין מים שהוחמו לרחיצה חמור יותר בכמה פרטים, וכפי שיבואר.
נתינת מים קרים לתוך כלי ראשון שיש בו מים חמים
במשנה ובגמ' (שבת מא.) מתבאר שאסור ליתן מעט מים קרים לתוך מיחם שהוא כלי ראשון שאינו ע"ג האש, באופן שהמים יגיעו לחום שהיד סולדת בו, אבל מותר לתת שם מים קרים מרובים כלומר שלאחר שנתן את המים אין היד סולדת בהם.
והנה האמוראים נח' בגמ' (שם:) אם מדובר בכלי ריק שאין בו מים או בכלי שיש בתוכו מים חמים. אך להלכה דעת הרמ"א (שיח, יב) היא שאין שום חילוק בין כלי ריק לכלי מלאקכח.
לתת מעט מים קרים לתוכו
מו. כלי שהוסר מע"ג האש, אסור ליתן בתוכו מים קרים אם הם יגיעו עי"ז לחום שהיד סולדת בו, ואין חילוק אם הכלי ריק או שיש בתוכו מים חמיםקכט.
לתת הרבה מים קרים לתוכו
מז. אבל מותר לתת לתוכו הרבה מים קרים אם הם בשיעור כזה שלא יגיעו לחום שהיס"בקל, אך יקפיד לערות הכל בשפיכה אחת, כי אם יערה מעט מעט יש לחוש שמה ששפך מתחילה כבר התבשלקלא. ואין חילוק בזה אם הכלי ריק או שיש בו מים חמיםקלב.
דין זה באמבטיה שהיא כלי ראשון
דעת הרשב"א והר"ן היא שכל ההיתר בנתינת מים קרים מרובים שאינם מגיעים לחום שהיס"ב הוא רק במיחם וכיו"ב שהוא כלי שמחממים בו מים לשתייה, אבל אמבטיה שהיא כלי ראשון שהמים מיועדים לרחיצה והם חמים ביותר, אסור לתת בו אפ' מים מרובים להפשירם, משום שבכל אופן הם מתבשלים. אמנם מהתוס' משמע דמותר לעשות כן.
ולהלכה המשנ"ב נקט להחמיר בזה.
לתת הרבה מים קרים לאמבטיה
מח. המחמם מים בתוך האמבטיה עצמה, יש להחמיר בו יותר ואין ליתן בו אפ' מים קרים מרובים שלא יגיעו ליס"בקלג. [ועי' לקמן הדין אם הוא כלי שני.]
עירוי מים חמים מכלי ראשון ע"ג מים קרים
בגמ' (מב.) כתוב שמותר לערות מים חמים מכלי ראשון ע"ג מים קרים, ונח' הראשונים במה מדובר: לדעת התוס' מדובר שנותן מים חמים מועטים באופן שהמים לא יגיעו לחום שהיס"ב. אך לדעת רש"י, הרשב"א והר"ן מותר אף לתת מים חמים מרובים עד שיגיעו המים לחום שהיד סולדת בוקלד.
להלכה, פסק המשנ"ב לחומרא כדעת התוס' שאסור לערות מכלי ראשון ע"ג מים קרים אלא א"כ הוא מערה מעט חמים לתוך הרבה קרים עד שלא יגיע לחום שהיס"ב.
עירוי מעט מים ממנו
מט. מותר לערות מעט מים חמים מכלי ראשון ע"ג מים קרים, אם לא יגיעו המים עי"ז לחום שהיד סולדת בוקלה. [וגם מכלי ראשון שמיועד לרחיצה מותר לערות כנ"לקלו.]
עירוי הרבה מים ממנו
נ. אך אסור לערות הרבה מים חמים מכלי ראשון ע"ג מים קרים, אם עי"ז הוא יגיע לחום שהיס"בקלז. ואם עשה כן בדיעבד אינו נאסר, מפני שיש דעות שמתירות לעשות כןקלח.
עירוי ממנו ע"ג לח שהצטנן
נא. אף ע"ג דבר לח שהצטנן יש להחמיר שלא לערות מים חמים מרובים שיביאוהו לחום שהיס"ב, הגם שהעושה כן אין למחות בידוקלט.
דוגמאות מעשיות
הכנת תה ע"י תמצית תה
מי שהכין מערב שבת תמצית תה והצטננה לגמרי, לא יערה ישירות על התמצית מן המיחם, אלא יתן מים חמים בכוס ויתן לתוכה את התמצית, או שיערה מהכוס על התמצית. ואמנם אם התמצית לא הצטננה לגמרי מותר גם לערות עליה ישירות מן המיחםקמ.
עירוב מים חמים וקרים בכלי שני
מתבאר בגמ' (שם) ובפוסקים שכלי שני אינו מבשל, ולכן מותר לתת מים קרים לתוך כלי שני שיש בו מים חמים, אפ' אם יגיעו עי"ז המים לחום שהיס"ב. וכל שכן שמותר לערות מכלי שני שיש בו מים חמים ע"ג מים קרים, ואפ' אם יגיעו המים עי"ז לחום שהיד סולדת בו.
עירוב בכלי שני
נב. כלי שני דינו קל יותר, ומותר לערב מים חמים וקרים בכל אופן, בין אם יגיע ליד סולדת בו עי"ז ובין אם לא יגיע, וכן אין חילוק אם נותן מים קרים לתוך כלי שני שיש בו מים חמים, או שמערה מים חמים מכלי שני לתוך מים קריםקמא.
דוגמאות מעשיות
קירור כוס תה ע"י מים מהברז
מי שהכין כוס תה והיא רותחת ביותר, ורוצה לצננה מעט ע"י שיוסיף לה מעט מים מן הברז, מותר לעשות כן לכתחילה משום שכלי שני אינו מבשלקמב [מלבד קלי הבישול, והרי מים אינם קלי הבישול].
עירוב מים חמים וקרים באמבטיה שהיא כלי שני
בגמ' (שם) כתוב שאסור לערב מים קרים לתוך מים חמים של אמבטי, ונח' הראשונים במה מדובר: לדעת רש"י והר"ן האיסור הוא דווקא באמבטיה שהיא כלי ראשון שהמים הוחמו בתוכה, אך לדעת התוס' והרשב"א אף באמבטיה שהיא כלי שני נאמר איסור זה. [אלא שלדעת התוס' איסור זה הוא מדרבנן, אך מהרשב"א משמע שזהו איסור תורה.]
והכרעת המשנ"ב היא לאסור בזה, אך דווקא אם נותן מים קרים מועטים שיגיעו לחום שהיס"ב, אבל לתת מים קרים מרובים שלא יגיעו לחום שהיס"ב, מותר משום שאף באמבטי כלי ראשון נח' הראשונים [עי' לעיל מח' התוס' והרשב"א] אם יש לאסור בזה, ולכן בכלי שני אין להחמיר.
לתת מים קרים לתוך אמבטיה
נג. אמבטיה שהיא כלי שני ויש בה מים חמים ובא לתת לתוכה מים קרים כדי לצננה, יש להבחין אם התוצאה של העירוב היא מים שהיד סולדת בהם, שאז הדבר אסור, או שהתוצאה היא מים שאין היד סולדת בהם ומותרקמג.
לערות מהאמבטיה מים חמים
נד. ואם בא לערות מאמבטי זו לתוך מים צוננים, אז אם לא יגיעו המים לחום שהיס"ב ודאי מותר, אבל אם יגיעו המים עי"ז לחום שהיס"ב נח' הפוסקים בדינו: לדעת הט"ז מותר, אך לדעת הפמ"ג יש לאסורקמד.
דוגמאות מעשיות
קירור אמבטיה לרחיצת ילדים
אמבטיה שיש בה מים חמים לרחיצה [כגון שרוחץ פניו ידיו ורגליו בחמין שהוחמו מער"ש, או בילדים שהם כחולה שאין בו סכנה דשרי לרחוץ כל גופם במקום הצורך], אסור להוסיף לה מים קרים ואע"פ שהיא כלי שני, אא"כ מוסיף כ"כ הרבה מים בבת אחת שהמים נעשים פושרים ואין היד סולדת בהם. ודין זה אמור גם באמבטיה שהמים שבה התחממו ע"י דוד שמשקמה.
עירוב מים חמים וקרים בספל שמיועד לרחיצה
בגמ' (שבת מב.) מפורש שדין הספל כדין הכוס, כלומר שספל שהוא כלי שני שמיועד לרחיצה, דינו כמו כוס שהיא כלי שני שמיועד לשתייה שמותר בכל עניין. ונראה שהחילוק בין ספל ובין אמבטיה הוא שבאמבטיה רוחצים בתוכה אבל בספל רוחצים ממנו.
ואמנם הטור כ' דספל דינו כאמבטי כלי שני, וכבר תמהו עליו דלכאו' דבריו הם נגד סוגיית הגמ', ונאמרו בזה כמה תי', אך נראה מסתימת הפוסקים שלהלכה אין לחוש לדבריוקמו. 
דין הספל
נה. החומרא שנאמרה בדין האמבטיה היא דווקא באמבטיה שרוחצים בתוכה, אבל ספל שדרך הרחיצה בו היא ששופכים ממנו ע"ג הגוף, אין בו חומרא יותר מכל כלי שני.
דוגמאות מעשיות
חימום ספל לנטילת ידיים
הבא ליטול ידיו בבוקר יום השבת של חורף והמים קרים ביותר וחפץ להפשירם, יתן מים חמים מן המיחם לתוך ספל ריק, ויוסיף את המים הקרים על גביהם, ובאופן זה מותר גם אם המים מתחממים מאוד. ואם רוצה לתת קודם את הקרים ואח"כ את החמים, צריך להזהר ליתן רק מעט מים חמים שלא יגיעו המים שבספל לחום שהיד סולדת בו, או שיתן את המים החמים בכלי אחר ומשם יערה לספל.


א שו"ע שיח, ג.
ב שם.
ג שם.
ד שו"ע שם. ולענין דין הטמנה מבעוד יום נח' הפוסקים: לדעת הרא"ש אסור מדין הטמנה בדבר המוסיף הבל, וכן פסק המג"א. ולדעת הרשב"א חשיב כדבר שאין מוסיף הבל ומותר להטמין מער"ש, והביאו רעק"א. והמשנ"ב (סקי"ט) הביא ב' הדעות ולא הכריע.
ה מג"א (סק"י) ומשנ"ב (סק"כ) ודלא כמהרש"ל (שו"ת סא) שמתיר בגג משום דאין להחליפו בתולדת האש.
ו משנ"ב שיח סק"כ. ולכן אסור להעמיד בשבת קדרה ע"ג חמי טבריה. אבל להשהות מערב שבת מותר. ולהטמין בתוכם אסור.
ז הכל מדברי רעק"א והובא במשנ"ב (סקי"ח).
ח שו"ת הר צבי להגרצ"פ פרנק זצ"ל (א, קפח).
ט עי' במש"כ בהרחבה בסוגיית בישול בחמה ובתולדותיה בביאור הצדדים בזה.
י שמירת שבת כהלכתה (פ"א סעיף נא) וארחות שבת (פ"ט סעיף קב).
יא מנחת שלמה א יב, דלא מיבעיא לדעת הרמב"ם שהמחמם מתכת עד שהאדימה נחשב מבעיר, ודאי דהוי תולדת האש, אלא אף לדעת הראב"ד יעו"ש שביאר הגרשז"א דאם האש התחדשה עכשיו חשיב כמבעיר. 
יב עי' דברי המשא ומתן ביניהם בשו"ת מנחת שלמה (שם) הערה 3.
יג או"ח ח"ג סי' נ"ב. וטעמו משום שרגילים לבשל בו.
יד וטעמם, משום דאין רגילות היום לבשל בו אלא לחמם אוכל בלבד. [ובספר שבות יצחק כ' בשם הגרי"ש אלישיב זצ"ל דלדעת החזו"א גם כאן אסור משום דבא מכח חשמל שהוא עיבור אש. אך בכתבי אאמו"ר שליט"א ראיתי שכ' דאין זה מוכרח, דכוונת החזו"א היא דהחשמל עצמו הוא עיבור האש שמחמם ע"י כח החיכוך שבו, אבל מה שהוא יוצר גלי מיקרו שהם מבשלים אין זה בכלל עיבור אש.]
טו שמעתי מאאמו"ר שליט"א. ואמר לי שבזה מסתבר יותר דאיכא לסברתו דהגרמ"פ דאם היה כן לבנ"א היו משתמשים בו כמו אש דהוא עדיף מיניה.
טז רעק"א על המג"א בסי' רנג נקט שהוא מדרבנן. והשעה"צ (שיח שם) הביא שהברכי יוסף הסתפק אם הוא דאו' או דרבנן.
יז או"ז שבת סב. שעה"צ שיח קיד.
יח רמב"ם שבת ט, ג.  פמ"ג שיח, ו.
יט כדלעיל בדבר שאינו משתנה ע"י הבישול, ואף שיש להסתפק אם יש איזה שינוי ע"י הבישול, מ"מ כאן שהוא אינו מכוון לכך, אין להחמיר בזה, ובפרט דהוא דבר גוש די"א דאינו מבשל. מכתב הגרשז"א מובא בספר מאור השבת ח"א עמ' רסג. [ויש להוסיף דפעמים שאינו פסיק רישא. ואף אם הוא פסיק רישא, בדרך כלל לא ניחא ליה שיתחמם המלפפון. ועוד דהוי תרי דרבנן, מקלקל וגם דבר שאי"צ בישול, ושרי בפ"ר.]
כ שו"ע שיח סעיף ד וטו.
כא משנ"ב סקכ"ד.
כב רמ"א שם טו. וכן מוכח מהשו"ע שם ד.
כג שו"ע שיח ד וטו.
כד משנ"ב סקכ"ו ובשעה"צ סקל"ז.
כה משנ"ב שיח סקכ"ז, ובביאור הלכה שם ד"ה אפילו.
כו שו"ע שיח ד, ומשנ"ב סקכ"ה וסקס"ב. [ודלא כמו שנקט המג"א (סקכ"ז) דהשו"ע ס"ל כרבנו ירוחם דמצטמק ורע לו מותר.]
כז משנ"ב סקכ"ג, ובשעה"צ לב.
כח רמ"א שיח טו, רנג ב וה.
כט פמ"ג א"א סקי"ב, והובא בביאור הלכה. ובאמת שכן מפורש בר"ן (מז:) בשם רבנו יונה עיי"ש.
ל משנ"ב רנג סקפ"ד.
לא משנ"ב סקכ"ג, וכ"כ בעניין עשית הטיי"א בסקל"ט.
לב לא מצאתי מקור מפורש לזה בדברי המשנ"ב, [דבשעה"צ ס"א וק"ח יש צירוף נוסף להקל, וברנג צ"ה מיירי ע"י גוי] אך מסתבר כן משום דהוא פלוגתא דרבוותא וכדכ' בביאור הלכה (ד"ה יש בו) דהגר"א לא הכריע בין השיטות, ובפרט לפי שיטת הרמ"א יש מקום לומר דעיקר ההלכה הוא דשרי אלא דהחמירו בנצטנן לגמרי ולא הוי אלא חומרא בעלמא. ובשו"ע הרב (רנג כ"ה בסוגריים) כ' להדיא להתיר בזה בדיעבד. ואמנם לדעת השו"ע דלח שהצטנן אסור מדינא, קשה להקל אף בדיעבד.
לג סימן שיח סעיף טז.
לד שם ברמ"א.
לה משום דדמי לנותן קרח בתוך הכוס דשרי. וכ' הגר"ז (הובא בשעה"צ קכט) דה"ה אם השומן הוא בתוך הפשטידא ואינו ניכר בחוץ, שרי ואע"פ שאינו בלוע אלא כנוס בפנים, מ"מ שרי כיון שאינו ניכר. משנ"ב (שיח ק"ה).
לו משום דדבר מועט הוא, בית יוסף. משנ"ב (שיח ק"ה).
לז משנ"ב (שיח ק"ו).
לח משנ"ב (שם ק"ד).
לט משנ"ב (שיח סקע"א), והוא מדברי המרדכי (שבת ש"ד).
מ משנ"ב שם ובשעה"צ צו. [והנה הטעמים שכ' בזרע אמת הם קלושים, אך בחיי אדם מבואר הטעם דהוא לחוש לפוסקים דחששו לאיסור בישול בלח שהצטנן, והחמירו להחשיב סוכר ומלח כלח שהצטנן משום שנמסים. אך מדינא שרי דהא להלכה נקטינן כהמג"א דשרי ליתן אינפנד"א אפ' במקום שהיס"ב. ולכאו יוצא מזה דאף באינפנד"א יש לחוש לכתחילה לדעת הט"ז והלבוש. וצ"ע.]
מא מג"א סקי"ד ומשנ"ב סקל"א. ועיי"ש שכ' בשם הפמ"ג שאף הרמב"ם לא התיר אלא בדברים שטבעם שמתבשלים לגמרי בכלי ראשון, אבל דבר שאין דרכו להתבשל לגמרי בכלי ראשון לכו"ע אסור.
מב משנ"ב שם. [ועי' בשעה"צ סג.]
מג משנ"ב שיח סקמ"א.
מד שיח ה.
מה הרמ"א שם, וכן דעת כה"ח ואול"צ.
מו באר הגולה, וכן דעת החזו"ע.
מז משנ"ב שיח סקמ"ז בשם הפמ"ג.
מח משנ"ב שיח סקמ"ו בסופו. [ואע"פ שדין המצקת שנוי במח', עי' במשנ"ב סקפ"ז, מ"מ כאן מצרפים זאת לקולא.]
מט כנ"ל בהלכה כט.
נ כנ"ל בהלכה ל.
נא בביאור הלכה (שם ד"ה והוא יבש) הקשה דהא בסעיף ה' הביא ב' דעות בזה, ואיך סתם כאן להיתר. והיה אפשר לתרץ דעיקר שיטתו היא כדעה האחרונה, ונפרש דשרי אף בכלי ראשון ודלא כהרמ"א. אך לפי' הרמ"א הדק"ל. ושמא יש לחלק דצלי אחר בישול ניכר יותר מבישול אחר צלי, אך בדברי היראים כ' להדיא דאין לחלק בזה. עוד יש מתרצים [חזו"א], דהכא שנותנו בתוך כלי הוא צלי קדר, ודמי לבישול ולא לצלי ושרי אחר בישול.
נב משנ"ב שיח סקמ"א.
נג ביאור הלכה שיח ה, ד"ה יש מי.
נד שם.
נה שמעתי מידידי הג"ר שמואל דנן שליט"א, וטעמו דאין להחשיב הקדחת התבשיל כצלי דאינו אלא מתקלקל בקדיחתו, ועוד דכ' החזו"א דצלי קדר לא חשיב כצלי לענין זה, וגם עיקר דין בישול אחר צלי אחר בישול אינו ברור דהא הפמ"ג מתיר, ולכן בצירוף כל הנ"ל אין להחמיר בזה.
נו שו"ע שיח יח.
נז ביאור הלכה ד"ה שנמצא.
נח שיח קיג, ובשעה"צ קלו.
נט משנ"ב שם בשם הבית יוסף.
ס משנ"ב שיח קיז.
סא משנה שבת קמה: חוץ ממליח הישן וקולייס האיספנין שהוא גמר מלאכתן. שו"ע שיח ד.
סב ביאור הלכה ד"ה היא גמר מלאכתן.
סג דומיא דקולייס האיספנין (שבת קמה:), וכמו שהארכנו בהקדמה. וכ"כ בספר הליכות שבת ח"ב מבשל סימן כב.
סד גינת ורדים או"ח כלל ג סימן ט, ועי"ש שכ' דהוא איסור תורה אם לא היה ראוי לאכילה כלל. [וקצת יש להוכיח כן גם משו"ת אבקת רוכל למרן הב"י סימן ל שכ' לגבי בורגו"ל שהגויים מבשלים אותו כמאב"ד ואח"כ מייבשים אותו עד שאינו ראוי לאכילה, די"ל דאף האוסרים בדבר שגוי בישלו כמאב"ד וישראל גמר הבישול, מ"מ כאן יודו דשרי משום שאינם נאכלים אלא ע"י בישול מחדש.]
סה משנ"ב שיח סקל"ו, וביאור הלכה ד"ה חוץ. 
סו כנ"ל הלכה מה.
סז משנ"ב שיח סקל"ז וביאור הלכה ד"ה והדחתן.
סח דיעוי' ברשב"א (ח"ד עה) שהביא דברי הירושלמי שהמכין שום כתוש עובר על דש וטוחן ובורר ומכה בפטיש, וכ' הרשב"א דאם עושה כן ע"מ לאכול לאלתר הכל שרי. [ואע"פ שלענין טוחן הב"י (שכא) החמיר לחתוך לחתיכות גדולות קצת, נראה דלגבי מכה בפטיש דאין איסורו ברור, כו"ע יודו דשרי לאלתר.]
סט רמב"ם פ"ט מהל' שבת ה"ו. משנ"ב שיח סק"א.
ע כמו שהתבאר בהקדמה, בשם החיי"א והחזו"א.
עא תפארת ישראל כלכלת שבת מלאכת האופה, וכ' הטעם משום דחמאה היא דבר הקשה מתחילת ברייתו. [ופשוט שאין לומר דכיון שבאה מהחלב חשיב כדבר שתחילת ברייתו לח, דהא כיון שנעשית חמאה פנים חדשות באו לכאן ותחילת ברייתה להיות קשה. וכ"כ הגרשז"א (בהערה לשש"כ א קצח)]
עב ועי' בשמירת שבת כהלכתה (פ"א הערה קצח) שהסתפק הגרשז"א אם מותר להמיסה בחום שאין היס"ב, דהנה בפמ"ג (שיח א"א לז) כ' דהממיס שעוה חייב אפ' בחום שאין היס"ב. אך הסתפק הגרש"ז במקום שאין צריך כלל חום של היס"ב כדי להמיס אי שרי או לא, דאפשר דהפמ"ג לא מיירי אלא דהשעוה לא התחממה לחום שהיס"ב, אבל המקום עצמו הוא חום שהיס"ב, אבל אם אין צריך לחימומו חום שהיס"ב אפשר דדמי למוציאו לחלל הבית המוסק דפשיטא דשרי. עיי"ש.
עג הגרשז"א זצ"ל (שם בהערה לשש"כ).
עד או"ח ד עד מבשל ס"ק ו.
עה בהערה לשמירת שבת כהלכתה (שם), וחששו הוא מפני ב' טעמים: א. מצד איסור בישול בדבר לח שהצטנן לגמרי, ואע"פ שעכשיו הוא יבש כעין אינפנד"א, יש לחלק דהתם מיד שהצטנן נעשה יבש ותמיד היה בישולו ניכר בו, אבל כאן הצטנן לגמרי ופקע בישולו ממנו ואח"כ עשאו יבש. אלא דבדבר לח שנצטנן אין להחמיר כ"כ בדבר גוש, וכמו שיובא להלן. ב. משום חשש ריכוך בדבר שתחילת ברייתו קשה, ע"פ הכלכלת שבת, ואע"פ שהחיי"א נקט דבדבר שהתבשל כבר לית לן בה, מ"מ יש לחלק דהכא החלב התבשל ולא החמאה שהיא פנים חדשות..
עודיש לדון מצד ב' נידונים: [א] מצד דין בישול:  לפי מה שהתבאר עד כאן, נראה לכאו' להתיר בזה, שהרי תהליך יצירת השוקולד הוא ע"י בישול בחום שהוא יותר מהיס"ב, ואין בישול אחר בישול. ואין לאסור מטעם ריכוך דבר הקשה, דהא כבר ביאר הנשמת אדם בדברי הכלבו, דשומן שכבר השתנה בבישולו מערב שבת מותר להתיכו בשבת מטעם דאין בישול אחר בישול, וה"ה שוקולד ניכר בו בישולו היטב ושרי כנ"ל. ונראה דאף הגרשז"א שפקפק בחמאה משום שהחלב התבשל ולא החמאה יודה כאן להיתר, כי השוקולד עצמו התבשל ולא רק חומרי הגלם. [ב] מצד דין נולד: לדעת השו"ע יש להתיר כמו באינפנד"א, דלא חשיב שעושה מעשה בידיים. אך לדעת הרמ"א יש להחמיר לכתחילה אם לא במקום הצורך, או שהוא בלוע בתוך עוגה וכיו"ב ואינו ניכר לעצמו דשרי וכנ"ל בדין האינפנדא.
עז דהיה נראה לענ"ד דכל הסברא להתיר להמיס דבר מאכל הוא משום דעיקר הבישול באוכל הוא כלפי הכשרו לאכילה, אבל רכות וקושי אין להם חשיבות להחשב כבישול בפנ"ע. ואמנם כל זה הוא כשממיסו ע"מ לאוכלו, אבל אם עיקר כוונתו היא לעשות ממנו צורה, מאי עדיף משאר חומרים כמו שעווה וכיו"ב שיש בו בישול אחר בישול לעולם, דכיון שעיקר כוונתו להכשירו לתת לו צורה הוי כמו שאר חומרים שאסור מן התורה להתיכם, וכי משום שאפשר גם לאוכלו אין בו משום התכה. וצל"ע בזה.
עח חזו"א סי' נ אות ט.
עט כך כ' החזו"א במכתבים בסוף הספר (לסימן שי"ג מכתב ראשון ושני) [והם המכתבים ששלח להגרשז"א זצ"ל].
פ שו"ע שיח יד ויז.
פא שם.
פב משנ"ב שיח צא (ויעו"ש בשעה"צ קטז דהמג"א הסתפק בזה, אך האליה רבה ותו"ש סתמו להיתרא) 
פג חיי אדם כלל כ אות יג, וכ"כ בנשמ"א שם ח. 
פד כל זה ממשנ"ב שיח ס"ד. ואין לדמות זאת להא דנסתפק הביאור הלכה (ד"ה היא) בחום שאין היס"ב, דשאני התם שלא היה ראוי לאכילה כלל והוא הכשירו לאכילה.
פה שו"ע שיח ט.
פו שו"ע שיח י.
פז כ"כ המג"א (לב) והמשנ"ב (עד). ובאמת שיש לתמוה על דין זה, דהא כל ספק פלוגתא שרי בדיעבד, כמש"כ במשנ"ב (שיח ב), וכבר רמז לקושיא זו במשנ"ב שם. ויש לתרץ דעיקר ההלכה היא דעירוי מבשל כדי קליפה, וכיון שהוכרעה המח' אין להקל אף בדיעבד.
אמנם יש להקשות קושיא אחרת, מהא דאיתא ביו"ד (צא, ד) דחלב רותח שנפל על בשר צונן יש לקלוף את הבשר, אבל אם לא קלפו והתערב מותר אפ' שאין ששים כנגדו. והחלב מותר בדיעבד אף בלא שישים כנגדו. והטעם כ' הפוסקים משום דהקליפה אינה אלא לחומרא ולא מדינא. וקשה דאף המג"א כ' כן בסימן תס"ז לג, וביאר דמעיקרא ס"ל להגמ' דתתאה גבר לגמרי, ואף לאחר דמסיק דאדמיקר ליה בלע מ"מ לא הוי אלא חומרא בעלמא. וא"כ אמאי אסר הכא אף בדיעבד. 
ויש ליישב ע"פ דברי החזו"א (יו"ד ט, ז) שתתאה גבר שמבשל כדי קליפה הוא לעולם שיעור כלשהו ואף פחות מקליפה, אלא דבבשר נתנו שיעור קליפה, אבל בחלב לעולם יש ששים נגדו. וא"כ לענין שבת ודאי דאסור דסו"ס מתבשל כלשהו.
פח משנ"ב שיח עד.
פט רעק"א שיח י, וכן משמע במשנ"ב שם.
צ ואמנם יצויין שדעת החוו"ד (צב, כז) היא שכלי ששואבים בו מתוך כלי ראשון מבליע או מפליט אבל אינו מבשל, ולכן לענין שבת שרי. ועיי"ש שמדמה זאת לדבר גוש לשיטתו.
צא ואמנם דעת החזו"א (א"ח קכב, ג) לחלק בין שתי מצבים: אם שאבו מן הכלי ראשון בעודו על האש, דינו כנ"ל שהוא ספק כלי ראשון, אך אם שאבו ממנו לאחר שהעבירוהו מעל האש לכו"ע דינו ככלי שני. אך במקו"א (יו"ד ריש סי' לב) כ' החזו"א להיפך, דאין לחלק בין שאב מכלי ראשון שע"ג האש, לשאב מכלי ראשון שאינו ע"ג האש. וצ"ע.
צב דעת השו"ע – נח' האחרונים בביאור דברי המג"א (סקי"ט): לדעת מחצית השקל המג"א מדקדק דעת השו"ע להיתר, מדלא אסר אלא בפת. אך הפמ"ג מפרש דברי המג"א דהשו"ע ס"ל כוותיה לחומרא.
דעת הרמ"א – מדברי המשנ"ב (סקל"ח ובביאוה"ל ד"ה וה"ה) מוכח דס"ל דהרמ"א מודה לחומרא זו. אמנם הפמ"ג (א"א סקל"ד) מדקדק מדברי הרמ"א (סעיף ט) דלא ס"ל להחמיר בזה.
צג תוס' שבת לט. ד"ה כל שבא, מג"א שיח טו, משנ"ב שיח לד ולט.
צד תוס' שם, משנ"ב לד.
צה הפמ"ג כ' הטעם משום דכל שהוא בדרך עירוב לא מיחזי כמבשל. והשביתת השבת כ' הטעם משום דנראה שבא לצנן את החמים ולא לבשל.
צו מהרש"א שבת לט.
צז מתני' (שבת קמה:) כל שבא בחמין שורים אותו בחמין בשבת.
צח חזו"א נב, יט. והוכיח כן מהא דגלגל ביצה חייב חטאת (שבת לח:) דומיא דקולייס האיספנין דגמר מלאכתו הוא והוי בישול וחייב.
צט רמ"א שיח ה, משנ"ב סקמ"ב.
ק שיח סקמ"ב ובשעה"צ סקס"ח.
קא או"ח נב, יט.
קב דיש לדמותו לפת דכ' הרמ"א (שיח, ה) דנהגו שלא ליתנו אפ' בכלי שני. ואף לדעת החזו"א שלא החמירו אלא בפת משום דהוא כבר אפוי וקל להתבשל מהרה, נראה דמודה בקפה הנ"ל דהוא ג"כ כבר אפוי וטחון הדק והוא מתבשל בנקל.
קג דהא המשנ"ב (סקמ"ז) בשם הפמ"ג מצדד להקל אף בפת בכלי שלישי.
קד דהנה מתבאר לקמן דאפשר דהמשנ"ב לא הביא חומרת החיי"א ביד נכוית אלא לחוש לקלי הבישול, דבמקום שהיד נכוית כו"ע חששו לקלי הבישול, ולכן בתה שהיד נכוית בו ראוי יותר שלא ליתן לימון.
קה חיי אדם שבת כ. משנ"ב שיח מח.
קו חזו"א נב, יט.
קז ספר תולדות שמואל ח"ג בהשמטות (מובא בספר שש"כ פ"א הערה קע"ה).
קח משנ"ב שיח קיח, וכן בסקמ"ה וסקס"ה.
קט שם קיח.
קי אגרות משה או"ח ח"ד עד מבשל אות ה. ולא דמי להא דאסר המג"א (שיח לה) ליתן גוש לתוך רוטב ומוכח מהמשנ"ב (שעה"צ שיח קח) דמיירי בלח שהצטנן, דהמג"א מיירי שמערה הגוש מכלי ראשון ולא בכלי שני. ודוק.
קיא עפ"י הפתחי תשובה ביו"ד צד ז, בשם תורת האשם, וכן מוכח מדברי הש"ך (קה ה) לגבי אורז וקטניות שהם צלולים ונשפכים.
קיב עפ"י משנ"ב שיח סה.
קיג דשנינו במשנה (שבת מא.) דשרי ליתן מים צוננים מרובים ע"ג מיחם שפינהו, ולא חיישינן לבישול כדי קליפה במים הצוננים. ועוד שנינו בברייתא (יומא לד:) שנותנים עששיות של ברזל לתוך המקווה לחממו, וגם בזה לא חיישינן לבישול כדי קליפה.
קיד משנ"ב סקע"ח.
קטו לפי מה שהתבאר בהקדמה, לדעת התורא"ש זה מותר משום שהמים אינם יכולים להגיע לחום שהיס"ב, ואף לדעת החוו"ד שאוסר גם בזה משום שהבלוע מתבשל, כאן נראה שיש להקל משום שאין לו שום צורך במים שבלועים בקליפת הביצה, והוי פס"ר דלא ניח"ל.  ובפרט יש להקל אם הניח כבר את הביצה בכלי שני ומשם הוא נוטלה ומניחה בכלי של מים קרים, דהא דבר גוש בכלי שני י"א שאינו מבשל כלל. ואף אם נוטל את הביצה במצקת יש לצרף את שיטות הפוסקים שמצקת דינה ככלי שני.
קטז שש"כ א סז, ושם בהערה רב כ' דהכא המג"א מודה משום דהמים נשפכים מיד ואינם מספיקים להתבשל, ועוד דהוא מבשל לאיבוד דהכל נשפך לכיור. ועיי"ש דדעתו היא שעדיף לעשות כן ולא ליתנה לתוך כוס משום חשש המג"א הנ"ל.
קיז כל זה התבאר בהקדמה.
קיח חזו"א שם.
קיט משנ"ב שיח, מה.
קכ רמ"א (שיח ט) ומשנ"ב (שם ע). ובשעה"צ (צג) כ' דאף אי נימא השו"ע חולק על הרמ"א, מ"מ הלכה כדעת הרמ"א. 
קכא משנ"ב שיח סו.
קכב שו"ע ורמ"א שיח ט.
קכג משנ"ב שם סקע"א.
קכד אגרות משה או"ח ד עד, מבשל יז. [אמנם מדברי המשנ"ב (שיח מז) אין ראיה להתיר, דאיהו מיירי בפת שהיא רק חשש קלי הבישול משום שאין אנו בקיאים, אבל מלח חיישינן להא לישנא דגמ' דמתבשל, ושמא אף בכלי שלישי מיירי.]
קכה ואמנם האגרות משה (שם ה) כ' דמותר ליתן ע"ג בשר רותח בכלי שני משום דגוש הוא חומרא בעלמא. ולכאו' דבריו תמוהים טובא, דהא אף אם הוא כלי שני שאינו גוש המחמיר תע"ב, וכ"ש בגוש, ואולי הוא מיירי שנתן ע"י מצקת דהוי כלי שלישי. אך באמת יש מקום לומר (שמעתי מידידי הג"ר שמואל דנן) דאף להמקילים בדבר גוש דאינו ככלי ראשון, מ"מ לעולם דינו ככלי שני ולא ככלי שלישי. וצ"ע לדינא. [ואולי יש לתלות דין זה בטעמי ההיתר בדבר גוש, דהרמ"א (דרכי משה קז) כ' דרואים בעינינו דדבר לח מחזיק חומו טפי מדבר גוש, ולטעם זה כשם שיש בדבר גוש דין כלי שני כך יש בו דין כלי שלישי. אך החוו"ד (צב, כב וכז) כ' טעם אחר בדבר גוש, משום שאין לו דפנות מחממות ולא דפנות מקררות, ולטעם זה נראה דאין חילוק בדבר גוש בין כלי שני לכלי שלישי. ודוק.]
קכו משנ"ב שיח סקע"ג.
קכז ביאור הלכה ד"ה ואם עבר, וצדדי הספק הם אם שייך גם בתבלין הסברא לגבי דבר שיש מתירין שאינו מתבשל עד שהתערב, או שתבלין מתבשל מיד.
קכח אמנם הבית יוסף והב"ח פירשו בדעת הרמב"ם שלהלכה מותר לתת מים מרובים רק בכלי ריק שאין בו מים, אבל בכלי מלא אסור ליתן מים מרובים. וצ"ע אם דעת השו"ע להלכה כן.
קכט מתני' שבת (מא.), וכפי ב' האוקימתות בגמ' דרב אדא ודאביי, דודאי דלא פליגי בעיקר הדין דאם מתבשל אסור בכל גווני.
קל מתני' וגמ' שם.
קלא משנ"ב סקפ"ב בשם החיי"א. ויש סמך לזה מדברי תוס' הרא"ש (שבת מא. עי"ש.)
קלב דאין לחוש לצירוף, כמסקנת הסוגיא דהתם, משום דהוי דבר שאינו מתכוון ולא פסיק רישיה (משנ"ב סק"פ). ואמנם הבית יוסף פירש בדעת הרמב"ם דלדעת רב אדא דמיירי שפינה ממנו מים, דווקא בכה"ג שרי להפשיר אבל בפינהו ויש בתוכו מים אסור להפשיר. אך הרמ"א פסק להדיא דגם בזה שרי, ואף בדעת הרמב"ם יש שפירשו דהוא מודה לזה (עי' מגי"מ וט"ז).
קלג משנ"ב סקע"ז. ועי' לקמן לגבי אמבטי כלי שני.
קלד והנה רש"י כ' הטעם משום דתתאה גבר והק' עליו כמה קושיות. אך הרשב"א והר"ן כ' טעם אחר וביאר הט"ז כוונתם דכיון שמתערב הכל מיד, חשיב ככלי שני שאינו מבשל. 
קלה משנ"ב שיח סקפ"ג.
קלו שו"ע שיח סו"ס יא, ומשנ"ב סקע"ח.
קלז משנ"ב סקפ"ב, ובביאור הלכה ד"ה והוא בשם הבית מאיר. וכ"כ בסעיף לט בדין עשיית הטיי"א.
קלח ביאור הלכה שם.
קלט ג"ז שם.
קמ כל זה מהמשנ"ב ס"ק לט בדין עשיית הטיי"א, ועי"ש  בביאור הלכה ד"ה דהוי דכ' דמ"מ אין למחות ביד אחרים הנוהגים לתת החמין ע"ג הצונן בלח שהצטנן. וכנ"ל לעיל בשם הבית מאיר.
קמא שו"ע שיח יב ומשנ"ב סקפ"א.
קמב ואמנם יש לדון מצד חומרת החיי"א דביד נכווית בו כלי שני מבשל. וכלפי זה י"ל דהכא אחר שמתערבים המים הקרים בחמים שוב אינו יד נכווית אלא יד סולדת בלבד שאין כלי שני מבשל בו. [ואמנם מאאמו"ר שליט"א שמעתי דמסתבר להחמיר בזה, כיון דאכתי ראוי לבשל ומתחילה היתה היד נכוית בו.] ועוד הובא לעיל די"א דבדבר שאינו בחשש קלי הבישול אין להחמיר את חומרת החיי"א.
קמג משנ"ב סקע"ז, ובשעה"צ ק"ה.
קמד ביאור הלכה שיח ד"ה שבזה האמבטי.
קמה משנ"ב סקע"ה לגבי חמי טבריה, והרי נפסק שדינם כחמי חמה, וא"כ ה"ה בדוד שמש שדינו כחמי חמה כנ"ל לעיל.
קמו ועי' משנ"ב סקע"ה שכ' דיתן מהאמבטי לתוך כלי שני ולשם יתן צונן מועט, ולכאו' הוא הוא ספל ומוכח דשרי. ודוק.
---------------

------------------------------------------------------------

---------------

------------------------------------------------------------

1


# אור לישרים על תלמוד ירושלמי ביצה
יהושע בוך
### הקדמה
(א)  <strong>התלמוד הירושלמי וכתב יד ליידן</strong><sup class="footnote-marker">*</sup><i class="footnote">המקורות: מ' עסיס, הערך 'תלמוד ירושלמי', האנציקלופדיה העברית; י' זוסמן, מבוא, תלמוד ירושלמי (על פי כתב יד ליידן), האקדמיה ללשון העברית</i>
(ב)  מטרתו של<strong> התלמוד הירושלמי</strong> היא ביאור המשנה, כפי שנלמדה בישיבות אמוראי ארץ ישראל (400-200 למניינם לערך).
(ג)  דרכי התהוותו של התלמוד הירושלמי היו דומות לאלו של הבבלי: מתחילה סמכו האמוראים למשנה ברייתות מפרשות או חולקות; אחר כך הוסיפו פירושים ופסקי הלכות של ראשוני האמוראים, הלכות שהסיקו אותן מהמשנה ומהברייתות, הלכות שלא נזכרו במשנה ובעיות חדשות ומעשים שבאו לפניהם; ולבסוף הוסיפו את המשא והמתן של האמוראים האחרונים בדברי קודמיהם, חידושיהם הם והמשא והמתן שעליהם.
(ד)  פעמים שונה משנת הירושלמי ממשנת הבבלי. במשניות רבות יש חילופי נוסח מהותיים בין הירושלמי לבבלי.
(ה)  התלמוד הירושלמי השתמש בברייתות רבות שמקורן בתוספתא שלנו, ובקבצים שונים הנקובים בשמות ('תני חכם פלוני'). ברייתות מרובות מובאות בסתם.
(ו)  בתלמוד הירושלמי נזכרים מאות אמוראים, והם נחלקים לשישה דורות. אין מסורת מפורשת לגבי זמן חתימתו של התלמוד הירושלמי (בסוף המאה ה-4 למניינם) ותהליך עריכתו (עד ראשית המאה ה-5 למניינם). לעריכה האחרונה קדמו תלמודים שונים, בזמנים ובבתי מדרש שונים. העריכה האחרונה מורכבת משכבות שונות ומתלמודן של ישיבות שונות בארץ ישראל. שיטות ועקרונות העריכה של התלמוד הירושלמי שונות מאלה של הבבלי.
(ז)  <strong>בעית המקבילות</strong>. בתלמוד הירושלמי רגילה התופעה, שסוגיות מועברות ממקום למקום בשלמותן וכצורתן, וזאת מחמת שייכותן המלאה או החלקית למקומן המשני. תופעה זו, המצויה בכל ספרות חז"ל, מתעצמת במיוחד בתלמוד הירושלמי. יש בו סוגיות כפולות ואף משולשות, מהן שאבדו בגלגולי ההעתקה ממקומן העיקרי, ומהן שאינן מתפרשות כלל במקומן המשני. העברת הסוגיות נעשתה על ידי העורכים האחרונים.
(ח)  לתופעה זו חשיבות רבה לתיקון שיבושי נוסח. לעיתים טעה הסופר בגבולות ההעתקה, והתחיל להעתיק מנקודה שלפני תחילת הסוגיה הכפולה, או שהמשיך להעתיק עד נקודה שאחרי סוף הסוגיה (העתקת יתר), או שהתחיל להעתיק מאמצע הסוגיה במקום מתחילתה, או שסיים להעתיק באמצע הסוגיה במקום בסופה (העתקת חסר). פעמים השמיט הסופר את אמצע הסוגיה.
(ט)  <strong>המקבילות למדרשי ארץ ישראל העתיקים</strong>. ספרות האגדה נקבעה בכתב זמן רב לפני ספרות ההלכה, כבר בימי האמוראים הראשונים ("ספרא דאגדתא"). בבראשית רבה, ויקרא רבה, ופסיקתא דרב כהנא ישנן סוגיות מקבילות בהלכה ובאגדה לתלמוד ירושלמי, מהן קצרות ומהן ארוכות ושלמות, מהן הקבלות מלאות ומדויקות ומהן בשינויי לשון רבים. מכאן, ששני המקורות, התלמוד הירושלמי ומדרשי האגדה, שאבו זה מזה, או ממקור שלישי שקדם לשניהם.
(י)  <strong>לשון</strong>. לשון התלמוד הירושלמי היא ארמית גלילית מעורבת בלשון חכמים. יש בה מילים רבות ביוונית ומעט בלטינית. הגרוניות נתערערו בה, וחילופי אחה"ע שכיחים בה. עוד מצויים בה חילופי האותיות השפתיות, חילופי ג"כ וחילופי ס"צ. האל"ף נופלת בראש תיבה. שכיחה הרכבת שתי מילים. צורות אלו משקפות מבטא עממי של הארמית הגלילית ושל לשון חכמים, אלא שבנוסח שלפנינו החליפו לעיתים צורות בבליות את צורות הארמית של ארץ ישראל, על פי רוב מחמת הרגל הסופרים. שמות האמוראים רובם עבריים וחלקם ארמיים, יווניים ורומיים.
(יא)  <strong>מינוח</strong>. התלמוד הירושלמי משתמש בביטויים מיוחדים, ופיתח מערכת מונחים, המקבילה לזו שבתלמוד הבבלי.
(יב)  <strong>סגנון</strong>. לשון התלמוד הירושלמי קצרה. הבעיות קצרות, ורבות מהן נותרות ללא תשובה. קצב הסוגיות נינוח ורחוק מפלפול. דרכו של התלמוד הירושלמי לתרץ קושיה בדרך פשוטה. יש שאינו מפרש משנה סתומה או משנה שיש בתוכה סתירה, ויש שהוא מקשה על משנה ואינו מתרץ. כשיש קושי בהבנת משנה, אינו פותח בקושיה ומתרץ אותה, אלא אומר את פירושה של המשנה. הרבה פעמים הוא רומז למשנה ואינו מביא אותה כלל, וכן הוא אומר על הלכה שהיא כדעת תנא פלוני ואינו מזכיר כלל את המאמר של אותו תנא. לפעמים הוא מביא את הרישא בלבד וכוונתו להקשות מן הסיפא, ולפעמים הוא מביא את הסיפא והקושיה היא מן הרישא. בהרבה מקומות נאמר ששני אמוראים חולקים, אחד אמר כך ואחר אמר כך, ולא נזכרו שמות האמוראים האלה. משפטים רבים באים בתמיהה. הסגנון בהיר ותמציתי.
(יג)  <strong>נוסח התלמוד הירושלמי</strong>. שיבושי הנוסח מרובים בתלמוד הירושלמי. סופר כתב יד ליידן הגיה שיבושים שמצא בספר שהעתיק ממנו. אף על פי שכתב יד ליידן משובח, בכל זאת עדיין מרובים שיבושיו. ויש שדימה הסופר בטעות שהנוסח משובש.
(יד)  שיבושים רגילים בתלמוד הירושלמי (כבשאר ספרים) הם: חילוף אותיות דומות; צירוף שתי אותיות או שתי מילים לאחת; חלוקת אות אחת או מילה אחת לשתיים; שיכול אותיות; ייתורים וחיסורים; אשגרות לשון; העתקות יתר וחסר; דילוגים מחמת דמיון תחילות או סופות, והשמטות מסיבות אחרות; ראשי תיבות וקיצורים שנפתרו בטעות.
(טו)  שיבושים מיוחדים לתלמוד הירושלמי הם: מאמרים הפוכים, ציוני הלכות שלא במקומן ו"גופים זרים" (קטעים גדולים וקטנים שנשתרבבו בטעות מסיבות שונות. "גופים זרים" הם בדרך כלל שיבושים קדומים, ונוצרו מהעתקה לקויה של מקבילות או משיבוץ קטעים שלא במקומם). יש שנכנסו בתלמוד הירושלמי זה ליד זה שתי צורות של מילים, שני נוסחים של מילים או של משפטים, מילים וביטויים נרדפים, טעות ותיקונה, מילה או ביטוי ופירושם שחדר מן הגיליון ונכנס לפנים (כפלי גרסה).
(טז)  <strong>התלמוד הירושלמי והתלמוד הבבלי</strong>. בתקופת האמוראים היו אמוראים שהעבירו שמועות וסוגיות בין ארץ ישראל ובבל, כך שתורת שני המרכזים היתה ידועה בשתי הארצות. בתלמוד הירושלמי מימרות של אמוראי בבל שאינן בתלמוד הבבלי, וכן יש בו נוסחאות שונות של שמועות שנמסרו בבבל. חלק מן השמועות ההדדיות שהובאו במפורש בשני התלמודים מצויות בתלמוד ארץ המוצא בלשון אחרת וחלקן סותרות זו לזו. יש גם חילופים בשמות החכמים וכן סתירות בנוסחן של הברייתות ובמימרות האמוראים.
(יז)  שני התלמודים כפי שהם לפנינו היום חלוקים בהלכה בכמה דברים. עיון שיטתי משווה בשני התלמודים חושף לפני הלומד בכל אתר ואתר את השווה והשונה שבשניהם בנוסח המשנה והברייתות, בפרשנות האמוראים, בפסק ההלכה ובגישה הכללית.
(יח)  <strong>כתבי היד</strong>. כיום נותרו בידינו כתבי היד דלקמן:
(יט)  <strong>א) כתב יד ליידן</strong> (סוף המאה ה-13 למניינם) הוא היחיד המכיל את התלמוד הירושלמי בשלמותו. הוא גם כתב היד שממנו ישירות נדפס הירושלמי לראשונה בוונציה (בשנת 1523 למניינם). למעשה כתב יד זה הוא החוליה היחידה כמעט המקשרת בינינו לבין עורכי התלמוד הירושלמי, ומכאן ייחודו וחשיבותו.
(כ)  סופרו של כתב היד הוא ר' יחיאל ממשפחת הענווים באיטליה. הוא הוסיף תיקונים, השלמות ונוסחאות אחרות על הגיליון ובין השורות. כתב יד זה הגיהו והכינו לדפוס מדפיסי ונציה. הם מחקו, תיקנו, השלימו והוסיפו מאמרים בגיליונות ובין השורות. הרבה מתיקוניהם אינם אלא שיבושים. את הנוסח הנכון שיירו בכתבי היד, כך שאפשר ללמוד הרבה ממנו. רובם המכריע של דפוסי התלמוד הירושלמי בנויים על דפוס ונציה. שיבושים גדולים וקטנים חלו בירושלמי גם לאורך כל תקופת הדפוס, למן הדפוס הראשון שנדפס ישירות מכתב יד ליידן המוגה.
(כא)  נוסח הירושלמי הלך והשתבש במהלך מסירתו, למן הימים שהוא יצא מידי עורכיו. אין אנו יודעים כמה גלגולי העתקה עבר נוסח הירושלמי עד להעתקתו בידי סופר כתב יד ליידן. כל העתקה הוסיפה שיבושים משלה.
(כב)  בעית הנוסח המשובש, בנוסף לבעיות המינוח והלשון, הן הגורמים להזנחת הירושלמי לאורך כל הדורות, למן ימי הראשונים ועד לימינו. מפרשי הירושלמי וחוקריו חיפשו מאז ומתמיד דרכים לתיקון נוסחו, ובעיקר על ידי כתבי יד, אך הם לא מצאו שום כתב יד שיכול היה לפתור את בעיות הנוסח. לומדי הירושלמי ומפרשיו לא ידעו על קיומו של כתב היד שהיה מונח בליידן שבהולנד. על קיומו של כתב היד נודע באמצע המאה ה-19 למניינם, אך התעלמו לחלוטין ממנו ולא נסתייעו בו. רק כעבור כ-70 שנה נודעה חשיבותו הגדולה של כתב היד לתיקון נוסח הירושלמי.
(כג)  סופר כתב יד ליידן העתיק מכתב יד משובש מאוד, ונאלץ לתקן ולהגיה אותו. הגהותיו ותיקוניו של הסופר נעשו בין השורות ועל הגיליונות. יש להניח שגם בהעתקה עצמה נפלו שגיאות ושינויים בלתי מכוונים, כדרך כל העתקה.
(כד)  בכתב יד ליידן נוספו משניות, פסקאות וחלוקות להלכות, בעוד שבנוסח המקורי של הירושלמי לא היו כל אלה, אלא הכול היה עשוי כחטיבה אחת רצופה של התלמוד, ללא משניות וללא פסקאות. בראש כל פרק של תלמוד בא פרק שלם של משנה ולאחריו נוסח התלמוד. בתוך פרק התלמוד חוזרות פסקות קצרות מן המשנה ואחריהן סוגיות התלמוד. סימון חלוקת ההלכות אינו אחיד. כתב היד מפוסק על ידי נקודה.
(כה)  כתב היד המקורי כפי שהוא יצא מידי הסופר הוא משובש, ומצויות בו השמטות גדולות וקטנות רבות. יש בכתב היד קטעים שלמים שלא במקומם ושיבושי סופרים רגילים. הסופר גם שיבש את הלשון וצורות הכתיב הארץ ישראליות. במשך הזמן נוספו בכתב היד הגהות ותיקונים מרובים בידי כמה מגיהים, ששיפרו את נוסחו המשובש של כתב היד. המגיהים השלימו חלק גדול מההשמטות שהיו בכתב היד המקורי ותיקנו שיבושים מרובים שהיו בו. ההגהות העיקריות נעשו לצורך התקנת כתב היד לקראת הדפסתו בוונציה. הרבה מהגהותיהם נעשו על סמך כתבי יד אחרים. אין ספק שהמגיהים שיבשו לא מעט. מרובים השיבושים של המגיהים בלשון הירושלמי, בסגנונו, במונחיו ובכתיבו המיוחד. הם הותירו חסרונות ושיבושים מרובים. לא תמיד הוסיפו את השלמותיהם במקום הנכון, לעיתים לא השלימו די הצורך, ולעיתים השלימו קטעים שחשבו בטעות שהם חסרונות.
(כו)  גם לאחר כל ההשלמות המרובות שנעשו בכתב היד בידי המגיהים, עדיין רבות ההשמטות בנוסח הירושלמי. כמו כן מרובים בכתב היד הייתורים, החילופים והסירוסים במשפטים שלמים ובחלקי משפטים, ו"גופים זרים" שהשתרבבו. מרובות גם טעויות ההעתקה הרגילות בכל הספרים. בשל השפעת התלמוד הבבלי, כתב יד ליידן שונה מהנוסח המקורי של הירושלמי בכל תחומי הלשון: באוצר המילים, בצורות דקדוקיות, בכתיב, בסגנון ובמינוח. מרובים השיבושים גם בשמות החכמים ובדרך מסירת מאמריהם. למרות כל חסרונותיו, ניתן לתקן את נוסחו על פי כתבי יד נוספים, מקבילות, מובאות הראשונים והכרה טובה של לשונו, סגנונו ומונחיו של התלמוד הירושלמי, וכך להעמיד את הנוסח המקורי של התלמוד הירושלמי.
(כז)  <strong>ב) כתב יד רומי</strong> כולל את סדר זרעים ואת מסכת סוטה. נכתב כנראה במאה ה-13 למניינם. הוא מלא שיבושים ורצוף השמטות גדולות, אך יש בו נוסחאות מקוריות, ובמקומות רבים הוא משלים חסרונות שבכתב יד ליידן.
(כח)  <strong>ג) "שרידי הירושלמי"</strong> הוא אוסף גדול של קטעי התלמוד הירושלמי, ששרדו בגניזת קהיר. <strong>"גנזי הירושלמי"</strong> הוא אוסף של כל קטעי התלמוד הירושלמי מגניזת קהיר ומספריות העולם. קטעי הגניזה הקדומים ביותר הם כנראה מן המאה ה-9 למניינם. חשיבותם של קטעי הגניזה בכך, ששמרו על צורתו המקורית של התלמוד הירושלמי, על כתיבו ועל גרסאות משובחות לרוב.
(כט)  <strong>ד) כתב יד ספרדי.</strong> כתב יד כמעט שלם של מסכת נזיקין מהתלמוד הירושלמי. נכתב כנראה במאה ה-15 למניינם. מסורת הנוסח שלו טובה ומשובחת.
(ל)  <strong>ה) כתב יד אשכנזי.</strong> נמצאו קטעים מהתלמוד הירושלמי, ששרדו בגרמניה והוצאו מכריכות ספרים. כתב יד זה נכתב במאה ה-13 למניינם. בכתב יד זה הוכנסו לגוף הנוסח הוספות רבות על פי מקורות שונים. כתב יד זה הוא מעין "ספר הירושלמי" שהיה לפני ראשונים באשכנז כמו ראבי"ה ובעל או"ז ("אור זרוע").
(לא)  *******************
(לב)  <strong>נוסחיה של ירושלמי מסכת ביצה</strong>
(לג)  לירושלמי ביצה כתב יד שלם:
(לד)  כתב יד ליידן (המסירה שלפנינו)
(לה)  <strong>קטעי גניזה של ירושלמי מסכת ביצה</strong>
(לו)  <strong>יום טוב א<br>גניזה<br>מסכת ביצה פרקים א-ד<br>גנזי הירושלמי, עמ' 346-370</strong>
(לז)  <strong>יום טוב ב<br>גניזה<br>מסכת ביצה פרק א<br>גנזי הירושלמי, עמ' 371-377</strong>
(לח)  <strong>יום טוב ג<br>גניזה<br>מסכת ביצה פרק ה<br>גנזי הירושלמי, עמ' 378-379</strong>
(לט)  <strong>יום טוב ד<br>לא גניזה (כתב יד אשכנזי)<br>מסכת ביצה פרקים א-ב<br>גנזי הירושלמי, עמ' 380-382</strong>
(מ)  קטעי גניזת קהיר מוצגים באתר כתבי היד היהודיים של פרידברג (http://www.jewishmanuscripts.org/)
(מא)  *******************
(מב)  <strong>הפירוש למסכת ביצה</strong><br>הפירוש מחולק לשני חלקים עיקריים: פירוש הסוגיה לחלקיה, ולאחריו הבאת מקורות ומקבילות והשוואה ביניהם, ועיונים והרחבות בנושאים שבסוגיה.
(מג)  העיקרון של הפירוש הוא פירוש דברי חכמינו בירושלמי על פי דבריהם בכל המקורות: משנה, תוספתא, מסכתות קטנות, תלמוד ירושלמי, תלמוד בבלי, מדרשי הלכה ומדרשי אגדה. הדבר נעשה על ידי חיפוש ועיון מדוקדקים בכל המקורות. בתוך הפירוש מובאים המקורות בתוספת ביאור ותרגום חלקי.
(מד)  הפירוש מתייחס ללשון הארמית הארץ ישראלית ולמונחי הדיון והלימוד שבתלמוד הירושלמי, תוך השוואת מקבילות ללשון ולמונחים במקומות אחרים בתלמוד הירושלמי ובמדרשי אגדה ארץ-ישראליים, ותוך הסתמכות על חוקרים בדורותינו.
(מה)  הפירוש הוא פרי לימוד ועיון מעמיקים בפירושיהם ובדבריהם של רוב המתייחסים לדברי הירושלמי: מפרשי הירושלמי, ראשונים ואחרונים, ומחקרים בתחומים שונים.
(מו)  הפירוש מבחין בין דברי תנאים ובין דברי אמוראים, ומתייחס לשלשלת המסירה של דבריהם, תוך ציון דורות התנאים והאמוראים.
(מז)  רבים מהמקורות התנאיים בירושלמי הם ברייתות מן התוספתא המובאות בשלמות או בקיצור. העיון בתוספתא מסייע לפירוש נכון של הירושלמי, והוא הכרחי כאשר הירושלמי מביא ציטוט חלקי או ניסוח מקוצר של דברי התוספתא או כאשר הירושלמי קוטע את דברי התוספתא לצורך פירוש או לצורך שאלה ותשובה. בתוך הפירוש מובאים דברי התוספתא בשלמות בתוספת ביאור.
(מח)  המקורות האמוראיים בירושלמי הם דברי אמוראים ארץ ישראליים ובבליים לדורותיהם. הפירוש מתייחס לקשרים בין האמוראים, ומשווה בין דברי האמוראים בתלמוד הירושלמי ובין דבריהם בתלמוד הבבלי. השוואה זו מסייעת לעיתים לפירוש נכון של הירושלמי. בתוך הפירוש מובאות הסוגיות המקבילות בתלמוד הבבלי בתוספת ביאור ותרגום חלקי.
(מט)  הפירוש מבאר את הקשרים בין סוגיות ואת ייחוסן למשנה ולתוספתא המתאימים.
(נ)  הפירוש מתייחס לסוגיות כפולות בתלמוד הירושלמי שהועתקו ממקום למקום ולשיבושים שנוצרו בהעתקות אלו על ידי מעתיקי הסוגיות.
(נא)  הפירוש משלים פסוקים המובאים בירושלמי, מציין את הקשרם במקרא, ומבאר את אופן דרשתם.
(נב)  הפירוש מתייחס למנהגי ארץ ישראל בתקופת המשנה והתלמוד, ומתאר אישים, מקומות, אירועים, חברה ותרבות בתקופה הזו.
(נג)  <strong>הנוסח</strong>
(נד)  נוסח התלמוד הירושלמי שנקבע לצורך הפירוש למסכת ביצה (להלן: הנוסח) מיוסד על כתב יד ליידן שלפנינו (להלן בתוך הפירוש: המסירה שלפנינו / כתב היד שלפנינו), שיצא לאור במהדורה משוכללת על ידי האקדמיה ללשון העברית. הנוסח נסמך על הסימנים המתארים את כתב היד ועל הסימנים שנוספו בידי מתקיני המהדורה. הסימנים של מתקיני המהדורה אינם מצוינים בתוך הנוסח.
(נה)  הנוסח נקבע על פי ההגהות (מחיקה, תוספת, נוסח חלופי) של הסופר ושל המגיהים בכתב יד ליידן. בדרך כלל הובא בתוך הנוסח מה שסומן כתוספת, ולא הובא מה שסומן כמחיקה. הגהות אלו לא סומנו בתוך הנוסח, אך הגהות משמעותיות צוינו בתוך הפירוש. תוספות של המגיהים שהן שיבוש בסגנון הירושלמי לא הובאו בתוך הנוסח. תוספות של המגיהים שהן ייתור במסירה (במקומות שלא סומנו בידי מתקיני המהדורה) הובאו בתוך הנוסח וסומנו כייתור.
(נו)  כשחוברו בכתב היד בטעות שתי תיבות לאחת הן הופרדו (במקום שההפרדה משמעותית הדבר צוין בתוך הפירוש).
(נז)  הסימנים בתוך הנוסח שונים מהסימנים של מתקיני המהדורה. השלמת חיסרון בנוסח המסירה (במקום שהושלם חיסרון בידי מתקיני המהדורה או במקום שהשלמת החיסרון מוכרחת) סומנה בתוך הנוסח בסוגריים מרובעות - [א]. ייתור במסירה (במקום שסומן בידי מתקיני המהדורה או במקום שהייתור מוכרח) סומן בתוך הנוסח בסוגריים עגולות - (א). ההשלמות והייתורים הם לפי מקבילות או לפי כתבי יד או לפי קטעי גניזה.
(נח)  היחס לסימנים שנוספו בידי מתקיני המהדורה (כגון: ייתור במסירה, נוסח תמוה, תיקון בסדר התיבות) הוא ביקורתי. יש מקומות שסומנו בידי מתקיני המהדורה, אך על פי שיקול הדעת לא היה הנוסח טעון תיקון. במקום שהנוסח תמוה הוצע תיקון לנוסח בתוך הפירוש.
(נט)  סופר כתב יד ליידן כתב על פי רוב בכתיב מלא. הכתיב של הסופר נשמר בתוך הנוסח.
(ס)  תיבת "של" המחוברת לתיבה שלאחריה הופרדה (אף על פי שההפרדה היא שיבוש צורת הלשון הארץ ישראלית). במקום שהיידוע של התיבה שלאחריה מובלע בתיבה "של", נוספה בתוך הפירוש ה"א היידוע זעירה בראש התיבה שלאחריה.
(סא)  כל הקיצורים הושלמו (מלבד "כול'" בהבאת פסקה מהמשנה ו"וגו'" בהבאת פסוק מהמקרא), וכל ראשי התיבות נפתרו (מלבד "הקב"ה"=הקודש ברוך הוא).
(סב)  פסוקי המקרא סומנו במרכאות, ולא נרשמו להם מראי מקום (מראי מקום נרשמו בתוך הפירוש).
(סג)  סופר כתב יד ליידן רשם פסוקים מתוך זיכרון והביא פסוקים בשינוי. נוסח הפסוקים תוקן בתוך הפירוש על פי המסורה שבידינו (הדבר לא צוין בתוך הפירוש). הסופר כתב פסוקים בכתיב מלא יותר מאשר במקרא, והכתיב של הסופר נשמר בתוך הנוסח.
(סד)  תפילות וברכות, לרבות קטעים מהן, סומנו במרכאות. פסוקים שהובאו בתוך תפילות וברכות לא סומנו במרכאות.
(סה)  לנוסח הוכנסו סימני פיסוק.
(סו)  חלוקת הנוסח הכתוב נעשתה לפי הפרק וההלכה על פי החלוקה המקובלת, כמו שהוא במהדורת האקדמיה ללשון העברית (כשסימוני ההלכות שבדפוסים שונים מהחלוקה המקובלת הדבר מצוין). החלוקה המשנית לפסקאות ולקטעים נעשתה לפי העניין. בכל הלכה מובא נוסח המשנה ולאחריו נוסח התלמוד כמקובל בדפוסים המאוחרים.
(סז)  נוסח המשנה שנקבע לצורך הפירוש למסכת ביצה מיוסד על שלושת כתבי היד החשובים של המשנה: כתב יד פרמה, כתב יד קאופמן וכתב יד קיימברידג'.
(סח)  מראי המקום בגיליונות שמימין ומשמאל לנוסח הם לירושלמי דפוס וילנא.
(סט)  <strong>הפירוש</strong>
(ע)  בתוך הפירוש בא הנוסח הכתוב באותיות בולטות, וכל חלקי הפירוש באו בדרך כלל באותיות רגילות. כל קטע של הנוסח הכתוב שבתוך הפירוש מחולק למשפטים ולחלקי משפטים, ולאחריהם בא הפירוש להם, כשביניהם מקף מפריד.
(עא)  למשפטים ולחלקי משפטים בעברית נוספו לעיתים בנוסח הכתוב שבתוך הפירוש מילים, בסוגריים או שלא בסוגריים, הבאות לפרש את המילים שלפניהן או להשלים מילים חסרות. בפירוש שלאחרי משפטים וחלקי משפטים בארמית ניתן תחילה תרגום המילים, ואחר כך, בסוגריים או שלא בסוגריים, ניתן פירוש העניין. לעיתים נוספו בתוך תרגום המילים מילים בסוגריים, הבאות לפרש את המילים שלפניהן או לתת פירוש משמעי (כשהפירוש המשמעי של המילים בארמית שונה מהתרגום המילולי) או להשלים מילים חסרות.
(עב)  בנוסח הכתוב שבתוך הפירוש צוין בסוגריים, באותיות רגילות או בולטות, תיקון גרסה או חילוף נוסח לנוסח הכתוב. תיקוני גרסה וחילופי נוסח הם על פי כתבי יד נוספים, מקבילות, מובאות הראשונים והכרה של לשונו, סגנונו ומונחיו של התלמוד הירושלמי. כתבי היד וקטעי הגניזה ששימשו לצורך הפירוש למסכת ביצה נרשמו לעיל.
(עג)  בנוסח הכתוב שבתוך הפירוש צוינה בסוגריים הצורה הרגילה של מילה שבאה בצורה הארץ ישראלית.
(עד)  בנוסח הכתוב שבתוך הפירוש צוינו בסוגריים, שבתוכם סימן שוויון, המילים שמהן הורכבו המילים שבנוסח הכתוב – (=אב).
(עה)  בנוסח הכתוב שבתוך הפירוש צוינו בסוגריים מרובעות, שבתוכם סימן ~, אותיות שהוחלפו אלה באלה בנוסח הכתוב – [א ~ ב].
(עו)  בנוסח הכתוב שבתוך הפירוש צוין בסוגריים בסמוך לשם חכם דור התנאים או האמוראים של החכם, ולעיתים צוינו גם פרטים על החכם. לא צוין כך, כשהחכם כבר נזכר בסמוך לעיל, או כשבשם זה נקראו כמה חכמים ומתוך ההקשר אין ברור במי מהם מדובר.
(עז)  בנוסח הכתוב שבתוך הפירוש צוינו בסוגריים בסמוך לשם מקום פרטים על המקום.
(עח)  המילה "כול'" הושמטה מהנוסח הכתוב שבתוך הפירוש כשבמקומה הושלמה פסקה מהמשנה.
(עט)  בנוסח הכתוב שבתוך הפירוש נרשמו מראי מקום לפסוקי המקרא, והושלמו פסוקי המקרא שהובאו בקיצור והיה צריך להשלימם. המילה "וגו'" הושמטה מהנוסח הכתוב שבתוך הפירוש כשבמקומה הושלם פסוק.
(פ)  לפני כל קטע בתוך הפירוש באה פתיחה, שמציינת את הפסקה מהמשנה או מברייתא שהקטע מדבר עליה, את הקשר של הקטע לקטעים שלפניו, ואת המקבילות בירושלמי לקטע. גם לפני כל מאמר או לפני כל שאלה ותשובה או לפני כל קושיה ותירוץ באו מילות פתיחה וקישור.
(פא)  אחרי כל קטע בתוך הפירוש מובאים מקבילות לקטע, מקורות לפירוש הקטע, השוואות בין הירושלמי ובין הבבלי, ועיונים והרחבות לנושאים שנזכרו בקטע.
(פב)  בנוסח הכתוב של המקבילות והמקורות נוספו מילים בסוגריים הבאות לפרש את המילים שלפניהן או להשלים מילים חסרות. הנוסח הכתוב וחלק מהפירוש של המקבילות והמקורות הם על פי המהדירים שלהם, אף שלרוב הם לא צוינו בתוך הפירוש (ראה רשימת מקורות להלן).
(פג)  כשהמקבילות והמקורות נבדלים זה מזה בלשון ובתוכן הם הובאו בדרך כלל בנפרד. כשהמקבילות והמקורות אינם נבדלים זה מזה בלשון ובתוכן הם הובאו בדרך כלל ביחד. כשהמקבילות והמקורות הובאו ביחד, אף שיש ביניהם הבדלים, נבחר הנוסח של אחד מהם או שנקבע נוסח המשלב בין הנוסחים השונים או שצוינו הנוסחים השונים (נוסחים שונים מופרדים בלוכסן - /).
(פד)  הנוסח של מקבילות ומקורות, לרבות פסוקים שהובאו בהם, הוא בכתיב מלא (צורת זכר רבים המסתיימת ב-ן הוחלפה ב-ם, אף על פי שההחלפה היא שיבוש צורת לשון חכמים).
(פה)  משפטים וחלקי משפטים בארמית של מקבילות ומקורות הובאו לעיתים בתרגומם לעברית מבלי שהובא הנוסח המקורי ומבלי שצוין שבמקומו הובא תרגומו.
(פו)  מקבילות ומקורות מן התלמוד הירושלמי צוינו לפי הפרק וההלכה על פי החלוקה המקובלת, כמו שהוא במהדורת האקדמיה ללשון העברית.
(פז)  הנוסח של מקבילות ומקורות מן התלמוד הבבלי תוקן לעיתים על פי כתבי יד של הבבלי. במקבילות ובמקורות מן התלמוד הבבלי הובא בדרך כלל פירושו של הרב ע' אבן ישראל.
(פח)  פרויקט השו"ת של אוניברסיטת בר אילן סייע בחיפוש ובהעתקה של מקבילות ומקורות. מערכת המידע לתלמוד הירושלמי של המכללה האקדמית בנתניה (http://yerushalmidb.compuall.co.il/) סייעה במציאת הפניות לציטוטי ירושלמי בראשונים ולספרות מחקר על הירושלמי.
(פט)  תודה לידידי מיכאל אדלר שקרא את הפירוש למסכת והעיר עליו.
(צ)  <strong>רשימת מקורות נבחרים</strong>
(צא)  משנה, תוספתא ותלמודים
(צב)  ששה סדרי משנה (חנוך אלבק)
(צג)  משניות מבוארות (פינחס קהתי)
(צד)  משנת ארץ ישראל (שמואל ספראי וזאב ספראי)
(צה)  פירוש למשנה מסכת שבת (אברהם גולדברג)
(צו)  תוספתא (משה ש' צוקרמנדל)
(צז)  תוספתא (שאול ליברמן)
(צח)  תוספתא כפשוטה (שאול ליברמן)
(צט)  תוספת ראשונים (שאול ליברמן)
(ק)  מסכת סופרים (מיכאל היגר)
(קא)  מסכתות קטנות (מיכאל היגר)
(קב)  תלמוד ירושלמי על פי כתב יד ליידן (האקדמיה ללשון העברית)
(קג)  תלמוד ירושלמי (דפוס ונציה)
(קד)  תלמוד ירושלמי (דפוסים קדומים)
(קה)  שרידי הירושלמי (לוי גינצבורג)
(קו)  גנזי הירושלמי (יעקב זוסמן)
(קז)  פירושי רמב"ן לירושלמי (יואל פלורסהיים)
(קח)  מפרשי התלמוד הירושלמי (רש"ס, "יפה מראה", "שדה יהושע", רא"ף, "קורבן העדה" ו"שיירי קורבן", "פני משה" ו"מראה הפנים", "נועם ירושלמי", "ספר ניר", רידב"ז, "גליוני הש"ס", "גליון אפרים")
(קט)  אהבת ציון וירושלים (דב ב' רטנר)
(קי)  חידושי הריצ"ד (יוסף צ' דינר)
(קיא)  עלי תמר (ישכר תמר)
(קיב)  שערי תורת ארץ ישראל (זאב ו' רבינוביץ)
(קיג)  פירושים וחידושים בירושלמי - מסכת ברכות (לוי גינצבורג)
(קיד)  הירושלמי כפשוטו - מסכתות שבת, עירובין ופסחים (שאול ליברמן)
(קטו)  ירושלמי נזיקין (אליעזר שמשון רוזנטל, שאול ליברמן)
(קטז)  תלמוד ירושלמי סדר זרעים (זכריה פרנקל)
(קיז)  תלמוד ירושלמי סדר זרעים (אברהם מ' לונץ)
(קיח)  תלמוד ירושלמי מסכת פאה (עדין שטיינזלץ)
(קיט)  תלמוד ירושלמי מסכת שביעית (יהודה פליקס)
(קכ)  תלמוד ירושלמי מסכת מעשרות (יהודה פליקס)
(קכא)  תלמוד ירושלמי מסכת ביצה עם פירוש ר"א אזכרי (ישראל פרנצוס)
(קכב)  תלמוד ירושלמי מסכת קידושין (מנחם כ"ץ)
(קכג)  תלמוד בבלי (על פי כתבי יד)
(קכד)  תלמוד בבלי (עדין שטיינזלץ)
(קכה)  מפרשי התלמוד הבבלי
(קכו)  מקורות ומסורות - ביאורים בתלמוד (דוד הלבני)
(קכז)  <strong>מדרשי הלכה ואגדה</strong>
(קכח)  מכילתא דרבי ישמעאל (חיים ש' הורוביץ וישראל רבין)
(קכט)  מכילתא דרבי ישמעאל (מאיר איש-שלום)
(קל)  מכילתא דרבי שמעון בר יוחאי (יעקב נ' אפשטיין ועזרא צ' מלמד)
(קלא)  ספרא (יצחק א' וייס)
(קלב)  ספרא דבי רב (אליעזר א' פינקלשטיין)
(קלג)  ספרי במדבר (חיים ש' הורוביץ)
(קלד)  ספרי במדבר: מהדורה מבוארת (מנחם י' כהנא)
(קלה)  ספרי זוטא במדבר (חיים ש' הורוביץ)
(קלו)  ספרי דברים (אליעזר א' פינקלשטיין)
(קלז)  מדרש תנאים לדברים (דוד צ' הופמן)
(קלח)  ספרי זוטא דברים (מנחם י' כהנא)
(קלט)  מדרשי רבה (וילנא)
(קמ)  בראשית רבה (יהודה תיאודור וחנוך אלבק)
(קמא)  קטעי בראשית רבה מן הגניזה (מיכאל סוקולוף)
(קמב)  שמות רבה (אביגדור שנאן)
(קמג)  ויקרא רבה (מרדכי מרגליות)
(קמד)  דברים רבה (שאול ליברמן)
(קמה)  מדרש רבה (משה א' מירקין)
(קמו)  רות רבה (מירון ב' לרנר)
(קמז)  איכה רבה (שלמה בובר)
(קמח)  פסיקתא דרב כהנא (דוב מנדלבוים)
(קמט)  פסיקתא דרב כהנא (שלמה בובר)
(קנ)  פסיקתא רבתי (מאיר איש-שלום)
(קנא)  מדרש תנחומא (שלמה בובר)
(קנב)  מדרש תנחומא (ורשא)
(קנג)  מדרש שמואל (שלמה בובר)
(קנד)  מדרש תהילים (שלמה בובר)
(קנה)  מדרש משלי (שלמה בובר)
(קנו)  פרקי דרבי אליעזר (מיכאל היגר)
(קנז)  פרקי דרבי אליעזר (ורשא)
(קנח)  אוצר המדרשים (יהודה ד' אייזנשטיין)
(קנט)  ילקוט שמעוני
(קס)  מדרש הגדול
(קסא)  <strong>ספרי עזר, מחקרים ועבודות</strong>
(קסב)  אוצר כינויי עובדים בספרות התלמוד והמדרש (מאיר איילי)
(קסג)  אוצר לשונות ירושלמיים (משה עסיס)
(קסד)  אנציקלופדיה לחכמי התלמוד והגאונים (מרדכי מרגליות)
(קסה)  אנציקלופדיה תלמודית (יד הרב הרצוג)
(קסו)  אריאל - אנציקלופדיה לידיעת ארץ ישראל (זאב וילנאי)
(קסז)  בית שמאי ומאבק הקנאים נגד רומי (ישראל בן-שלום)
(קסח)  דעת מקרא (מוסד הרב קוק)
(קסט)  החילוקים שבין אנשי מזרח ובני ארץ ישראל (מרדכי מרגליות)
(קע)  הטרמינולוגיה של הירושלמי: המונחים העיקריים (לייב מוסקוביץ)
(קעא)  הטרמינולוגיה של הירושלמי: מחקרים בטרמינולוגיה של המשא-ומתן האמוראי (עבודה) (לייב מוסקוביץ)
(קעב)  הלכות ארץ ישראל מן הגניזה (מרדכי מרגליות)
(קעג)  המילון החדש (אברהם אבן שושן)
(קעד)  המעשים לבני ארץ ישראל (הלל ניומן)
(קעה)  הקטגוריה 'מוקצה' והתגבשותה בספרות האמוראית (יואל קרצ'מר-רזיאל)
(קעו)  חז"ל: פרקי אמונות ודעות (אפרים א' אורבך)
(קעז)  חכמי המשנה והתלמוד (משה בר)
(קעח)  יוונית ויוונות בארץ ישראל (שאול ליברמן)
(קעט)  כלאי זרעים והרכבה (יהודה פליקס)
(קפ)  כלי החרס בספרות התלמוד (יהושע בראנד)
(קפא)  מבוא הירושלמי (זכריה פרנקל)
(קפב)  מבוא לנוסח המשנה (יעקב נ' אפשטיין)
(קפג)  מבוא לתלמודים (חנוך אלבק)
(קפד)  מבואות לספרות האמוראים (יעקב נ' אפשטיין)
(קפה)  מבואות לספרות התנאים (יעקב נ' אפשטיין)
(קפו)  מדרשי הלכה של האמוראים בתלמוד ירושלמי (עזרא ציון מלמד)
(קפז)  מדרשי הלכה של התנאים בתלמוד ירושלמי (עזרא ציון מלמד)
(קפח)  מחקרי לשון ומינוח בספרות התלמודית (שמא י' פרידמן)
(קפט)  מחקרים בלשון חכמים (משה בר-אשר)
(קצ)  מחקרים בספרות התלמוד ובלשונות שמיות (יעקב נ' אפשטיין)
(קצא)  מחקרים בתורת ארץ ישראל (שאול ליברמן)
(קצב)  מילון לארמית ארץ ישראלית יהודית - DJPA (מיכאל סוקולוף)
(קצג)  משנתו של רבי אליעזר בן הורקנוס ומקומה בתולדות ההלכה (יצחק ד' גילת)
(קצד)  סוגיות מקבילות בירושלמי (עבודה) (משה עסיס)
(קצה)  עולם הצומח המקראי (יהודה פליקס)
(קצו)  פרקים בהשתלשלות ההלכה (יצחק ד' גילת)
(קצז)  תופעת הגרשים בתלמוד הירושלמי (עבודה) (אלישיב שרלו)
(קצח)  תורת הצורות של הארמית שבתלמוד הירושלמי על פי קטעי גניזה (שי היימנס)
(קצט)  תלמודה של קיסרין (שאול ליברמן)
(ר)  תרבות חומרית בארץ ישראל בימי התלמוד (דניאל שפרבר)
(רא)  <strong>מאמרים בכתבי עת ובספרי מחקר, יובל וזיכרון</strong>
(רב)  אסופות ח &gt; 'לישן מתניתא' (לייב מוסקוביץ)
(רג)  אסופות יא &gt; לדרכי שילובן של האגדות בירושלמי (לייב מוסקוביץ)
(רד)  בר אילן ל-לא &gt; מסביב ל"סידרא" (משה עסיס)
(רה)  גנזי הירושלמי &gt; הערות ללשון קטעי הגניזה של התלמוד הירושלמי (שלמה נאה)
(רו)  לשוננו פב &gt; 'דמדמון' ו'קיטנים' (מילה ניישטדט)
(רז)  מחקרי תלמוד ג, ב &gt; 'אתא ר' פלוני' (לייב מוסקוביץ)
(רח)  סידרא ו &gt; מניין לעירובי תבשילין מן התורה? לאופיו של מדרש ההלכה הקדום (דוד הנשקה)
(רט)  סידרא ח &gt; 'לישני אחריני' בירושלמי (לייב מוסקוביץ)
(רי)  ספר היובל לכבוד אלכסנדר מארכס &gt; משהו על מפרשים קדמונים לירושלמי (שאול ליברמן)
(ריא)  קבץ על יד יב &gt; שרידי ירושלמי - כת"י אשכנזי (יעקב זוסמן)
(ריב)  קתדרה 92 &gt; מסורות ארץ ישראליות ודרכן לבבל (דוד רוזנטל)
(ריג)  קתדרה 139 &gt; מתקני אפייה בראי הספרות התלמודית (רפאל פרנקל)
(ריד)  תלמוד ירושלמי (מהדורת האקדמיה ללשון העברית) &gt; מבוא (יעקב זוסמן)
(רטו)  תעודה א &gt; ערכם של קטעי הגניזה לחקר התלמוד והמדרש (צבי מ' רבינוביץ)
(רטז)  תרביץ כח &gt; המחלוקת הראשונה (אלימלך הלוי)
(ריז)  תרביץ מ &gt; כתובות יהודיות מן הכפר דבורה שבגולן (דן אורמן)
(ריח)  תרביץ ס &gt; סוגיות מוחלפות בירושלמי (לייב מוסקוביץ)
(ריט)  תרביץ ס &gt; סוגיות מקבילות ומסורת נוסח הירושלמי (לייב מוסקוביץ)
(רכ)  תרביץ סג &gt; עגלה של קטן (יהושע שוורץ)
(רכא)  תרביץ סה &gt; הרגל מצווה (שלמה נאה)
(רכב)  תרביץ סו &gt; על שני מושגים היפוקרטיים במשנת חז"ל (שלמה נאה)
(רכג)  תרביץ עא &gt; 'סתור סורגיא מן עזרתא': כ"ג במרחשוון במגילת תענית (עוזי ליבנר)
(רכד)  תרביץ עא &gt; עריכה, מסירה ופרשנות בתלמודים: המחלוקת על אש קודחת ונכפפת (ליאורה אליאס בר-לבב)
(רכה)  תרביץ עא &gt; תלמוד ירושלמי במהדורת האקדמיה ללשון העברית (שלמה נאה)
(רכו)  תרביץ עב &gt; 'בר פחין', 'בן פיחה' ו'בר פחתי' (אהרן עמית)
(רכז)  תרביץ עד &gt; 'כל מילה דלא מחוורא מסמכין לה מן אתרין סגין': ערך 'פיקרין' וערך 'פיקייליה' (אהרן עמית)
(רכח)  תרביץ פא &gt; עוד לבעיית עריכתה של מסכת נזיקין ירושלמי (משה עסיס)
(רכט)  48 HUCA &gt; הגהות ופירושים בירושלמי שבת (משה עסיס)
(רל)  <strong>"אור לישרים"</strong>
(רלא)  בשו"ת "מן השמים" (לרבי יעקב ממרויש, מבעלי התוספות) סימן סא נסתפק בבבלי מסכת ראש השנה והשיבו לו: "זרח בחושך אור לישרים" (תהילים קיב,ד).
(רלב)  ונכתב שם בהערה: יעוין בספר "תוספות אהרן" מהגר"א מפינסק בחידושי מסכת ראש השנה שהביא תשובה זו וביאר על פי אומרם: "במחשכים הושיבני" (איכה ג,ו) - זה תלמודה של בבל (בבלי סנהדרין כד,א), ו"לישרים" אותיות "יר(ו)שלמי", ורצונו לומר שיש לפרש סוגית הבבלי על פי דברי הירושלמי שם.
(רלג)  לאור הדברים האלה, ומשום שהפירוש למסכת זו בא להאיר אור חדש על התלמוד הירושלמי, על כן נקרא הפירוש הזה בשם "<strong>אור לישרים</strong>".
(רלד)  <strong>יהושע </strong>ב"ר משה<strong> בוך</strong>
(רלה)  מכון הירושלמי - תלמודה של ארץ ישראל
(רלו)  וישיבת ההסדר "מאיר הראל" מודיעין

### 
#### פרק א
##### הלכה א
(א)  פרק זה מכיל קובץ של מחלוקות בין בית שמאי לבית הלל באיסורי יום טוב.<br><br><big><strong>משנה</strong></big><br><strong>ביצה שנולדה</strong> – שהוטלה על ידי תרנגולת, <strong>ביום טוב - בית שמיי</strong> (בני בית המדרש שיסד שמאי, מחכמי הזוגות) <strong>אומרים: תיאכל</strong> – ביום טוב, שכשם שמותר לשחוט את התרנגולת ביום טוב ולאוכלה, כך מותר לאכול את ביצתה<strong>, ובית הלל</strong> (בני בית המדרש שיסד הלל, מחכמי הזוגות) <strong>אומרים: לא תיאכל</strong> – שכן ביצה שנולדה היא ברייה חדשה, ואין טיבה דומה לביצה שאתמול עדיין היתה בתוך התרנגולת, ודבר הנולד אינו מוכן מערב יום טוב, והוא "מוקצה" (כך מפורש בירושלמי. - מוקצה הוא דבר שהוא מופרש ומובדל, והוא אסור ביום טוב באכילה ובטלטול)<strong>.</strong><br>
(ב)  <big><strong>תלמוד</strong></big><br><strong>ביצה שנולדה ביום טוב</strong>
<br>במשנה שנינו: <strong>"ביצה שנולדה ביום טוב</strong> - בית שמיי אומרים: תיאכל, ובית הלל אומרים: לא תיאכל<strong>".</strong>
<br>מציעים את טעמיהם של בית שמאי ובית הלל החלוקים במשנה.
<br><strong>מה טעמון דבית שמי</strong>י<strong>?</strong> – מה טעמם של בית שמאי? - <strong>מוכנת היא על גב</strong> (=אגב) <strong>אמה</strong> – לדעת בית שמאי הביצה שנולדה ביום טוב נחשבת חלק מן התרנגולת, וכמו שהתרנגולת מותרת בשחיטה ובאכילה ביום טוב כיוון שהיא מוכנה, שכן מדובר בתרנגולת העומדת לאכילה, כך גם הביצה<strong>.</strong>
<br><strong>מה טעמון דבית הלל?</strong> – מה טעמם של בית הלל? - <strong>נעשית כמוקצה שיבש ולא ידע בו</strong> – לדעת בית הלל דינה של ביצה שנולדה ביום טוב דומה לדינם של תאינים שהונחו לייבוש והסיח הבעלים דעתו מהם והגיעו לידי ייבוש מבעוד יום טוב ונעשו ראויים לאכילה ולא ידע הבעלים מבעוד יום טוב שיבשו ורק ביום טוב התברר לו שכבר יבשו מבעוד יום<strong>. אִילּוּ מוקצה שיבש ולא ידע בו, שמא אינו אסור?!</strong> (בתמיהה) – אף על פי שהתאינים יבשו מבעוד יום וכבר היו בעינם לפני יום טוב, מכל מקום הם אסורים באכילה ביום טוב, שכיוון שלא ידע הבעלים מבעוד יום שיבשו, אינם מוכנים (ראה ירושלמי שבת ג,ו), ואסור להשתמש ביום טוב בדברים שאינם מוכנים. והוא הדין ביצה שנולדה ביום טוב אסורה באכילה, שאף על פי שהביצה היתה בעינה מבעוד יום, מכל מקום אינה מוכנה, שהרי הבעלים לא ידע שתיוולד למחר ביום טוב ולא היתה דעתו עליה כלל מערב יום טוב.
<br>ומציעים קושיה ממקור תנאי כדי לפרוך את טעמם של בית הלל: <strong>והא תני:</strong> – והרי [התנא] שונה: <strong>השוחט את התרנגולת</strong> – ביום טוב, <strong>ומצא בתוכה ב</strong>י<strong>צים, אף על פי גמורות</strong> – בקליפתן, אלא שעדיין לא הוטלו, <strong>- הרי אֵילּוּ מותרות</strong> – באכילה ביום טוב<strong>!</strong> – ומדוע הביצים הגמורות מותרות באכילה ביום טוב, והרי הוא לא ידע בערב יום טוב שהביצים שבתוכה גמורות, ולכן דעתו היתה על אכילת בשר התרנגולת ולא על אכילת הביצים הגמורות שבתוכה, ומה בינן למוקצה שיבש ולא ידע בו שהוא אסור?
<br>ומתרצים את הקושיה בהצעת מחלוקת אמוראים: <strong>רבי חנניה</strong> (אמורא ארץ ישראלי בדור החמישי) <strong>ורבי מנא</strong> (השני, מגדולי אמוראי ארץ ישראל בדור החמישי) – נחלקו שני החכמים (בטעם ההבדל בין ביצה גמורה שעדיין לא הוטלה ובין ביצה שהוטלה)<strong>. חד אמר:</strong> – [חכם] אחד אומר: <strong>לא דומה טעם אכילתה</strong> – של ביצה, <strong>מבפנים</strong> – שבפנים התרנגולת, לפני שהוטלה, <strong>לטעם אכילתה מבחוץ</strong> – לאחר שהוטלה<strong>. וחורנה</strong> (בקטע גניזה: 'וחרנה') <strong>אמר:</strong> – ו[החכם] האחר אומר: <strong>שאינה נגמרת לאפרוח</strong> – אין הביצה ראויה לבקוע ממנה אפרוח, <strong>עד שתצא לחוץ</strong> – רק לאחר שהוטלה, אבל ביצה שעדיין לא הוטלה אינה ראויה לבקוע ממנה אפרוח. - לפי דברי שני האמוראים, ביצים שבתוך תרנגולת, אף על פי שהן גמורות, עדיין אינן גמורות לגמרי, והן נחשבות כבשר התרנגולת, וממילא הן בעינן ומוכנות לפני יום טוב, ולכן הן מותרות באכילה ביום טוב. אבל ביצה שנולדה ביום טוב, הואיל ובערב יום טוב לא היתה ביצה אלא בשר, לא היתה בעינה לפני יום טוב, ולכן אסורה באכילה ביום טוב ("תוספתא כפשוטה", מועד ג, עמוד 913)<strong>.</strong><br><br><small><strong>תוספתא ביצה</strong> א,ב: השוחט תרנגולת ומצא בה ביצים, אף על פי גמורות - הרי אילו מותרות (מפני שהן כבשר, והרי הן מוכנות אגב אימן).<br><br><strong>בבלי ביצה</strong> ו,ב: אמר רב הונא אמר רב: ביצה עם יציאתה נגמרת. - מאי עם יציאתה נגמרת? ...אלא: עם יציאתה נגמרת - מגדלת אפרוחים, הא במעי אימה - אינה מגדלת אפרוחים.</small><br>
<br>הסבר זה בדברי רב הונא אמר רב בבבלי הוא כדברי האמורא השני בירושלמי. דברי האמורא השני בירושלמי נאמרו כדי להסביר את ההבדל בין איסור אכילת ביצה שנולדה ובין היתר אכילתה כשנמצאה בתוך התרנגולת. ההסבר למימרת רב בבבלי אינו הלכתי.<br>• • •<br><strong>ביצים גמורות בחלב</strong>
<br>מציעים בעיה: <strong>מה הן בחָלָב?</strong> – מה דינן של ביצים גמורות הנמצאות בתרנגולת שחוטה לעניין אכילה בחלב? האם דינן כבשר ואסור לאוכלן בחלב, או שמא דינן כביצים שהוטלו ומותר לאוכלן בחלב?
<br>ופושטים את הבעיה: <strong>נֵאמר</strong> (בקטע גניזה: 'נֵימר')<strong>:</strong> – נֹאמַר: <strong>אם היו מעורות לגידים</strong> – במקרה שהביצים מחוברות עדיין לכלי דם, <strong>- אסורות</strong> – לאוכלן בחלב, לפי שהן נחשבות כבשר<strong>, ואם לאו - מותרות</strong> – לאוכלן בחלב<strong>.</strong><br><br><small><strong>בבלי ביצה</strong> ו,ב-ז,א: תניא: השוחט את התרנגולת ומצא בה ביצים גמורות - מותרות לאוכלן בחלב. - רבי יעקב אומר: אם היו מעורות בגידים - אסורות.</small><br>• • •
(ג)  <strong>ביצה שיצאה רובה מערב יום טוב</strong>
<br>מצמצמים את תחולת מחלוקת בית שמאי ובית הלל למקרה מסוים המצוין בהמשך: <strong>הכל מודין</strong> – בעלי המחלוקת מסכימים, <strong>בביצה שיצא רובה</strong> – ממעי התרנגולת, <strong>מערב יום טוב</strong> – אבל עדיין לא הטילה אותה התרנגולת, וביום טוב הטילה אותה<strong>, שהיא נאכלת ביום טוב</strong> – במקרה זה אין מחלוקת, שכיוון שיצא רובה, הרי היא נחשבת כביצה שיצא כולה מערב יום טוב, ואף לדעת בית הלל היא מותרת באכילה ביום טוב<strong>. מה פליגין?</strong> – [ב]מה חלוקים (בית שמאי ובית הלל)? <strong>בשיצא מיעוטה</strong> – במקרה של ביצה שיצא מיעוטה מערב יום טוב, והוטלה ביום טוב, שכיוון שיצא רק מיעוטה, הרי היא נחשבת כביצה שלא יצאה כלל מערב יום טוב<strong>. בית שמי</strong>י <strong>אומרים: תיאכל</strong> – ביום טוב<strong>, ובית הלל אומרים: לא תיאכל.</strong><br><br><small><strong>תוספתא ביצה</strong> א,ג: ביצה שיצאה רובה מערב יום טוב, אף על פי שגמרתה ביום טוב - הרי זו מותרת.<br><br><strong>בבלי ביצה</strong> ז,א: אמר רבי יוחנן: ביצה שיצתה רובה מערב יום טוב וחזרה (למעי התרנגולת) - מותרת לאוכלה ביום טוב.</small><br>
<br>לפי רבי יוחנן, אפילו חזרה - מותרת.<br>• • •<br><strong>תערובת ביצים</strong>
<br>מביאים ברייתא: <strong>כשם שהיא</strong> – ביצה שנולדה ביום טוב, <strong>אסורה לאכל</strong> (לוכל) – ביום טוב, לדעת בית הלל<strong>, כך היא אסורה לטלטל</strong> – ביום טוב, כדין דבר שהוא מוקצה<strong>. נתערבה אחת</strong> – ביצה אסורה, שנולדה ביום טוב, <strong>במאה</strong> – ביצים מותרות, <strong>או אחת באלף - כולן אסורות</strong> – באכילה ובטלטול ביום טוב, כדין דבר שיש לו מתירים שנתערב בהיתר, שאפילו נתערב באלף כמוהו - לא בטל, ואוסר את התערובת בכל שהוא (דבר שיש לו מתירים הוא דבר האסור עכשיו ויהיה מותר לאחר זמן, כגון ביצה שנולדה ביום טוב, שאסורה בו ביום ותהיה מותרת למחרתו)<strong>.</strong><br>
<br>ומציעים שאלה: <strong>מה? כמאן דאמר:</strong> – כמי שאומר: <strong>ספק הָכֵן</strong> – ספק אם היה מוכן לאכילה מבעוד יום או לא היה מוכן, <strong>אסור</strong> – באכילה בשבת וביום טוב<strong>, ברם כמאן דאמר:</strong> – אבל כמי שאומר: <strong>ספק הכן מותר - [מותרות]?</strong> (מילה זו נשמטה בטעות בשל דמיונה למילה שלפניה, והושלמה כמו שגרס ר"א אזכרי. - לא נמצא חבר לר"א אזכרי בגרסתו, וכנראה שהגיה על פי כתב יד ("משהו על מפרשים קדמונים לירושלמי", "ספר היובל לכבוד אלכסנדר מארכס", עמוד שח)) – האם הדין שנזכר לפני כן, שביצה אסורה שנתערבה במאה - כולן אסורות, מתאים לשיטת מי שאומר שספק הכן אסור, אבל לשיטת מי שאומר שספק הכן מותר הדין הוא, שביצה אסורה שנתערבה במאה - כולן מותרות? (מחלוקת אמוראים בספק הכן מובאת בירושלמי שבת א,ו וביצה ג,ב. רבי חנינה ורבי יונתן אומרים שספק הכן אסור, ורבי יוחנן אומר שספק הכן מותר)
<br>ומשיבים על השאלה: <strong>מודה הוא הכא</strong> – מודה הוא (מי שאומר שספק הכן מותר) כאן (בתערובת), <strong>שהוא אסור</strong> – שביצה אסורה שנתערבה במאה כולן אסורות, כמבואר בהמשך<strong>. נשרין</strong> (פירות שנשרו מן העץ לפני הקטיף) – שנמצאו תחת עץ ביום טוב, <strong>- ספק מהיום נשרו, ספק מאתמול נשרו</strong> – ספק אם נשרו ביום טוב ואינם מוכנים או נשרו מערב יום טוב והם מוכנים, וספק הכן אין בו משום דבר שיש לו מתירים, משום שאפשר שאין בו איסור כלל, ולכן ספק הכן מותר (דין נשרים הוא דוגמה לספק הכן, והוא הדין ביצה שספק אם נולדה ביום טוב או נולדה מערב יום טוב)<strong>; ברם הכא</strong> – אבל כאן (בתערובת), <strong>- יש כאן אחת לאסור</strong> (בהבאת הירושלמי ברשב"א ובר"מ המאירי: 'אחת אסורה') – יש בתערובת ביצה אחת שבוודאי אסורה, <strong>והיא מוכחת על כולן</strong> – היא מוכיחה על שאר הביצים, וכולן נחשבות לוודאי, ולכן כולן אסורות. - כך יש לחלק בין מקרה שיש בו איסור ודאי (ביצה שנולדה ביום טוב שנתערבה באחרות) ובין מקרה שאפשר שאין בו איסור כלל (ספק הכן) לפי מי שאומר שספק הכן מותר<strong>.</strong><br><br><small><strong>תוספתא ביצה</strong> א,ג: כשם שאסורה לוכל, כך אסורה לטלטל. נתערבה במאה - כולן אסורות.<br><br><strong>בבלי ביצה</strong> ג,ב: אחת ביצה שנולדה בשבת ואחת ביצה שנולדה ביום טוב - אין מטלטלים אותה, לא לכסות בה את הכלי ולא לסמוך בה כרעי המיטה. נתערבה באלף - כולן אסורות.</small><br>• • •
(ד)  <strong>תיאכל היא ואימה</strong>
<br>מביאים ברייתא: <strong>אחרים אומרים משם רבי לעזר</strong> (בקטע גניזה: 'ר' ליעזר' - רבי אליעזר בן הורקנוס, תנא בדור השני)<strong>:</strong> ביצה שנולדה ביום טוב - <strong>תיאכל היא ואמה</strong> – הביצה עם התרנגולת שהטילה אותה<strong>.</strong>
<br>ושואלים: <strong>מהו</strong> – מה הפירוש הענייני של הביטוי, <strong>ת</strong>י<strong>אכל היא ואמה?</strong> (משפט זה נשמט במסירה שלפנינו והושלם על ידי מגיה, כמו שהוא בקטע גניזה) – הרי ודאי אין כוונת דברי רבי אליעזר שהביצה תיאכל רק עם אימה!
<br>ומציעים פירוש: <strong>אם היתה אמה</strong> – התרנגולת שהטילה את הביצה, <strong>מוכנת לשחיטה</strong> – ביום טוב, <strong>- תהא</strong> – הביצה, <strong>מותרת</strong> – באכילה ביום טוב<strong>, ואם לאו</strong> – אם לא היתה אימה מוכנה לשחיטה, <strong>- אסורה</strong> – הביצה באכילה ביום טוב. הרי שכוונת דברי רבי אליעזר שהביצה תיאכל רק אם אימה מוכנה לשחיטה ולאכילה<strong>.</strong>
<br>ותמהים: <strong>ואֵין כל התרנוגלים מוכנין לשחיטה?!</strong> (בתמיהה) – הרי סתם תרנגולת מוכנה לשחיטה ולאכילה, ואם כן, אף אם לא היתה אימה מוכנה לשחיטה - מותרת הביצה!
<br>ומציעים פירוש אחר: <strong>אמר רבי בא</strong> (רבי אבא, אמורא בדור השלישי)<strong>: תיאכל בהֲכֵינָהּ של אמה</strong> – כוונת דברי רבי אליעזר שהביצה שנולדה ביום טוב תיאכל ביום טוב אגב הכנת אימה, שכיוון שאימה מוכנה לשחיטה ולאכילה, לכן גם הביצה שנחשבת חלק מן התרנגולת מוכנה לאכילה (כטעמם של בית שמאי במשנה האמור לעיל). וכל תרנגולת מוכנה לשחיטה ולאכילה, אפילו סתם תרנגולת, חוץ מתרנגולת העומדת לגדל ביצים, שייחדו אותה בפירוש להטלת ביצים<strong>.</strong><br><br><small><strong>תוספתא ביצה</strong> א,א: ביצה שנולדה ביום טוב - אחרים אמרו משם רבי ליעזר: תיאכל היא ואימה (יש כאן נתינת טעם למה הביצה מותרת באכילה, שאף על פי שלא היתה דעתו עליה מערב יום טוב, היא מותרת משום שאימה היתה מוכנה לשחיטה, והיא נאכלת בהכינה של אימה. ותנא זה סובר שרבי אליעזר כבית שמאי במשנה).<br><br><strong>בבלי ביצה</strong> ד,א: תניא: אחרים אומרים משום רבי אליעזר: ביצה תיאכל היא ואימה.<br>במאי עסיקינן? אילימא בתרנגולת העומדת לאכילה - פשיטא, היא ואימה שריא! אלא בתרנגולת העומדת לגדל ביצים - היא ואימה אסורה! - אמר רבי זירא: תיאכל על גב אימה.<br>היכי דמי? - אמר אביי: כגון שלקחה סתם, נשחטה (ביום טוב) - הובררה דלאכילה עומדת (והביצה שהטילה מותרת), לא נשחטה - הובררה דלגדל ביצים עומדת (והביצה שהטילה אסורה).</small><br>
<br>דברי רבי זירא בבבלי, שמפרש את דברי רבי אליעזר, הם דברי רבי בא בירושלמי. אבל אביי פירש את דברי רבי זירא שלא כדברי רבי בא בירושלמי. לפי אביי, כוונת דברי רבי אליעזר שהביצה תיאכל רק אם אימה נאכלת. לפי רבי בא בירושלמי, כוונת דברי רבי אליעזר שהביצה נאכלת אגב הכנת אימה, וכך יש לפרש גם את רבי זירא.<br>• • •
(ה)  <strong>עגל שנולד ביום טוב</strong>
<br>מביאים ברייתא: <strong>עגל שנולד ביום טוב - מותר</strong> – באכילה ביום טוב<strong>, שהוא מתיר עצמו לשחיטה</strong> (צריך לומר כמו להלן: '<strong>ב</strong>שחיטה') – הואיל והעגל בלידתו ביום טוב גרם שהוא מתיר את עצמו בשחיטתו מאיסור אבר מן החי, הוא מתיר את עצמו גם מאיסור מוקצה, והוא מותר אף לדעת בית הלל שאומרים שביצה שנולדה ביום טוב לא תיאכל<strong>.</strong>
<br>ומציעים קושיה על הברייתא: <strong>רבי זעורה</strong> (רבי זירא, מגדולי אמוראי ארץ ישראל בדור השלישי) <strong>בעי</strong> – שואל (מקשה)<strong>: מעתה</strong> – אם הדברים שלפני כן נכונים, מתעורר קושי כמוצע בהמשך<strong>, מדברית</strong> – בהמה החיה ביום ובלילה במדבר (איזור שמעטים בו היישובים וצמחייתו דלה ומספיקה רק למרעה הצאן), והיא מוקצה, שאין דעת הבעלים עליה מערב יום טוב ליטול אותה לשחיטה, ואסור לשחוט אותה ביום טוב (משנה להלן ה,ז), <strong>תהא מותרת</strong> – באכילה ביום טוב<strong>, שהיא מתרת עצמה בשחיטה!</strong> – הואיל והשחיטה ביום טוב מתירה אותה מידי איסור אבר מן החי, תתיר אותה גם מידי איסור מוקצה! <strong>צבייה</strong> – חיה טהורה שניצודה ביום טוב (מעצמה או בשביל גויים (הגר"א)), ואסור לשחוט אותה ביום טוב, <strong>תהא מותרת, שהיא מתרת עצמה בשחיטה!</strong> – הואיל והשחיטה ביום טוב מתירה אותה מידי איסור אבר מן החי, תתיר אותה גם מידי איסור מוקצה!
<br>ומציעים פירוש חדש לברייתא המבטל את הקושיה שעליה: <strong>חזר רבי זעורה ואמר</strong> – רבי זעורה שהקשה על הברייתא מפרש אותה<strong>: עגל</strong> – שנולד ביום טוב, <strong>- מאתמול הוא גומר</strong> (צריך לומר כמו בשני קטעי גניזה: '<strong>גמור</strong>') – אין לפרש שהעגל מתיר את עצמו (מאיסור) בשחיטה, אלא שהוא מתיר (משחרר) את עצמו מבטן אימו, ומכאן שהוא כבר היה מוכן מערב יום טוב<strong>, ברם הכא</strong> – אבל כאן, <strong>- בו ביום נגמרה, בו ביום נולדה</strong> – ביצה שנולדה ביום טוב לא נגמרה מערב יום טוב אלא ביום טוב, ולכן היא אסורה ביום טוב. - ולכן אין קושיה ממדברית ומצבייה, שלא היתה דעתו עליהן כלל מערב יום טוב<strong>.</strong><br>
<br>ומעירים על פירושו של רבי זעורה: <strong>אמר רבי בא</strong> (רבי אבא, אמורא בדור השלישי)<strong>: אתייא כמאן דאמר:</strong> – [הברייתא (כפי שנתפרשה על ידי רבי זעורה)] באה (הולכת) כמי שאומר: <strong>הבהמה יולדת לחדשים מקוטעין</strong> – משך העיבור של בהמה איננו פרק זמן קבוע ומדויק (בהמה גסה טהורה, שזמן הריונה הוא תשעה חודשים, יולדת גם בפחות מתשעה חודשי הריון שלמים), ולפי דעה זו יש בעובדה שהעגל מתיר את עצמו ראיה לכך שהיה מוכן מאתמול<strong>. ברם כמאן דאמר:</strong> – אבל כמי שאומר: ה<strong>בהמה יולדת לחדשים מסויימין</strong> – משך העיבור של בהמה הוא קבוע ומדויק (בהמה גסה טהורה יולדת בתשעה חודשי הריון שלמים), ולפי דעה זו אין בעובדה שהעגל מתיר את עצמו כשלעצמה ראיה לכך שהיה מוכן מאתמול, <strong>-</strong> ויש להציע מקרה כדי להוכיח את הדבר: <strong>הגע עצמך</strong> – שער בנפשך, <strong>שסיים</strong> (סימן, ציין) <strong>אימתי עלה עליה זכר</strong> – בעל הבהמה יודע מתי הרביע זכר את הבהמה והתעברה, ולדעה זו אפשר במקרה זה לחשב מראש ובדייקנות מתי ייוולד העגל, ואם נולד העגל ביום טוב קודם הזמן שנקבע לו, ייחשב כדבר שאינו מוכן, אף על פי שהוא מתיר את עצמו (הפירוש של הקטע "חזר רבי זעורה ואמר" ושל הקטע "אמר רבי בא" הוא לפי "על שני מושגים היפוקרטיים במשנת חז"ל", "תרביץ" סו, עמודים 182-183. ראה להלן)<strong>.</strong><br>• • •<br><strong>אפרוח שנולד ביום טוב</strong>
<br>מביאים ברייתא: <strong>גוזל שנולד</strong> – אפרוח של עוף טהור שיוצא מן הביצה, <strong>ביום טוב - מותר</strong> – באכילה ביום טוב<strong>, שהוא מתיר עצמו בשחיטה</strong> – הואיל והאפרוח בלידתו ביום טוב גרם שהוא מתיר את עצמו בשחיטתו מאיסור שקץ (שהרי לפני יציאתו מן הביצה היה אסור משום שקץ ולא היה מותר בשחיטה), הוא מתיר את עצמו גם מאיסור מוקצה (פירוש זה הוא כמו הפירוש הראשון של הברייתא שלעיל. אך יש לפרש ברייתא זו כמו שרבי זירא מפרש את הברייתא שלעיל, שהאפרוח מתיר את עצמו מן הביצה, ומכאן שהוא כבר היה מוכן מערב יום טוב)<strong>.</strong>
<br>ומציעים קושיה ממקור תנאי על הברייתא: <strong>לא כן תני:</strong> – לא כך שונה [התנא]: <strong>ביצים</strong> – של עוף טהור, <strong>שריק</strong>(<strong>י</strong>)<strong>מו</strong> – שנוצרו בהן אפרוחים<strong>,</strong> או <strong>גוזלים</strong> – של עוף טהור שיצאו מן הביצים, <strong>שלא העלו עליהן כנפים</strong> – שעדיין לא גדלו כנפיהם, <strong>- אסורין</strong> – באכילה, <strong>משום</strong> (בשני קטעי גניזה כאן ולהלן: 'משם') <strong>שקץ</strong> – איסור מדברי חכמים לאכול דברים מאוסים ומשוקצים, לפי שהם מאוסים לבני אדם לאכילה<strong>, ואין לוקים עליהן</strong> – על אכילתם, <strong>משום נבילה</strong> – איסור לאכול בשר נבילה<strong>; ואמר רבי חגי</strong> (אמורא ארץ ישראלי בדור השלישי והרביעי)<strong>: ואפילו שחטן</strong> – את את הגוזלים שעדיין לא גדלו כנפיהם - אסורים משום שקץ (אם שחטם - אין לוקים עליהם משום נבילה, אבל אם לא שחטם - לוקים עליהם משום נבילה)<strong>?!</strong> (בתמיהה) – וקשה על הברייתא שאומרת שגוזל שנולד מותר באכילה, והרי עדיין לא העלה עליו כנפיים ואסור באכילה משום שקץ!
<br>ומתרצים את הקושיה בהצעת פרשנות לברייתא המבוססת על אוקימתא: <strong>אמר רבי אבון</strong> (מגדולי אמוראי ארץ ישראל בדור החמישי)<strong>: תיפתר</strong> – תתפרש (הברייתא), <strong>באילין דנפקין</strong> (בקטע גניזה: 'דנפקון') <strong>וכנפיהון עליהון</strong> – באלה שיצאו וכנפיהם עליהם (במקרה שהגוזלים יצאו מן הביצים כשכבר גדלו כנפיהם, ודווקא במקרה זה גוזל שנולד ביום טוב מותר באכילה)<strong>.</strong><br><br><small><strong>תוספתא ביצה</strong> א,א: עגל שנולד ביום טוב - מותר לשוחטו ביום טוב, מפני שהוא מתיר את עצמו. אפרוח שנולד ביום טוב - מותר לשוחטו ביום טוב, מפני שהוא מתיר את עצמו.<br><br>הברייתא בירושלמי 'עגל שנולד ביום טוב... גוזל שנולד ביום טוב...' שונה מאחותה שבתוספתא בפרט מהותי: 'מתיר את עצמו' בתוספתא לעומת 'מתיר עצמו בשחיטה' בתלמוד. אף על פי שהנוסחאות בשני המקורות דומים בעיקרם זה לזה, אין להניח מראש שהם זהים במשמעם. מפרשי התוספתא מתעלמים מן ההבדל הזה ומפרשים אותה לאור הברייתא שבתלמוד. אך עיון בלשון הברייתא ובעניינה בתוספתא ובתלמוד, מגלה את הקשיים שבפירוש זה ועשוי להצביע על הדרך לפירוש חדש ומקורי של התוספתא, ובעקבותיו גם להבנה מחודשת של הירושלמי.<br>משאֵלָתו של רבי זעורה אפשר ללמוד כיצד הבין את הברייתא: העגל מותר כיוון שהשחיטה עצמה מתירה אותו מאיסור מוקצה. לפי פירוש זה הברייתא נתלית בהבדל ברור שבין עגל לביצה: העגל הוא בעל חיים הטעון שחיטה והביצה נאכלת בלא שחיטה. על כך מקשה רבי זעורה. לכן הוא דוחה את הטעם של הברייתא ומציע טעם אחר במקומו: ההבדל בין הביצה לעגל הוא, שהעגל מוכן במעי אימו כבר מאתמול ולכן הוא נחשב מוכן ומותר ביום טוב, ואילו הכנתה של הביצה אינה נגמרת אלא עם יציאתה והריהי מוקצה שאסור ביום טוב.<br>הברייתא כלשונה וכטעמה קשה ביותר.<br>לכאורה פירושו של רבי זעורה מבטל את הטעם של ההלכה כפי שהוא מוצע בברייתא: 'מפני שהוא מתיר עצמו בשחיטה'. אלא שהוא הטעם הניתן להלכה זו בתוספתא. יש להציע פירוש שייתן פשר לטעם המוזר 'מפני שהוא מתיר את עצמו'.<br>הקושי הגדול ביותר נעוץ בלשונה של הברייתא. פירוש טוב צריך להתאים קודם לכול ללשון הפשוטה. כפשוטה, הלשון 'מתיר את עצמו [בשחיטה]' אינה סובלת את הפירוש המיוחס לה. שכן כפי שנתפרשה היתה לשון הברייתא צריכה להיות: 'מפני ששחיטתו מתירתו', או: 'מפני שהוא ניתר בשחיטה'; ומה הפשר של התרת העגל את עצמו?<br>הפועל 'מתיר' בצירוף 'מתיר את עצמו בשחיטה' מתפרש כלשון של התרת איסור הלכתי. אבל בנוסח התוספתא, שאין בו 'בשחיטה', אפשר לפרשו במובן היסודי של התרה: התרת קשר וכדומה.<br>וכך אני מציע לפרש את התוספתא: עגל שנולד ביום טוב מותר מפני שהוא מתיר את עצמו, כלומר, משחרר את עצמו מרחם אימו. העגל משחרר את עצמו מן הרחם והאפרוח בוקע בעצמו מן הביצה, ואין לך עדות טובה מזו על כך שהם כבר מוכנים ועומדים מאתמול. אבל הביצה אינה מתירה את עצמה מן התרנגולת, ולכן אין לה מעמד עצמאי קודם שנולדה ואי אפשר לומר עליה שהיא מוכנה מבעוד יום.<br>ההקבלה שעורכת התוספתא בין האפרוח לעגל בנויה על התפיסה שגם העגל הנולד מן הפרה החיה מוציא את עצמו מן הרחם, בניגוד למה שידוע לנו על התהליך הטבעי של הלידה, שאינו תלוי כלל בוולד אלא רק בהתכווצויות בלתי רצוניות של הרחם. אבל תפיסה כזו של הלידה שלטה בעולם העתיק כפי שעולה מן הכתבים הרפואיים מבית מדרשו של היפוקרטס. אלה מתארים את תהליך הלידה כתלוי כולו ברצונו ובפעולתו של הוולד, המבקיע לעצמו דרך אל מחוץ לרחם, מתוך חוסר פעילות גמורה של האם והרחם. להפתעתי מצאתי שבתיאור המוחשי של הלידה משווה המחבר של המסכת ההיפוקרטית את לידת הוולד מן האם החיה לבקיעת האפרוח מן הביצה, עם שהוא משתמש באותו צירוף גופו שמצאנו בתוספתא: 'מתיר את עצמו'. לפי המחבר ההיפוקרטי היילוד מתיר את עצמו מן הקשרים שהוא קשור בהם בתוך הרחם. התרת הקשר היא השלב האחרון בלידה לפני שהוולד פורץ החוצה.<br>נוכל מעתה לקרוא מחדש את דבריו של רבי זעורה בירושלמי. לפי הפרשנות המקובלת, רבי זעורה דוחה את הטעם של הברייתא 'מפני שהוא מתיר את עצמו בשחיטה' ("רבי זעורה בעי") ומציע טעם אחר במקומו ("חזר רבי זעורה ואמר"). פירוש זה מעורר קשיים רבים. אבל לפי הפירוש החדש שהוצע כאן ל'מתיר את עצמו' אפשר להבין שרבי זעורה רק מפרש את הברייתא הקשה: 'מתיר את עצמו' = 'עגל מאתמול הוא גמור'. רבי זעורה טוען: אין לפרש שהעגל מתיר את עצמו בשחיטה, אלא שהוא מתיר את עצמו מבטן אימו. לפי מה שמוצע כאן צורתה המקורית של הברייתא היא בתוספתא: 'מתיר את עצמו' ותו לא. התיבה 'בשחיטה' בסוף הברייתא שבתלמוד אינה אלא לשון של פירוש שנוספה על הברייתא כדי לפרש את הלשון הסתומה שלא הובנה: כיצד יכול העגל בעצמו להתיר את איסורו? אלא שפירוש זה גרר אחריו קשיים מרובים מאוד. רבי זעורה מקשה על פירוש זה ומודיע שיש לפרש את הברייתא כפשוטה: העגל מתיר את עצמו מן הבטן ומכאן שהוא גמור מאתמול.<br>מעתה נוכל להבין היטב את הערתו של רבי בא ואת הקשרה. הערה זו מוסבת כפשוטה על מה שבא מיד לפניה - פירושו של רבי זעורה. רבי בא טוען שהברייתא כפי שנתפרשה על ידי רבי זעורה מתאימה לשיטה הגורסת שהבהמה יולדת לחודשים מקוטעים. אבל לפי מי שאומר שהבהמה יולדת לחודשים מסוימים, אין בעובדה שהעגל מתיר את עצמו כשלעצמה ראיה לכך שהיה מוכן מאתמול ("על שני מושגים היפוקרטיים במשנת חז"ל", "תרביץ" סו, עמודים 174-183).<br><br><strong>בבלי ביצה</strong> ו,א: איתמר: אפרוח שנולד ביום טוב, רב אמר: אסור, ושמואל ואיתימא רבי יוחנן אמר: מותר. - רב אמר: אסור, מוקצה הוא, ושמואל ואיתימא רבי יוחנן אמר: מותר, הואיל ומתיר עצמו בשחיטה (האפרוח בלידתו מתיר את עצמו בשחיטתו מאיסור שרץ, ולכן הוא מתיר את עצמו גם מאיסור מוקצה).<br>אמרי ליה רב כהנא ורב אסי לרב: וכי מה בין זה לעגל שנולד ביום טוב (שמותר)? - אמר להו: הואיל ומוכן (העגל) על גב אימו בשחיטה (שקודם שנולד ניתר בשחיטת אימו, מה שאין כן אפרוח בביצתו שלא היה מוכן קודם שנולד, שהיה אסור משום שרץ). - אמרי ליה: וכי מה בין זה לעגל שנולד מן הטריפה (ביום טוב שמותר, אף שקודם שנולד היתה אימו אסורה משום טריפה וגם העגל שבתוכה היה אסור)? - שתיק רב (ולא השיב).<br>אמר רבה ואיתימא רב יוסף: מאי טעמא שתיק רב? לימא להו: הואיל ומוכן על גב אימו לכלבים (שהרי אפשר לתת אותה ביום טוב לכלבים לאכילה, ולכן אינה מוקצה קודם שנולד)!...<br><strong>בבלי ביצה</strong> ו,ב: תניא כוותיה דרב, תניא כוותיה דשמואל ואיתימא רבי יוחנן.<br>תניא כוותיה דרב: עגל שנולד ביום טוב - מותר, אפרוח שנולד ביום טוב - אסור. - ומה בין זה לזה? זה (עגל) מוכן על גב אימו (לפני לידתו היה ניתר בשחיטת אימו, ונמצא שלא חל עליו מעולם איסור מוקצה), וזה (אפרוח) אינו מוכן על גב אימו (שהרי הביצה היתה מוקצה לפני לידתו).<br>תניא כוותיה דשמואל ואיתימא רבי יוחנן: עגל שנולד ביום טוב - מותר, אפרוח שנולד ביום טוב - מותר. - זה (עגל) מוכן על גב אימו, וזה (אפרוח) מתיר עצמו בשחיטה.</small><br>
<br>הטעם 'מתיר עצמו בשחיטה' ניתן בבבלי לדבריו של שמואל באפרוח שנולד ביום טוב וגם לברייתא המסייעת לשמואל.
<br>בבבלי ניתנו טעמים אחרים מבירושלמי להיתר עגל שנולד ביום טוב ולהיתר עגל שנולד מן הטריפה ביום טוב (ראה להלן).
<br>שאלת רב כהנא ורב אסי בבבלי בעניין היתר עגל שנולד מן הטריפה ביום טוב מניחה הלכה מעין זו של גידול בירושלמי (ראה להלן).<br>• • •
(ו)  <strong>זמני הלידה של בעלי חיים</strong>
<br><strong>רבי אבהו</strong> (אמורא ארץ ישראלי בדור השלישי) אמר <strong>בשם רבי יוסה בירבי חנינה</strong> (אמורא ארץ ישראלי בדור השני) <strong>שאיל</strong> (מילה זו אינה בשני קטעי גניזה ויש למחוק אותה)<strong>: כל שתשמישו ביום</strong> – כל בעל חיים שמזדווג בשעות היום, <strong>- מוליד ביום</strong> – ולא בלילה<strong>,</strong> כל שתשמישו <strong>בלילה - מוליד בלילה.</strong>
<br>ומציעים קושיה כדי לפרוך את הקביעה המופיעה לפני כן: <strong>התיבון:</strong> – השיבו (הקשו): <strong>הרי התרנגולת, הרי אין תשמישה אלא ביום, והיא יולדת</strong> – מטילה ביצים, <strong>בין ביום בין בלילה!</strong> – הרי שמהמקרה של התרנגולת נובעת מסקנה עובדתית הסותרת את הקביעה שכל שתשמישו ביום מוליד ביום ולא בלילה!
<br>ומתרצים את הקושיה בהצעת הבחנה עקרונית בין המקרים השונים שהושוו: <strong>אמר רבי אבון</strong> (מגדולי אמוראי ארץ ישראל בדור החמישי)<strong>: שנייא היא</strong> – שונָה היא (שונה הוא הדבר)<strong>, שכֵּן היא יולדת בלא זכר</strong> – ההבדל בין המקרה של כל שתשמישו ביום לבין המקרה של התרנגולת שהושווה לו הוא, שבמקרה של התרנגולת היא יולדת בלי זכר שמזדווג לה (היא יכולה להטיל ביצים בלי הפריה של זכר), בניגוד למקרה של כל בעל חיים אחר שמוליד בהזדווגות של זכר ונקבה<strong>.</strong><br><br><small><strong>בבלי ביצה</strong> ז,א: תנו רבנן: כל שתשמישו ביום מוליד ביום, כל שתשמישו בלילה מוליד בלילה, כל שתשמישו בין ביום ובין בלילה מוליד בין ביום ובין בלילה. כל שתשמישו ביום מוליד ביום - תרנגולת, כל שתשמישו בלילה מוליד בלילה - עטלף, כל שתשמישו בין ביום ובין בלילה מוליד בין ביום ובין בלילה - אדם וכל דדמי ליה.<br>אמר מר: כל שתשמישו ביום מוליד ביום - תרנגולת. למאי נפקא מינה? לכדרב מרי בריה דרב כהנא. דאמר רב מרי בריה דרב כהנא: בדק בקינה של תרנוגלים מערב יום טוב ולא מצא בה ביצה, ולמחר (ביום טוב) השכים ומצא בה ביצה - מותרת (שאין להניח שהביצה הוטלה בלילה, ויש לתלות שנולדה ביום בערב יום טוב).<br>איני? והא אמר רבי יוסי בן שאול אמר רבי: בדק בקינה של תרנוגלים מערב יום טוב ולא מצא בה ביצה, ולמחר השכים ומצא בה ביצה - אסורה! - התם בדספנא מארעא (שקולטת מהארץ, ולא נוצרה הביצה על ידי הפריה, וביצה כזו שאינה באה בדרך תשמיש מוטלת גם בלילה). - אי הכי, דרב מרי בריה דרב כהנא נמי אימר מארעא ספנא (והביצה הוטלה בלילה)! - בדאיכא זכר. - בדאיכא זכר נמי אימר מארעא ספנא (ולא מן הזכר)! - אמר רבינא: גמירי, כל היכא דאיכא זכר - לא ספנא מארעא.</small><br>
<br>המימרה בירושלמי והברייתא בבבלי חלוקות בתרנגולת בעניין זמן הטלת ביצים.
<br>בשני התלמודים אמרו שתרנגולת שיולדת בלא זכר מטילה בין ביום ובין בלילה.<br>• • •<br><strong>היתר אכילת עגל שנולד מן הטריפה ביום טוב</strong>
<br><strong>רבי זעורא</strong> (רבי זירא, מגדולי אמוראי ארץ ישראל בדור השלישי) אמר <strong>בשם גידול</strong> (רב גידל, אמורא בבלי בדור השני)<strong>: עגל שנולד מן הטרפה</strong> (בהמה הנוטה למות מחמת חבלות או חוליים מסוימים) <strong>ביום טוב - מותר</strong> – באכילה ביום טוב<strong>, נעשה כדבר מוכן טמון בדבר שאינו מוכן</strong> – דינו של עגל שנולד מן הטריפה ביום טוב דומה לדינו של דבר מוכן לאכילה ביום טוב שהיה טמון מערב יום טוב בתוך דבר שאינו מוכן ויצא ממנו ביום טוב, שכן העגל שבתוך אימו כבר היה מוכן מערב יום טוב כיוון שבלידתו הוא מתיר את עצמו מבטן אימו (כפירושו של רבי זעורא לעיל), ואימו אינה מוכנה כיוון שהיא טריפה ואינה ניתרת לאכילה בשחיטה<strong>.</strong><br><br><small>תפיסת העגל כיצור עצמאי מוכן בתוך אימו מתבטאת היטב במאמרו האחרון של רבי זעורה בשם גידול. כאן מופיע ביטוי הלכתי לתפיסה של הרחם ככלי קיבול בלתי פעיל. הפרה אינה אלא אכסניה של העגל, והוא יכול להיות מוכן גם כאשר אימו אינה מוכנה (יש להדגיש שרק לאחר שנולד ו'התיר את עצמו' נודע שהוולד היה מוכן בבטן אימו מאתמול, אבל כל עוד לא נולד 'עובר ירך אימו') ("על שני מושגים היפוקרטיים במשנת חז"ל", "תרביץ" סו, עמוד 183).</small><br>• • •
(ז)  <strong>כשרותן של ביצת נבילה ושל קיבת נבילה</strong>
<br>מציעים משנה ממקום אחר: <strong>תמן תנינן:</strong> – שם שנינו (משנה עדויות ה,א): <strong>ביצת נבילה</strong> – ביצה שנמצאה בעוף נבילה, כגון תרנגולת שנשחטה ונתנבלה, שנפסלה בשחיטה<strong>: אם יש כיוצא בה נמכרת בשוק</strong> – שקליפתה קשה כדרך הביצים הנמכרות בשוק, <strong>- מותרת</strong> – באכילה<strong>, ואם לאו</strong> – שאין קליפתה קשה, <strong>- אסורה</strong> – באכילה כגוף הנבילה, שמכלל מעיה היא<strong>, כדברי בית שמי</strong>י – שהם מקלים בביצה שקליפתה קשה<strong>; ובית הלל אוסרין</strong> – את הביצה, אפילו קליפתה קשה (הלכה זו היא מקולי בית שמאי ומחומרי בית הלל)<strong>.</strong>
<br>ומציעים את טעמם של בית שמאי: <strong>מה טעמון דבית שמי</strong>י<strong>?</strong> – מה טעמם של בית שמאי? <strong>גמורה הייתה עד שלא תתנבל</strong> – הביצה שקליפתה קשה היתה גמורה לפני שנתנבלה אימה, ולכן היא מותרת באכילה<strong>.</strong>
<br>ומציעים קושיה: <strong>מעתה</strong> – אם הדברים שלפני כן נכונים, מתעורר קושי כמוצע בהמשך<strong>, אפילו אין כיוצא בה נמכרת בשוק - תהא מותרת</strong> – כיוון שהיתה גמורה לפני שנתנבלה אימה<strong>!</strong> – ומדוע היא אסורה לפי בית שמאי?
<br>ומתרצים את הקושיה: <strong>אם אומר את</strong> (אתה) <strong>כן</strong> – שאפילו ביצה שכיוצא בה אינה נמכרת בשוק - מותרת<strong>, נמצֵאתָ מתיר שלל של ביצים</strong> (צרור ביצי הנקבה כשהן מעורות יחד בגידים) – ביצה שכיוצא בה אינה נמכרת בשוק מותרת מעיקר הדין לפי בית שמאי, אולם ביצה כזו אסורה מחמת החשש, כיוון שהדבר עלול להביא להתרת שלל של ביצים של עוף נבילה שאסור מן הדין, שכן הוא נחשב בשר גמור<strong>.</strong><br><br><small>ב<strong>משנה חולין</strong> ח,ה שנינו: קיבת הנוכרי (החלב החמוץ שבקיבתו של עגל יונק ששחטו גוי, ושחיטתו נבילה) ושל נבילה - הרי זו אסורה... כשירה (בהמה כשירה) שינקה מן הטריפה - קיבתה (החלב החמוץ שבקיבתה) אסורה, טריפה שינקה מן הכשירה - קיבתה מותרת, מפני שכנוס (החלב שינקה) במעיה (לכן אם ינקה מן הטריפה - החלב אסור, ואם ינקה מן הכשירה - החלב מותר).<br>וב<strong>משנה עבודה זרה</strong> ב,ה שנינו: אמר רבי יהודה: שאל רבי ישמעאל את רבי יהושע כשהיו מהלכים בדרך, אמר לו: מפני מה אסרו גבינות הגויים (באכילה)? (והרי לא נעשו מחלב בהמה טמאה, שאין הוא נקפה לגבינה) אמר לו: מפני שמעמידים אותה (מקפיאים את הגבינה) בקיבה של נבילה (שנותנים חלב של טהורה לתוך חלב חמוץ שנמצא בקיבת עגלים יונקים שנתנבלו).<br><br>וב<strong>תוספתא חולין</strong> ח,יב שנו: קיבת נוכרי ושל נבילה - הרי זו אסורה. חזרו לומר: מעמידים בקיבת נוכרי ובקיבת נבילה ואין חוששים.</small><br>
<br>ומקשים: <strong>ובית שמי</strong>י <strong>כמשנה הראשונה, ובית הלל כמשנה האחרונה?</strong> (מן הניסוח כאן נראה שזו קושיה, ולפי זה צריך להפוך את הגרסה ולומר: 'ובית שמיי כמשנה <strong>האחרונה</strong> ובית הלל כמשנה <strong>הראשונה</strong>?', כהגהת המפרשים ("'לישן מתניתא'", "אסופות" ח, עמוד מב, הערה 79). - צריך לומר כמו שהגיהו המפרשים ("אוצר לשונות ירושלמיים", עמוד 757 ועמוד 758)) – וכי דעת בית שמאי המתירים ביצת נבילה היא כדעת המשנה האחרונה בעניין קיבת נבילה, ודעת בית הלל האוסרים ביצת נבילה היא כדעת המשנה הראשונה בעניין קיבת נבילה? (עניינה של הקושיה הוא: כיוון שההלכה היא כמשנה האחרונה ולא כמשנה הראשונה, איך ייתכן שדעת בית הלל היא כדעת המשנה הראשונה? - דעת המשנה הראשונה ודעת המשנה האחרונה מבוארות בהמשך. משנה הראשונה היא ההלכה הקדומה, ומשנה האחרונה היא ההלכה המאוחרת. - מתרצים קושיה זו בסוף הסוגיה לאחר דיון במשנה הראשונה והמשנה האחרונה)
(ח)  ומציעים דברי אמורא המשמשים מראה מקום לדעת המשנה הראשונה ודעת המשנה האחרונה: <strong>דאמר</strong> (כאן התחלת מקבילה בירושלמי עבודה זרה ב,ה) <strong>רבי חייה</strong> (בר בא, אמורא ארץ ישראלי בדור השלישי) <strong>בשם רבי יוחנן</strong> (גדול אמוראי ארץ ישראל בדור השני)<strong>: בראשונה היו</strong> – החכמים, <strong>אומרים: אין מעמידין</strong> – אין שמים חלב ומשהים אותו זמן רב, כדי להכין גבינה, <strong>לא בקיבת הנב</strong>י<strong>לה</strong> – בחלב החמוץ שבקיבתה של בהמה שנתנבלה, שנפסלה בשחיטה, <strong>ולא בקיבת הגוי</strong> – בחלב החמוץ שבקיבתו של עגל יונק ששחטו גוי, ושחיטתו נבילה<strong>. חזרו</strong> – החכמים, <strong>לומר: מעמידין בקיבת הנבילה ואין מעמידין בקיבת הגוי</strong> – מה שהיו אומרים בראשונה קראו לעיל "משנה הראשונה", ומה שחזרו לומר קראו לעיל "משנה האחרונה". - השאלה שלפני כן מיוסדת על ההנחה שדין ביצת נבילה כדין חלב שבקיבת נבילה<strong>.</strong><br>
<br>ומציעים קושיה: <strong>רבי יוסי בירבי בון</strong> (מגדולי אמוראי ארץ ישראל בדור החמישי) <strong>אמר: שמואל בר אבא</strong> (אמורא ארץ ישראלי בדור השלישי) <strong>בעי</strong> – שואל (מקשה)<strong>: מה?!</strong> (בתמיהה) <strong>כרבי אליעזר</strong> (בן הורקנוס, תנא בדור השני)<strong>, דרבי ליעזר אמר: סתם מחשבת נכרי לעבודה זרה?</strong> – האם הדעה שנזכרה לפני כן, שגם כשחזרו לומר אמרו שאין מעמידים בקיבת הגוי, מתאימה לשיטת רבי אליעזר (ראה משנה חולין ב,ז), שדעתו שסתם מחשבת גוי לעבודה זרה (הגוי חשב על שחיטת בהמתו לשם עבודה זרה, והבהמה אסורה בהנאה כתקרובת עבודה זרה, אף על פי ששחטה יהודי), וקיבת הגוי אסורה כמו קיבת עגלי עבודה זרה? (דעותיו של רבי אליעזר אינן מקובלות להלכה בדרך כלל, ולכן הדעה המתאימה לשיטתו מפוקפקת)<br>
<br>במקבילה מופיעה קושיה שונה המיוחסת לחכם שונה. ברם אפשר שחילוף זה אינו מהותי. ראה "סוגיות מוחלפות בירושלמי", "תרביץ" ס, עמודים 41-42.<br>
<br>ומציעים תירוץ לקושיה בהצעת נוסח חדש של הדברים האמורים לפני כן: <strong>רבי יסה</strong> (רבי אסי, אמורא ארץ ישראלי בדור השלישי) אמר <strong>בשם רבי יוחנן: הכין</strong> – כך (בקטע גניזה: 'הַכֵינִי' (=הכן היא) - כך היא. - יש להעדיף את הגרסה 'הכיני' על פני הגרסה 'הכין', גם מצד התחביר, וגם מפני שהצורה 'הכיני' מצויה במקומות אחרים בירושלמי ("'אתא ר' פלוני'", "מחקרי תלמוד" ג כרך ב, עמוד 507, הערה 11). המונח 'הכיני' או 'כיני' מציין מסורת הבאה לתקן את האמור בשלב הקודם של הסוגיה (שם, עמוד 517, הערה 85). - הגרסה במקבילה: 'אתא רבי אסי/יסא בשם רבי יוחנן:')<strong>: בראשונה היו אומרים: אין מעמידין לא בקיבת הנבילה ולא בקיבת הגוי. חזרו לומר: מעמידין בין בקיבת הנבילה בין בקיבת הגוי</strong> – המסורת הזו בשם רבי יוחנן שאמר רבי אסי שונה מהמסורת הקודמת בשם רבי יוחנן שאמר רבי חייא בר בא, ולפי המסורת הזו כשחזרו לומר אמרו שמעמידים בקיבת הגוי. הרי שדברי רבי יוחנן אינם מתאימים לשיטת רבי אליעזר<strong>.</strong><br>
<br>דברי רבי יסה בשם רבי יוחנן הם כמו ששנו בתוספתא חולין (ראה לעיל).<br>
<br>ומציעים סיוע מברייתא לדברי האמורא שמופיעים לפני כן: <strong>אמר רבי יוסי</strong> (מגדולי אמוראי ארץ ישראל בדור הרביעי. - במקבילה אין מילים אלו)<strong>: לשם</strong> (צריך לומר כמו במקבילה: '<strong>לישן</strong>'. ובקטע גניזה: 'לִשַן') <strong>מתניתא מסייעה</strong> (צריך לומר כמו בקטע גניזה במקבילה: '<strong>מסייע</strong>') – לשון המשנה (המקור התנאי, והוא הברייתא שלהלן) מסייע <strong>לרבי חייא בר בא</strong> (נראה שצריך לומר: '<strong>לרבי יסה</strong>', וכן הגיהו הגר"א ו"מיכל המים") – שאמר בשם רבי יוחנן שכשחזרו לומר אמרו שמעמידים בקיבת הגוי<strong>: קיבת הנכרי וקיבת הנבילה - אסורה, כמשנה</strong> ה<strong>ראשונה</strong> – דין זה ששנינו במשנה חולין הוא לפי מה שהיו אומרים בראשונה, שאין מעמידים לא בקיבת הנבילה ולא בקיבת הגוי<strong>. כשירה שינקה מן הטריפה</strong> (בהמה הנוטה למות מחמת חבלות או חוליים מסוימים) <strong>- קיבתה אסורה</strong> – החלב החמוץ שבקיבתה של הבהמה הכשירה - אסור<strong>, כמשנה הראשונה</strong> (כך הגרסה גם בקטע גניזה כאן ובמקבילה. והגרסה במסירה שלפנינו במקבילה: 'האחרונה'. הגרסה שנויה במחלוקת ראשונים) – דין זה ששנינו במשנה חולין הוא לפי מה שהיו אומרים בראשונה, שאין מעמידים בקיבת הנבילה (לפי המשנה הראשונה, גם חלב שבא מבהמה מותרת ונמצא בקיבת בהמה אסורה - אסור, וגם חלב שבא מבהמה אסורה ונמצא בקיבת בהמה מותרת - אסור)<strong>. וטריפה שינקה מן הכשירה - קיבתה מותרת</strong> – החלב החמוץ שבקיבתה של הטריפה - מותר<strong>, כמשנה</strong> ה<strong>אחרונה</strong> – דין זה ששנינו במשנה חולין הוא לפי מה שחזרו לומר, שמעמידים בקיבת הנבילה (לפי המשנה האחרונה, חלב שבא מבהמה מותרת ונמצא בקיבת בהמה אסורה - מותר). - מייתור לשון הברייתא (-'לישן מתניתא') 'קיבת הנוכרי (אסורה - כמשנה הראשונה)' ניתן ללמוד, שהדין ששנינו במשנה חולין שאין מעמידים בקיבת הגוי הוא רק לפי המשנה הראשונה, אבל לפי המשנה האחרונה מעמידים בקיבת הגוי, וזהו כמסורת של רבי יסה בשם רבי יוחנן, שכשחזרו לומר אמרו שמעמידים בקיבת הגוי<strong>.</strong><br>
<br>אפשר שצריך להחליף לעיל את השמות רבי חייה בשם רבי יוחנן ורבי יסה בשם רבי יוחנן זה בזה, וכאן הגרסה היא כלפנינו 'לישן מתניתא מסייע לרבי חייא בר בא'.<br>
<br>חוזרים לדון במשנה עדויות בעניין ביצת נבילה שכיוצא בה נמכרת בשוק. לעיל הקשו: וכי דעת בית שמאי המתירים ביצת נבילה היא כדעת המשנה האחרונה בעניין קיבת נבילה, ודעת בית הלל האוסרים ביצת נבילה היא כדעת המשנה הראשונה בעניין קיבת נבילה? - ומתרצים את הקושיה: <strong>ואפילו דיסברון בית שמי</strong>י <strong>לבית</strong> (מגיה הגיה במסירה שלפנינו כמו במקבילה: 'כבית') <strong>הלל כמשנה הראשונה</strong> (הסופר כתב במסירה שלפנינו כאן ובמקבילה 'הראשונה', וכן הוא בקטע גניזה כאן ובמקבילה, ומגיה הגיה במסירה שלפנינו כאן 'האחרונה'. - המפרשים הגיהו: '<strong>ואפילו דיסברון בית שמיי ובית הלל כמשנה האחרונה</strong>' – ואפילו יסברו בית שמאי ובית הלל כמשנה האחרונה (לא בית שמאי בלבד המתירים ביצת נבילה, אלא אפילו בית הלל האוסרים ביצת נבילה, סוברים כדעת המשנה האחרונה שקיבת נבילה מותרת, ואין סתירה בין שני העניינים, משום שיש להבחין בין ביצת נבילה ובין קיבת נבילה))<strong>, ביצה - גידולי גופה</strong> – ביצה שנמצאה בעוף נבילה נוצרה מגופה של התרנגולת האסורה, ולכן דין הביצה כדין הנבילה<strong>, קיבה - ממקום אחר באת</strong> (באה) – חלב שנמצא בקיבת נבילה בא מבהמה מותרת, ואינו אלא כנוס בתוך הקיבה (כלשון המשנה בחולין: "מפני שכנוס (החלב שינקה) במעיה"), ולכן אין דין החלב כדין הנבילה<strong>.</strong><br>
<br>אפשר להסביר את היווצרות הגרסה המשובשת שלפנינו כך: תחילה שובש 'כמשנה האחרונה' ל-'כמשנה הראשונה' על ידי טעות סופרים, בשל ריבוי האזכורים של 'משנה הראשונה' ו-'משנה האחרונה' שבסוגייתנו, ואחר כך תוקן 'ובית הלל' ל-'כבית הלל', כדי להתאים את הלשון לסגנון הרגיל בירושלמי, שבו הביטוי 'אפילו יסבור רבי פלוני' גורר אחריו 'כרבי פלוני' ולא 'ורבי פלוני'.
<br>ריצ"ד הגיה: 'ואפילו דיסברון בית הלל כבית שמיי כמשנה האחרונה'.<br>
<br>ומציעים קשר בין מימרות: <strong>ואתיא כהיא דאמר</strong> – ובאה (הולכת) [המימרה הקודמת (המחלקת בין ביצה ובין קיבה)] כמו [המימרה] ההיא שאומר <strong>רבי יוסה בירבי בון בשם רבי יוחנן: מעשה בבניו של יהודה בן שמועיי</strong> (כך הגרסה גם בקטע גניזה כאן ובמקבילה. והגרסה במסירה שלפנינו במקבילה: 'בבנו של ר' יהודה בן שמוע') <strong>שביקעו</strong> (טרפו, שיסעו) <strong>להם זאבים יותר משלש מאות צאן, ובא מעשה לפני חכמים והתירו קיבותיהם</strong> – התירו את החלב החמוץ שבקיבותיהן של הבהמות הטרופות שלא נשחטו כהלכה<strong>. אמרו</strong> – החכמים<strong>: ביצה - גידולי גופה, קיבה - ממקום אחר באת</strong> – לכן יש להבחין בין ביצת נבילה שאסורה ובין קיבת נבילה וטריפה שמותרת<strong>.</strong><br>
<br>עד כאן המקבילה בירושלמי עבודה זרה.<br>
<br>הסוגיה המובאת כאן נערכה במקורה על המשנה בעדויות ה,א בעניין ביצת נבילה. חלקה האמצעי של הסוגיה, מ'רבי חייה בשם רבי יוחנן...' עד 'אמר רבי יוסי: לישן מתניתא מסייע...' (ועד בכלל), הוא סוגיה שמקורה בחולין על המשנה שם ח,ה. תחילתה של הסוגיה כאן ('תמן תנינן...') וסופה ('ואפילו דיסברון...') מוסבים על המשנה בעדויות. הסוגיה בשלמותה הועתקה לביצה, כנראה משום שכאן נזכרו לעיל ביצים שריקמו שהן אסורות. סוגיה הדומה ברובה לסוגיה כאן יש בעבודה זרה על המשנה שם ב,ה, אך בלא תחילתה של הסוגיה כאן שאינה שייכת לשם. סופה של הסוגיה כאן הועתק לעבודה זרה אף שאינו שייך לשם.<br><br><small><strong>תוספתא חולין</strong> ח,יב-יג: קיבת נוכרי ושל נבילה - הרי זו אסורה. חזרו לומר: מעמידים בקיבת נוכרי ובקיבת נבילה ואין חוששים. רבי יוסי אומר: כשירה שינקה מן הטריפה - קיבתה אסורה, וטריפה שינקה מן הכשירה - קיבתה מותרת, מפני שכנוס במעיה.</small><br>
<br>בתוספתא שנינו כרבי אסי בשם רבי יוחנן.<br><br><small><strong>בבלי חולין</strong> קטז,ב: "כשירה שינקה מן הטריפה" וכו'. - והא קתני רישא: קיבת הנוכרי ושל נבילה - הרי זו אסורה! (בראש המשנה אנו שונים שקיבת נבילה - אסורה, ובסוף המשנה אנו שונים שקיבת טריפה - מותרת!)<br>...אמר רבי יצחק אמר רבי יוחנן: לא קשיא, כאן (בראש המשנה) - קודם חזרה (לפני שחזרו לומר שמעמידים בקיבת נבילה), כאן (בסוף המשנה) - לאחר חזרה (לאחר שחזרו לומר שמעמידים בקיבת נבילה), ומשנה לא זזה ממקומה (רבי לא שינה את הלשון בראש המשנה, הואיל וכבר היה שגור בפי התלמידים והיה קשה לעוקרו).<br>אמר רבי חייא בר אבא אמר רבי יוחנן: מעמידים בקיבת נבילה, ואין מעמידים בקיבת שחיטת נוכרי. אמר לפניו רבי שמעון בר אבא: כמאן? כרבי אליעזר, דאמר: סתם מחשבת נוכרי לעבודה זרה (ולכן בהמת גוי שנשחטה אסורה בהנאה, ונאסרה גם קיבתה)? אמר ליה: ואלא כמאן? (ודאי שדברי רבי יוחנן מתאימים לדעת רבי אליעזר)<br>כי אתא רבי שמואל בר רב יצחק אמר רבי יוחנן: מעמידים בין בקיבת נבילה בין בקיבת שחיטת נוכרי, שלא לחוש לדברי רבי אליעזר (רבי יוחנן אינו סבור כרבי אליעזר).</small><br>
<br>קודם חזרה בבבלי הוא "משנה ראשונה" בירושלמי. "לאחר חזרה" בבבלי הוא "משנה אחרונה" בירושלמי.
<br>המסורת של רבי חייא בר אבא בשם רבי יוחנן ישנה בשני התלמודים. המסורת של רבי שמואל בר רב יצחק בשם רבי יוחנן בבבלי היא המסורת של רבי אסי בשם רבי יוחנן בירושלמי.
<br>רבי שמואל בר רב יצחק הוא המקשה על המסורת של רבי חייא בר אבא בשם רבי יוחנן לפי המקבילה בירושלמי עבודה זרה (בקטע שיש בו חילוף בין המקבילות בביצה ובעבודה זרה).<br>• • •
(ט)  <strong>ביצה שנולדה ביום טוב ובשבת הסמוכים זה לזה</strong>
<br>מביאים ברייתא: <strong>נולדה ביום טוב</strong> – שחל ביום שישי, <strong>- תיאכל בשבת</strong> – הסמוכה ליום טוב<strong>,</strong> נולדה <strong>בשבת - תיאכל ביום טוב</strong> – שחל ביום ראשון הסמוך לשבת, אף לדעת בית הלל שאומרים שביצה שנולדה ביום טוב לא תיאכל באותו היום, משום ששבת ויום טוב הסמוכים שתי קדושות הם<strong>. רבי יודה</strong> (בר אלעאי, מגדולי התנאים בדור הרביעי) <strong>אמר משם רבי ליעזר</strong> (בן הורקנוס, תנא בדור השני)<strong>: היא המחלוקת</strong> – המחלוקת בין בית שמאי ובית הלל בביצה שנולדה ביום טוב היא גם המחלוקת ביניהם בביצה שנולדה ביום טוב או בשבת הסמוכים זה לזה<strong>, בית שמי</strong>י <strong>אומרים: תיאכל</strong> – ביום שלמחרת, משום ששבת ויום טוב הסמוכים שתי קדושות הם<strong>, ובית הלל אומרים: לא תיאכל</strong> – ביום שלמחרת, משום ששבת ויום טוב הסמוכים קדושה אחת הם, ודומים הם ליום אחד ארוך<strong>.</strong><br><br><small><strong>תוספתא ביצה</strong> א,ג: נולדה בשבת - תיאכל ביום טוב, ביום טוב - תיאכל בשבת. רבי יהודה אומר משם רבי ליעזר: עדיין מחלוקת במקומה.<br><br><strong>בבלי ביצה</strong> ד,א: נולדה בשבת - תיאכל ביום טוב, נולדה ביום טוב - תיאכל בשבת. רבי יהודה אומר משום רבי אליעזר: עדיין היא מחלוקת, בית שמאי אומרים: תיאכל, ובית הלל אומרים: לא תיאכל.</small><br>
<br>כאן התחלת מקבילה בירושלמי שביעית ט,א.
<br><small>ב<strong>משנה שביעית</strong> ט,א שנינו: רבי יהודה אומר: ספחי חרדל מותרים (באכילה בשביעית), שלא נחשדו עליהם עוברי עבירה. וחכמים אומרים: כל הספחים אסורים (באכילה בשביעית).</small>
<br>החרדל הוא צמח חד שנתי הגדל בר. נהגו לגדל ממנו חלקות קטנות, בגבול השדה או בצד הערוגה. בשעת עקירת הצמח נושרים רבים מזרעיו, ואלה מצמיחים ספיחים רבים. מכאן טעמו של רבי יהודה המתיר ספיחי חרדל מפני שלא נחשדו עליהם עוברי עבירה, כלומר, שבמין זה אין לחשוש שהוא בא מן השמור, באשר ניתן למצוא ממנו ספיחי בר שיש בהם כדי לספק את הצריכה הקטנה יחסית של תבלין זה ("תלמוד ירושלמי מסכת שביעית" ב, עמוד 405).
<br>ומספרים: <strong>רבי חנינה</strong> (בר חמא, אמורא ארץ ישראלי בדור הראשון) <strong>הורי לציפוראיי</strong> – הורה (פסק הלכה) לאנשי ציפורי, <strong>בספחי חרדל ובביצה כרבי יודה</strong> – התיר להם בשנה השביעית ספיחי חרדל, כדעת רבי יהודה במשנה במסכת שביעית (ט,א), ואסר להם ביום טוב ביצה שנולדה בשבת הסמוכה לו או בשבת ביצה שנולדה ביום טוב הסמוך לה, כדעת בית הלל לפי רבי יהודה בברייתא במסכת ביצה (במקבילה בשביעית נשמט משפט זה, כנראה בשל דמיונו למשפט שלפניו שם. בנוסח רש"ס בשביעית יש משפט זה)<strong>. עאל רבי יוחנן</strong> (גדול אמוראי ארץ ישראל בדור השני) <strong>ודרש להון כרבנ</strong>י<strong>ן דהכא וכרבנ</strong>י<strong>ן דתמן</strong> – נכנס רבי יוחנן (לבית המדרש) ודרש (דרשה בציבור) להם (לאנשי ציפורי) כחכמים של כאן (של מסכת שביעית) וכחכמים של שם (של מסכת ביצה. - רבי יוחנן אסר להם ספיחי חרדל בשנה השביעית כדעת החכמים החולקים על רבי יהודה במשנה במסכת שביעית, והתיר להם ביום טוב ביצה שנולדה בשבת הסמוכה לה או בשבת ביצה שנולדה ביום טוב הסמוך לה, כדעת בית הלל לפי החכמים (התנא הראשון) החולקים על רבי יהודה בברייתא במסכת ביצה. - רבי יוחנן דרש בספיחי חרדל ובביצה בניגוד להוראתו של רבי חנינה בעניינים האלה)<strong>.</strong><br>
<br><strong>רבי אבא בר זמינא</strong> (אמורא ארץ ישראלי בדור הרביעי) אמר <strong>בשם רבי יוצדק</strong> (חכם בשם זה לא נזכר בשום מקום. במקבילה במסירה שלפנינו: 'רבי יצחק' - נפחא, אמורא ארץ ישראלי בדור השני והשלישי)<strong>: מן קומי אילין תרתין מילייא נחת רבי יוחנן מן ציפורין לטיבריא</strong> – מפני שני הדברים האלה ירד (הלך) רבי יוחנן מציפורי לטבריה (מפני תגובתו של רבי חנינה המובאת להלן על דרשתו של רבי יוחנן בעניין ספיחי חרדל ובעניין ביצה)<strong>. אמר</strong> – רבי חנינה לאנשי ציפורי<strong>: מה אייתיתון לי ההן סבא, דאנא</strong> (מילה זו נכתבה במסירה שלפנינו על ידי מגיה על מילה שנמחקה. ובקטע גניזה: 'נֵינָה' = אִין נה. 'נה' הוא צורתו המקוצרת של כינוי הגוף 'אנה'. אפשר שמילה זו או דומה לה היא שנמחקה במסירה שלפנינו. ובמקבילה בהוספת מגיה: 'דאי אנא', ובכתב יד רומי: 'דאנא'. ייתכן ש'דאנא' = דאִן נא. - ראה "הערות ללשון קטעי הגניזה של התלמוד הירושלמי", "גנזי הירושלמי", עמודים 777-779) <strong>שרי והוא אסר, ואסר והוא שרי?</strong> – מה (למה) הבאתם לי את הזקן (החכם) הזה (רבי יוחנן), אם אני מתיר הוא אוסר, ו(אם אני) אוסר הוא מתיר? (הוא פוסק הלכה בניגוד למה שאני פוסק, ואין אנו מסכימים בפסקי הלכה. בספיחי חרדל רבי חנינה מתיר ורבי יוחנן אוסר, ובביצה רבי חנינה אוסר ורבי יוחנן מתיר)<strong>.</strong><br>
<br><strong>אמר רבי בא</strong> (רבי אבא, אמורא בדור השלישי)<strong>: אתא עובדא קומי רבי יסא</strong> (רבי אסי, אמורא ארץ ישראלי בדור השלישי) <strong>ובעא מיעבד כרבי יוחנן</strong> – בא המעשה לפני רבי יסא ורצה לעשות כרבי יוחנן (רצה לפסוק כרבי יוחנן בעניין ביצה שנזכר לעיל)<strong>. כד שמע דרב</strong> (אמורא בבלי בדור הראשון, מגדולי האמוראים) <strong>ורבי חנינה פליגין</strong> – כאשר שמע שרב ורבי חנינה חלוקים (על רבי יוחנן בעניין דומה, ראה להלן)<strong>, שרע מינה</strong> – השתמט ממנה (נמנע רבי יסא מלפסוק הלכה בנידון)<strong>.</strong>
(י)  כאן התחלת מקבילה גם בירושלמי עירובין ג,ז.
<br>ומציעים מראה מקום למחלוקת האמוראים שנזכרה לעיל: <strong>דאיתפלגון:</strong> – שנחלקו: <strong>שירי פתילה</strong> (חוט ששמים בשמן והוא שואב את השמן אגב בעירה)<strong>, שירי מדורה</strong> (ערימה של עצים בוערים)<strong>, שירי שמן שכבו בשבת</strong> – שהדליקו את הפתילה או את המדורה או את השמן מערב שבת ונשתייר מהם לאחר שכבו בשבת, <strong>- מהו להדליקם ביום טוב</strong> – שחל ביום ראשון הסמוך לשבת<strong>? רב ורבי חנינה תריהון אמרין</strong> – שניהם אומרים<strong>: אסור</strong> – להדליקם ביום טוב, משום שלדעתם שבת ויום טוב הסמוכים קדושה אחת הם, ודינם בזה כיום אחד, ומשכבו בשבת נאסרו משום "מוקצה", כי אסור להדליקם בשבת, ואיסור זה נמשך גם ביום טוב שלאחר השבת<strong>, ורבי יוחנן אמר: מותר</strong> – להדליקם ביום טוב, משום שלדעתו שבת ויום טוב הסמוכים שתי קדושות הם. - כמו שנחלקו האמוראים האלה בעניין פתילה שכבתה, כך נחלקו בעניין ביצה שנולדה, שרב ורבי חנינה אומרים שביצה שנולדה ביום טוב או בשבת הסמוכים זה לזה אסורה ביום שלמחרת, ורבי יוחנן אומר שהיא מותרת ביום שלמחרת<strong>.</strong><br>
<br><strong>אמר רבי מנא</strong> (השני, מגדולי אמוראי ארץ ישראל בדור החמישי) <strong>קומי</strong> – לפני <strong>רבי יודן</strong> (אמורא ארץ ישראלי בדור הרביעי)<strong>: מה אפכן לה</strong> (כך גם בקטע גניזה אחד, ובהגהה: 'אפכי לה', ובקטע גניזה שני: 'מה פכל[ה]'. ובמקבילה בשביעית: 'מפכא לה'. ובמקבילה בעירובין: 'מכפלה', ובקטע גניזה: 'מפכלה'. - הצורה 'אפכה' היא צורה מסורסת של 'אכפה', שהיא משורש 'אכף' בצורת בינוני קל יחידה, ועניינה כמו 'איכפת' ("אוצר לשונות ירושלמיים")) <strong>פתילה גבי ביצה?</strong> – מה איכפת לה [ל]פתילה (שכבתה) מן ביצה (שנולדה)? (כלומר, מה עניין זו אצל זו? כיצד אפשר להשוות בין שני העניינים השונים האלה שהשוו ביניהם, מאחר שאינם דומים? דין ביצה לחוד, ודין פתילה שכבתה בשבת לחוד, ודינה של פתילה שאסורה גם ביום טוב) <strong>אמר ליה:</strong> – אמר לו (רבי יודן לרבי מנא): <strong>מן מה דאנן חמיי רבנ</strong>י<strong>ן מדמיי לה</strong> – ממה שאנחנו רואים את החכמים (בדיוניהם ההלכתיים) מדמים אותה (משווים פתילה שכבתה לביצה שנולדה)<strong>, הדא אמרה</strong> – זאת אומרת (יש להסיק)<strong>: היא הדא, היא הדא</strong> – היא זאת, היא זאת (דינם של שני העניינים זהה, ומי שאוסר בזו אוסר בזו ומי שמתיר בזו מתיר בזו. ובשל כך נמנע רבי יסא מלפסוק הלכה כרבי יוחנן בעניין ביצה שנולדה)<strong>.</strong><br>
<br>אסור לאדם ללכת בשבת חוץ לאלפיים אמה ממקום שביתתו. אם שבת בעיר, אסור לו ללכת בשבת חוץ לאלפיים אמה שמחוץ לעיר לכל רוח, שהוא תחום שבת. אם אדם צריך ללכת בשבת חוץ לתחום לצורך מצווה, הוא מניח במקום מסוים בתוך התחום או בסופו מזון שתי סעודות, ועל ידי כך הוא קונה שם שביתה בשעת כניסת השבת, ומותר לו ללכת בשבת מאותו מקום אלפיים אמה לכל רוח, וזהו עירוב תחומים. שעת קניית העירוב היא בערב שבת בין השמשות, וצריך שיהיה מזון עירובו קיים בין השמשות במקום שהניחו שם.
<br>כשם שאסור ללכת חוץ לתחום בשבת, כך אסור ללכת גם ביום טוב. הברייתא מדברת בעירוב תחומים ביום טוב שחל בערב שבת או למחרת השבת.
<br>ומביאים ברייתא: <strong>משם ארבעה זקנים</strong> (חכמים) <strong>אמרו: הנאכל עירובו בראשון - הרי הוא כבני עירו בשיני</strong> – מי שהניח עירוב כדי ללכת חוץ לתחום ביום טוב ובשבת הסמוכים זה לזה, והעירוב נאכל לאחר בין השמשות של היום הראשון, העירוב קונה לו ליום הראשון, שבשעת קניית העירוב לצורך היום הראשון היה העירוב קיים, אבל אין העירוב קונה לו ליום השני, שבשעת קניית העירוב לצורך היום השני לא היה העירוב קיים, ולכן ביום השני הוא כבני עירו שלא הניחו עירוב ויש לו אלפיים אמה מחוץ לעיר לכל רוח. - ארבעה הזקנים סבורים שיום טוב ושבת הסמוכים שתי קדושות הם, שאילו היו קדושה אחת, היה העירוב בין השמשות של היום הראשון קונה לשני הימים כאחד<strong>.</strong><br>
<br><strong>רבי</strong> (צריך לומר כמו במקבילה בשביעית: 'רב') <strong>חונה</strong> (רב הונא, גדול אמוראי בבל בדור השני) אמר <strong>בשם רב: הלכה כארבעה זקינים</strong> – שחלוקים על חכמים אחרים<strong>.</strong>
<br>ומציעים סתירה מדבריו של חכם על עצמו: <strong>רב חסדא</strong> (מגדולי אמוראי בבל בדור השני והשלישי) <strong>בעי</strong> – שואל (מקשה)<strong>: מחלפה שיטתיה דרב!</strong> – מוחלפת שיטתו של רב! (דבריו במקום אחד סותרים את דבריו במקום אחר!) - ומפרטים את תוכן הסתירה: <strong>תמן הוא עבד לַהּ</strong> – שם הוא עושה אותה <strong>שתי קדושות</strong> – בענייין עירוב רב פוסק הלכה כדעה שיום טוב ושבת הסמוכים שתי קדושות הם, ומזה יש ללמוד שרב סובר כך<strong>, והכא הוא עבד לַהּ</strong> – וכאן הוא עושה אותה <strong>קדושה אחת</strong> – באותו עניין (ראה להלן) רב סובר ששבת ויום טוב הסמוכים קדושה אחת הם<strong>?!</strong> – אין מתרצים את הסתירה.<br>
<br>ומציעים מראה מקום לדברי רב שנזכרו לעיל בהצעת הסתירה: <strong>דאיתפלגון:</strong> – שנחלקו: <strong>שירי פתילה, שירי מדורה, שירי שמן שכבו בשבת - מהו להדליקם ביום טוב? רב ורבי חנינה תריהון אמרין</strong> – שניהם אומרים<strong>: אסור</strong> – להדליקם ביום טוב, משום ששבת ויום טוב הסמוכים קדושה אחת הם<strong>, ורבי יוחנן אמר: מותר</strong> – להדליקם ביום טוב. - כמו שרב סובר בעניין פתילה ששבת ויום טוב הסמוכים קדושה אחת הם, כך הוא סובר גם בעניין עירוב<strong>.</strong><br>
<br><strong>אמר רבי מנא קומי</strong> – לפני <strong>רבי יודן: מה אפכן לה</strong> (כך גם בקטע גניזה אחד. ובמקבילה בשביעית: 'מה אפכה לה'. ובמקבילה בעירובין: 'מכפלה', ובקטע גניזה: 'מפכלה') <strong>פתילה גבי ביצה</strong> (נראה שהמילה 'ביצה' הועתקה בטעות מלעיל בשל הדמיון בין החלק הזה ובין החלק הקודם של הסוגיה, וכאן צריך לומר: '<strong>עירוב</strong>')<strong>?</strong> – מה איכפת לה [ל]פתילה (שכבתה) מן עירוב (שנאכל)? (כלומר, מה עניין זו אצל זה? כיצד אפשר להשוות בין שני העניינים השונים האלה שהשוו ביניהם, מאחר שאינם דומים?) <strong>אמר ליה:</strong> – אמר לו (רבי יודן לרבי מנא): <strong>מן מה דאנן חמיי רבנ</strong>י<strong>ן מדמיי לה</strong> – ממה שאנחנו רואים את החכמים (בדיוניהם ההלכתיים) מדמים אותה (משווים פתילה שכבתה לעירוב שנאכל)<strong>, הדא אמרה</strong> – זאת אומרת (יש להסיק)<strong>: היא הדא, היא הדא</strong> – היא זאת, היא זאת (דינם של שני העניינים זהה. ולכן רב שסובר בעניין פתילה שכבתה ששבת ויום טוב הסמוכים קדושה אחת הם, סובר כך גם בעניין עירוב שנאכל, ובשל כך יש סתירה מדבריו של רב על עצמו)<strong>.</strong><br>
<br>עד כאן המקבילות בירושלמי שביעית ועירובין.<br><br><small>הקושי בסוגיית ביצה מתחיל בקטע 'אמר רבי מנא קומי רבי יודן' השני שזהה לחלוטין לקטע 'אמר רבי מנא קומי רבי יודן' הראשון. הלשון שנוקט רבי מנא מדבר על פתילה וביצה, כמו בקטע הראשון, ולא על פתילה ועירוב, כמו שצריך להיות בקטע השני.<br>קושי נוסף מתעורר בסוגיית עירובין. הסוגיה מתחילה מאמצעה, בלי הקשר, ופותחת במונח 'דאיתפלגון', שלא ברור על מה הוא מוסב. הבעיה מתעצמת בקטע 'אמר רבי מנא קומי רבי יודן' הראשון, שבהקשרו החדש אין לו כל פשר - מופיעה בו קושיה על מעשה ('אתא עובדא קומי רבי יסא') שלא הובא בסוגיית עירובין. לפי זה נראה, שהסוגיה כולה, לרבות החלק העוסק בעירוב, עברה כצורתה מביצה לעירובין, אף שמצד עניינו מתאים חלק זה היטב דווקא למקומו בעירובין.<br>מקור הסוגיה כולה, כולל החלק העוסק בעירוב, במסכת ביצה. הסוגיה הערוכה והשלמה עברה כולה למקבילה בשביעית בגלל הנגיעה לספחי חרדל, ועברה בצורה לקויה גם לעירובין.<br>ההנחה שהסוגיה והשיבוש שבה נולדו במסכת ביצה ועברו משם למקבילות, עשויה לסייע בפתרון הקושי בנוגע לקטע 'אמר רבי מנא קומי רבי יודן' השני. ברצוני להציע כי הנוסח בקטע הגניזה השני בביצה מייצג את הנוסח המקורי של הסוגיה, שהוביל לשיבוש בכל עדי הנוסח. באמצע הקטע 'דאיתפלגון' השני מופיע בקטע גניזה זה גרש שמסתיים במילותיה האחרונות של הסוגיה. מיקומו של הגרש מלמד לדעתי שהוא לא מכוון להפניה למקבילות, שאם כן היתה הסוגיה כולה נרמזת בו, ולא רק חלק קטן ממנה. סביר יותר שהגרש מכוון להשלמה מתוך סוגיה זו עצמה על פי הקטעים הזהים לקטעים שחסרים בקטע הגניזה. לדעתי, בגרש טמונה הוראה להתאים את המהלך שהופיע קודם לכן למקומו החדש, ולא רק להעתיק אותו כלשונו. התאמת המהלך פשוטה ביותר, ודורשת החלפה של מילה אחת בלבד, המילה 'ביצה' במילה 'עירוב'. למרות זאת, משלים כלשהו העתיק את הסוגיה כלשונה, וכך יצר נוסח קשה. אם הצעתי נכונה, תופעה זו התרחשה בשלב קדום למדי, לפני שהסוגיה עברה למקבילות בעירובין ובשביעית.<br>ההנחה שהדיון של רבי מנא עם רבי יודן לא התרחש פעמיים באותה צורה מסתברת ביותר. גם ההנחה שרבי מנא אמר את דבריו כתגובה לדברי רבי בא הארץ ישראלי, ולא בעקבות דברי רב חסדא הבבלי, הגיונית. אם השחזור נכון, בכוונת הגרש המקורית מתבטאת יצירה מלאכותית של דיון אמוראי על ידי העברה והכפלה ממקום למקום. העורכים שהוסיפו את סוף הסוגיה נטלו לעצמם את האפשרות להכניס מילים בפיהם של אמוראים בעזרת נתינת הקשר חדש לדיון שלהם ("תופעת הגרשים בתלמוד הירושלמי" (עבודה), עמודים 91-97).<br><br><strong>בבלי ביצה</strong> ד,א: איתמר: שבת ויום טוב (הסמוכים זה לזה) - רב אמר: נולדה בזה אסורה בזה, ורבי יוחנן אמר: נולדה בזה מותרת בזה. - לימא קסבר רב קדושה אחת היא? והאמר רב: הלכה כארבעה זקנים, ואליבא דרבי אליעזר, דאמר: שתי קדושות הם!...</small><br>
<br>הירושלמי אינו מכיר מסורת מנוסחת של מחלוקת רב ורבי יוחנן לגבי ביצה, אלא מסיק זאת ממחלוקת אחרת ומדרשה של רבי יוחנן. הבבלי מציג את מחלוקתם באופן ישיר.
<br>בבבלי השיבו לקושיה על רב, שרב ורבי יוחנן חולקים בעניין אחר ולא בעניין קדושה אחת ושתי קדושות.<br><br><small><strong>תוספתא עירובין</strong> ד,ב: נאכל עירובו עד שלא חשיכה - אין יוצא עליו ביום השני (ששבת ויום טוב שתי קדושות הם); דברי רבי מאיר. רבי יהודה אומר: הרי זה חמר גמל (משום ספק, שמא שבת ויום טוב קדושה אחת הם וקנה לו עירובו, ושמא הם שתי קדושות ולא קנה לו עירובו). רבן שמעון בן גמליאל ורבי ישמעאל בנו של רבי יוחנן בן ברוקה אומרים: נאכל עירובו עד שלא חשיכה - יוצא עליו ביום השני (ששבת ויום טוב קדושה אחת הם).<br><br><strong>בבלי עירובין</strong> לח,א-ב: תנו רבנן: נאכל עירובו בראשון - אין יוצא עליו בשני; דברי רבי. רבי יהודה אומר: הרי זה חמר גמל. רבן שמעון בן גמליאל ורבי ישמעאל בנו של רבי יוחנן בן ברוקה אומרים: נאכל עירובו בראשון - יוצא עליו בשני.<br>אמר רב: הלכה כארבעה זקנים אליבא דרבי אליעזר דאמר: שתי קדושות הם.<br>ואלו הם ארבעה זקנים: רבן שמעון בן גמליאל, ורבי ישמעאל בנו של רבי יוחנן בן ברוקה, ורבי אלעזר ברבי שמעון סתימתאה (כינוי לחכם), ורבי יוסי בר יהודה סתימתאה.<br>והא רבן שמעון בן גמליאל ורבי ישמעאל בנו של רבי יוחנן בן ברוקה איפכא שמעינן להו! - איפוך (הפוך את השיטות בברייתא).<br>כי נח נפשיה דרב הונא, על רב חסדא (נכנס לבית המדרש) למרמא דרב אדרב. מי אמר רב: הלכה כארבעה זקנים, ואליבא דרבי אליעזר דאמר: שתי קדושות הם? והא איתמר: שבת ויום טוב - רב אמר: נולדה בזה - אסורה בזה (ומשמע שסבור שקדושה אחת הם)!...<br><br>הבבלי בעירובין מאשר את מסורת הירושלמי שהמקשה היה רב חסדא. מן הירושלמי אנו לומדים פרט נוסף, שהמוסר בשם רב בעניין ארבעה זקנים היה רב הונא. עכשיו מובן הקשר בין פטירת רב הונא וקושיית רב חסדא שבבבלי עירובין (שכן בשל אי הבנה היו היחסים בין רב הונא ורב חסדא מתוחים, ולא נפגשו במשך שנים רבות, ומשום כך רק לאחר פטירתו של רב הונא בא רב חסדא לבית המדרש להקשות על דבריו). בבבלי מביאים מחלוקת רב ורבי יוחנן רק לעניין ביצה, ובירושלמי יודעים על מחלוקת רק בשיירי פתילה ונושאים ונותנים האם יכולים לדמות ביצה לשיירי פתילה. וייתכן שגם בבבלי, כמו בירושלמי, למדו על מחלוקת רב ורבי יוחנן בביצה על ידי דימוי לשיירי פתילה.<br>ההבדל בין הבבלי והירושלמי הוא בקושיית רב חסדא. בבבלי הוא מקשה על רב של ארבעה זקנים מרב של ביצה, ואילו בירושלמי, לפי פירוש המפרשים, הוא מקשה מרב של שיירי פתילה ("ירושלמי ביצה עם פירוש ר"א אזכרי", מבוא, עמודים 21-22).</small><br>
<br>לפי פירושנו בירושלמי, רב חסדא מקשה על רב של ארבעה זקנים מרב של עירוב.<br>• • •
(יא)  <strong>פירות שנשרו בשבת וביום טוב</strong>
<br>מביאים ברייתא: <strong>הכל מודין</strong> – אף בית שמאי שאומרים שביצה שנולדה ביום טוב - מותרת, <strong>בנשרין</strong> – פירות שנשרו מהאילן בשבת או ביום טוב, <strong>שהן אסורין</strong> – באכילה בשבת וביום טוב<strong>.</strong><br>
<br><strong>רבי בון בר חייה</strong> (אמורא ארץ ישראלי בדור השלישי) <strong>בעא קומי</strong> – שאל לפני <strong>רבי זעורה</strong> (רבי זירא, מגדולי אמוראי ארץ ישראל בדור השלישי)<strong>: מה בין נשרין, מה בין ב</strong>י<strong>צים?</strong> – מה ההבדל ביניהם? מדוע, לפי בית שמאי, פירות שנשרו בשבת וביום טוב - אסורים, וביצים שנולדו ביום טוב - מותרות?
<br>אמר רבי זעורה לרבי בון בר חייה: <strong>אִילּוּ נשרים באימותיהן, שמא אינן אסורין?!</strong> (בתמיהה) <strong>אִילּוּ ב</strong>י<strong>צים באימותיהן, שמא אינן מותרות?!</strong> (בתמיהה) – פירות שמחוברים לאילן אסורים בשבת וביום טוב, ולכן פירות שנשרו בשבת וביום טוב לא היו בעינם לפני שבת ויום טוב, אבל ביצים שנמצאים במעי התרנגולת העומדת לאכילה ששחטה ביום טוב מותרים ביום טוב, ולכן ביצים שנולדו ביום טוב היו מוכנות אגב אימם לפני יום טוב (ביצה שנולדה בשבת, שאינו יכול לשחוט את אימה, הביצה אסורה אף לבית שמאי, וכן ביצה שנולדה ביום טוב מתרנגולת שייחד אותה בפירוש לגדל ביצים, אף בית שמאי מודים שהביצה אסורה, מפני שדינן כפירות שנשרו) ("תוספתא כפשוטה", מועד ג, עמוד 912).
<br>הקשה רבי בון בר חייה לרבי זעורה: <strong>מעתה</strong> – אם הדברים שלפני כן נכונים, מתעורר קושי כמוצע בהמשך<strong>, נולדה ביום טוב</strong> – שחל ביום שישי, <strong>- לא תיאכל בשבת</strong> – הסמוכה ליום טוב<strong>,</strong> נולדה <strong>בשבת - לא תיאכל ביום טוב</strong> – שחל ביום ראשון הסמוך לשבת, משום שאם הדבר בעינו, אין הוא עדיין בהיכנו אלא אם מותר לאוכלו אף בערב שבת או בערב יום טוב<strong>!</strong> (עיקר הקושיה הוא מנולדה בשבת שלא תיאכל ביום טוב, שהרי בביצה שנולדה בשבת הכול מודים לשיטת הירושלמי שלא תיאכל. והקושיה היא אפילו למי שאומר ששבת ויום טוב הם שתי קדושות, מפני שלמי שאומר שהם קדושה אחת הרי היא באמת אסורה גם בשבת שלאחר יום טוב ולהיפך ("תוספתא כפשוטה", מועד ג, עמוד 916))
<br><strong>אמר ליה:</strong> – אמר לו (רבי זעורה לרבי בון בר חייה): <strong>וכיני?!</strong> (בתמיהה) – וכך היא?! (האם נכון מה שאמרת?) <strong>לא דייך</strong> (לא זו בלבד) <strong>שהחמרתה עליה, שאם נולדה ביום טוב - לא תיאכל ביום טוב, בשבת - לא תיאכל בשבת, אלא שאת</strong> (שאתה) <strong>מבקש להחמיר עליה, שאם נולדה ביום טוב - לא תיאכל בשבת, בשבת - לא תיאכל ביום טוב?!</strong> (בתמיהה) – מכיוון שהאיסור של ביצה שנולדה ביום טוב לפי בית הלל והאיסור של ביצה שנולדה בשבת אף לפי בית שמאי אינם אלא חומרות מדברי חכמים, אין אוסרים משום האיסורים הללו בשבת ביצה שנולדה ביום טוב וביום טוב ביצה שנולדה בשבת, שאין מחמירים חומרה על חומרה (דין ביצה לחוד ודין פירות שנשרו לחוד, שפירות שנשרו בשבת אסורים גם ביום טוב, מפני שמעולם לא היו בהיתרם מערב יום טוב שחל בשבת ("תוספתא כפשוטה", מועד ג, עמוד 917)).<br>• • •<br><strong>עיטורי סוכה</strong>
<br>מציעים בעיה: <strong>רבי ירמיה</strong> (מגדולי אמוראי ארץ ישראל בדור השלישי והרביעי) <strong>בעי</strong> – שואל (מסתפק)<strong>: עיטורי סוכה</strong> – נויי סוכה (כגון פירות שתלה בסוכה לשם נוי)<strong>, מה הן?</strong> – מה דינם? האם מותר לאכול מהם ביום השמיני (יום טוב אחרון) של חג הסוכות שבו אין מצוות סוכה? (רבי ירמיה שואל על שימוש בעיטורי סוכה, ככל הנראה בעקבות המשנה ביצה ד,ב והתוספתא ביצה ג,ט שעסקו בדינם של עצי סוכה)
<br>ופושטים את הבעיה: <strong>חזר רבי ירמיה ואמר</strong> – רבי ירמיה שהעלה בעיה פושט אותה<strong>: כל שבעה</strong> – ימים של חג הסוכות, <strong>- הן בטילין על גב סוכה</strong> – ואסור לאכול מהם<strong>, מיכן</strong> (מכאן) <strong>והילך - בהֲכֵינָן הן</strong> – מותר לאכול מהם ביום השמיני, מכיוון שהיו מוכנים מערב סוכות ליום השמיני של חג הסוכות, שמתחילה לא הקצה אותם בידיים אלא לשבעה ימים<strong>.</strong>
<br>ומביאים דעה חולקת: <strong>אמר רבי יוסה</strong> (מגדולי אמוראי ארץ ישראל בדור הרביעי)<strong>: כל שבעה - קדושת סוכה</strong> (במסירה שלפנינו כתב הסופר בטעות 'שבעה', ומגיה הגיה 'סוכה', וכן הוא בשני קטעי גניזה) <strong>עליהן</strong> – שהרי הוקצו למצוותם, ולכן אסור לאכול מהם<strong>, מיכן והילך - קדושת יום טוב עליהן</strong> – שהרי אף ביום השביעי בין השמשות של היום השמיני צריך לאכול בסוכה, וממילא הקצה אותם גם לבין השמשות של היום השמיני, ומשום כך חלה הקדושה עליהם לכל היום השמיני (עיין תוספתא סוכה א,ז וביצה ג,ט), ולכן אסור לאכול מהם אף ביום השמיני. - רבי יוסה חולק על רבי ירמיה)<strong>.</strong><br>
<br>ותוהים: <strong>מה אתא</strong> (צריך לומר כמו בשני קטעי גניזה: '<strong>אתייא</strong>') <strong>מישאול?</strong> – מה בא (כלומר, מתאים) לשאול? (כלומר, מה היא השאלה ההולמת כאן?)
<br>ומשיבים: <strong>יום טוב</strong> – אחרון של חג הסוכות, <strong>שחל להיות ערב שבת, כמאן דאמר</strong> – כמי שאומר<strong>: שתי קדושות הן</strong> – יש לשאול, האם נויי סוכה אסורים בשבת שלאחר יום טוב אחרון של חג הסוכות כדין פירות שנשרו שאסורים אפילו לפי מי שאומר שיום טוב ושבת הסמוכים זה לזה שתי קדושות הם, או שמא נויי סוכה דינם שונה, שהיו מוכנים מערב סוכות, ולא נאסרו ביום השמיני אלא משום שהקצה אותם בפירוש גם לבין השמשות של היום השמיני, אבל בשבת שאחרי היום השמיני מותרים, משום שכבר היו מוכנים מערב סוכות, וכדברי רבי ירמיה? (לפי מי שאומר שיום טוב ושבת הסמוכים זה לזה קדושה אחת הם, בוודאי שנויי סוכה אסורים בשבת שלאחר יום טוב אחרון של חג הסוכות) ("תוספתא כפשוטה", מועד ג, עמוד 917)<strong>.</strong><br>
<br>סתם הירושלמי מעמיד את השאלה במקרה מסוים לפי שיטה אחת במחלוקת שהוזכרה לעיל.<br><br><small>בסוגיית ירושלמי שבת ג,ו נקט רבי ירמיה כדבר פשוט שעיטורי סוכה (כל שבעה) הם בעינם ולא בהכינם, בעוד שבסוגיית ביצה, אחרי שפשט את ספקו, סבר רבי ירמיה שבטלים הם על גבי סוכה, ואין הם נחשבים בעינם. ברי שלפנינו סוגיות מוחלפות, הנובעות ממקורות שונים ("סוגיות מוחלפות בירושלמי", "תרביץ" ס, עמודים 33-34).</small><br>• • •
##### הלכה ב
(א)  <strong>בית שמיי אומרים: שאור</strong> (בצק חמוץ ששמים בתוך העיסה והוא גורם לתסיסת הבצק ולתפיחתו) <strong>כזית וחמץ ככותבת</strong> – לעניין איסור "לא ייראה לך חמץ ולא ייראה לך שאור בכל גבולך" (שמות יג,ז) בפסח אין שיעורו של זה כשיעורו של זה, שבשאור עוברים על "לא ייראה" בגודל זית ובחמץ אין עוברים על "לא ייראה" אלא בגודל כותבת (תמרה יבשה)<strong>, ובית הלל אומרים: זה וזה כזית</strong> – שאין ביניהם הבדל בעניין זה (מחלוקת זו אין מקומה כאן, ובאה אגב הלכות יום טוב הסמוכות לה, שכן המשניות א ו-ב עיקרן בעדויות ד,א-ב, ששם סודרו קוּלות בית שמאי וחומרות בית הלל, והובאו לכאן כסידורן במקומן)<strong>.</strong><br>• • •
(ב)  <strong>שיעור שאור וחמץ</strong>
<br>במשנה שנינו: "בית שמיי אומרים: שאור כזית וחמץ ככותבת, ובית הלל אומרים: זה וזה כזית".
<br>כאן התחלת מקבילה בירושלמי פסחים ה,ד.
<br>מציעים פרשנות מצמצמת למשנה: <strong>רבי זריקן</strong> (רבי זריקא, אמורא ארץ ישראלי בדור השלישי) אמר <strong>בשם רבי יוסי בן חנינה</strong> (אמורא ארץ ישראלי בדור השני)<strong>: לא שנו אלא לביעורו</strong> – מחלוקת בית שמאי ובית הלל במשנה בשיעורו של חמץ מתייחסת רק לעניין ביעורו בחג הפסח (איסור "לא ייראה")<strong>, הא</strong> – אבל <strong>לאכילה - כזית</strong> – לעניין איסור אכילתו בחג הפסח בית שמאי מודים שגם שיעורו של חמץ שחייבים עליו הוא כזית<strong>.</strong><br>
<br><strong>רבי אבהו</strong> (אמורא ארץ ישראלי בדור השלישי) אמר <strong>בשם רבי יוחנן</strong> (גדול אמוראי ארץ ישראל בדור השני)<strong>: בין לביעורו בין לאכילה</strong> <strong>- כזית</strong> – דעת בית הלל במשנה ששיעורו של שאור כשיעורו של חמץ מתייחסת הן לעניין ביעורו בחג הפסח והן לעניין איסור אכילתו<strong>.</strong><br><br><small>דברי רבי אבהו בוודאי מוסבים על בית הלל. וכדי להוציא מדעה ששאור חמור מחמץ ובשאור חייב כרת על אכילה אפילו בפחות מכזית, אמר רבי אבהו שאפילו בשאור חייב כרת רק בכזית ("הירושלמי כפשוטו", עמוד 461).</small><br>
<br><strong>קם</strong> – עמד <strong>רבי מנא</strong> (השני, מגדולי אמוראי ארץ ישראל בדור החמישי) <strong>עם רבי חזקיה</strong> (אמורא ארץ ישראלי בדור הרביעי) – ניגש רבי מנא לרבי חזקיה (כדי לשאול אותו)<strong>, אמר ליה</strong> – אמר לו (רבי מנא לרבי חזקיה)<strong>: מן הן שמע רב</strong> (צריך לומר כמו בשני קטעי גניזה ובמקבילה: '<strong>רבי</strong>') <strong>הדא מילתא?</strong> – מניין שמע רבי (מורי) את הדבר הזה (שדעת בית הלל במשנה ששיעורו של שאור כשיעורו של חמץ מתייחסת הן לעניין ביעורו בחג הפסח והן לעניין איסור אכילתו)?
<br><strong>אמר ליה:</strong> – אמר לו (רבי חזקיה לרבי מנא): <strong>מן רבי אבהו.</strong>
<br><strong>אמר ליה:</strong> – אמר לו (רבי מנא לרבי חזקיה): (מגיה במסירה שלפנינו הוסיף 'ואוף', ואין הוא כן גם בשני קטעי גניזה ובמקבילה) <strong>ואנן אמרין:</strong> – ואנחנו אומרים: <strong>רבי אבהו</strong> אמר <strong>בשם רבי יוחנן: בין לביעורו בין לאכילה - כזית.</strong> (עד כאן המקבילה בירושלמי פסחים) <strong>די לא כן</strong> – שאם לא כך (שאם דעת בית הלל במשנה ששיעורו של שאור כשיעורו של חמץ מתייחסת רק לעניין ביעורו בחג הפסח, אבל לעניין איסור אכילתו אין שיעורו של שאור כשיעורו של חמץ)<strong>,</strong> יש להציע קושיה: <strong>ניתני:</strong> – נשְׁנה (במשנה כריתות א,א): <strong>שלשים ושבע כריתות בתורה!</strong> – המשנה שם, הפותחת: "שלושים ושש כריתות בתורה", ונמנו בה שלושים ושש עבירות שהעובר על אחת מהן במזיד בלא התראה חייב כרת, היתה צריכה לשנות "שלושים ושבע כריתות" ולמנות עבירה נוספת, שכן היתה צריכה למנות גם את האוכל שאור בפסח מלבד האוכל חמץ בפסח, שכן לעניין איסור אכילתם אין שיעורם שווה, שבשאור חייב כרת אפילו בפחות מכזית ובחמץ בכזית! אלא מכאן יש להוכיח שאף לעניין איסור אכילתם שיעורם שווה, שאף בשאור חייב כרת בכזית.<br><br><small>רבי מנא אמר, שאצלם מוסרים את דברי רבי אבהו בשם רבי יוחנן עם ההוכחה מן המשנה בכריתות. במילים אחרות, דברי רבי יוחנן אינם מיוסדים על מסורת אלא הוא למד את הדין מן המשנה. ואצלנו (בפסחים) הסוגיה מקוצרת וצריך להשלים את הנשמט ('די לא כן, ניתני...') על פי הסוגיה בביצה ("הירושלמי כפשוטו", עמוד 461).</small><br>
<br>הסוגיה בפסחים היא על המשנה כאן שמובאת שם בלשון "תמן תנינן". הסוגיה הועתקה מביצה לפסחים, כיוון ששאלו שם: 'שחטו (את הפסח) על החמץ, אחר מי את מהלך, אחר אכילתו או אחר ביעורו?'.<br><br><small><strong>בבלי ביצה</strong> ז,ב: אמר רבי יוסי ברבי חנינא: מחלוקת (בית שמאי ובית הלל) לעניין ביעור, אבל לעניין אכילה - דברי הכול זה וזה בכזית.</small><br>• • •
##### הלכה ג
(א)  <big><strong>משנה</strong></big><br><strong>השוחט חיה ועוף ביום טוב - בית שמיי אומרים: יחפור בדקר</strong> – ביתד שחופרים בה, <strong>ויכסה</strong> – בעפר את הדם, שמצווה לכסות דם שחיטת חיה טהורה ועוף טהור<strong>, ובית הלל אומרים: לא ישחוט, אלא אם כן היה לו עפר מוכן</strong> – מלפני יום טוב<strong>. ומודים</strong> – בית הלל לבית שמאי<strong>, שאם שחט</strong> – ואין לו עפר מוכן, <strong>שיחפור בדקר ויכסה.</strong>
<br><strong>שאפר הכירה מוכן</strong> – אפר הכירה הוא מוכן ואינו "מוקצה", ומותר לכסות בו את הדם ביום טוב<strong>.</strong><br>
<br><strong>שאפר הכירה מוכן</strong>
<br>בבבלי ביצה ח,א אמרו, ששי״ן זו ('<strong>ש</strong>אפר') היא במקום וי"ו. והוא מצוי במשנה. - סיבתה של שי״ן זו היא, מפני שמשנה מעין זו נעתקה ממקומה בלשונה, ששי״ן זו היתה מקשרת בו משפט זה עם העניין שלפניו, והובאה למקום שאינו מקומה, ואף על פי שהועברה למקום אחר לא שינו את לשונה ("מבוא לנוסח המשנה", עמודים 652-653).
<br>נראה שלשון המשנה המקורי היה: 'אפר שהסיקו מערב יום טוב - מכסים בו ביום טוב, שאפר הכירה מוכן'. אפשר שחלקו הראשון של משפט זה נשמט מסיבה כל שהיא באחד משלבי המסירה הקדומים של המשנה. בתוספתא ביצה א,ה נמצא המשפט הניגודי למשפט זה: 'אפר שהסיקו ביום טוב - אין מכסים בו ביום טוב, לפי שאינו מן המוכן'. ובא משפט זה שבתוספתא ולימד על משפט זה שבמשנה<strong>.</strong><br>• • •
(ב)  <big><strong>תלמוד</strong></big><br><strong>מלאכה שהותרה מכללה ביום טוב</strong>
<br>כאן התחלת מקבילה בירושלמי שבת ז,ב.
<br>מביאים מחלוקת אמוראים.
<br><strong>רבי חייה</strong> (בר בא, אמורא ארץ ישראלי בדור השלישי) אמר <strong>בשם רבי יוחנן</strong> (גדול אמוראי ארץ ישראל בדור השני)<strong>: המבשל נבילה ביום טוב - אינו לוקה</strong> – אף שהוא מבשל ביום טוב דבר שאינו ראוי לאכילת אדם, אין דינו כמי שעושה מלאכה ביום טוב שלא לצורך אוכל נפש שהוא חייב מלקות<strong>, שהותר מכלל בישול ביום טוב</strong> – יום טוב הותר מכלל איסור בישול, ואף שלא לצורך אוכל נפש<strong>.</strong>
<br><strong>רבי שמעון בן לקיש</strong> (מגדולי אמוראי ארץ ישראל בדור השני) <strong>אמר: לוקה, שלא הותר מכלל בישול אלא לאכילה בלבד</strong> – יום טוב הותר מכלל איסור בישול רק לצורך אוכל נפש בלבד<strong>.</strong><br>
<br>ומציעים קושיה כדי לפרוך את דעת רבי יוחנן: <strong>התיב</strong> – השיב (הקשה) <strong>רבי בא בר ממל</strong> (אמורא ארץ ישראלי בדור השני והשלישי) <strong>על הדא דרבי יוחנן</strong> – על [המימרה] הזאת של רבי יוחנן<strong>: מעתה</strong> – אם הדברים שלפני כן נכונים, מתעורר קושי כמוצע בהמשך<strong>, החורש ביום טוב - אינו לוקה, שהותר מכלל חרישה ביום טוב</strong> – מתוך שהותרה חרישה ביום טוב לצורך כיסוי הדם (כמו ששנינו במשנתנו, שמותר לחפור בדקר כדי לכסות את הדם, וחפירה בדקר היא תולדה של חרישה), תותר גם כל חרישה שהיא<strong>!</strong> – והרי הדין הוא שהחורש ביום טוב בעדים והתראה - לוקה מן התורה (ראה משנה מכות ג,ט)!
<br>ומתרצים את הקושיה: <strong>רבי יוסה</strong> (מגדולי אמוראי ארץ ישראל בדור הרביעי) אמר <strong>בשם רבי אילא</strong> (רבי אלעאי, אמורא ארץ ישראלי בדור השלישי)<strong>: לא הותרה חרישה כדרכה</strong> – אף כשהותרה חרישה ביום טוב לצורך כיסוי הדם, לא הותרה אלא חרישה שלא כדרכה, שחפירה בדקר אינה חרישה כדרכה, ולכן אין אומרים שמתוך שהותרה חרישה ביום טוב לצורך כיסוי הדם, תותר גם כל חרישה שהיא. אבל כשהותר בישול ביום טוב לצורך אוכל נפש, הותר בישול כדרכו, ולכן אומרים שמתוך שהותר בישול ביום טוב לצורך אוכל נפש, הותר גם בישול שלא לצורך אוכל נפש<strong>.</strong>
<br>ומתרצים עוד את הקושיה: <strong>רבי שמי</strong>י (אמורא ארץ ישראלי בדור הרביעי והחמישי) <strong>אמר קומי</strong> – לפני <strong>רבי יוסה: רבי אחא</strong> (אמורא ארץ ישראלי בדור הרביעי) אמר <strong>בשם רבי אילא: דרבי שמעון</strong> (בן יוחאי, תנא בדור הרביעי) <strong>היא</strong> – של רבי שמעון היא (יש להעמיד את משנתנו כרבי שמעון)<strong>,</strong> ומציעים את שיטתו של החכם הנזכר: <strong>דרבי שמעון אמר: עד שיהא לו צורך בגופו של דבר</strong> – שיטתו של רבי שמעון, שכל מלאכה שאינה צריכה לגופה (שכוונתו של העושה היא למטרה השונה ממטרתה הרגילה של המלאכה) - פטור עליה בשבת וביום טוב, עד שיהא לו צורך בגופה של המלאכה (שיתכוון במעשה המלאכה לאותה תכלית שהיא תכליתה הרגילה והמקובלת של המלאכה), והואיל ולשיטה זו החופר גומה ואינו צריך לגומה עצמה אלא לעפרה - פטור (כי גומות נחפרות כרגיל לצורך גופן ולא לצורך עפרן), אף על פי שאסור, לכן השוחט חיה ועוף ביום טוב מותר לחפור בדקר כדי לכסות בעפר את הדם (לבית שמאי ישחוט ויחפור בדקר, ולבית הלל אם שחט יחפור בדקר)<strong>.</strong><br>
<br><strong>קם</strong> – עמד <strong>רבי יוסי עם רבי אחא</strong> – ניגש רבי יוסי (לאחר שרבי שמיי אמר לפניו את התירוץ שאמר רבי אחא בשם רבי אילא) לרבי אחא (כדי לשאול אותו)<strong>, אמר ליה</strong> – אמר לו (שאל רבי יוסי את רבי אחא)<strong>: את</strong>(<strong>ה</strong>) <strong>אמרת</strong>(<strong>ה</strong>) <strong>הדא מילתא?!</strong> (בתמיהה) – אתה אמרת את הדבר הזה (את התירוץ לקושיה על רבי יוחנן, שיש להעמיד את משנתנו כרבי שמעון)?! - ויש להציע מימרה שממנה קשה על רבי אחא: <strong>לא כן אמר רבי יוחנן:</strong> – (וכי) לא כך אומר רבי יוחנן: <strong>דברי רבי מאיר</strong> (גדול התנאים בדור הרביעי)<strong>, עשרים וארבעה דברים מקולי בית שמי</strong>י <strong>ומחומרי בית הלל, וזה אחד מהן</strong> – לדברי רבי מאיר, משנתנו היא אחד מעשרים וארבעה דברים שבית שמאי מקלים ובית הלל מחמירים<strong>?!</strong> (בתמיהה) <strong>נֹאמר</strong> (בשני קטעי גניזה ובמקבילה: 'נימר' - נֹאמר)<strong>: עשרים ושלשה!</strong> – המימרה של רבי יוחנן היתה צריכה להיות מנוסחת באופן אחר, שלדברי רבי מאיר עשרים ושלושה דברים מקולי בית שמאי ומחומרי בית הלל, מפני שאין משנתנו אחד מהם, כיוון שלדעת רבי יוחנן לפי רבי אחא משנתנו כרבי שמעון, ורבי מאיר עשוי לחלוק על רבי שמעון ולסבור שכל מלאכה שאינה צריכה לגופה - חייב עליה, ולכן השוחט חיה ועוף ביום טוב אסור לחפור בדקר כדי לכסות בעפר את הדם, ונמצא שלרבי מאיר לא נחלקו בית שמאי ובית הלל בדבר זה! - ויש לחזור מן הדברים שנאמרו קודם לכן: <strong>אלא רבי מאיר ורבי שמעון שניהן אמרו דבר אחד</strong> – רבי מאיר סובר כרבי שמעון, שכל מלאכה שאינה צריכה לגופה - פטור עליה, ולכן לרבי מאיר נחלקו בית שמאי ובית הלל בדבר זה, ולכן לדברי רבי מאיר עשרים וארבעה דברים מקולי בית שמאי ומחומרי בית הלל, וזה אחד מהם<strong>.</strong> - ויש להציע דברי אמורא הסותרים את האמור לפני כן: <strong>לא כן סברנן מימר:</strong> – (וכי) לא כך סברנו לומר: אמר רבי יוחנן: <strong>רבי יוסה</strong> (בר חלפתא, תנא בדור הרביעי) <strong>ורבי שמעון שניהן אמרו דבר אחד</strong> (ירושלמי שבת ב,ה) – רבי יוסי אומר, שאם כיבה את הנר בשבת מפני שחס על הנר (על הכלי) שלא יפקע לפי שכלה השמן או שחס על השמן ורוצה להניחו לשעה אחרת - פטור (משנה שבת ב,ה), שהוא סובר כרבי שמעון, שכל מלאכה שאינה צריכה לגופה - פטור עליה, שאין לו צורך בגוף הכיבוי ולא כיבה אלא מפני שצריך לנר או לשמן<strong>?!</strong> (בתמיהה) <strong>נימר:</strong> – נֹאמר: <strong>רבי מאיר ורבי יוסה ורבי שמעון שלשתם אמרו דבר אחד!</strong> – המימרה של רבי יוחנן היתה צריכה להיות מנוסחת באופן אחר, ששלושת התנאים האלה אמרו דבר אחד, כיוון שלדעת רבי יוחנן לפי רבי אחא שמשנתנו כרבי שמעון, גם רבי מאיר סובר כרבי שמעון, שכל מלאכה שאינה צריכה לגופה - פטור עליה! ומאחר שרבי יוחנן לא צירף גם את רבי מאיר לשיטת הסוברים כך, ראיה שרבי מאיר אינו פוטר על מלאכה שאינה צריכה לגופה. - ויש להקשות: <strong>אלא מילין דצריכן לרבנ</strong>י<strong>ן פשיטן לכון, פשיטן לרבנ</strong>י<strong>ן צריכן לכון!</strong> – דברים שנצרכים (כלומר, שמסופקים) לחכמים פשוטים לכם, [וה]פשוטים לחכמים נצרכים (כלומר, מסופקים) לכם!<br>
<br>המשנה במסכת עדויות בפרק ד מונה עשרים ושלושה דברים שהם מקולי בית שמאי ומחומרי בית הלל. רבי יוחנן בירושלמי כאן אומר, שרבי מאיר מונה עשרים וארבעה דברים מקולי בית שמאי ומחומרי בית הלל, וכן שנינו מניין עשרים וארבעה בתוספתא עדויות ב,ב, ונוספה בה מחלוקת שאינה במשנה. במסכת עדויות פרק ה' רבי יהודה מוסיף שישה דברים מקולי בית שמאי ומחומרי בית הלל על אלה שנשנו בפרק ד, רבי יוסי מוסיף עוד שישה דברים, רבי שמעון מוסיף עוד שלושה דברים, ורבי אלעזר מוסיף עוד שני דברים.
<br>התנא של פרק ד במסכת עדויות, שהוא סתם משנה, הוא רבי מאיר.<br>
<br><strong>קצר לצורך עשבים</strong> – תלש עשבים בשבת או ביום טוב כדי להאכיל אותם לבהמתו, <strong>- חייב משום קוצר, ואינו חייב משם שהוא מייפה את הקרקע</strong> – אף שהוא מתקן את הקרקע, אינו חייב משום חורש, מפני שאין כוונתו לתקן את הקרקע, ואינו מתחייב אלא על מלאכה שמתכוון לעשותה<strong>.</strong>
<br>ומציעים בעיה המתעוררת בעקבות הקביעה שלפני כן: <strong>לא צורכה די לא</strong> – אין צורך [בלימוד ובעיון] אלא (כלומר, אין הספק אלא)<strong>, קצר לייפות את הקרקע</strong> – אם קצר כדי לתקן את הקרקע, <strong>- מהו שיהא חייב משם קוצר ומשם שהוא מייפה את הקרקע?</strong> – האם הוא חייב גם משום קוצר, מפני שתלישת העשבים היא תוצאה מחויבת מהקצירה ("פסיק רישיה"), או שמא אינו חייב אלא משום חורש אבל לא משום קוצר, מפני שכל מלאכה שאינה צריכה לגופה - פטור עליה, שאין לו צורך בעשבים התלושים? <strong>ואפילו תימר:</strong> – ואפילו תאמר: <strong>דרבי שמעון היא</strong> – של רבי שמעון היא<strong>, ברם כרבנ</strong>י<strong>ן</strong> – אבל כחכמים (החולקים על רבי שמעון וסוברים שגם מלאכה שאינה צריכה לגופה - חייב עליה), <strong>- מכל מקום הרי חרש ומכל מקום הרי קצר</strong> – ולכן אם קצר לייפות את הקרקע - חייב משום חורש וגם משום קוצר<strong>.</strong><br>
<br>ומציעים דברי אמוראים המסייעים לדברי אמורא המופיעים לפני כן: <strong>אמר רבי מנא</strong> (השני, מגדולי אמוראי ארץ ישראל בדור החמישי)<strong>: מיליהון דרבנ</strong>י<strong>ן מסייען</strong> – דבריהם של החכמים (שלשלת האמוראים נקובי שם שלהלן) מסייעים <strong>לרבי יוסי רבי</strong> (מורי)<strong>, דאמר רבי חייה בשם רבי יוחנן: דג שסחטו</strong> – בשבת או ביום טוב, להוציא ממנו את הציר הבלוע בו<strong>, אם לגופו</strong> – אם סחט כדי לאכול את הדג עצמו בלא הציר, <strong>-</strong> הרי זה <strong>פטור</strong> – מפני שכל מלאכה שאינה צריכה לגופה - פטור עליה, שאין לו צורך בציר שהוציא<strong>, אם להוציא ציר</strong> – אם סחט כדי לאכול את הציר, <strong>- הרי זה חייב</strong> – משום מפרק, שהוא תולדה של מלאכת דש<strong>.</strong>
<br><strong>ואפילו תימר:</strong> – ואפילו תאמר: <strong>דרבי שמעון היא</strong> – של רבי שמעון היא<strong>, ברם כרבנ</strong>י<strong>ן</strong> – אבל כחכמים (החולקים על רבי שמעון וסוברים שגם מלאכה שאינה צריכה לגופה - חייב עליה), <strong>- מכל מקום הרי סחט ומכל מקום הרי הוציא ציר</strong> – ולכן אף אם סחט לגופו - הרי זה חייב<strong>.</strong><br>
<br>עד כאן המקבילה בירושלמי שבת.<br>
<br>מקור הסוגיה הוא בביצה, משום שמחלוקת רבי יוחנן ורבי שמעון בן לקיש, שעליה נושאים ונותנים בסוגיה, היא לעניין יום טוב, וקושיית רבי בא בר ממל בעניין חרישה היא ממשנתנו. הסוגיה הועתקה לשבת, משום שעסקו שם לפני כן במלאכת חורש בשבת.<br>• • •
(ג)  <strong>כיסוי דם וצואה ביום טוב</strong>
<br>במשנה שנינו: "שאפר הכירה מוכן".
<br>מציעים היסק העולה מן המשנה: <strong>רב אבון</strong> (רבין, אמורא בדור השלישי והרביעי) אמר <strong>בשם רבנ</strong>י<strong>ן דתמן</strong> – החכמים של שָׁם (חכמי בבל)<strong>: זאת אומרת, שאין אפר הכירה מוכן אלא למצוה</strong> – יש להסיק מן המשנה הדנה בכיסוי הדם של חיה ועוף שנשחטו ביום טוב, שמותר ליטול אפר כירה ביום טוב רק לכסות בו דם שחיטה, משום שהוא עושה מצווה בדבר, אבל אסור ליטול אפר כירה לכסות בו צואה<strong>.</strong>
<br>ומציעים פרשנות מצמצמת למשנה: <strong>אמר רבי מנא</strong> (השני, מגדולי אמוראי ארץ ישראל בדור החמישי)<strong>: בשלא הכינו</strong> – מותר ליטול אפר כירה ביום טוב רק לכסות בו דם שחיטה, במקרה שלא הכין אותו מערב יום טוב כדי להשתמש בו ביום טוב לצרכיו<strong>, אבל אם הכינו - מכסין בו צואה ומצוה</strong> – במקרה שהכין אפר כירה מערב יום טוב כדי להשתמש בו ביום טוב לצרכיו, מותר ליטול אותו ביום טוב גם לכסות בו צואה ולא רק לכסות בו דם שחיטה<strong>.</strong>
<br>ומציעים קשר בין דברי אמוראים: <strong>ואתייא כהיא דאמר</strong> – ו[המימרה (של רבי מנא, שאם הכינו לצרכיו - מכסים בו צואה ומצווה)] באה (הולכת) כמו [המימרה] ההיא שאומר <strong>רבי שמי</strong>י (אמורא ארץ ישראלי בדור הרביעי והחמישי)<strong>: דרש</strong> – דרשה בציבור, <strong>רבי אחא</strong> (אמורא ארץ ישראלי בדור הרביעי) אמר <strong>בשם רב יהודה</strong> (מגדולי אמוראי בבל בדור השני)<strong>: הכינו למצוה - מכסין בו מצוה</strong> – במקרה שהכין אפר כירה מערב יום טוב כדי לכסות בו דם שחיטה ביום טוב, מותר ליטול אותו ביום טוב רק לכסות בו דם שחיטה, אבל אסור ליטול אותו לכסות בו צואה<strong>,</strong> ל<strong>צואה - מכסין בה</strong> (צריך לומר כמו בקטע גניזה: '<strong>בו</strong>') <strong>צואה</strong> ו<strong>מצוה</strong> – במקרה שהכין אפר כירה מערב יום טוב כדי לכסות בו צואה ביום טוב, מותר ליטול אותו ביום טוב גם לכסות בו צואה ולא רק לכסות בו דם שחיטה<strong>.</strong><br>
<br>ומציעים מחלוקת אמוראים: <strong>רבי יוסה בירבי בון</strong> (מגדולי אמוראי ארץ ישראל בדור החמישי) <strong>אמר: איתפלגון</strong> – נחלקו <strong>רב זירא</strong> (אמורא בבלי בדור הרביעי) <strong>ורבי</strong> (צריך לומר כמו בקטע גניזה: 'ורב') <strong>אבא בר יוסף</strong> (רבא, מגדולי אמוראי בבל בדור הרביעי, בנו של רב יוסף בר חמא. - רבא הוא האמורא הבבלי האחרון הנזכר בירושלמי)<strong>. חד אמר:</strong> – [חכם] אחד אומר: <strong>יש הכן לצואה</strong> – הכנה סתם של עפר מערב יום טוב כדי להשתמש בו ביום טוב מועילה כדי לכסות בו אפילו צואה ביום טוב<strong>, וחורנה אמר:</strong> – ו[החכם] האחר אומר: <strong>אין הכן לצואה</strong> – הכנה סתם של עפר מערב יום טוב כדי להשתמש בו ביום טוב אינה מועילה כדי לכסות בו צואה ביום טוב (ורק הכנה של עפר כדי לכסות בו צואה מועילה לכסות בו צואה)<strong>.</strong>
<br>ומציעים קושיה כדי לפרוך דעה המופיעה לפני כן: <strong>מתיב מאן דאמר</strong> – משיב (מקשה) מי שאומר: <strong>אין הכן</strong>, <strong>למאן דאמר</strong> – למי שאומר: <strong>יש הכן: ויכסה בו את הכוי!</strong> – לפי מי שאומר, שהכנה סתם של עפר מערב יום טוב כדי להשתמש בו ביום טוב מועילה כדי לכסות בו אפילו צואה ביום טוב, מדוע שנינו במשנה ביכורים ב,ט וחולין ו,א, שהואיל ואין דמו של כוי טעון כיסוי לאחר השחיטה אלא מספק, אסור לשחוט אותו ביום טוב, מפני שאסור ליטול עפר ביום טוב לצורך כיסוי דמו שהוא ספק (כוי הוא בעל חי טהור, וטיבו לא היה מוגדר האם הוא חיה ודמו טעון כיסוי או שהוא בהמה ואין דמו טעון כיסוי), והרי כשם שהכנה סתם של עפר מועילה לכסות בו אפילו צואה, כך הכנה סתם של עפר תועיל לכסות בו את דמו של כוי!
<br>ומתרצים את הקושיה: <strong>אמר ליה:</strong> – אמר לו (מי שאומר יש הכן למי שאומר אין הכן): <strong>כוי - דרך בני אדם לטעות בו</strong> – אם יהיה מותר לשחוט כוי ביום טוב ולכסות את דמו בעפר שהוכן סתם, יש לחשוש שבני אדם יטעו ויעשו דבר שהוא אסור, כמבואר בסמוך<strong>, צואה - אין דרך בני אדם לטעות בה</strong> – ולכן מותר לכסות צואה ביום טוב בעפר שהוכן סתם<strong>. אמר ליה:</strong> (בקטע גניזה אחד אין שתי מילים אלו, ואין לגרוס אותן, וכן כתב ר"א אזכרי בפירושו) <strong>אם אומר את</strong> (אתה) <strong>כן</strong> – שיהיה מותר לכסות את דמו של כוי ביום טוב בעפר שהוכן סתם<strong>, אף הוא</strong> – הרי הוא <strong>חופר בדקר ומכסה</strong> – יש לחשוש שמא יטעה ויסבור שדמו של כוי טעון כיסוי כמו דמה של חיה ודאית, ובשל כך, אם לא יהיה לו עפר מוכן, יחפור בדקר ביום טוב לכסות את דמו של כוי, כמו שהוא חופר בדקר ביום טוב לכסות את דמה של חיה ודאית, ולא התירו דבר זה בכוי, כיוון שאין דמו טעון כיסוי אלא מספק<strong>.</strong><br><br><small><strong>בבלי ביצה</strong> ח,ב: אמרי במערבא: פליגי בה רב יוסף בר חמא ורבי זירא, ואמרי לה: רבא בריה דרב יוסף בר חמא ורב זירא. חד אמר: כוי הרי הוא כצואה, וחד אמר: כוי אינו כצואה.<br>תסתיים דרבא הוא דאמר: כוי הרי הוא כצואה, דאמר רבא: הכניס עפר (מבעוד יום) לכסות בו צואה (ביום טוב) - מותר לכסות בו דם ציפור, דם ציפור - אסור לכסות בו צואה. תסתיים.<br><br>לכאורה, המחלוקת בכוי שמובאת בבבלי בשם "אמרי במערבא" אינה נמצאת בירושלמי. אולם אחרי העיון מתברר שיש ללמוד על מחלוקת כזאת מן המשא והמתן בירושלמי.<br>המחלוקת בין רבא ורב זירא, לפי פירוש ר"א אזכרי, היא האם כל עפר שהכינו סתם מוכן גם לצואה. בירושלמי מקשה מי שאומר אין הכן למי שאומר יש הכן: "ויכסה בו את הכוי!". זאת אומרת, שמי שאומר אין הכן מדמה כוי לצואה ומי שאומר יש הכן סובר שאין לדמות. בבבל הכירו את כל הסוגיה, ולמדו ממנה על המחלוקת בכוי.<br>המחלוקת של "חד אמר... וחורנה אמר..." שבירושלמי מובאת בבבלי בשמות האמוראים. מן המשא והמתן בירושלמי למד הבבלי שמי שאומר אין הכן סובר שכוי הרי הוא כצואה. אבל אין אנו יודעים עדיין את שם האמורא הסובר שכוי הרי הוא כצואה, מכיוון שאין אנו יודעים מי הוא שאומר אין הכן. על זה אומר הבבלי "תסתיים" שרבא הוא הסובר שכוי הרי הוא כצואה, כי הוא מי שאומר אין הכן, "דאמר רבא..." ("ירושלמי ביצה עם פירוש ר"א אזכרי", מבוא, עמודים 22-23).</small><br>
<br>למרות שהמחלוקת בבבלי היא בין אמוראי בבל, הבבלי מביא אותה בשם "אמרי במערבא", ולכן הבבלי גם אומר רבא בריה דרב יוסף בר חמא ולא סתם רבא.<br>
<br>ומציעים ברייתא: <strong>ותני כן</strong> (מונח זה בא ככל הנראה באשגרה מלהלן, וצריך לומר כמו בקטע גניזה אחד: '<strong>תני</strong>', וכן הוא במובאת הירושלמי ברשב"א, וכן הגיה ב"שערי תורת ארץ ישראל" ("לדרכי שילובן של האגדות בירושלמי", "אסופות" יא, עמוד רה, הערה 46). וכן הגיה ב"אוצר לשונות ירושלמיים" עמוד 607)<strong>:</strong> – שונה [התנא]: <strong>הביא עפר לטוח את גגו,</strong> או <strong>סיד לסוד את ביתו - מכסין בו</strong> – דם שחיטת חיה ועוף ביום טוב<strong>.</strong>
<br>ומציעים גרסה חלופית עלומת שֵׁם של הברייתא: <strong>אית תניי תני:</strong> – יש תנא [ש]שונה: <strong>אין מכסין</strong> בו – דם שחיטת חיה ועוף ביום טוב<strong>.</strong>
<br>ומיישבים את הסתירה בין המקורות התנאיים על ידי העמדתם במקרים שונים: <strong>רבי יוסה בירבי בון</strong> אמר <strong>בשם רב חסדא</strong> (מגדולי אמוראי בבל בדור השני והשלישי)<strong>: מאן דאמר:</strong> – מי שאומר: <strong>מכסין - לשעבר</strong> (צריך לומר כמו בקטע גניזה: '<strong>ב</strong>שעבר' - בדיעבד) – במקרה שכבר שחט חיה ועוף ביום טוב, מותר לו לכסות את הדם בעפר שהביא לטוח את גגו<strong>. מאן דאמר:</strong> – [ו]מי שאומר: <strong>אין מכסין - בבא לישאל כתחילה</strong> (לכתחילה) – במקרה שבא לשאול חכם, האם מותר לו לשחוט חיה ועוף ביום טוב ולכסות את הדם בעפר שהביא לטוח את גגו, אין מתירים לו לשחוט ולכסות בעפר זה, אלא אומרים לו שישחוט ויכסה בעפר מוכן<strong>.</strong><br><br><small><strong>תוספתא ביצה</strong> א,ה: היה לו עפר בתוך ביתו להטיח בו את גגו, סיד לסוד בו את ביתו - מכסים בו / אין מכסים בו.</small><br>
<br>בכתבי היד של התוספתא שתי גרסאות, כמו בירושלמי.<br>• • •
(ד)  <strong>כוי אין מכסים את דמו ביום טוב</strong>
<br>מציעים ברייתא: <strong>תני:</strong> – שונה [התנא]: <strong>רבי יוסי</strong> (בר חלפתא, תנא בדור הרביעי) <strong>אומר: כוי</strong> – בעל חי טהור, וטיבו לא היה מוגדר האם הוא חיה או בהמה, <strong>אין מכסין את דמו</strong> – אם נשחט ביום טוב<strong>, מפני שהוא ספק</strong> – ספק חיה שטעונה כיסוי, ספק בהמה שאינה טעונה כיסוי<strong>.</strong> - ויש ללמוד דין זה בקול וחומר: <strong>מה אם מילה שוודייה דוחה את השבת</strong> – שמילה בזמנה דוחה את השבת, <strong>- אין ספיקה דוחה את יום טוב</strong> – שעל ספק מילה בזמנה (כגון שנולד בין השמשות וספק האם יומו השמיני חל ביום טוב) אין דוחים את יום טוב (שאין מלים אותו. ראה משנה שבת יט,ה)<strong>, כיסוי הדם שאין וודייו דוחה את השבת</strong> – כמו שפירשו להלן, <strong>- דין הוא שלא ידחה ספיקו את יום טוב</strong> – הסברה מחייבת שספק כיסוי הדם אינו דוחה יום טוב, ומכאן שכוי אין מכסים את דמו ביום טוב<strong>.</strong><br>
<br>ומפסיקים את הברייתא ותמהים על האמירה "כיסוי הדם שאין ודאו דוחה את השבת": <strong>ומותר לשחוט בשבת?!</strong> – מכיוון ששחיטה אסורה בשבת, אין כיסוי דם בשבת, ולכן ההנחה שביסוד קול וחומר זה שכיסוי הדם אינו דוחה את השבת חסרת משמעות!
<br>ומתרצים את התמיהה: <strong>רבי יוסה</strong> (מגדולי אמוראי ארץ ישראל בדור הרביעי) <strong>אמר לה</strong> – אומר אותה (את המימרה) <strong>סתם, רבי יוסה בירבי בון</strong> (מגדולי אמוראי ארץ ישראל בדור החמישי) אמר <strong>בשם רבי יוחנן</strong> (גדול אמוראי ארץ ישראל בדור השני)<strong>: בשוחט לחולה</strong> – במקרה שהוא שוחט חיה או עוף בשבת לחולה שיש בו סכנה, כדי שיאכל בשר מבושל טרי, ששחיטה לפיקוח נפש מותרת בשבת, אבל אסור לכסות את הדם במקרה זה, ומכאן ההנחה שכיסוי הדם אינו דוחה את השבת (ר"ן כתב בבבלי חולין, שרצו החכמים לעשות היכר שיום זה אסור בשחיטה, ולפיכך לא התירו אלא שחיטה שהיא צורכו של חולה בלבד ולא כיסוי הדם)<strong>.</strong><br>
<br>ומביאים את המשך הברייתא: <strong>אמרו לו</strong> – החכמים לרבי יוסי<strong>: והרי שופר שבגבולים</strong> – תקיעת שופר בראש השנה מחוץ למקדש, <strong>יוכיח</strong> – שאין זה קול וחומר<strong>, שאין וודייו דוחה</strong> את ה<strong>שבת</strong> – שאין תוקעים מן התורה בגבולים בראש השנה שחל בשבת (כמפורש בירושלמי ראש השנה ד,א)<strong>, והרי ספיקו דוחה</strong> את <strong>יום טוב</strong> – כמו שפירשו להלן. וכמו כן, כיסוי הדם, אף על פי שאין ודאו דוחה את השבת, יהא ספקו דוחה את יום טוב<strong>.</strong><br>
<br>ומפסיקים את הברייתא ותמהים על האמירה "ספיקו דוחה את יום טוב": <strong>מה ספק יש שם?</strong> – איזה סוג של ספק תקיעה יש שם שדוחה את יום טוב של ראש השנה? <strong>יום חול הוא - יתקע! יום טוב הוא - יתקע!</strong> – אם הספק הוא האם יום זה (שאינו יום שבת) הוא יום חול (היום השלושים לחודש אלול) שאין בו מצוות תקיעה או יום טוב של ראש השנה (היום הראשון לחודש תשרי) שיש בו מצוות תקיעה, הרי הוא רשאי לתקוע ביום זה, בין אם הוא יום חול שאין בו חילול, ובין אם הוא יום טוב שהמצווה דוחה את יום טוב, ולכן הטענה שספק תקיעה דוחה את יום טוב אינה נכונה!
<br>ומתרצים את התמיהה: <strong>רבי חנינה</strong> (נראה שצריך לומר: 'רבי חונה' - רבי הונא, אמורא ארץ ישראלי בדור הרביעי) אמר <strong>בשם רבי אחא</strong> (אמורא ארץ ישראלי בדור הרביעי)<strong>: באנדרוגינס</strong> (מי שיש לו איברי מין של זכר ונקבה. מקור המילה ביוונית) – במקרה של אנדרוגינס, שיש להסתפק האם הוא איש שחייב בתקיעה או אישה שאינה חייבת בתקיעה, <strong>שתקע</strong> – לאנדרוגינס אחר בראש השנה, שהוא מוציא אותו ידי חובתו, וזה הוא ספק תקיעה שדוחה את יום טוב של ראש השנה<strong>.</strong>
<br>ומציעים ברייתא המסייעת לאמור לפני כן: <strong>ותני כֵן:</strong> – ושונה [התנא] כך: <strong>אנדרוגינס</strong> – שתקע בראש השנה, <strong>מוציא את מינו</strong> – מוציא אנדרוגינס אחר ידי חובת תקיעת שופר, משום שאף הוא או איש או אישה כמוהו, <strong>ואינו מוציא את שאינו מינו</strong> – אדם אחר (המילים 'ואינו מוציא...' נוספו במסירה שלפנינו על ידי מגיה, ואינן בשני קטעי גניזה)<strong>. טומטום</strong> (מי שאיברי המין שלו מכוסים קרום ואינם ניכרים וקשה להבחין אם הוא זכר או נקבה) <strong>אינו מוציא לא את מינו</strong> – טומטום אחר, <strong>ולא את שאינו מינו</strong> – אדם אחר. טומטום הוא ספק איש ספק אישה, ולפיכך אינו מוציא ידי חובת תקיעת שופר אפילו את מינו, שמא התוקע הוא אישה והשומע הוא איש<strong>.</strong><br>
<br>ומציעים קושיה: <strong>רבי יוסי</strong> (מגדולי אמוראי ארץ ישראל בדור הרביעי) <strong>בעי</strong> – שואל (מקשה על רבי אחא)<strong>: אם באנדרוגינס שתקע, בדא דתני</strong> (צריך לומר: '<strong>תני</strong>')<strong>:</strong> – בזאת שונה [התנא]: <strong>אין לו תשובה</strong> (קושיה, פִרכה)<strong>?!</strong> – אם מדובר במקרה של אנדרוגינס שתקע, הרי שהאמור בהמשך הברייתא (ראה להלן) לא ייתכן! (לפי תירוצו של רבי אחא, קושיית החכמים על הלימוד בקול וחומר שאמר התנא רבי יוסי היא קושיה, והרי אמור בהמשך הברייתא שאין קושיה על הלימוד בקול וחומר?)<br>
<br>ומביאים את המשך הברייתא: <strong>אמר</strong> (ב"הטרמינולוגיה של הירושלמי" עמוד 115 הערה 11 מגיה: '<strong>ד</strong>אמר') <strong>רבי אביי</strong> (מגיה במסירה שלפנינו הגיה בטעות: 'אבין'. בקטע גניזה: 'ר' אביי'. ובתוספתא: 'ר' אבא'. - רב ("מבוא לנוסח המשנה", עמוד 166), אמורא בבלי בדור הראשון, מגדולי האמוראים)<strong>: זה</strong> – הלימוד בקול וחומר שאמר התנא רבי יוסי, <strong>אחד מארבעה דברים שהיה רבי חייה הגדול</strong> (בדור המעבר שבין התנאים לאמוראים) <strong>אומר: אין להן תשובה</strong> (קושיה, פִרכה) – מפני שקושיית החכמים על הלימוד בקול וחומר שאמר התנא רבי יוסי היתה קשה לרבי חייה<strong>, והשיב רבי לעזר</strong> (בר קפרא, בדור המעבר שבין התנאים לאמוראים) <strong>בנו של רבי לעזר</strong> (צריך לומר כמו בשני קטעי גניזה: 'ר' ל<strong>י</strong>עזר') <strong>הקפר</strong> (תנא בדור החמישי) – בר קפרא הקשה קושיה אחרת על הלימוד בקול וחומר שאמר התנא רבי יוסי, שאין ללמוד ממילה, שאין ספיקה דוחה יום טוב, לכיסוי הדם, שלא ידחה ספיקו יום טוב<strong>: מה אם מילה</strong> (צריך לומר כמו בתוספתא: 'מה <strong>ל</strong>מילה') <strong>שאין ספיקה דוחה את יום טוב, וודייה דוחה את לילי יום טוב</strong> (אין מובן לטענה זו. וצריך לומר כמו בתוספתא: '<strong>שאין</strong> וודייה דוחה את לילי יום טוב'. המילה 'שאין' נשמטה בשלב קדום מאוד של המסירה, כיוון שאינה גם בשני קטעי גניזה) – על ספק מילה בזמנה אין דוחים את יום טוב, שהרי מילה אינה נוהגת בליל יום טוב, כי מילה נוהגת ביום ולא בלילה<strong>, תאמר בכיסוי הדם שוודייו דוחה את לילי יום טוב?!</strong> – האם תאמר בכיסוי הדם, שוודאו דוחה את לילי יום טוב (שהשוחט חיה או עוף בליל יום טוב צריך לכסות את הדם), שלא ידחה ספיקו את יום טוב? ולכן אין ללמוד ממילה לכיסוי הדם. <strong>הואיל וודייו דוחה את לילי יום טוב, דין הוא שידחה ספיקו את יום טוב</strong> – ייתכן שהסברה מחייבת שספק כיסוי הדם דוחה יום טוב<strong>.</strong><br><br><small>רבי אבא (רב) שיבח את רבי אלעזר בנו של רבי אליעזר הקפר, על סמך כך שהיה רבי חייה אומר
<br>שהוכחתו של רבי יוסי היא אחד הדברים שאין לו תשובה עליה, והנה בא רבי אלעזר
<br>והשיב.<br>זה אחד המקומות המאוחרים ביותר בתוספתא שמדבר בו האמורא רב (והוא מוזכר בשמו בצורה המקובלת: רבי אבא) ("מחקרי לשון ומינוח בספרות התלמודית", עמוד 379).<br>רבי אלעזר הקפר (הבן) פעל בזמן המעבר בין תנאים לאמוראים, והוא עצמו פעל הן כתנא הן כאמורא. כשדבריו באים במקור תנאי, במשנה או בברייתא, הוא נקרא בשמו בצורה המקובלת "רבי אלעזר בנו של רבי אליעזר הקפר", ובבבלי "רבי אלעזר הקפר ברבי" (בנו של חכם מוסמך). הבבלי משתמש בשמו בצורה המקובלת לדבריו כתנא, ובשם "בר קפרא" לפעילותו כאמורא, ואף לברייתות ששנה כאמורא. הדבר מזכיר חלוקה כזאת באזכור האמורא רב, שהוא גם תנא, ובתור תנא הוא נקרא "רבי אבא" (שם, עמודים 418-419).<br><br>פירוש התואר 'הקפר' או 'קפרא' בארמית: אפשרות ראשונה, שמוצאו של רבי אליעזר הקפר מהכפר קֻפֵּירָה שבגולן. אפשרות שנייה, שתנא זה עסק בהפקת תרופות או תבלינים מן הצמח קפר, ולפיכך כונה בשם הצמח. צמח הקפר ידוע בשם צלף. ניצני פרחיו נקראו בשם קפרס או קפריסין (מיוונית). האפשרות הראשונה מתקבלת יותר על הדעת, אולם תיתכן גם האפשרות השנייה ("כתובות יהודיות מן הכפר דבורה שבגולן", "תרביץ" מ, עמוד 407).</small><br>
<br>ומציעים את סיכום הדברים שנזכרו לפני כן: <strong>וקמת</strong> – ועמדה (ועלתה המסקנה)<strong>, כמה דצרכת לרבנ</strong>י<strong>ן קדמאיי וקשת בידיהון, כן צרכת לרבנ</strong>י<strong>ן אחריי וקשת בידיהון</strong> – כמו שנצרכה לחכמים הראשונים ונתקשתה בידיהם, כך נצרכה לחכמים האחרונים ונתקשתה בידיהם (כשם שתשובת החכמים לרבי יוסי (התנא) בברייתא נסתפק פירושה לרבי חייא ובר קפרא, ונותרה קשה בידיהם ולא נפתרה, כך נסתפק פירושה לרבי יוסי (האמורא) ורבי חנינא, ונותרה קשה בידיהם ולא נפתרה. וטעם הדבר, שרבי חייא ובר קפרא ורבי יוסי (האמורא) סוברים שתקיעת אנדרוגינוס לחבירו בראש השנה כשרה בדיעבד ולא לכתחילה, ולכן אין שָׁם ספק תקיעה שדוחה את יום טוב של ראש השנה לכתחילה. ואף על פי שרבי חנינא בשם רבי אחא מכשיר תקיעת אנדרוגינוס לחבירו לכתחילה, הוא שתק לו לרבי יוסי בפירושה של תשובת החכמים ("אוצר לשונות ירושלמיים", עמוד 748, הערה 704))<strong>.</strong>
<br>ומפרטים את הדין החל במקרה מסוים לפי שני בני מחלוקת: <strong>על דעתיה דרבי אחא</strong> – על דעתו של רבי אחא<strong>, אנדרוגינס מוציא את מינו כתחילה</strong> – לכתחילה<strong>. על דעתיה דרבי יוסה</strong> – על דעתו של רבי יוסי (האמורא)<strong>, לשעבר</strong> – בדיעבד<strong>.</strong><br><br><small><strong>תוספתא ביצה</strong> א,ה-ז ו<strong>חולין</strong> ו,א-ג: רבי יוסה אומר: כוי אין שוחטים אותו ביום טוב, מפני שהוא ספק, ואם שחטו - אין מכסים את דמו.<br>אמר רבי יוסה: ומה מילה שוודאה דוחה את השבת - אין ספיקה דוחה את יום טוב, כיסוי הדם שאין ודאו דוחה את השבת - אינו דין שלא יהא ספיקו דוחה את יום טוב?!<br>אמרו לו: שופרות שבגבולים יוכיחו, שאין ודאם דוחה את השבת וספיקם דוחה את יום טוב, הם יוכיחו לכיסוי הדם, שאף על פי שאין ודאו דוחה את השבת, שיהא ספיקו דוחה את יום טוב.<br>השיב רבי לעזר בנו של רבי ליעזר הקפר: מה למילה שאין ספיקה דוחה את יום טוב, שאין ודאה דוחה את לילי יום טוב, תאמר בכיסוי הדם שוודאו דוחה את לילי יום טוב?! הואיל וודאו דוחה את לילי יום טוב, דין הוא שיהא ספיקו דוחה את יום טוב.<br>אמר רבי אבא: זה אחד מן הדברים שהיה רבי חייה אומר: אין לי תשובה, והשיב רבי לעזר.<br><br><strong>תוספתא ראש השנה</strong> ב,ה: אנדרונינוס מוציא את מינו ואין מוציא את שאינו מינו. טומטום אינו מוציא לא את מינו ולא את שאינו מינו.<br><br><strong>בבלי חולין</strong> פד,ב-פה,א: תניא: רבי יוסי אומר: כוי אין שוחטים אותו ביום טוב, ואם שחטו - אין מכסים את דמו מקול וחומר: ומה מילה שוודאה דוחה את השבת - אין ספיקה דוחה יום טוב, כיסוי שאין ודאו דוחה את השבת - אינו דין שאין ספיקו דוחה יום טוב?!<br>אמרו לו: תקיעת שופר בגבולים תוכיח, שאין ודאה דוחה את השבת, וספיקה דוחה יום טוב.<br>השיב רבי אלעזר הקפר ברבי תשובה: מה למילה שכן אינה נוהגת בלילי יום טוב, תאמר בכיסוי שנוהג בלילי יום טוב?<br>אמר רבי אבא: זה אחד מן הדברים שאמר רבי חייא: אין לי עליהם תשובה, והשיב רבי אלעזר הקפר ברבי תשובה.<br><br>קתני מיהא: "כיסוי שאין ודאו דוחה את השבת". - היכי דמי? לאו דשוחט לחולה בשבת (שאין מכסים את הדם בשבת)? (ומכאן קושיה על מי שאומר (רב עינא) שהשוחט לחולה בשבת - חייב לכסות) - ודילמא דעבר ושחט (בשבת באיסור, אבל השוחט לחולה, כיוון שנדחתה השבת אצל שחיטה, נדחתה גם אצל כיסוי)! - דומיא דמילה (שממנה למד רבי יוסי), מה מילה - ברשות (שמצווה למול בשבת), אף כיסוי נמי - ברשות (ששוחט לחולה בהיתר).<br>"אמרו לו: תקיעת שופר בגבולים תוכיח, שאין ודאה דוחה את השבת, וספיקה דוחה יום טוב". - מאי ספיקה? אילימא: ספק חול ספק יום טוב - השתא ודאי יום טוב דחיא, ספק חול ספק יום טוב מיבעיא? (ואין ללמוד מכאן לכיסוי דם הכוי שהוא ספק שידחה יום טוב) - אלא ספק איש ספק אישה (כגון טומטום, וביום טוב ודאי, שאף שאישה פטורה מתקיעת שופר, טומטום שהוא ספק איש ספק אישה חייב בתקיעת שופר. ומכאן יש ללמוד שכוי שהוא ספק בהמה ספק חיה מכסים את דמו ביום טוב).<br>ורבי יוסי (שאינו מקבל הוכחה זאת) לטעמיה, דאמר: ודאי אישה נמי תקעה (רשאית לתקוע ביום טוב, אף שאינה מצווה בכך)...<br>"השיב רבי אלעזר הקפר ברבי תשובה: מה למילה שכן אינה נוהגת בלילי יום טוב". - בלילי יום טוב הוא דלא נהגא, הא בשאר לילות נהגא?! (הרי מילה אינה נוהגת אלא ביום!) - אלא, מה למילה שכן אינה נוהגת בלילות כבימים, תאמר בכיסוי שנוהג בלילות כבימים?</small><br>• • •
(ה)  <strong>אפר כירה מוכן</strong>
<br>במשנה שנינו: <strong>"ומודים שאם שחט שיחפור בדקר ויכסה. שאפר הכירה מוכן".</strong>
<br>מצמצמים את תחולת הקביעה במשנה: <strong>הדא דאת אמר</strong> – זאת שאתה אומר (דבר זה שאתה אומר, שאפר כירה מוכן, ומותר לכסות בו דם ביום טוב) <strong>- באפר שהוסק מערב יום טוב</strong> – במקרה של אפר מהסקה של ערב יום טוב, שהעצים שהסיקו בהם את הכירה הפכו לאפר בערב יום טוב<strong>, אבל באפר שהוסק ביום טוב</strong> – במקרה של אפר מהסקה של יום טוב, <strong>- לא בדא</strong> (=בהדא) – לא בזאת (לא בדין הזה, שבמקרה הזה האפר אינו מוכן מערב יום טוב, ואסור לכסות בו דם ביום טוב) (במסירה שלפנינו נכתב "ב'ד'א'" (=במה דברים אמורים), ויש נקודה לסימן פיסוק אחרי "לא", והכול מוטעה, וצריך להיות: "בדא"', ויש לשים את הנקודה אחריה)<strong>.</strong>
<br><strong>בשלא שחט</strong> – האיסור לכסות באפר שהוסק ביום טוב קיים רק כשעדיין שלא שחט, שלכתחילה לא ישחוט ויכסה את הדם באפר שהוסק ביום טוב<strong>, אבל אם שחט</strong> – אם כבר שחט חיה או עוף ביום טוב, ואין לו עפר מוכן לכסות בו את הדם, <strong>- מוטב שיטול מאפר שהוסק ביום טוב</strong> – ויכסה בו את הדם, כדי שלא יבטל את מצוות כיסוי הדם<strong>, ואל יחפור בדקר ויכסה</strong> – בעפר את הדם, משום שנטילת אפר מהסקה של יום טוב אסורה מדברי החכמים, ואילו חפירה בדקר אסורה מן התורה<strong>.</strong><br><br><small><strong>תוספתא ביצה</strong> א,ה: אפר שהסיקו ביום טוב - אין מכסים בו ביום טוב, לפי שאינו מן המוכן.<br><br><strong>בבלי ביצה</strong> ח,א: אפר כירה מוכן הוא. - אמר רב יהודה אמר רב: לא שנו אלא שהוסק מערב יום טוב, אבל הוסק ביום טוב - אסור.</small><br>
<br><strong>חברייא אמרין:</strong> – החברים (קבוצת תלמידי החכמים בבית המדרש) אומרים: <strong>שמצות</strong> '<strong>עשה</strong>' <strong>דוחה למצוה ב</strong>'<strong>לא תעשה</strong>' – בית הלל מודים, שאם שחט חיה או עוף ביום טוב, ואין לו עפר מוכן לכסות בו את הדם, שיחפור בדקר ויכסה בעפר את הדם, מפני שמצוות 'עשה' של כיסוי הדם דוחה את מצוות 'לא תעשה' של איסור מלאכה ביום טוב (לדעת הירושלמי אין ביום טוב אלא 'לא תעשה', אבל לפי הבבלי ביצה ח,ב מלאכה ביום טוב אסורה ב'עשה' וב'לא תעשה', ואין 'עשה' דוחה 'לא תעשה' ו'עשה')<strong>.</strong>
<br>ומציעים קושיה לפי חכם מסוים: <strong>על דעתיה דרבי יונה</strong> (מגדולי אמוראי ארץ ישראל בדור הרביעי) <strong>דו אמר:</strong> – על דעתו של רבי יונה שהוא אומר: <strong>מצות</strong> '<strong>עשה</strong>' <strong>דוחה למצוה ב</strong>'<strong>לא תעשה</strong>' <strong>אף על פי שאינה כתובה בצידה - ניחא</strong> – [הדבר] נוח (מובן שמצוות 'עשה' של כיסוי הדם דוחה את מצוות 'לא תעשה' של איסור מלאכה ביום טוב, אף על פי שאין שתי המצוות הללו כתובות בתורה זו בצד זו, באותה פרשה או בפרשות סמוכות)<strong>. על דעתיה דרבי יוסי</strong> (מגדולי אמוראי ארץ ישראל בדור הרביעי) <strong>דו אמר:</strong> – על דעתו של רבי יוסי שהוא אומר: <strong>הואיל ואין מצות</strong> '<strong>עשה</strong>' <strong>דוחה [למצוה]</strong> (הושלם כמו בשני קטעי גניזה) <strong>ב</strong>'<strong>לא תעשה</strong>' <strong>אלא אם כן היתה כתובה בצידה</strong> – הרי שלפי רבי יוסי אין לומר שמצוות 'עשה' של כיסוי הדם דוחה את מצוות 'לא תעשה' של איסור מלאכה ביום טוב<strong>!</strong>
<br>ומתרצים את הקושיה: <strong>מכיון שהתחיל במצוה אומרים לו:</strong> "<strong>מָרֵק</strong>!" – השחיטה וכיסוי הדם נחשבות מצווה אחת, שתחילתה השחיטה וסופה כיסוי הדם, ומכיוון שהתחיל את המצווה בהיתר, שכן השחיטה הותרה ביום טוב, אומרים לו שיגמור את המצווה ויכסה את הדם, שהמתחיל במצווה יש לו לגמור אותה מיד ולא להפסיק ולגמור אותה לאחר זמן, ולפיכך יחפור בדקר ויכסה בעפר את הדם<strong>.</strong><br>
<br><strong>חברייא</strong>
<br><small>הכינוי 'חברייא' בירושלמי בא בהוראה עיקרית אחת: קבוצת תלמידי חכמים באחת מישיבותיה של ארץ ישראל, בייחוד בטבריה, במרוצת המאה השלישית ועד למחצית המאה הרביעית, שעדיין לא הגיעו להוראה מסיבה כלשהי ("חכמי המשנה והתלמוד", עמוד 82).</small><br>• • •<br><strong>קערה שחקקה קוף</strong>
<br>ומציעים בעיה: <strong>רבי זעורה</strong> (רבי זירא, מגדולי אמוראי ארץ ישראל בדור השלישי) <strong>בעי</strong> – שואל (מסתפק)<strong>: קערה שחקקה קוף</strong> – קוף שעשה חלל בתוך חתיכת עץ או אבן ביום טוב ויצר על ידי כך קערה<strong>, מהו?</strong> – מה הדין? האם מותר ליטול את הקערה ביום טוב ולהשתמש בה?
<br>ומציעים מחלוקת אמוראים כדי להציע תשובה לבעיה: <strong>רבי יוסה בירבי בון</strong> (מגדולי אמוראי ארץ ישראל בדור החמישי) <strong>אמר: איתפלגון</strong> – נחלקו <strong>רבי זעורה ורב המנונא</strong> (אמורא בבלי בדור השלישי)<strong>. חד אמר:</strong> – [חכם] אחד אומר: <strong>אסור</strong> – ליטול את הקערה ביום טוב ולהשתמש בה<strong>, וחורנה אמר:</strong> – ו[החכם] האחר אומר: <strong>מותר</strong> – ליטול את הקערה ביום טוב ולהשתמש בה (ייתכן שהמחלוקת נאמרה בבבל לפני עלייתו של רבי זעורה לארץ ישראל, ומשם הביאה רבי יוסה בירבי בון ("עוד לבעיית עריכתה של מסכת נזיקין ירושלמי", "תרביץ" פא, עמוד 278, הערה 660). - סתם הירושלמי מוסר שרבי זעורה הציע בעיה במקרה זה, ורבי יוסה בירבי בון יודע לומר שרבי זעורה אמר את הדין במקרה זה. דבר דומה יש בירושלמי שבת א,ט: "רבי אחא אמר: רבי יוסי ברבי חנינה בעי: מהו... - רבנן דקיסרין אמרין: איתפלגון רבי יוחנן ורבי יוסי בר חנינה...")<strong>.</strong>
<br>ומציעים הסברים לדעות הסותרות: <strong>מאן דאמר:</strong> – מי שאומר: <strong>אסור - נעשה</strong> (בקטע גניזה: 'נעשת') <strong>כמוקצה שיבש ולא ידע בו</strong> – דינה של קערה שחקקה קוף דומה לדינם של תאינים שהונחו לייבוש והסיח הבעלים דעתו מהם והגיעו לידי ייבוש מבעוד יום טוב ונעשו ראויים לאכילה ולא ידע הבעלים מבעוד יום טוב שיבשו ורק ביום טוב התברר לו שכבר יבשו מבעוד יום. אף על פי שהתאינים יבשו מבעוד יום וכבר היו בעינם לפני יום טוב, מכל מקום הם אסורים באכילה ביום טוב, שכיוון שלא ידע הבעלים מבעוד יום שיבשו, אינם מוכנים (ראה ירושלמי שבת ג,ו), ואסור להשתמש ביום טוב בדברים שאינם מוכנים. והוא הדין קערה שחקקה קוף אסור להשתמש בה ביום טוב, שאף על פי שחתיכת העץ היתה בעינה מבעוד יום, מכל מקום אינה מוכנה, שהרי הבעלים לא ידע שתיחקק למחר ביום טוב ולא היתה דעתו עליה כלל מערב יום טוב<strong>. מאן דאמר:</strong> – [ו]מי שאומר: <strong>מותר - נעשה</strong> (בקטע גניזה: 'נעשת') <strong>כטבל שתיקנו שוגג</strong> – דינה של קערה שחקקה קוף דומה לדינם של פירות טבל שהפרישו מהם תרומות ומעשרות בשוגג ביום טוב, שאסור להפריש תרומות ומעשרות ביום טוב (משנה ביצה ה,ב) משום "עובדין דחול", שהיה יכול להפריש מערב יום טוב (האיסור להפריש תרומות ומעשרות ביום טוב אינו משום מתקן, שהרי מותר לתקן אוכל ביום טוב), ומכל מקום אם הפריש בשוגג הם מותרים באכילה ביום טוב ודינם כמוכן. והוא הדין קערה שחקקה קוף מותר להשתמש בה ביום טוב (אפשר לפרש את הסוגיה גם בשבת. האיסור להפריש תרומות ומעשרות בשבת הוא מפני שמתקן את הפירות לאכילה, ומכל מקום אם הפריש בשוגג הם מותרים באכילה בשבת ודינם כמוכן. ראה משנה תרומות ב,ג)<strong>.</strong>
<br>ומציעים בעיה: <strong>מאן דאמר:</strong> – מי שאומר: <strong>מותר</strong> (צריך לומר: '<strong>אסור</strong>', כמו שהגיהו הגר"א, רד"ל, "גליוני הש"ס" ו"שערי תורת ארץ ישראל")<strong>, מהו ל</strong>י<strong>שתמש על גב מקומה?</strong> – האם מותר להשתמש בקערה זו במקום שהיא עומדת על הקרקע, מבלי ליטול אותה (כגון להניח בתוכה דבר)?
<br>ומציעים תשובה לבעיה: <strong>כך אנו אומרים: אסור ל</strong>י<strong>שתמש על גבי קרקע?!</strong> (בתמיהה) – וכי אנו אומרים שאסור להשתמש בקרקע ולהניח עליה דבר?! הרי מותר להשתמש בקרקע, אף שהקרקע אינה מוכנה, וכך גם מותר להשתמש בקערה, אף שהקערה אינה מוכנה (כך פירש את הבעיה האחרונה ואת תשובתה ב"גליוני הש"ס").<br>• • •
##### הלכה ד
(א)  <big><strong>משנה</strong></big><br><strong>בית שמיי אומרים: אין מוליכין</strong> – ביום טוב, <strong>את הסולם משובך לשובך</strong> – כדי ליטול יונים שהכינם בערב יום טוב לשוחטם ביום טוב<strong>, אבל מטהו מחלון לחלון</strong> – מותר להטות את הסולם מחלון לחלון שבאותו שובך עצמו, מבלי להוליך את הסולם<strong>. בית הלל מתירין</strong> – אפילו להוליך סולם משובך לשובך (בשובך חלונות רבים, ובחלון קינים רבים)<strong>.</strong>
<br><strong>בית שמיי אומרים: לא יטול</strong> – יונים ביום טוב כדי לשוחטם<strong>, אלא אם כן נענע מבעוד יום</strong> – שנענע בידיו בערב יום טוב את היונים שבדעתו ליטלם ביום טוב, שצריך להכין אותם במעשה<strong>. ובית הלל אומרים: עומד ואומר</strong> – אינו צריך לנענע, אלא בא ואומר מבעוד יום<strong>:</strong> "<strong>זה וזה אני נוטל</strong>" – יונים אלה אני נוטל ביום טוב, שדי להכין אותם בדיבור<strong>.</strong><br>• • •
(ב)  במשנה שנינו: "בית הלל מתירין".
<br><small>השובך הוא מתקן קבוע לגידול יונים שניצב על עמוד בחצר הבית. יונים אלו ליקטו את מזונם בשדות, והיו חלק ממשק העזר של החקלאי. יונים גדלו גם בעלייה, בחלל שבין הגג לתקרת הבית. יונים אלו היו יוני בר, ובעל הבית לא השקיע בהן טיפול ("משנת ארץ ישראל", מסכת ביצה, עמודים 29-30).</small>
<br><strong>יהודה ברבי חייה</strong> (בשני קטעי גניזה: 'יהודה בירבי'. - אמורא בדור הראשון, בנו של רבי חייא הגדול) <strong>נפק לברא</strong> – יצא (הלך) לחוץ (חוץ לעיר)<strong>. שאלון ליה:</strong> – שאלו אותו (בני הכפרים): <strong>סולם של עלייה מהו?</strong> – מה דינו? האם לפי בית הלל מותר לטלטל ביום טוב סולם שמשמש לעלות בו לעלייה, שרוצה לעלות בו לעלייה כדי ליטול ממנה יונים או פירות לצורך יום טוב? <strong>אמר לון:</strong> – אמר להם: <strong>שרי</strong> – מותר (יהודה בירבי חייה פירש את משנתנו שסולם של שובך לאו דווקא)<strong>. כד דאתא גבי אבוה</strong> – כאשר בא (חזר) אצל אביו (רבי חייא)<strong>, אמר ליה</strong> – אמר לו (רבי חייא לבנו)<strong>: מה מעשה</strong> (מעשה הלכתי) <strong>בא לידיך? אמר: היתרתי להן סולם של עלייה. ואקים תנייה קומוי ותנא:</strong> – והעמיד (רבי חייא) את התנא לפניו (את שונה הברייתות של בית מדרשו של רבי חייא) ושנה (לו רבי חייא): <strong>במי דברים אמורים</strong> – שבית הלל מתירים לטלטל סולם ביום טוב כדי ליטול יונים לשוחטם ביום טוב<strong>? בסולם של שובך</strong> – שמשמש לעלות בו לשובך<strong>, אבל בסולם של עלייה</strong> – שמשמש לעלות בו לעלייה (חדר בקומה עליונה בבניין), <strong>- אסור</strong> – לטלטל ביום טוב (מפני שרבי חייא ראה שבנו טעה, לכן שנה ברייתא זו לפני שונה הברייתות שלו ואסר מה שהתיר בנו)<strong>.</strong><br>
<br>ושואלים: <strong>מה בין סולם של שובך, מה בין סולם של עלייה?</strong> – מה ההבדל בין סולם של שובך שמותר לטלטלו ביום טוב ובין סולם של עלייה שאסור לטלטלו ביום טוב?
<br>ומשיבים תשובה אחת: <strong>אמר רבי יעקב בר אחא</strong> (אמורא ארץ ישראלי בדור השלישי והרביעי)<strong>: סולם של שובך, אם ע</strong>ו<strong>שה הוא מלאכתו מאתמול - כחישין הן</strong> – אם הוא מוציא את היונים מהשובך מערב יום טוב, הם מרזים בביתו, ומוטב שיימצאו במקום גידולם עד השחיטה, ולכן מותר לטלטל סולם של שובך ביום טוב<strong>. סולם של עלייה, יכול הוא לעשות מלאכתו מאתמול</strong> – הוא יכול להוציא את הפירות מהעלייה מערב יום טוב, ולכן אסור לטלטל סולם של עלייה ביום טוב<strong>.</strong>
<br>ומשיבים תשובה שנייה: <strong>אמר רבי יוסה בירבי בון</strong> (מגדולי אמוראי ארץ ישראל בדור החמישי)<strong>: סולם של שובך, יכול הוא לעמוד עליו ולעשות מלאכתו</strong> – הוא יכול לעמוד על הסולם ולהוציא את היונים מן השובך, וכולם רואים שאינו עושה מלאכת איסור, ולכן מותר לטלטל סולם של שובך ביום טוב<strong>. סולם של עלייה, אינו יכול לעמוד עליו ולעשות מלאכתו</strong> – אינו יכול לעמוד על הסולם ולהוציא מה שמוציא מן העלייה, אלא הוא נכנס לפנים העלייה, ויחשדו בו שעלה לעלייה לעשות שם מלאכת איסור ביום טוב, ולכן אסור לטלטל סולם של עלייה ביום טוב ("תוספתא כפשוטה", מועד ג, עמוד 924)<strong>.</strong><br>
<br>ומציעים שתי שאלות: <strong>סולם של שובך שהוא עולה בו לעלייה?</strong> – מה דינו של סולם של שובך שרוצה לעלות בו לעלייה? האם מותר לטלטלו ביום טוב, שהרי מותר לטלטל סולם של שובך, או שמא אסור לטלטלו, משום שהיה יכול להוציא את הפירות מהעלייה מאתמול? (השאלה היא לפי רבי יעקב בר אחא שאינו חושש משום חשד ("תוספתא כפשוטה", שם)) <strong>סולם של עלייה שהוא עולה בו לשובך?</strong> – מה דינו של סולם של עלייה שרוצה לעלות בו לשובך? האם אסור לטלטלו ביום טוב, שהרי אסור לטלטל סולם של עלייה, או שמא מותר לטלטלו, משום שלא היה יכול להוציא את היונים מהשובך מאתמול? (אין פושטים את השאלות)<br><br><small><strong>תוספתא ביצה</strong> א,ח: רבי יהודה אומר: עזריה אומר: מטלטלים את הסולם. במי דברים אמורים? בסולם של שובך, אבל בסולם של עלייה - אסור לטלטל אפילו בעלייה (אף בעלייה עצמה אסור לטלטלו, והטעם הוא משום מוקצה, משום שסולם זה כובדו קובעו, וכל שכן שאין מוליכים אותו).<br><br><strong>בבלי ביצה</strong> ט,ב: בני רבי חייא נפוק לקירייתא (יצאו לכפרים). כי אתו אמר להו אבוהון: כלום מעשה בא לידכם? אמרו לו: סולם של עלייה בא לידינו, והתרנוהו. אמר להם: צאו ואסרו מה שהתרתם.</small><br>
<br>בירושלמי מסופר סיפור זה בשינויים.<br>• • •
(ג)  <strong>מתי נחשבות היונים מוכנות לשחיטה?</strong>
<br>כאן התחלת מקבילה בירושלמי ביצה ד,ז.
<br>במשנה שנינו: <strong>"בית שמי</strong>י <strong>אומרים: לא יטול, אלא אם כן ניענע מבעוד יום".</strong>
<br>מציעים סתירה מדבריו של חכם על עצמו: <strong>מחלפה שיטתון דבית שמי</strong>י (נראה שצריך לומר כמו במקבילה: '<strong>מחלפה שיטתיה דרבי ליעזר</strong>')<strong>!</strong> – מוחלפת שיטתו של רבי אליעזר! (דבריו במקום אחד סותרים את דבריו במקום אחר! - כשם שהסתירה המוצעת להלן מתייחסת לחכמים החלוקים על רבי אליעזר, כך גם הסתירה המוצעת כאן מתייחסת לרבי אליעזר) - ומציעים את המקור לשיטה המוחלפת: <strong>דתנינן תמן:</strong> – ששנינו שם (משנה ביצה ד,ז): <strong>ועוד אמר רבי אליעזר</strong> (בן הורקנוס, תנא בדור השני)<strong>: עומד הוא אדם על המוקצה</strong> – מקום ששוטחים בו גרוגרות כדי לייבשם, <strong>ערב שבת בשביעית</strong> – בשנת השמיטה, שאין מעשרים את פירותיה, ומותר לאוכלם בשבת אם הכינם מערב שבת, <strong>ואומר:</strong> "<strong>מיכן</strong> (מכאן) <strong>אני אוכל למחר</strong>" – שהכנה בדיבור מועילה שיהא מותר לו לאכול מאותן הגרוגרות בשבת<strong>. ורבי ליעזר לאו שמתי</strong> – לא מבית שמאי <strong>הוא?!</strong> (בתמיהה) (במשנה כאן בית שמאי אומרים, שאינו רשאי ליטול ביום טוב יונים שבשובך אלא אם ינענע בידיו בערב יום טוב את היונים שייטול ביום טוב, שלדעת בית שמאי לא די להכין אותם בדיבור בלבד. - הקושיה היא מבית שמאי על רבי אליעזר, ש'שמתי' הוא, ולכן דעתו צריכה להתאים לדעת בית שמאי. - הירושלמי מניח בכמה מקומות, שהלכותיו של רבי אליעזר חייבות להתאים להלכה של בית שמאי, ומקשה מרבי אליעזר על בית שמאי ולהיפך, כשיש סתירה ביניהם (ראה "משנתו של רבי אליעזר בן הורקנוס ומקומה בתולדות ההלכה", עמ' 309 ואילך). רבי אליעזר המשיך בהלכותיו באופן שיטתי את דרכם של בית שמאי. אף שרבו של רבי אליעזר (רבן יוחנן בן זכאי) היה מבית הלל, הוא נטה אחרי דרכם של בית שמאי, וזה אחד ההסברים לכינוי "שמותי" שנאמר עליו. כדרכם של תלמידי בית שמאי, היה רבי אליעזר תקיף וחריף, ונתן משקל רב למסורת על פני הסברה)
<br>ומתרצים את הסתירה: <strong>חומר הוא בדבר שיש בו רוח חיים</strong> – בעניין הכנה החכמים מחמירים בבעלי חיים יותר מבדברים אחרים, ולכן ביונים הצריכו הכנה בנענוע מערב יום טוב<strong>.</strong>
(ד)  במשנה שנינו: <strong>"בית הלל אומרים: עומד ואומר: זה וזה אני נוטל".</strong>
<br>מציעים סתירה מדבריו של חכם על עצמו: <strong>מחלפה שיטתון דרבנ</strong>י<strong>ן!</strong> – מוחלפת שיטתם של החכמים! (דבריהם במקום אחד סותרים את דבריהם במקום אחר!) - ומציעים את המקור לשיטה המוחלפת: <strong>דתנינן תמן:</strong> – ששנינו שם (משנה ביצה ד,ז): <strong>וחכמים אומרים: עד שירשום</strong> – אינו רשאי לאכול בשבת מן הגרוגרות שבמוקצה אלא אם יסמן את מקום הגרוגרות שייקח מהם לאכילה בשבת, <strong>ויאמר:</strong> "<strong>מיכן</strong> (מכאן) <strong>ועד כאן</strong>"<strong>. והכא אינון אמרין הכן?!</strong> (בתמיהה) – וכאן הם אומרים כך?! (במשנה כאן בית הלל אומרים, שאינו צריך לנענע את היונים, אלא אומר מבעוד יום שייטול ביום טוב יונים אלה. הרי שביונים הוא צריך לציין בדיוק: "זה וזה אני נוטל", ואילו בגרוגרות שבמוקצה די לו לסמן באופן כללי: "מכאן ועד כאן", ואינו צריך לסמן כל גרוגרת וגרוגרת שהוא עתיד ליטול למחר. - הקושיה היא מבית הלל על החכמים, שמן הסתם הולכים בשיטת בית הלל)
<br>ומתרצים את הסתירה: <strong>עוד אינון אית להון</strong> – גם הם יש להם (גם החכמים סוברים), <strong>חומר הוא בדבר שיש בו רוח חיים</strong> – ביונים הוא צריך לציין בדיוק, משום החומרה שישנה בדבר שיש בו רוח חיים (כך פירש את הסתירה בדברי החכמים ואת תירוצה ב"אוצר לשונות ירושלמיים", עמוד 1187, הערה 147)<strong>.</strong><br>
<br>עד כאן המקבילה בירושלמי להלן.<br>
<br>הסתירות המוצעות מתייחסות לרבי אליעזר ולחכמים החולקים עליו במשנה להלן, ולכן מקורה של המקבילה להלן והועתקה לכאן.<br>
<br><strong>אמר רבי יוסה בירבי בון</strong> (מגדולי אמוראי ארץ ישראל בדור החמישי)<strong>: לוי</strong> (לוי בר סיסי, בדור המעבר שבין התנאים לאמוראים) <strong>מקש על שובכיה ואמר</strong> – היה מקיש על שובכו (בערב יום טוב) ואומר<strong>: יזכה לי שובכי למחר</strong> – שעל ידי הרעש בהקשתו על השובך התנועעו כל היונים שבשובך, וכך היו מוכנים ליום טוב, והיה יכול לשוחטם ביום טוב (לוי החמיר כבית שמאי במשנתנו, או שהחמיר כבית הלל לפי שיטת רבי שמעון בתוספתא ביצה א,ח, שמצריכים הזמנה בנענוע)<strong>.</strong><br><br><small><strong>בבלי חולין</strong> קמא,ב-קמב,א: לוי בר סיסין אקני ליה פירות שובכו (האפרוחים שבו) לרב יהודה. אתא (רב יהודה) לקמיה דשמואל, אמר ליה (שמואל לרב יהודה): זיל טרוף אקן דליגבהינהו וקנינהו (לך והקש על הקן, שיתרוממו האפרוחים על ידי הרעש, ותקנה אותם בהגבהה זו).<br>למאי? אי למיקנא - לקנינהו ניהליה בסודר (יקנה לו את האפרוחים בקניין סודר)! ואי ליום טוב (שלא יהיו האפרוחים אסורים ביום טוב משום מוקצה, ויוכל לשוחטם ביום טוב) - בעומד ואומר "זה וזה אני נוטל" סגי! - הנהו פירי חדתי הוו, דלוי בר סיסין גופיה לא הווה קני להו, והכי קאמר ליה: זיל טרוף אקן דליגבהינהו וליקנינהו לוי בר סיסין, והדר ליקנינהו ניהלך בסודר.</small><br>
<br>המסופר על לוי הוא דוגמה למסורות מתחלפות בשני התלמודים.<br>• • •
##### הלכה ה
(א)  <big><strong>משנה</strong></big><br><strong>זימן</strong> (הזמין) <strong>שחורים</strong> – הכין בקן בערב יום טוב יונים שחורים, כדי ליטלם ביום טוב, <strong>ומצא לבנים</strong> – מצא בקן ביום טוב יונים לבנים במקום שחורים שהכין, <strong>,</strong> או שזימן <strong>לבנים ומצא שחורים,</strong> או שזימן <strong>שנים ומצא שלשה</strong> – הכין בקן בערב יום טוב שני יונים ומצא בקן ביום טוב שלושה, <strong>- אסורין</strong> – ליטלם ביום טוב, שבשני המקרים הראשונים היונים שהכין פרחו מהקן והיונים שמצא הם אחרים, ובמקרה השלישי נוסף לפחות אחד שלא הכין<strong>; שלשה ומצא שנים</strong> – הכין בקן בערב יום טוב שלושה יונים ומצא בקן ביום טוב רק שניים,<strong>- מותרין</strong> – ליטלם ביום טוב, שאנו אומרים שאחד פרח והשניים שמצא הם מן היונים שהכין<strong>.</strong>
<br><strong>בתוך הקן ומצא לפני הקן</strong> – הכין יונים בתוך הקן, וביום טוב מצא את הקן ריק, אבל מצא יונים על מדף לפני הקן, <strong>- אסורין</strong> – היונים שמצא לפני הקן ליטלם ביום טוב, שמא אחרים הם שלא הכינם<strong>. אם אין שם אלא הן</strong> – אם אין בסמוך לקן קן אחר שממנו יכולים יונים לפרוח לקן הזה, <strong>- הרי אלו מותרין</strong> – שאנו אומרים שהיונים שמצא לפני הקן הם שהכין בתוך הקן בערב יום טוב<strong>.</strong><br>• • •
(ב)  <big><strong>תלמוד</strong></big><br><strong>זימן שלושה ומצא שניים</strong>
<br>במשנה שנינו: "זימן... שלשה ומצא שנים - מותרין".
<br>מזהים את התנא שהמשנה היא בשיטתו: <strong>מתניתא דרבי</strong> (רבי יהודה הנשיא, תנא בדור החמישי) – המשנה [היא] של רבי (המשנה שאמרה, שבמקרה שזימן שלושה ומצא שניים אנו אומרים שאחד פרח והשניים שמצא הם מן היונים שהכין, ואין אנו אומרים שכל השלושה פרחו והשניים שמצא הם יונים אחרים, מתאימה לשיטתו של רבי המוצעת להלן)<strong>,</strong> - ומציעים מקור לדברי רבי: <strong>דתני:</strong> – ששונה [התנא]: <strong>מאתים ומצא מנה</strong> – האומר לבנו: "הרי שם מאתיים זוז של מעשר שני", והבן מצא מנה (מאה זוז/דינר), <strong>- המנה נוּטַּל</strong> (כך הגרסה כאן ולהלן גם בקטע גניזה וכן להלן במקבילה. במסירה שלפנינו הגיה מגיה כאן ולהלן 'מנה מונח ומנה מוטל' כמו בתוספתא ובבבלי) – המנה שמצא הבן הוא מעשר שני, לפי שאנו אומרים שמנה ניטל ומנה עדיין מונח<strong>; דברי רבי</strong> – שהוא סובר, שאם נמצאה כמות קטנה יותר מהכמות המקורית שיוחדה - הרי הכמות שנמצאה היא השאר מן הכמות המקורית. לפי רבי, אם זימן שלושה יונים ומצא שניים - מותרים, מפני שהם מן היונים שהכין<strong>. וחכמים אומרים: חולין</strong> – המנה שמצא הבן הוא חולין, לפי שאנו אומרים שמאתיים זוז של מעשר שני ניטלו והמנה שמצא אחר הוא. החכמים סוברים, שאם לא נמצאה הכמות המדויקת שיוחדה - הרי הכמות שנמצאה היא דבר אחר. לפי החכמים, אם זימן שלושה יונים ומצא שניים - אסורים, מפני שאחרים הם שלא הכינם<strong>.</strong><br><br><small><strong>תוספתא מעשר שני</strong> ה,ז: "[הרי שם] מאתיים" ומצא מנה - מנה מונח ומנה מוטל; דברי רבי. וחכמים אומרים: הכול חולין.</small><br>
<br>ומציעים משנה ממקום אחר: <strong>תמן תנינן:</strong> – שם שנינו (משנה מעשר שני ד,יב): <strong>האומר לבנו:</strong> "פירות <strong>מעשר שיני בזוית זו</strong>"<strong>, ומצא</strong> – בנו פירות, <strong>בזוית אחרת - הרי אֵילּוּ חולין</strong> – הפירות שמצא הם חולין, לפי שאנו אומרים שפירות מעשר שני ניטלו והפירות שמצא אחרים הם<strong>.</strong> האומר לבנו: "<strong>הרי שם מנה</strong> – של מעשר שני"<strong>, ומצא מאתים - השאר חולין</strong> – מנה הוא מעשר שני, והמנה שמצא הבן יתר על מה שאמר לו אביו הוא חולין, ואין אנו אומרים שהמנה של מעשר שני ניטל והמאתיים שמצא אחרים הם<strong>.</strong> האומר לבנו: "הרי שם <strong>מאתים</strong> – של מעשר שני"<strong>, ומצא מנה - הכל מעשר</strong> – המנה שמצא הבן הוא מעשר שני, לפי שאנו אומרים שמנה ניטל ומנה עדיין מונח<strong>.</strong><br>
<br>כאן התחלת מקבילה בירושלמי מעשר שני ד,יב.
<br>מזהים את התנא שהמשנה היא בשיטתו: <strong>רבי יעקב בר אחא</strong> (אמורא ארץ ישראלי בדור השלישי והרביעי) אמר <strong>בשם רבי יסא</strong> (רבי אסי, אמורא ארץ ישראלי בדור השלישי)<strong>: דרבי היא</strong> – של רבי היא (משנת מעשר שני, שאם הניח האב מאתיים ומצא הבן מנה - מעשר, מתאימה לשיטתו של רבי המוצעת להלן)<strong>,</strong> - ומציעים מראה מקום לדברי רבי: <strong>דתני:</strong> – ששונה [התנא]: <strong>מאתים ומצא מנה - המנה נוטל</strong> – המנה שמצא הבן הוא מעשר שני, לפי שאנו אומרים שמנה ניטל ומנה עדיין מונח<strong>; דברי רבי. וחכמים אומרים: חולין</strong> – המנה שמצא הבן הוא חולין, לפי שאנו אומרים שמאתיים זוז של מעשר שני ניטלו והמנה שמצא אחר הוא<strong>.</strong><br>
<br>מהמשך הסוגיה נראה שבתחילת הסוגיה כאן היה כתוב: "<strong>רבי יעקב בר אחא בשם רבי יסא: מתניתא דרבי, דתני</strong>..." , ונשמטו שמות מוסרי המימרה. דברים אלה נאמרו על משנת ביצה. אותם דברים לאחר הצעת המשנה במעשר שני נאמרו על משנת מעשר שני. בהמשך הסוגיה דנים בדברים אלה שנאמרו על משנת ביצה.<br>
<br>ומציעים חזרה של האמורא מהזיהוי שהציע לפני כן: <strong>חזר ואמר</strong> – רבי יעקב בר אחא, שהציע בשם רבי יסא שמשנת ביצה של רבי היא, חזר בו והציע זיהוי אחר<strong>: דברי הכל היא</strong> – משנת ביצה נכונה לפי כל החכמים, בניגוד להצעה שהוצעה לפני כן<strong>.</strong> - ומציעים הבחנה בין עניינים שונים שהושוו: <strong>שנייא</strong> (צריך להוסיף: '<strong>היא</strong>', כמו בקטע גניזה ובמקבילה) – שונָה היא (שונֶה הוא הדבר), <strong>בגוזלים שדרכן לפרוח</strong> – במקרה של יונים, אנו אומרים אף לפי החכמים שהשניים שמצא הם מן היונים שהכין, כיוון שיונים דרכם לפרוח כל אחד לעצמו, וכשאחד פורח אין האחרים פורחים עימו. אבל במקרה של מעות, אין אנו אומרים לפי החכמים שמנה ניטל ומנה עדיין מונח, כיוון שמעות אינם הולכים מעצמם, אלא הם ניטלים בידי אדם, וכשמנה אחד ניטל אף המנה האחר ניטל עימו. לכן משנת ביצה, שאם זימן שלושה ומצא שניים - מותרים, לפי שאנו אומרים שאחד פרח והשניים שמצא הם מן היונים שהכין, נכונה לדברי הכול, אף לשיטתם של החכמים שחולקים על רבי<strong>.</strong>
<br>ומציעים קושיה מברייתא על האמור לפני כן: <strong>והא תנא</strong> – והרי שנה <strong>רבי חלפתא בר שאול</strong> (אמורא ארץ ישראלי בדור הראשון)<strong>: הוא הדבר בגוזלים, הוא הדבר בב</strong>י<strong>צים</strong> – דברי המשנה נכונים בין ביונים ובין בביצים, ולכן אם זימן בקן שלוש ביצים בערב יום טוב ומצא בקן ביום טוב רק שני ביצים - מותרות<strong>!</strong> – והרי ביצים דומים למעות, שכן אין לומר בביצים שדרכם לפרוח, ולכן ההבחנה בין העניינים שהוצעה לעיל אינה נכונה! - ויש להציע מסקנה: <strong>הוי</strong> – הוֹוֶה (נמצא), <strong>דרבי היא</strong> – של רבי היא (משנת ביצה, שאם זימן שלושה ומצא שניים - מותרים, מתאימה לשיטתו של רבי, ואינה נכונה לדברי הכול)<strong>!</strong>
<br>ומתרצים את הקושיה בהצעת הבחנה אחרת בין שני העניינים: <strong>אמר רבי יוסה</strong> (מגדולי אמוראי ארץ ישראל בדור הרביעי)<strong>: תמן</strong> – שם (במשנה ובברייתא במעשר שני), <strong>- אביו הניח ובנו מצא</strong> – האב הוא שהניח מאתיים כמו שאמר לבנו, ובנו הוא שמצא מנה, ולכן אנו אומרים שהאב עצמו נטל את כל מה שהניח ושכח שנטל, ולפיכך החכמים אומרים שהמנה שמצא הוא חולין<strong>, ברם הכא</strong> – אבל כאן (במשנה בביצה), <strong>- הוא הניח, הוא מצא</strong> – הוא שזימן שלושה, והוא עצמו שמצא רק שניים, ולכן אין לומר שהוא נטל את כל מה שזימן ושכח שנטל, כי כשהוא עצמו בא ליטול מה שהניח ואינו מוצא מה שהניח הוא נזכר האם נטל, אלא אנו אומרים שאחד פרח והשניים שמצא הם מן אלה שהכין, ולפיכך אף החכמים מודים שהשניים שמצא מותרים, והוא הדבר ביונים, הוא הדבר בביצים. נמצא שמשנת ביצה דברי הכול היא, וזו מסקנת הסוגיה<strong>.</strong><br>
<br><strong>רבי בא בר כהן</strong> (אמורא ארץ ישראלי בדור החמישי) <strong>אמר קומי</strong> – לפני <strong>רבי י</strong>ו<strong>סה בשם רבי אחא</strong> (אמורא ארץ ישראלי בדור הרביעי)<strong>: הורי</strong> – הורה (הלכה למעשה במעשה שהיה) <strong>רבי בא בר זבדא</strong> (אמורא ארץ ישראלי בדור השני והשלישי) <strong>במעשר שיני כהדא דרבי</strong> – כמו [הדעה] הזאת של רבי (שהאומר לבנו: "הרי שם מאתיים" ומצא מנה -<small> </small>המנה שמצא הבן הוא מעשר שני, וכסתם המשנה במעשר שני)<strong>.</strong><br>
<br>עד כאן המקבילה בירושלמי מעשר שני.<br><br><small><strong>ירושלמי מעשר שני</strong> ד,יב: תמן תנינן (ביצה א,ד): זימן שחורים ומצא לבנים, לבנים ומצא שחורים, שנים ומצא שלשה - אסורין; שלשה ומצא שנים - מותרין.<br>רבי יעקב בר אחא בשם רבי יסא: דרבי היא, דתני: מאתים ומצא מנה - המנה נוטל; דברי רבי. וחכמים אומרים: חולין.<br>חזר ואמר: דברי הכל היא. שנייא היא בגוזלין שדרכן לפרוח.<br>והתני רבי חלפתא בן שאול: היא הדבר בגוזלין, היא הדבר בבצים! הוי דרבי היא.<br>תמן - הוא הניח, הוא מצא, ברם הכא - אביו הניח, (אביו) [בנו] מצא.<br>רבי (בון) [בא] בר כהן אמר קומי רבי יסא בשם רבי אחא: הורי רבי בא בר זבדא במעשר שיני כהדא דרבי.</small><br>
<br>מהשוואת הסוגיות בביצה ובמעשר שני נראה שבתחילת הסוגיה שם היה כתוב: "<strong>רבי יעקב בר אחא בשם רבי יסא: מתניתא דרבי, דתני</strong>...", ונשמטה כל המימרה. דברים אלה נאמרו על משנת מעשר שני. אותם דברים שם לאחר הצעת המשנה בביצה נאמרו על משנת ביצה. בהמשך הסוגיה שם דנים בדברים אלה שנאמרו על משנת ביצה.<br><br><small><strong>בבלי ביצה</strong> י,ב: "שלושה ומצא שניים - מותרים". - מאי טעמא? הני אינהו נינהו, וחד מינייהו אזל ליה לעלמא.<br>לימא מתניתין רבי היא ולא רבנן, דתניא: הניח מנה ומצא מאתיים - חולין ומעשר שני מעורבים זה בזה; דברי רבי. וחכמים אומרים: הכול חולין. הניח מאתיים ומצא מנה - מנה מונח ומנה מוטל; דברי רבי. וחכמים אומרים: הכול חולין.<br>אפילו תימא רבנן, הא איתמר עלה: רבי יוחנן ורבי אלעזר דאמרי תרווייהו: שאני גוזלות הואיל ועשויים לידדות.</small><br>• • •
(ג)  <strong>זימן בתוך הקן ומצא לפני הקן</strong>
<br>במשנה שנינו: "בתוך הקן ומצא לפני הקן - אסורין. אם אין שם אלא הן - הרי אלו מותרין".
<br>מצמצמים את תחולת הקביעה שבמשנה: <strong>אמר רבי יודן</strong> (אמורא ארץ ישראלי בדור הרביעי)<strong>: הדא דאת אמר</strong> – זאת שאתה אומר (דבר זה שאתה אומר, שהיונים שמצא לפני הקן אסור ליטלם ביום טוב), <strong>- בשהיו שם שתי קינים</strong> – במקרה שיש קן אחר בסמוך לקן שזימן בתוכו, שיש לחשוש שהיונים שמצא לפני הקן הם מהקן האחר<strong>, אבל אם אין שם אלא קן אחד</strong> – ואין קן אחר בסמוך לקן שזימן בתוכו, שאין לחשוש שהיונים שמצא לפני הקן הם מקן אחר, <strong>- לא בדא</strong> – לא בזאת (לא בדין זה, שהדין שחל במקרה זה הוא שהיונים שמצא לפני הקן מותר ליטלם ביום טוב)<strong>.</strong>
<br>ומציעים קושיה מהמשנה על האמור לפני כן: <strong>והא תנינן:</strong> – והרי שנינו (במשנה): <strong>אם אין שם אלא הן - הרי אֵילּוּ מותרין!</strong> – אם אין שם אלא היונים ההם שזימן - היונים שמצא לפני הקן מותר ליטלם ביום טוב. ומשמע מהמשנה, שאף אם אין שם אלא קן אחד ולא זימן את כל היונים שבקן - היונים שמצא לפני הקן אסור ליטלם ביום טוב, שיש לחשוש שהיונים שמצא לפני הקן הם מאלה שלא זימן באותו הקן, וזהו שלא כדברי רבי יודן!
<br>ומתרצים את הקושיה: (במסירה שלפנינו הוסיף מגיה 'אמר רבי יוסי בר בון', והיא הוספה מיותרת ומוטעית ("מבוא", "תלמוד ירושלמי (מהדורת האקדמיה ללשון העברית)", עמוד לד, הערה 231), ואינה גם בקטע גניזה. - הוספה זו היא אשגרה בטעות מלהלן: 'אמר רבי יוסי בירבי בון: בשאין שם פתח' ("מחקרים בספרות התלמוד ובלשונות שמיות" ב, עמוד 308)) <strong>בשאין שם אלא גוזל אחד בלבד</strong> – המשנה, האומרת שאם אין שם אלא הם - הרי אלו מותרים, מדברת במקרה שאין בקן אלא יונה אחת וזימן אותה (ולשון רבים שנקטה המשנה הוא לאו דווקא), אבל אין המשנה מדברת במקרה שיש בקן כמה יונים (פירוש הקושיה ותירוצה הוא על פי "מחקרים בספרות התלמוד ובלשונות שמיות" ב, עמוד 308) (במסירה שלפנינו הוסיף מגיה בטעות 'קן אחת שחורים בלבד')<strong>.</strong><br>• • •
(ד)  <big><strong>תלמוד</strong></big><br><strong>החזרת תריסים ביום טוב</strong>
<br>במשנה שנינו: "בית שמיי אומרים: אין מסלקין את התריסין ביום טוב. ובית הלל מתירין אף להחזיר".
<br>כאן התחלת מקבילה בירושלמי שבת יב,א.
<br><strong>שמואל</strong> (מגדולי אמוראי בבל בדור הראשון) <strong>אמר: המלחם</strong> (מחבר, מדביק) – סוגר בחוזקה, <strong>את התריסין</strong> – של פתחי החנויות, <strong>ביום טוב</strong> (במקבילה אין שתי מילים אלו, ומפרשי הירושלמי לא גרסו אותן) <strong>- חייב משום בונה</strong> – מפני שיש בניין וסתירה אף בכלים (הלשון "חייב" מלמד שהמימרה מדברת בשבת ולא ביום טוב, שכן בשבת יש חיוב חטאת בשוגג ומיתה במזיד, אבל ביום טוב אין חיוב אלא איסור לאו)<strong>.</strong><br>
<br>ומציעים תמיהה מסברה על דעתם של בית הלל: <strong>וקשיא!</strong> – ו[הדבר] קשה! <strong>דבר שאִילּוּ עשאו בשבת - חייב חטאת, בית הלל מתירין אף להחזיר?!</strong> – אם סגירת התריסים של פתחי החנויות בשבת חייבים עליה, כדעת שמואל, הרי שהיא מלאכה האסורה גם ביום טוב, ואם כן, כיצד בית הלל מתירים לסגור את התריסים ביום טוב, והרי אין בסגירת התריסים צורך אוכל נפש שבגללו הותרה מלאכה האסורה ביום טוב! (בפתיחת התריסים של פתחי החנויות יש צורך אוכל נפש, כיוון שעל ידי כך החנוונים יכולים לתת מוצרי מזון בהקפה למי שמוצריהם אזלו ביום טוב, ולכן פתיחת התריסים הותרה ביום טוב)
<br>ומתרצים את התמיהה: <strong>רבי חנניה</strong> (רבי חיננא, אמורא ארץ ישראלי בדור השלישי) אמר <strong>בשם רבי יוחנן</strong> (גדול אמוראי ארץ ישראל בדור השני)<strong>: התירו סופו מפני תחילתו</strong> – לדעת בית הלל, חכמים התירו לחנווני את סגירת התריסים של פתחי חנותו שבסוף משום פתיחתם שבתחילה<strong>, שאם אומר את</strong> (אתה) <strong>לו שלא יחזיר, אף הוא</strong> – הרי הוא <strong>אינו פותח</strong> – אם לא יתירו לו לסגור את התריסים של פתחי חנותו ביום טוב, הרי הוא לא ירצה לפתוח אותם ביום טוב, מחשש שמא ייגנב מחנותו<strong>.</strong>
<br>ושואלים: <strong>ולא יפתח!</strong> – מה בכך שלא ירצה לפתוח את התריסים של פתחי חנותו ביום טוב?
<br>ומשיבים: <strong>אף הוא ממעט בשמחת יום טוב</strong> – אם לא יפתח אותם ביום טוב, הרי ימעט בשמחת יום טוב, שכן לא יוכל לתת מוצרי מזון בהקפה למי שמוצריהם אזלו ביום טוב, וכיוון שבפתיחת התריסים של פתחי החנויות יש צורך אוכל נפש, לכן הותרה פתיחת התריסים ביום טוב, אף על פי שנראה כסותר בניין<strong>.</strong><br>
<br>ומצמצמים את תחולת הקביעה: <strong>אמר רבי אחא</strong> (אמורא ארץ ישראלי בדור הרביעי)<strong>: מחזיר</strong> – מותר להחזיר ביום טוב את התריסים למקומם ולסגור בהם את פתחי החנויות<strong>, ובלבד שלא יחזיר כל צורכו</strong> – רק אם אינו סוגר אותם לגמרי, כיוון שסגירה שאינה גמורה אינה אסורה בשבת אלא מדברי חכמים, וביום טוב התירו אותה מפני הפתיחה<strong>.</strong>
<br>ומצמצמים עוד את תחולת הקביעה: <strong>אמר רבי יוסי בירבי בון</strong> (מגדולי אמוראי ארץ ישראל בדור החמישי)<strong>: בשאין שם פתח</strong> – מותר לסלק ביום טוב את התריסים ולהחזירם רק במקרה שאין לחנות פתח, ואין אפשרות לקחת מוצרי מזון מהחנות אלא אם מסלקים את התריסים<strong>, אבל</strong> אם <strong>יש שם פתח - משתמש דרך הפתח</strong> – אם יש לחנות פתח - אסור לסלק ביום טוב את התריסים ולהחזירם, כיוון שהלקוחות יכולים לקחת מוצרי מזון מהחנות דרך הפתח, אף על פי שנוח יותר לקחת אם מסלקים את התריסים<strong>.</strong><br>
<br>עד כאן המקבילה בירושלמי שבת.
<br>במסירה שלפנינו אין בירושלמי שבת הסוגיה הזו והושלמה שם על ידי מגיה.<br><br><small>מאמר כסגנון זה שאמר רבי חנניה בשם רבי יוחנן יש בירושלמי חגיגה ג,ז על המשנה בעניין גמירת חבית יין</small> לאחר הרגל שפתח חנווני כדי למכור ממנה ברגל<small>, וכן בירושלמי מועד קטן א,ד ו-ב,ד על הברייתא בעניין בניית כותל גוחה בחול המועד.<br><br>ב<strong>בבלי ביצה</strong> יא,ב אמרו: אמר עולא: שלושה דברים התירו סופם משום תחילתם, ואלו הם: עור לפני הדורסן (משנה ביצה א,ה), ותריסי חנויות (משנה ביצה א,ה), וחזרת רטייה במקדש (משנה עירובין י,יג). ורחבא אמר רב יהודה: אף הפותח את חביתו ומתחיל בעיסתו על גב הרגל, ואליבא דרבי יהודה דאמר: יגמור.<br><br>קרוב לוודאי שבעל המאמר בבבלי הוא רבי יוחנן. בארץ ישראל נמסר על ידי תלמידו רבי חנניה ולבבל הובא על ידי עולא ולכן נקרא על שמו. בירושלמי המאמר נמצא על יד המשנה או הברייתא שעליה הוא מוסב. עולא שהביא אותו לבבל כלל ושנה: "שלושה דברים".<br>ההבדל העיקרי שבין הבבלי לבין הירושלמי הוא לגבי אילו הלכות אמר רבי יוחנן את דבריו. משלושת הדברים רק אחד - תריסים - משותף לעולא ורבי חנניה. מסתבר יותר לומר שהבבלי והירושלמי חולקים על מה אמר רבי יוחנן את דבריו מלומר שיש מחלוקת בין תלמידיו על כך. עולא אמר רק: "שלושה דברים התירו סופם משום תחילתם", והבבלי הוסיף: "ואלו הם...". ואם זה נכון, צריך לומר שהמילה "אף" בדברי רחבא נוספה על ידי עורך הסוגיה שהסמיך מאמרו לזה של עולא ("ירושלמי ביצה עם פירוש ר"א אזכרי", מבוא, עמוד 24).</small><br>• • •
##### הלכה ו
(א)  <big><strong>משנה</strong></big><br><strong>בית שמיי אומרים: אין מסלקין את התריסין</strong> (דלת מתקפלת או סובבת על צירה לכיסוי חלון או פתח) <strong>ביום טוב</strong> – אסור לסלק תריסים שסוגרים בהם את פתחי החנויות<strong>. ובית הלל מתירין אף להחזיר</strong> – מותר לסלק אותם, ואף מותר להחזירם למקומם ולסגור בהם את פתחי החנויות (חנויות לממכר מוצרי מזון היו מוגפות בתריסים. בפתיחת החנויות הפכו התריסים לדוכני מכירה אופקיים)<strong>.</strong><br><strong>בית שמיי אומרים: אין נוטלין</strong> – ביום טוב, <strong>את העלי</strong> (גליל של מתכת או של עץ בעל ראש מורחב לכתישה במכתשת) – שהוא כלי שמלאכתו לאיסור, שכותשים בו דברים שאסור לכותשם ביום טוב, <strong>לקצב עליו בשר</strong> – אפילו לחתוך עליו בשר, שהוא דבר המותר ביום טוב, מפני שהוא להכנת אוכל (והוא הדין כל כלי אחר ששימושו הרגיל אינו להכנת אוכל)<strong>. ובית הלל מתירין</strong> – לקצב עליו בשר ביום טוב, שאף על פי שמלאכתו לאיסור, מכל מקום מותר לטלטלו לצורך גופו (לצורך שימוש בגוף הכלי)<strong>.</strong><br><strong>בית שמיי אומרים: אין נותנין</strong> – ביום טוב, <strong>את העור</strong> – של בהמה שנשחטה והופשטה, <strong>לפני בית הדריסה</strong> – מקום שדורסים עורות ומעבדים אותם, <strong>ולא יגביהנו</strong> – לא יטלטל את העור לאחר שהופשט מן הבהמה<strong>, אלא אם כן יש עמו בשר</strong> – שמותר לטלטל את העור רק אגב בשר שנשאר מחובר לעור<strong>. ובית הלל מתירין</strong> – לתת את העור במקום שדורסים עורות, שאם לא תתיר לו, הוא נמנע מלשחוט משום הפסד העור, וממעט בשמחת יום טוב, וכן מתירים לטלטל את העור אף שלא אגב הבשר, שהרי העור הוא חלק מהבהמה שהיתה מוכנה ליום טוב<strong>.</strong><br>
(ב)  <strong>טלטול עֱלִי ביום טוב</strong>
<br>במשנה שנינו: <strong>"בית שמיי אומרים: אין נוטלין את העֱלִי לקצב עליו בשר. ובית הלל מתירין".</strong>
<br>מציעים דיוק המצמצם את תחולת הקביעה של בית הלל במשנה: <strong>הא</strong> – אבל <strong>שלא לקצב עליו בשר - אסור</strong> – לטלטל את העלי ביום טוב, שאין בית הלל מתירים לטלטל את העלי אלא לקצב עליו בשר, שהוא לצורך אכילה (מלשון המשנה משמע שלא התירו בית הלל לטלטל את העלי אלא לקצב עליו בשר, אבל לא התירו לטלטלו לשאר צורך שימוש בגופו שאינו לצורך אכילה, אף על פי שכלי שמלאכתו לאיסור מותר לטלטלו אפילו בשבת לכל צורך שימוש בגופו המותר בשבת)<strong>.</strong>
<br>ומצביעים על קרבה בין האמור לפני כן ובין דברי החכם שלהלן: <strong>הדא היא דאמר</strong> – זאת היא [המימרה] שאומר <strong>רבי בא</strong> (רבי אבא, אמורא בדור השלישי) בשם <strong>חיננה בר שלמיה</strong> (אמורא בבלי בדור השני) שאמר <strong>בשם רב</strong> (אמורא בבלי בדור הראשון, מגדולי האמוראים)<strong>: מודין חכמים לרבי נחמיה</strong> (תנא בדור הרביעי) <strong>בזיירה ומזורה ובוכנה</strong> – במיכל כבישה ומחבט ועֱלִי (נראה שאלה כלים של בית הבד, כמבואר להלן. - החכמים החלוקים על רבי נחמיה וסבורים שכלי שמלאכתו לאיסור מותר לטלטלו בשבת לכל צורך שימוש בגופו המותר בשבת, מודים לרבי נחמיה בשלושה הכלים הללו שאסור לטלטלם בשבת לצורך שימוש בגופם, כיוון שאדם מקפיד עליהם שלא להשתמש בהם אלא לצורך מלאכתם המיוחדת, מפני שיש בשימושם הפסד ממון (הם מוקצים מחמת חסרון כיס). משום כך לא התירו בית הלל לטלטל את העלי ביום טוב לצורך שימוש בגופו שאינו לצורך אכילה. - רבי נחמיה סבור שאין לטלטל כלי בשבת אלא לצורך שימושו הרגיל בגופו המותר בשבת אבל לא לשימוש אחר (משנה שבת יז,ד; תוספתא שבת יד,א))<strong>. בזיירא - דו עצר ביה</strong> – במכבש - שהוא (העובד בבית הבד) עוצר (סוחט, לוחץ, כובש) בו (זיתים להוציא מהם שמן)<strong>, ומזורה - דו חבט ביה</strong> – ומחבט - שהוא חובט (מכה, דופק) בו (על הזיתים. - בסורית: מזורא - אַלָּה, מקל ("מחקרים בספרות התלמוד ובלשונות שמיות" א, עמוד 16))<strong>, ובוכנה - דו כתת</strong> (בירושלמי שבת: 'כתיש') <strong>ביה</strong> – ועֱלִי - שהוא כותש בו (את הזיתים) (מקור המימרה בירושלמי שבת יז,ב)<strong>.</strong><br><br><small><strong>תוספתא ביצה</strong> א,יא: מודים שאם קיצב על העלי (אחרי שכבר עשה עליו מלאכתו) שאסור לטלטלו.<br><br><strong>בבלי שבת</strong> קכג,א: ...איתיביה (אביי לרבה): ושווים (בית שמאי ובית הלל מסכימים), שאם קיצב עליו (על העלי) בשר (ביום טוב) שאסור לטלטלו! (הרי שכלי שמלאכתו לאיסור אסור לטלטלו אף לצורך היתר!) - סבר (רבה) לשנויי ליה (לאביי) כרבי נחמיה (שאומר שאין כלי ניטל בשבת אלא לצורך תשמישו המיוחד לו, ולכן אסור לטלטל את העלי). כיוון דשמעה (רבה) להא דאמר רב חיננא בר שלמיא משמיה דרב: הכול (אף החכמים החלוקים על רבי נחמיה) מודים בסיכי, זיארי ומזורי (ביתדות, במכבשים ובמחבטים) דכיוון דקפיד עלייהו (שלא יתקלקלו) - מייחד להו מקום (ומקצה אותם שלא ישתמשו בהם שימושים אחרים, ואף החכמים מודים שאסור לטלטלם ואפילו לצורך גופם), האי (העלי) נמי מייחד ליה מקום.</small><br>• • •
(ג)  <strong>לא יגרד עור ולא ימלחנו ביום טוב</strong>
<br>במשנה שנינו: <strong>"בית שמיי אומרים: אין נותנין את העור</strong> לפני בית הדריסה ולא יגביהנו, אלא אם כן יש עמו בשר. ובית הלל מתירין<strong>".</strong>
<br>מביאים ברייתא: <strong>שוין</strong> – בית שמאי ובית הלל מסכימים, <strong>שלא יגרדנו</strong> – אף בית הלל מודים שאין מגרדים ביום טוב את העור של בהמה שנשחטה מחתיכות הבשר ומהשערות שעליו, שהרי יש כאן אב מלאכה של עיבוד העור, ולא התירו אלא להניחו על גבי הקרקע ובני אדם דורסים עליו אגב הליכתם, שאם לא תתיר לו הוא יימנע מלשחוט משום הפסד העור וימעט בשמחת יום טוב<strong>.</strong><br>
<br>ומציעים שאלה: <strong>מה אנן קיימין?</strong> – [ב]מה אנחנו עומדים (עוסקים)? (באיזה מקרה יש להעמיד את דברי בית שמאי שמותר לטלטל את העור לאחר שהופשט אם יש עימו בשר?) - ומציעים שתי אפשרויות: <strong>אם במחובר לו</strong> – אם מדובר במקרה שנשאר בשר המחובר לעור, <strong>- כגופו הוא</strong> – העור נחשב כחלק מהבשר ומותר לטלטלו<strong>! אם בפרוש</strong> – אם מדובר במקרה שהבשר מופרד מהעור אבל מונח עליו, <strong>- הדא היא דאמר</strong> – זאת היא [המימרה] שאומר <strong>רבי יעקב בר אחא</strong> (אמורא ארץ ישראלי בדור השלישי והרביעי) בשם <strong>חיננא קרתחייה</strong> (כך גם בקטע גניזה. אולי צריך לומר: 'קר<strong>חת</strong>ייה' - יישוב בגולן העליון. ובירושלמי שבת: 'קרתיגנאה' - מקומו של יישוב זה שנוי במחלוקת. - אמורא ארץ ישראלי בדור השני) שאמר <strong>בשם רבי הושעיה</strong> (מגדולי אמוראי ארץ ישראל בדור הראשון)<strong>: דיסיקיא</strong> (שק כפול - שני שקים הקשורים זה בזה שמטעינים על גבי בהמה (מקור המילה ביוונית)) <strong>שיש בתוכה מעות</strong> – שאסור לטלטלה בשבת, <strong>- נותן עליה ככר</strong> (לחם שלם) <strong>ומטלטלה</strong> – מפני שהדיסקיא נעשית כבסיס לדבר שמותר לטלטלו (המימרה ישנה גם בירושלמי שבת טז,א). והוא הדין עור שהופשט, שאם מונח עליו בשר - מותר לטלטלו<strong>!</strong> – יש לדחות את שתי האפשרויות מפני שהדין בשתיהן פשוט ולא היה צריך להיאמר. - אין מציעים תשובה לשאלה.<br>
<br>ומציעים סיפור מעשה המתקשר עם האמור לפניו: <strong>כהדא:</strong> – כמו זאת (כמו המעשה הזה): <strong>אנטיכי</strong> (כלי מתכת מרובע להרתחת מים שיש לו בית קיבול לכלים שסביבם גחלים. נקרא על שם העיר אנטיוכיה) <strong>נפלת על רבי ירמיה</strong> (מגדולי אמוראי ארץ ישראל בדור השלישי והרביעי) <strong>בשובתא</strong> – נפלה על רבי ירמיה בשבת<strong>, וחשבון עליה ורימונה</strong> – וחשבו עליה (על האנטיכי להשתמש בגופה שימוש המותר בשבת) והרימו אותה (מרבי ירמיה, שכן כלי שמלאכתו לאיסור מותר לטלטלו בשבת לכל צורך שימוש בגופו המותר בשבת. - בסיפור זה, כמו במימרה שאמר רבי הושעיה לעיל, הותר לטלטל דבר שאסור לטלטלו באמצעות מחשבה או מעשה הקשורים לדבר זה)<strong>.</strong>
<br>ומעירים: <strong>לא שהלכה כרבי הושעיה</strong> – שאמר לעיל שדיסיקיא שיש בתוכה מעות - נותן עליה כיכר ומטלטלה<strong>, אלא בגין</strong> – בשביל <strong>רבי ירמיה דלא יסכן</strong> – שלא יסכן (את עצמו מחמת כובדה של האנטיכי שנפלה עליו ולא היה יכול לקום. - אין להוכיח מסיפור זה שהלכה כרבי הושעיה, שכן אפשר שרק משום הסכנה חשבו על האנטיכי כדי שיהיה מותר לטלטלה, אבל שלא משום הסכנה לא הותר לטלטל דבר שאסור לטלטלו באמצעות מחשבה או מעשה הקשורים לדבר זה. - אין הכוונה בסיפור זה לסכנת נפשות, שכשיש סכנת נפשות מחללים את השבת בעשיית כל מלאכה כדי להציל וכל שכן שמטלטלים דבר שאסור לטלטלו, אלא הכוונה לצער שדומה לסכנה שהצטער רבי ירמיה (ר"א אזכרי))<strong>.</strong><br><br><small><strong>בבלי שבת</strong> קמב,ב: אמר רבי הושעיא: שכח ארנקי (שיש בתוכו מעות) בחצר - מניח עליה כיכר או תינוק ומטלטלה.<br>אמר רבי יהודה בר שילא אמר רבי אסי: פעם אחת שכחו דיסקיא מלאה מעות בסרטיא / בסטיו, ובאו ושאלו את רבי יוחנן, ואמר להם: הניחו עליה כיכר או תינוק וטלטלוה.</small><br>
<br>ומביאים ברייתא: <strong>שוין</strong> – בית שמאי ובית הלל מסכימים, <strong>שלא ימלחנו</strong> – אף בית הלל מודים שאין מולחים ביום טוב את העור של בהמה שנשחטה לשם עיבודו, שהרי יש כאן אב מלאכה של עיבוד העור<strong>.</strong>
<br>ומציעים ברייתא אחרת: <strong>תני:</strong> – שונה [התנא]: <strong>אבל הוא מולח עליו בשר לצלי</strong> – בית שמאי ובית הלל מודים שמולחים ביום טוב על העור שהופשט בשר לפני צלייתו, שאין מולחים אותו לצלי אלא מעט, כדי ליתן טעם, אף על פי שנופל על העור מעט מלח ונמצא מתעבד מאליו במליחה זו (אבל אינו מולח על העור בשר לפני בישולו, שבשר לבישול בקדירה מולחים אותו הרבה מכל צד, ונופל על העור הרבה מלח)<strong>.</strong>
<br><strong>חברייא</strong> – החברים (קבוצת תלמידי החכמים בבית המדרש) אמרו <strong>בשם רב</strong> (אמורא בבלי בדור הראשון, מגדולי האמוראים)<strong>: מולח הוא אדם</strong> – ביום טוב, <strong>דבר מרובה</strong> – הרבה בשר<strong>, אף על פי שאינו יכול לוכל</strong> (לאכול) <strong>ממנו</strong> – ביום טוב, <strong>אלא דבר ממועט</strong> – מעט בשר (התירו למלוח הרבה בשר ביום טוב, שאם לא כן, לא ישחט ויימנע משמחת יום טוב. - מליחת הבשר מיועדת לשמר את הבשר טרי לימים רבים)<strong>.</strong>
<br><strong>רבי אחא</strong> (אמורא ארץ ישראלי בדור הרביעי) אמר <strong>בשם רב: מולח ומערים, מולח ומערים</strong> – מולח בשר ביום טוב בדרך הערמה, כיצד? <strong>- מלח הכא ומלח הכא, עד דו מלח כוליה</strong> – מולח כאן (בשר במקום אחד של הבהמה שנשחטה), ומולח כאן (בשר במקום אחר של הבהמה שנשחטה, שאומר שאינו רוצה את מה שבמקום האחד אלא את מה שבמקום האחר), עד שהוא מולח את כולו (את בשר כל הבהמה. התירו הערמה זו ביום טוב, שאם לא כן, לא ישחט ויימנע משמחת יום טוב)<strong>.</strong><br><br><small><strong>תוספתא ביצה</strong> א,יא: מודים שאין מולחים עורות ביום טוב, אבל מולחים עליו (על העור) בשר לצלי (אף על פי שהוא מתעבד מאליו).<br><br><strong>בבלי ביצה</strong> יא,א: תנא: ושווים שמולחים עליו בשר לצלי.<br>אמר רב יהודה אמר שמואל: מולח אדם כמה חתיכות (בשר) בבת אחת, אף על פי שאינו צריך אלא לחתיכה אחת. - רב אדא בר אהבה מערים ומלח גרמא גרמא (שהיה מולח עצם אחת, ואחר כך היה אומר שאינו רוצה בזו אלא באחרת, ועל ידי כך היה מולח את כל הבשר שבידו).</small><br>• • •
##### הלכה ז
(א)  <strong>בית שמיי אומרים: אין מוציאין</strong> – ביום טוב, <strong>לא את הקטן</strong> – ילד קטן, <strong>ולא את הלולב ולא את ספר תורה לרשות הרבים</strong> – שלדעת בית שמאי לא הותר להוציא מרשות לרשות ביום טוב אלא דברים שיש בהם צורך אוכל נפש בלבד<strong>. ובית הלל מתירין</strong> – להוציא מרשות לרשות ביום טוב גם דברים שאין בהם צורך אוכל נפש, שהם סוברים, שמתוך שהותרה הוצאה לצורך אכילה הותרה גם שלא לצורך אכילה<strong>.</strong><br>• • •
(ב)  <strong>הוצאה לרשות הרבים ביום טוב</strong>
<br>במשנה שנינו: "בית שמיי אומרים: אין מוציאין לא את הקטן ולא את הלולב ולא את ספר תורה לרשות הרבים. ובית הלל מתירין".
<br>מציעים דיוק מן המשנה: <strong>הא</strong> – אבל <strong>גדול</strong> – שיכול להלך בעצמו, <strong>- אסור</strong> – להוציא אותו מרשות לרשות ביום טוב לפי בית הלל, שמן המשנה משמע שלא התירו להוציא אלא קטן שאינו יכול להלך בעצמו<strong>.</strong>
<br>ומביאים דעה חולקת: <strong>רבי שמואל</strong> (אמורא ארץ ישראלי בדור החמישי) <strong>בריה ד-</strong> – בנו של <strong>רבי יוסה בירבי בון אמר: אפילו גדול - מותר</strong> – להוציא אותו מרשות לרשות ביום טוב לפי בית הלל<strong>.</strong>
<br>ושואלים: <strong>וליידא מילה תנינן</strong> – ולאיזה דבר שנינו, <strong>קטן?</strong> – מה החידוש במשנה שנאמר בה "קטן", אם אפילו גדול מותר?
<br>ומשיבים: <strong>בא להודיעך כוחן של בית שמי</strong>י <strong>עד איכן</strong> (היכן) <strong>היו מחמירין</strong> – מחלוקת בית שמאי ובית הלל הוצגה במקרה של קטן דווקא, אף שהיא קיימת גם במקרה של גדול, כדי להדגיש ולהבליט את שיטתם של בית שמאי, שהם אוסרים להוציא אפילו קטן<strong>.</strong><br>
<br>ומספרים: <strong>שמואל</strong> (מגדולי אמוראי בבל בדור הראשון) <strong>מיטען מערס לערס</strong> – שמואל נטען (נישא) משכונה (אחת) לשכונה (אחרת, שהיו בני אדם נושאים אותו, אף שהיה גדול. - המילה 'ערס' במשמעות 'שכונה' היא רק בארמית הבבלית. נראה שהירושלמי שנקט 'ערס' שימר את הלשון המקורית של הסיפור הבבלי הזה)<strong>.</strong>
<br><strong>אמר רבי זעורה</strong> (רבי זירא, מגדולי אמוראי ארץ ישראל בדור השלישי) <strong>קומי</strong> – לפני <strong>רבי יסא</strong> (רבי אסי, אמורא ארץ ישראלי בדור השלישי)<strong>: נֹאמר</strong> (בקטע גניזה: 'נימר' - נֹאמר) <strong>דהוה אסתניס</strong> – שהיה איסתניס (בלי כוח, חלוש (מקור המילה ביוונית))<strong>!</strong> – אולי היו נושאים את שמואל משום שלא היה יכול להלך בעצמו! <strong>אמר ליה:</strong> – אמר לו (רבי יסא לרבי זעורה): <strong>ברי הוה מיני ומינך</strong> – בריא היה ממני וממך (שמואל היה חזק יותר משנינו, והיה יכול להלך בעצמו. - אפשר ששמואל לא הילך בעצמו כדי לשמר את כוחו לעת זקנותו, כמסופר להלן על רבי אבהו)<strong>.</strong><br>
<br>ומציעים ברייתא: <strong>תני:</strong> – שונה [התנא]: <strong>רבי ישמעאל בירבי [יוסה]</strong> (הושלם על פי קטע גניזה) (תנא בדור החמישי, בנו של התנא רבי יוסי) <strong>אומר: אבנים שישבנו עליהן בנערותינו עשו עמנו מלחמה בזקנותינו</strong> – בנערותם הסתגפו וישבו על אבנים, והתנקמה בהם אותה ההסתגפות בזקנותם, שכשהזקינו היו חלושים ביותר<strong>.</strong><br>
<br>ומספרים: <strong>רבי יונה</strong> (מגדולי אמוראי ארץ ישראל בדור הרביעי) <strong>מפקד לחברייא</strong> – רבי יונה היה מצווה את החברים (קבוצת תלמידי החכמים בבית המדרש)<strong>: לא תיתבון לכון על מסטובייתה</strong> (במסירה שלפנינו הוסיף מגיה 'ברייתא', כנראה על פי הסיפור הבא, ואינו בקטע גניזה ובכתב יד אשכנזי) <strong>דסדרה דבר עולא דאינון צנינין</strong> (צריך לומר כמו בקטע גניזה: 'דאינין צנינן', כי 'מסטובייתה' הוא לשון נקבה) – לא תשבו לכם על הספסלים של בית המדרש של בר עולא (ספסלי אבן שהיו בנויים מחוץ לבניין בית המדרש), (בגלל) שהם קרים (וקשים לגוף. ולא היה נזק באותה ישיבה באותה שעה, אלא שתחליש אותם לקראת ימי הזקנה. - הסידרא הזה נבנה מתרומתו של עשיר אחד ממשפחת בר עולא ("בר אילן" ל-לא, "מסביב ל'סידרא'", עמוד 368))<strong>.</strong><br>
<br>ומספרים עוד: <strong>רב</strong> (אמורא בבלי בדור הראשון, מגדולי האמוראים) <strong>מפקד לתלמידוי</strong> – רב היה מצווה את תלמידיו<strong>: לא תיתבון לכון על טבלה</strong> (בקטע גניזה ובכתב יד אשכנזי: 'טבלתה', וצריך לומר: 'טבלייתה') <strong>ברייתא דסדרא דאסי דאינון צנינין</strong> (צריך לומר כמו בקטע גניזה: 'דאינין צנינן', כי 'טבלייתה' הוא לשון נקבה) – לא תשבו לכם על הטבלות (הלוחות של אבן) החיצונות של בית המדרש של אסי, (בגלל) שהן קרות (אסי זה היה הנדיב שהקים את הסידרא הזה, או שתרם לו במידה משמעותית ("בר אילן" ל-לא, "מסביב ל'סידרא'", עמוד 369))<strong>.</strong><br>
<br>ומספרים: <strong>רבי אבהו</strong> (אמורא ארץ ישראלי בדור השלישי) <strong>הוה נח</strong>י<strong>ת מסחי בהדין דימוסין דטיבריה</strong> – רבי אבהו היה יורד לרחוץ במרחץ הציבורי הזה של טבריה<strong>, והוה מיסתמיך על תרין גותיין</strong> – והיה נשען על שני גותים (שני עבדים גותיים. הגותיים הם בני שבט גרמאני שפלש לתחומי האימפריה הרומית)<strong>. שרעון וזקפון, שרעון וזקפון</strong> – החליקו וזקף אותם, החליקו וזקף אותם (כל פעם שהם נפלו, הוא הרים אותם)<strong>. אמרון ליה:</strong> – אמרו לו (הרואים לרבי אבהו): <strong>מהו הכין?</strong> – מהו כך? (מה פשר הדבר התמוה הזה? אם כוחך גדול כל כך, מפני מה אתה נשען על שני גותים ואינך מהלך בעצמך?) <strong>אמר לון:</strong> – אמר להם (רבי אבהו): <strong>שימרתי כוחי לזיקנותי</strong> – אני נשען על שני גותים ואיני מוציא את כוחי עתה להלך בעצמי כדי לשמר את כוחי לעת זקנותי, שחייבים לשמור על הכוח ולא לנצלו הרבה בנערותנו כדי שיישמר לעת זקנותנו<strong>.</strong><br><br><small><strong>בראשית רבה</strong> כי"ו פרשה צז: אמר רבי ישמעאל בירבי יוסי: אבנים שישבנו עליהם בנערותינו עשו עימנו מלחמה בזקנותינו.<br>רבי יוסי הווה מפקד לחברייה: לא תהוון יתבין על מיסטובייתה דסדרא דבר עולה בסיתווא (בחורף) דהינין צנינן סגין.<br>רבי אבהוא נחת למיסחי והווה מסתמך על תרין גונתיין, חד מן ימיניה וחד מן שמליה. אתון למשרע וזקפון. אמרון ליה: רבי, כל הדין חיילה אית בך ואת צריך לאילין? אמר להם: ואין אנו מניחים לנו כלום לזקנותינו?<br><br><strong>בבלי כתובות</strong> סב,א (תרגום): רבי אבהו היה עומד בבית המרחץ. היו סומכים אותו שני עבדים. נפחת בית המרחץ מתחתיו. הזדמן לו עמוד, עלה והעלה אותם.<br>רבי יוחנן היה עולה במדרגות. היו סומכים אותו רבי אמי ורבי אסי. נפחתו המדרגות מתחתיו, עלה והעלה אותם. אמרו לו חכמים: וכי מאחר שכך הוא (שאתה חזק כל כך), למה לו למר לסמוך אותו? אמר להם: אם כן, מה אניח לעת זקנה?</small><br>
<br>ומספרים: <strong>רב חונה</strong> (רב הונא, גדול אמוראי בבל בדור השני) <strong>לא נחת לבית וועדא</strong> – רב חונה לא ירד (ביום טוב) לבית הוועד (לבית המדרש של החכמים, לפי שלא היה יכול להלך בעצמו)<strong>.</strong>
<br>ומציעים קושיה על מעשה אמורא: <strong>רב קטינה</strong> (אמורא בבלי בדור השני) <strong>שאיל</strong> (בקטע גניזה ובכתב יד אשכנזי: 'שאל') – שאל (הקשה)<strong>: לא כן תני:</strong> – (וכי) לא כך שונה [התנא]: <strong>מטלטלין את האיסתניסין</strong> – נושאים אותם מרשות לרשות ביום טוב, לפי שדרכם כך בחול<strong>?!</strong> (בתמיהה) – ומדוע לא נשאו את רב חונה שהיה איסתניס לבית הוועד? (הקושיה לא ניתרצה)
(ג)  ומספרים: <strong>רב חונה הורי ל[איתתיה ד]ריש גלותא</strong> (הושלם על פי כתב יד אשכנזי, וכן הוא ברבנו חננאל, ב"עיטור" וב"אור זרוע", ולא כבמסירה שלפנינו ובקטע גניזה) – רב חונה הורה לאשתו של ראש הגולה (בבבל), <strong>לצאת בכסא</strong> – התיר לה לצאת לרשות הרבים בכיסא ביום טוב, שיהיו נושאים אותה בכיסא ברשות הרבים (הוראה נוספת של רב חונה לאשתו של ראש הגולה בעניין יציאה לרשות הרבים בשבת יש בירושלמי שבת ו,א. - אפשר שהגרסה בכתב יד אשכנזי היא אשגרה מהמסופר בירושלמי שבת, והגרסה הנכונה כאן היא 'הורי לריש גלותא' כבמסירה שלפנינו ובקטע גניזה. - אף שרב חונה התיר לאחרים לצאת בכיסא, לא התיר לעצמו לצאת בכיסא, משום שהחמיר על עצמו)<strong>.</strong>
<br>ומציעים קושיה על מעשה אמורא: <strong>רב חסדא</strong> (מגדולי אמוראי בבל בדור השני והשלישי) <strong>בעי</strong> – שואל (מקשה)<strong>: לא כן תני:</strong> – (וכי) לא כך שונה [התנא]: <strong>אין יוצאין בכסא, אחד אנשים ואחד נשים</strong> – גם אנשים וגם נשים אסורים לצאת לרשות הרבים בכיסא ביום טוב<strong>?!</strong> (בתמיהה) <strong>אפילו תלמיד חכמים</strong> (תלמיד של חכמים) <strong>אינו טועה בדבר הזה, ורב חונה טעי</strong> – טעה<strong>?!</strong> – איך ייתכן שרב חונה, שהיה חכם גדול, טעה בהוראתו והתיר דבר האסור? (הקושיה לא ניתרצה. - אפשר לתרץ, שרב חונה התיר לראש הגולה או לאשתו בכיסא, מפני שהרבים צריכים לו או לה, כמו שאמרו להלן, וכמו שסיפרו בבבלי ביצה כה,ב שרב נחמן התיר לילתא אשתו שהיתה בת ראש הגולה לצאת על אלונקה, וכתבו בעלי התוספות שם שטעם ההיתר הוא מפני שהרבים צריכים לה (ר"א אזכרי))<br><br><small><strong>תוספתא ביצה</strong> ג,יז: אין יוצאים בכיסא, אחד האנשים ואחד הנשים.</small><br>
<br>ומספרים: <strong>רבי ירמיה</strong> (מגדולי אמוראי ארץ ישראל בדור השלישי והרביעי) <strong>הורי לבר גירונטי אסיא מיטענה בסדינא מיעול מבקרא ביישייא בשובתא</strong> – הורה (פסק הלכה) לבר גירונטי הרופא להיטען (להינשא) בסדין (שיהיו בני אדם נושאים אותו בסדין, כדי) להיכנס לבקר חולים בשבת (טעם ההיתר הוא מפני שהרבים צריכים לו, כמו שאמרו להלן)<strong>.</strong><br>
<br>ומספרים עוד: <strong>מיישא</strong> (אמורא ארץ ישראלי בדור השלישי) <strong>בר בריה ד-</strong> – בן בנו של <strong>רבי יהושע בן לוי</strong> (אמורא ארץ ישראלי בדור הראשון) <strong>מיטען בסדינא מיעול מידרוש בציבורא</strong> (בקטע גניזה: 'לציבורה') <strong>בשובתא</strong> – מיישא נטען (נישא) בסדין (שהיו בני אדם נושאים אותו בסדין, כדי) להיכנס לדרוש בציבור בשבת<strong>.</strong>
<br><strong>אמר רבי זריקן</strong> (רבי זריקא, אמורא ארץ ישראלי בדור השלישי) <strong>לרבי זעורה</strong> (רבי זירא, מגדולי אמוראי ארץ ישראל בדור השלישי)<strong>: כד תיעול לדרומא את שאיל לה</strong> – כאשר תיכנס לדרום (לוד וסביבתה) אתה שואל אותה (את השאלה האם מותר לחכם להינשא בסדין בשבת כשהרבים צריכים לו. - מקומם של מיישא ושל רבי יהושע בן לוי היה לוד)<strong>. אשתאלת</strong> – נשאלה (השאלה הזו) <strong>לרבי סימון</strong> (רבי שמעון בן פזי, אמורא ארץ ישראלי בדור השני והשלישי. מקומו היה לוד)<strong>. אמר לון</strong> – אמר להם <strong>רבי סימון בשם רבי יהושע בן לוי: לא סוף דבר שצורך לרבים בו</strong> – מותר לחכם להינשא בסדין בשבת לאו דווקא כשווודאי יש צורך לרבים בחכם, כגון שיש צורך לרבים שהחכם ידרוש לפניהם<strong>, אלא שמא יִצָּרְכוּ לו הרבים</strong> – מותר לחכם להינשא בסדין בשבת למקום שבו הרבים מצויים אף כשספק אם יש צורך לרבים בחכם, כגון שמא יצטרכו הרבים שהחכם יורה להם הלכה<strong>.</strong><br><br><small><strong>בבלי ביצה</strong> כה,ב: תנו רבנן: אין יוצאים (ביום טוב) בכיסא (הנישא על ידי בני אדם), אחד האיש ואחד האישה.<br>איני?! (כן הוא?!) והא שלח רבי יעקב בר אידי: זקן (חכם) אחד היה בשכונתנו והיו מוציאים אותו בגלונדקי שלו (כיסא שנושאים בו אדם), ובאו ושאלו את רבי יהושע בן לוי, ואמר להם: אם רבים צריכים לו - מותר. וסמכו רבותינו על דברי אחי שקיא, שאמר: אני הוצאתי (בכיסא) את רב הונא מהיני לשילי ומשילי להיני. ואמר רב שמן בר אבא: אני הוצאתי (בכיסא) את מר שמואל משמש לצל ומצל לשמש (הרי שמוכח שמותר לצאת בכיסא!).<br>הא אמרינן: אם היו רבים צריכים לו - מותר (אבל מי שאין הרבים צריכים לו - לא ייצא).</small><br>
<br>השאלה שנשאלה והתשובה של רבי יהושע בן לוי ישנן בשני התלמודים.
<br>בבבלי סיפרו שרב הונא יצא בכיסא, שלא כמו בירושלמי.
<br>בבבלי סיפרו ששמואל יצא בכיסא, כמו בירושלמי.<br>
<br>ומציעים סיפור המתקשר לאמור לפני כן: <strong>דלמא:</strong> – מעשה: <strong>רבי ליעזר</strong> (בנו של האמורא רבי יוסה) <strong>ורבי אבא מרי ורבי מתניה</strong> (אמוראים ארץ ישראלים בדור החמישי) <strong>הורי</strong> (צריך לומר כמו בקטע גניזה: '<strong>הורון</strong>') <strong>[לְמֵיפֵי]</strong> (הושלם על פי קטע גניזה, וכן הוא בראב"ד וב"אגור") <strong>פיתא לארסקינס בשובתא</strong> – הורו לאפות לחם לאורסיקינוס בשבת (בשביל צבאו. - אורסיקינוס היה מצביא רומי שנשלח על ידי גאלוס, שליט מזרח האימפריה הרומית, לדכא את מרד יהודי ארץ ישראל בשלטון הרומי בשנים 351-352 לספירה)<strong>, שמא יצרכו לו הרבים</strong> – שמא אף הרבים יצטרכו לאכול מהלחם שיאפו ('בשובתא' לא הובא בראב"ד וב"אגור", ונראה כי אשגרה היא מלעיל, וביום טוב דברים אמורים. עיין בבלי ביצה כא,א ("מבואות לספרות האמוראים", עמוד 274, הערה 7). ואפשר שהיא אשגרה מהסיפור הדומה בירושלמי שביעית וסנהדרין, ראה להלן. - מעשה זה מובא כאן מפני שהנימוק להוראה זו - "שמא יצרכו לו הרבים" - הוא גם הנימוק להיתר להוציא חכם בסדין כאמור לעיל)<strong>.</strong><br><br><small><strong>ירושלמי שביעית</strong> ד,ב <strong>וסנהדרין</strong> ג,ג (תרגום): רבי יונה ורבי יוסה הורו לאפות לאורסיקינוס בשבת. - לא התכוון (אורסיקינוס) לשמד אותם (להעביר את ישראל על המצוות) אלא התכוון לאכול פת חמה.</small><br>
<br>לפי המסורת בירושלמי שביעית וסנהדרין, אורסיקינוס עצמו ביקש שיאפו לו לחם בשבת. אולם לפי המסורת בירושלמי כאן, לא אורסיקינוס הוא שתבע לחם טרי בשבת, אלא חכמים הם שהורו לעשות כן.
<br>המסורת בירושלמי שביעית וסנהדרין מספרת על מאורע שהיה בסוף הדור הרביעי לאמוראי ארץ ישראל, בשנים של דיכוי המרד. והמסורת כאן מספרת על מאורע אחר שהיה בתחילת הדור החמישי לאמוראי ארץ ישראל, כמה שנים לאחר דיכוי המרד (וכן כתב ב"מבואות לספרות האמוראים", עמוד 274).<br><br><small><strong>בבלי ביצה</strong> כא,א (תרגום): בעו מיניה מרב הונא: אותם בני הכפרים שהטילו עליהם קמח של בני החיל (לספק לחם לחיילים), מהו לאפותו ביום טוב? אמר להם: רואים אנו, אם נותנים פת (מהמכסה שהוקצבה לחיילים) לתינוק (מישראל) ואין מקפידים (החיילים) - כל אחת ואחת (מהכיכרות) ראויה לתינוק ומותר (לאפות), ואם לא - אסור (שאסור לאפות ביום טוב עבור גויים).</small>
(ד)  ומציעים ברייתא: <strong>תני:</strong> – שונה [התנא]: <strong>ולא את המפתח</strong> – אסור לאדם להוציא את המפתח שבידו לרשות הרבים ביום טוב<strong>.</strong> ו<strong>בית הלל מתירין</strong> – מותר לאדם להוציא את המפתח שבידו (במשנה נמנו שלושה דברים שנחלקו בית שמאי ובית הלל בהוצאתם לרשות הרבים ביום טוב, והברייתא מוסיפה דבר רביעי שנחלקו בהוצאתו)<strong>.</strong>
<br>ומצמצמים את תחולת הקביעה של בית הלל בברייתא: <strong>ואמר רב הושעיה</strong> (אמורא בדור השלישי) <strong>בר רב יצחק</strong> (אין חכם כזה ידוע במקום אחר. וצריך לומר כמו בקטע גניזה: '<strong>בשם רבי יצחק</strong>') (נפחא, אמורא ארץ ישראלי בדור השני והשלישי)<strong>: הדא דאת אמר</strong> – זאת שאתה אומר (דבר זה שאתה אומר, שמותר לאדם להוציא את המפתח שבידו), <strong>- במפתח של אוכלין</strong> – במקרה של מפתח של תיבה שיש בתוכה אוכלים (והוא הדין מפתח של תיבה שיש בתוכה כלים שיש לו צורך בהם היום (רשב"א ור"ן))<strong>, אבל במפתח של כלים</strong> – במקרה של מפתח של תיבה שיש בתוכה כלים שאין לו צורך בהם היום (רשב"א ור"ן) <strong>- לא בדא</strong> – לא בזאת (לא בדין זה, שהדין שחל במקרה זה הוא שאסור לאדם להוציא את המפתח שבידו)<strong>.</strong>
<br>ומציעים קושיה: <strong>והא רבי אבהו</strong> (אמורא ארץ ישראלי בדור השלישי) <strong>יתיב ומְתַנֵּי ומפתחא דפלמנטרין</strong> (נראה שצריך לומר: 'דדיפלומטרין') <strong>בידיה</strong> – והרי רבי אבהו היה יושב ומשנן (לומד לעצמו) והמפתח של תיבת התכשיטים הכפולה היה בידו<strong>!</strong> – הרי שמותר לאדם להוציא כל מפתח שהוא לרשות הרבים! (מקור המילה 'דיפלומטרין' ביוונית ובלטינית: ארגז כפול)
<br>ומתרצים את הקושיה: <strong>פילפלין הוה ליה בגווה</strong> (בקטע גניזה ובכתב יד אשכנזי: 'בגויה') – פלפלים (הפלפל השחור שפירותיו המיובשים והטחונים משמשים כתבלין) היה לו (לרבי אבהו) בתוכה (בתוך התיבה, שהוא צורך אוכל נפש, והרי הוא כמפתח של אוכלים. - רבי אבהו החזיק בתיבה זו פלפלים, מפני שהיו תבלין יקר ביותר)<strong>.</strong><br><br><small><strong>תוספתא ביצה</strong> א,יא: יוצא אדם במפתח שבאצבעו לרשות הרבים, ואינו חושש (אבל במפתחות התלויים בחגורה על גופו אסור, משום שהוא דרך חול).</small><br>• • •
##### הלכה ח
(א)  <big><strong>משנה</strong></big><br><strong>בית שמיי אומרים: אין מוליכין חלה</strong> – שהופרשה מן העיסה לכוהן, <strong>ומתנות</strong> – הזרוע והלחיים והקיבה של בהמה שנשחטה, <strong>לכהן ביום טוב, בין שהורמו</strong> – שהופרשו, <strong>מאמש</strong> – מאתמול, בערב יום טוב, <strong>ובין שהורמו מהיום</strong> – ביום טוב<strong>. ובית הלל מתירין</strong> – להוליך מתנות לכוהן ביום טוב<strong>.</strong>
<br><strong>אמרו בית שמיי</strong> – לבית הלל<strong>: גזירה שווה</strong> – לשון זה כאן משמעו: השוואת דברים שווים (ראה "יוונית ויוונות בארץ ישראל", עמוד 195), או פירושו: חוק שווה ("תוספתא כפשוטה", מועד ג, עמוד 931)<strong>: חלה ומתנות מתנה לכהן, ותרומה מתנה לכהן</strong> – חלה ומתנות ותרומה שווים שיש בהם מצוות נתינה לכוהן<strong>; כשם שאין מוליכין את התרומה</strong> – לכוהן ביום טוב<strong>, כך לא יוליכו את המתנות</strong> – לכוהן ביום טוב<strong>.</strong>
<br><strong>אמרו להן בית הלל: לא</strong> – אין להשוות מתנות לתרומה<strong>, אם אמרתם בתרומה</strong> – שאין מוליכים אותה לכוהן ביום טוב, מפני <strong>שאינו זכיי בהרמתה</strong> – שאסור להפריש תרומה מן הפירות ביום טוב (משנה להלן ה,ב), לפי שהפירות טבל והוא מתקן אותם לאכילה<strong>, תאמרו במתנות</strong> – תאסרו להוליך אותן לכוהן ביום טוב, <strong>שהוא זכיי בהרמתן</strong> – שמותר להפריש מתנות מהבהמה ביום טוב, שהרי אין כאן טבל, ומקומן ניכר, והרמתן היא הפרדה בעלמא<strong>?</strong> – ומאחר שהותר להפרישן, הותר גם להוליכן לכוהן.
(ב)  <big><strong>תלמוד</strong></big><br>בכתב יד אשכנזי נוספה כאן סוגיה, שיש לה מקבילה בירושלמי דמאי ד,ד ומזכירה במפורש את משנת ביצה כאן, ואינה נמצאת בירושלמי כאן במסירה שלפנינו ובקטע גניזה (ראה "שרידי ירושלמי - כת"י אשכנזי", "קבץ על יד" יב, עמוד 13).<br>
<br><strong>הולכת מתנות לכוהן ביום טוב</strong>
<br>במשנה שנינו: "בית שמיי אומרים: אין מוליכין חלה ומתנות לכהן ביום טוב, בין שהורמו מאמש ובין שהורמו מהיום. ובית הלל מתירין".
<br>מציעים ברייתא: <strong>תני:</strong> – שונה [התנא]: <strong>אמר רבי יודה</strong> (בר אלעאי, מגדולי התנאים בדור הרביעי) – רבי יהודה אינו אלא מפרש, ואינו חולק על משנתנו<strong>: לא נחלקו בית שמי</strong>י <strong>ובית הלל, שמוליכין את המתנות</strong> – הזרוע והלחיים והקיבה של בהמה שנשחטה, <strong>שהורמו ביום טוב</strong> – שכיוון שנשחטה הבהמה ביום טוב ולא היה אפשר להפריש את המתנות מערב יום טוב, אפילו בית שמאי מודים שמוליכים אותן ביום טוב<strong>, ואת המתנות שהורמו מערב יום טוב עם המתנות שהורמו ביום טוב</strong> – אפילו מותר לצרף מתנות מבהמה שנשחטה מערב יום טוב והופרשו מערב יום טוב עם מתנות מבהמה שנשחטה ביום טוב והופרשו ביום טוב ולהוליכן יחד ביום טוב<strong>. על מה נחלקו</strong> – בית שמאי ובית הלל<strong>? על המתנות שהורמו מערב יום טוב לעצמן, שבית שמי</strong>י <strong>אוסרין, ובית הלל מתירין</strong> – בית שמאי אוסרים להוליך מתנות שהופרשו מבהמה שנשחטה מערב יום טוב, בין שהופרשו מערב יום טוב ובין שהופרשו ביום טוב, שהואיל וכבר ידע מערב יום טוב שצריך ליתנן לכוהן, היה צריך להוליך אותן מערב יום טוב. ובית הלל מתירים להוליך מתנות אפילו הופרשו מערב יום טוב, שהרי מותר להפרישן גם ביום טוב, שמקומן ניכר ואינו אלא כמפריד בעלמא, ואין כאן משום מקדיש, שהרי הן מותרות לזרים ("תוספתא כפשוטה", מועד ג, עמוד 930)<strong>.</strong><br><br><small><strong>תוספתא ביצה</strong> א,יב: אמר רבי יהודה: מודים בית שמיי ובית הלל שמוליכים את המתנות שהורמו מערב יום טוב עם המתנות שהורמו ביום טוב. על מה נחלקו? על המתנות שהורמו מערב יום טוב בפני עצמן, שבית שמיי אוסרים, ובית הלל מתירים.</small>
(ג)  במשנה שנינו: "אמרו להן בית הלל: לא, אם אמרתם בתרומה שאינו זכיי בהרמתה, תאמרו במתנות שהוא זכיי בהרמתן?".
<br>מציעים קושיה: <strong>וקשיא על דבית הלל!</strong> – וקשה [הדבר] על [דעתם] של בית הלל! <strong>תרומה אינו זכאי בהרמתה?!</strong> (בתמיהה) – וכי אסור להפריש תרומה מן הטבל ביום טוב?! <strong>הגע עצמך</strong> – שער בנפשך, <strong>שיש עליה תניי</strong> (תנאי)<strong>!</strong> – הרי במקרה של טבל שהתנה עליו מערב יום טוב, הוא רשאי להפריש ממנו תרומה ביום טוב! (בירושלמי דמאי ז,ד ושבת יח,א אמרו: "אדם עומד מערב שבת ואומר: הרי זו תרומה למחר". הרי שאפשר להפריש תרומה בשבת או ביום טוב אם אופן ההפרשה הותנה מאתמול)
<br>ומתרצים את הקושיה: <strong>זו מפני זו</strong> – גזרו חכמים בדבר זה (במקרה של טבל שהתנה עליו מערב יום טוב) מפני דבר זה (מקרה של טבל שלא התנה עליו מערב יום טוב, משום שלא חילקו חכמים, ולכן התקינו שבכל המקרים אסור להוליך תרומה לכוהן ביום טוב)<strong>.</strong><br>
<br>ומציעים קושיה: <strong>ולמה [לא]</strong> (הושלם על פי כתב יד אשכנזי) <strong>תנינן</strong> – ולמה לא שנינו <strong>חלה?</strong> – למה לא שנה התנא של המשנה "חלה", שלכאורה היה ראוי להזכיר אותה במשנה? (גרסת כתב יד ליידן 'ולמה תנינן' מקוימת על ידי קטע גניזה, אולם ברור מצד העניין שצריך לומר 'ולמה לא תנינן', וכן הוא בכתב יד אשכנזי ("הטרמינולוגיה של הירושלמי", עמוד 364, הערה 450). - 'ולמה <strong>לא</strong> תנינן' היה בירושלמי לפני רשב"א בחידושיו, ועל משנתנו נאמרו דברים אלה ולא גרסו בה "חלה". ולשון משנתנו מוכיח שלא היה במשנתנו "חלה" בעיקר המשנה, שהרי אחר כך לא נזכרה חלה כלל. ובתוספתא ביצה א,יב אין "חלה" ("מבוא לנוסח המשנה", עמוד 955). - חידושי רשב"א ביצה יב,ב: "וכולהו תנאי לא הזכירו אלא מתנות, דהיינו זרוע ולחיים וקיבה, הא חלה כלל כלל לא... וכן מצאתי בירושלמי")
<br>ומתרצים את הקושיה: <strong>מפני חלה שהורמה ביום טוב</strong> – מפני שיש חלה שהורמה ביום טוב שאסור להוליכה, שהלש עיסה מערב יום טוב - אסור להפריש חלתה ביום טוב, ואם עבר והפרישה - אסור להוליכה לכוהן. אבל מתנות, אפילו נשחטה הבהמה מערב יום טוב - מותר להפריש את המתנות ביום טוב ומותר להוליכן ("גליון אפרים")<strong>.</strong><br>
<br>כאן התחלת מקבילה בירושלמי פסחים ג,ג.
<br>ומציעים ברייתא המסייעת לאמור לפני כן: <strong>כהדא דתני:</strong> – כמו [הברייתא] הזאת ששונה [התנא]: <strong>הלש עיסה</strong> – גלגל וכבש בצק, <strong>ביום טוב - מפריש חלתה ביום טוב</strong> – כיוון שלא היה אפשר לו להפרישה מערב יום טוב, שהמפריש חלתו קמח - אינה חלה, ואין לומר שילוש מערב יום טוב, שהרי לישה מותרת ביום טוב משום שהיא צורך אוכל נפש<strong>. לשה</strong> – הלש את העיסה, <strong>מערב יום טוב ושכח להפריש חלתה - אסור לטלטלה</strong> – את העיסה ביום טוב, שטבל אסור בטלטול<strong>, ואין צריך</strong> (בקטע גניזה ובכתב יד אשכנזי ובמקבילה: 'צורך') <strong>לומר ליטול ממנה</strong> – בוודאי ובוודאי שאסור להפריש את חלתה ביום טוב, משום שנראה כמתקן. - הדין הנזכר בתירוץ לעיל הוא הדין שבברייתא<strong>.</strong><br>
<br>ושואלים: <strong>עירס?</strong> – אם בלל קמח במים ועירבם לעיסה מערב יום טוב ולא לש אותה, האם מותר להפריש את חלתה ביום טוב לאחר לישתה? ("עירס" הוא השלב הראשון בהתקנת עיסה, ו"לש" הוא השלב השני)
<br>ומשיבים בהצעת דיוק מלשון הברייתא: <strong>לא אמר אלא לש</strong> – הדין שבברייתא חל רק במקרה שכבר גמר את לישת העיסה מערב יום טוב, וצריך היה להפריש חלה מיד, ומכיוון שלא הפריש מערב יום טוב, אסור לו להפריש ביום טוב<strong>, אבל</strong> (בקטע גניזה ובכתב יד אשכנזי ובמקבילה: 'הא') <strong>עירס - לא</strong> – במקרה שעדיין לא גמר את הלישה מערב יום טוב, הואיל והוא גומר את הלישה ביום טוב, הוא מפריש את חלתה ביום טוב<strong>.</strong>
<br>ודוחים את הדיוק בהצעת פרשנות לברייתא המבוססת על אוקימתא: <strong>אמר רבי שמואל</strong> (אמורא ארץ ישראלי בדור הרביעי) <strong>אחוי ד-</strong> – אחיו של <strong>רבי ברכיה: תיפתר</strong> – תתפרש (הברייתא שאמרה לש), <strong>בעיסה טמיאה שאינו מפריש חלתה אלא בסוף</strong> – במקרה של עיסה טמאה שדינה שמפריש את חלתה כשגמר את הלישה ולא כשעירס. אבל במקרה של עיסה טהורה שדינה שמפריש את חלתה כשעירס ולא כשגמר את הלישה, כמימרה שלהלן, אף אם עירס מערב יום טוב ולא הפריש את חלתה - אסור להפריש את חלתה ביום טוב<strong>.</strong>
<br><strong>אמר רבי יוסה בירבי בון</strong> (מגדולי אמוראי ארץ ישראל בדור החמישי)<strong>: בדין היה</strong> – כך היה ראוי להיות (דין - שורת הדין), <strong>בעיסה טהורה שלא יפריש חלתה אלא בסוף</strong> – כשגמר את הלישה<strong>. תקנה תיקנו</strong> – החכמים, <strong>בה שיפרישנה תחילה</strong> (בכתב יד אשכנזי: 'בתחילה') – כשעירס<strong>, שלא תיטמא העיסה</strong> – אם יפריש חלתה בסוף, יש לחשוש שמא תיטמא העיסה בשעת הלישה והחלה שתופרש תהיה טמאה, ולכן תיקנו שיפריש בתחילה, כדי שהחלה שתופרש תהיה טהורה<strong>.</strong><br><br><small><strong>תוספתא ביצה</strong> א,יד: הלש עיסה ביום טוב, בין טמאה בין טהורה - מותר לטלטלה ומותר להפריש ממנה חלה. לשה מערב יום טוב ושכח ולא הפריש - אסור לטלטלה ואסור להפריש ממנה חלה.</small><br>
<br>הירושלמי לא גרס בברייתא זו ״בין טמאה בין טהורה״, וכן מוכח מהסוגיה עצמה ("תוספתא כפשוטה").<br><br><small><strong>בבלי ביצה</strong> ט,א: אמר רבא / רבה: גלגל עיסה מערב יום טוב - מפריש ממנה חלתה ביום טוב. אבוה דשמואל אמר: אפילו גלגל עיסה מערב יום טוב - אין מפריש ממנה חלתה ביום טוב.</small><br>
<br>גלגל בבבלי = "עירס" בירושלמי - השלב הראשון בהתקנת עיסה.
<br>בבבלי לא חילקו בין עיסה טהורה לבין עיסה טמאה, שלא כבירושלמי.<br>
<br>המשנה פסחים ג,ג דנה בהפרשת חלה בפסח מעיסה שנטמאה. עיסה שנטמאה אי אפשר לאפות את החלה שמפרישים מהעיסה, לפי שחלה טמאה אסורה באכילה גם לכוהן וגם לישראל, וכל שאסור באכילה אסור לאפותו ביום טוב, וגם אי אפשר לשרוף את החלה, לפי שאין שורפים קודשים ביום טוב, ואם יניח את החלה כמות שהיא - תחמיץ ויעבור על בל ייראה ובל יימצא. תנאים נחלקו במשנה כיצד נוהגים בפסח בעיסה שנטמאה.
<br><small><strong>משנה פסחים</strong> ג,ג: כיצד מפרישים חלה בטומאה ביום טוב?<br>רבי אליעזר אומר: לא תקרא לה שֵׁם עד שתיאפה (לא תפריש את החלה עד לאחר האפייה, ומותר לאפות את העיסה כולה כדי לאוכלה ביום טוב, לפי שעדיין אין יודעים מהו החלק ממנה שיופרש לחלה שלא יהיה ראוי לאכילה, ואחר האפייה מפרישה את החלה ולערב שורפתה).<br>רבי יהודה בן בתירא אומר: תטיל בצונן (תפריש חלה מן העיסה, ותטיל אותה במים קרים כדי שלא תחמיץ).<br>אמר רבי יהושע: לא זה (חלה שהופרשה ביום טוב מעיסה טמאה והחמיצה) הוא חמץ שמוזהרים עליו בבל ייראה ובבל יימצא (כי מוטב לעבור על בל ייראה ובל יימצא ב'שב ואל תעשה' כשהוא מניח את החלה כמות שהיא להחמיץ מאשר לעבור על איסור עשיית מלאכה ביום טוב ב'קום ועשה' כשהוא עושה בידו ואופה את העיסה (תוספתא וירושלמי)), אלא מפרשתה (את החלה ביום טוב) ומנחתה עד הערב (עד למוצאי יום טוב), ואם החמיצה - החמיצה.</small>
<br>מציעים פרשנות מצמצמת למשנה: <strong>מתניתא</strong> – המשנה, <strong>- ביום טוב של</strong> ה<strong>פסח</strong> – יש להעמיד את משנת פסחים במקרה של יום טוב של חג הפסח, שאי אפשר להפריש ביום טוב את החלה מהעיסה שנטמאה ולהניח אותה עד למוצאי יום טוב ולשרוף אותה, שמא תחמיץ ויעבור עליה בבל ייראה ובבל יימצא<strong>, אבל</strong> (במקבילה: 'הא') <strong>בעצרת ובחג</strong> – במקרה של יום טוב של חג השבועות ושל חג הסוכות, <strong>- מותר</strong> – להפריש ביום טוב את החלה מהעיסה שנטמאה ומניחים אותה עד למוצאי יום טוב ושורפים אותה, שכן ביום טוב של העצרת ושל החג אין חשש חימוץ<strong>.</strong>
<br><strong>רבי יוסה בירבי בון</strong> אמר בשם <strong>רבי חונה</strong> (רבי הונא, אמורא ארץ ישראלי בדור הרביעי) שאמר <strong>בשם רבי אחא</strong> (אמורא ארץ ישראלי בדור הרביעי)<strong>: אפילו בעצרת ובחג - אסור</strong> – להפריש ביום טוב את החלה מהעיסה שנטמאה<strong>, על שם "כָּל מְלָאכָה לֹא יֵעָשֶׂה בָהֶם</strong>, אַךְ אֲשֶׁר יֵאָכֵל לְכָל נֶפֶשׁ הוּא לְבַדּוֹ יֵעָשֶׂה לָכֶם<strong>"</strong> (שמות יב,טז) – ביום הראשון וביום השביעי של חג המצות, שהם ימים של קדושה, אסור לעשות כל מלאכה, פרט למלאכה הדרושה להכנת אוכל שמותר לעשותה. מכאן למדו חכמים שהמלאכה האסורה אף בשאר הימים הטובים היא מלאכה שאינה לצורך אוכל נפש. - משום כך, הואיל וחלה שהופרשה מעיסה שנטמאה אינה ראויה לאכילה, אסור להפריש אותה ביום טוב (לדעה זו, ביום טוב של עצרת ושל חג אין מפרישים חלה ביום טוב מעיסה שנטמאה, ורק ביום טוב של פסח מפרישים חלה מעיסה שנטמאה כדעות התנאים שנחלקו במשנה כדי שלא יעבור על בל ייראה ובל יימצא)<strong>.</strong><br>
<br>עד כאן המקבילה בירושלמי פסחים.<br>
<br>עיקר הסוגיה המקבילה (מ-'כהדא דתני...' עד 'מתניתא - ביום טוב של פסח') שייך גם כאן וגם בפסחים.
<br><small>אף על פי שאפשר לפרש את הקטע 'מתניתא - ביום טוב של פסח...' על הברייתא של הלש עיסה, מסתבר יותר שהוא מוסב על המשנה בפסחים. ההמשך בפסחים, שאינו נמצא בביצה, הוא קושיה על דברי רבי יוסה בירבי בון. המעתיק לא הפסיק במקום הדרוש והעתיק גם 'מתניתא - ביום טוב של פסח...' ("ירושלמי ביצה עם פירוש ר"א אזכרי", מבוא, עמוד 34).</small>
<br>הקטע 'מתניתא - ביום טוב של פסח...', שמציע פרשנות מצמצמת למשנה בפסחים, הוא המשך לקטע קודם בפסחים, שגם הוא מציע פרשנות מצמצמת למשנה בפסחים ובא לפני 'כהדא דתני...': 'מתניתא - בשנטמאת לאחר גלגולה...; בלשה ביום טוב...'.<br>• • •
##### הלכה ט
(א)  <big><strong>משנה</strong></big><br><strong>בית שמיי אומרים: תבלין</strong> (חלקי צמחים שמערבים במזונות לשם תוספת טעם או ריח) <strong>נידוכין</strong> (נכתשים) – ביום טוב, <strong>במדוך</strong> (עֱלִי, קנה בעל קצה מעובה שדכים בו במדוכה - מכתש) <strong>של עץ</strong> – כדי לשנות מדיכתם בחול שהיא במדוך של אבן<strong>, והמלח בפך</strong> – של חרס, ולא במדוכה, <strong>ובעץ הפרור</strong> – בכף שבוחשים בה את הקדרה, ולא במדוך<strong>.</strong>
<br><strong>ובית הלל אומרים: תבלין נידוכין כדרכן</strong> – מפני שאי אפשר היה לדוכם מערב יום טוב, מפני שהם מפיגים את טעמם אם דך אותם מערב יום טוב, <strong>במדוך של אבן, והמלח במדוך של עץ</strong> – ולא במדוך של אבן, לפי שצריך שינוי מעט, שאפשר היה לדוכו מאתמול, שהמלח אינו מפיג את טעמו אם דך אותו מערב יום טוב (בדיכת תבלין אין בית הלל מצריכים שינוי, ובדיכת מלח בית שמאי מצריכים שינוי רב ובית הלל מצריכים שינוי מעט)<strong>.</strong><br>• • •
(ב)  <big><strong>תלמוד</strong></big><br><strong>דיכה ושחיקה ביום טוב</strong>
<br>שואלים: <strong>וידוך מאתמול!</strong> – מדוע תבלין נידוכים ביום טוב (גם לדעת בית שמאי וגם לדעת בית הלל), ואין אומרים שדכים אותם מערב יום טוב?
<br>ומשיבים: <strong>חברייא</strong> – החברים (קבוצת תלמידי החכמים בבית המדרש) אמרו <strong>בשם רבי יוחנן</strong> (גדול אמוראי ארץ ישראל בדור השני)<strong>: שטעמן מר</strong> – התבלין נעשים מרים כשהם עומדים במשך יום אחרי דיכתם<strong>.</strong>
<br>ומשיבים עוד: <strong>רבי זעורה</strong> (רבי זירא, מגדולי אמוראי ארץ ישראל בדור השלישי) אמר <strong>בשם רבי יוחנן: שטעמן פג</strong> – התבלין מפיגים את טעמם כשהם עומדים במשך יום אחרי דיכתם. ולכן, אם היו נידוכים בערב יום טוב, היה התבשיל טעים פחות ותיפגם שמחת היום (החברים ורבי זעורה מסרו מסורות שונות בשם רבי יוחנן)<strong>.</strong>
(ג)  ומספרים: <strong>שמואל</strong> (מגדולי אמוראי בבל בדור הראשון) <strong>שחק על סיטרא דמדוכתא</strong> – שמואל היה שוחק (כותש תבלין ביום טוב) על הצד של המדוכה (היה מטה את המדוכה על צידה ודך על דופן המדוכה, לפי שצריך קצת שינוי)<strong>.</strong><br>
<br><strong>רב</strong> (אמורא בבלי בדור הראשון, מגדולי האמוראים) <strong>אמר: כל הנידוכין נידוכין</strong> – ביום טוב, <strong>כדרכן</strong> – במדוך של אבן, ואין צריך שינוי<strong>.</strong>
<br><strong>רב (</strong>צריך לומר: 'רב<strong>י</strong>') <strong>חונה</strong> (רבי הונא, אמורא ארץ ישראלי בדור הרביעי) אמר בשם <strong>רבי ירמיה</strong> (מגדולי אמוראי ארץ ישראל בדור השלישי והרביעי) שאמר בשם <strong>רבי אימי</strong> (רבי אמי, אמורא ארץ ישראלי בדור השלישי) שאמר <strong>בשם רבי יוחנן: השום</strong> – הבצלצלים של השום (שיני השום), <strong>והשחליים</strong> – הזרעים של השחליים (ירק שזרעיו בעלי טעם חריף ומשמשים כתבלין), <strong>והחרדל</strong> – הזרעים של חרדל (צמח הקרוי בימינו כרוב שחור, שמזרעיו מתקינים תבלין חריף) <strong>נידוכין</strong> – ביום טוב, <strong>כדרכן.</strong><br><br><small><strong>בבלי ביצה</strong> יד,א: אמר רב יהודה אמר שמואל: כל הנידוכים - נידוכים כדרכם, ואפילו מלח.<br>אמר ליה רב לרב אחא ברדלא: כשאתה דך, הטה (את המדוכה על צידה) ודוך.</small><br>
<br>שיטותיהם של שמואל ורב מוחלפות בבבלי ובירושלמי.<br>
<br><strong>רבי אבהו</strong> (אמורא ארץ ישראלי בדור השלישי) אמר <strong>בשם רבי יוחנן: העושה אלינתין</strong> – תרופה העשויה מיין ומשמן ריחני, והשימוש בה היה לשתייה ולסיכה, <strong>בשבת - חייב משם מרקיה</strong> (צריך לומר כמו בקטע גניזה ובכתב יד אשכנזי: 'מְרַקֵּי<strong>חַ</strong>' - מערבב מינים שונים. - במשנה לא נמנח מרקח בין אבות המלאכות, ואולי הוא בכלל לש)<strong>.</strong>
<br>ומציעים דיוק בלשון בעיה: <strong>הא</strong> – אבל <strong>ביום טוב - מותר?</strong> – האם יש לדייק מהקביעה שלפני כן, שאסור לעשות אלינתין בשבת דווקא, אבל ביום טוב מותר לעשות אלינתין?
<br>ודוחים את הדיוק: <strong>רבי חזקיה</strong> (אמורא ארץ ישראלי בדור הרביעי) אמר <strong>בשם רבי ירמיה: העושה אלינתין ביום טוב - אסור משם מרקה</strong> (צריך לומר כמו בקטע גניזה: 'מרקי<strong>ח</strong>') – הרי שאסור לעשות אלינתין גם ביום טוב<strong>.</strong><br><br><small><strong>בבלי שבת</strong> קמ,א: תנו רבנן: ...אין עושים (בשבת) אלונתית (אלינתין).</small><br>
<br><strong>יצחק דיהבא</strong> (בקטע גניזה: 'דהבה'. בירושלמי גיטין ד,ו: רבי יצחק דהבן. - אפשר שעסק במקצוע הזהבות ("אוצר כינויי עובדים", עמוד 45)) <strong>שאל ל-</strong> – שאל את <strong>רבי יוחנן: מהו מישחוק קונדיטון ביומא טבא?</strong> – מהו לשחוק קונדיטון (לכתוש תבלינים לצורך עשיית קונדיטון - יין מתובל (מקור המילה בלטינית)) ביום טוב? <strong>אמר ליה:</strong> – אמר לו: <strong>שרי</strong> – מותר<strong>.</strong>
<br><strong>[רבי יצחק עטושייה</strong> (אמורא ארץ ישראלי בדור השלישי והרביעי, מהיישוב עטושה בבקעת יבנאל שבמזרח הגליל התחתון) <strong>שאל ל-</strong> – שאל את <strong>רבי שמעון בן לקיש</strong> (מגדולי אמוראי ארץ ישראל בדור השני)<strong>: מהוא משחוק קונדיטון ביומא טבא?</strong> – מהו לשחוק קונדיטון ביום טוב? <strong>אמר ליה:</strong> – אמר לו: <strong>שרי</strong> – מותר<strong>,]</strong> (הושלם על פי קטע גניזה, וכן הוא בכתב יד אשכנזי, ומובא על ידי ראשונים, ובמסירה שלפנינו נשמט בטעות בשל הדומות) <strong>וייב לי ואנא שתי</strong> – ותן לי ואני שותה (מהקונדיטון שתשחוק ביום טוב)<strong>.</strong>
<br><strong>רבי אבהו</strong> אמר <strong>בשם רבי יהושע בן לוי</strong> (אמורא ארץ ישראלי בדור הראשון)<strong>: שרי</strong> – מותר (לשחוק קונדיטון ביום טוב)<strong>.</strong><br>
<br><strong>רבי זעורא בעא קומי</strong> – שאל לפני <strong>רבי אבהו: מאן דעביד טבאות לא שחיק ליה מאיתמל</strong> – מי שעושה היטב (כראוי), לא שוחק אותו (את הקונדיטון) מאתמול (מערב יום טוב)<strong>?!</strong> (בתמיהה) <strong>אמר ליה:</strong> – אמר לו (רבי אבהו לרבי זעורא): <strong>אין</strong> – כן (מוטב לשחוק אותו מאתמול ולא ביום טוב)<strong>.</strong>
<br>ומציעים סתירה מדבריו של חכם על עצמו: <strong>מחלפה שיטתיה דרבי אבהו!</strong> – מוחלפת שיטתו של רבי אבהו! (דבריו במקום אחד סותרים את דבריו במקום אחר!) - ומפרטים את תוכן הסתירה: <strong>הכא הוא אמר:</strong> – כאן (לעיל) הוא אומר (בשם רבי יהושע בן לוי): <strong>שרי</strong> – מותר (לשחוק קונדיטון ביום טוב)<strong>, והכא הוא אמר:</strong> – וכאן הוא אומר (לרבי זעורא): <strong>אסור</strong> – לשחוק קונדיטון ביום טוב<strong>?!</strong>
<br>ומתרצים את הסתירה: <strong>אלא בגין דרבי אבהו ידע דרבי זעורא מחמר ואינון מחמרין</strong> – בשביל שרבי אבהו ידע שרבי זעורא מחמיר (רגיל להחמיר בכל דבר שיש בו חילוק מנהגים), והם מחמירים (וגם ידע שחכמי בבל, שרבי זעורא מהם, שעלה מבבל, מחמירים בדבר זה, שהם שוחקים את הקונדיטון מאתמול)<strong>, בגין כן הוא</strong> (נראה שצריך לומר כמו בכתב יד אשכנזי: <strong>'ו</strong>הוא', בלי 'בגין כן', וכן הוא בראשונים) <strong>עבד דכוותהון</strong> – והוא עושה כמותם (רבי זעורא רגיל לנהוג כמו חכמי בבל, ולכן רבי אבהו השיב לו כשיטתו להחמיר. - תיקון הגרסה והפירוש של משפט זה הם על פי משפט דומה על רבי זעורא בירושלמי ברכות א,ה)<strong>.</strong>
<br>ומציעים מסורת חלופית כדי להציע תירוץ חלופי: <strong>אית דבעי מימר:</strong> – יש [מי] שרוצה לומר: <strong>הכין אמר ליה:</strong> – כך אמר לו (רבי אבהו לרבי זעורא): <strong>מאן דבעי דייא טב לא שחק ליה מן דאיתמל</strong> – מי שרוצה שיהיה (הקונדיטון) טוב, לא שוחק אותו מאתמול (אלא שוחק אותו ביום טוב, כמו שהוא אומר בשם רבי יהושע בן לוי, ונמצא ששיטתו של רבי אבהו אינה מוחלפת)<strong>.</strong><br>
<br><strong>רבי זעורה שאל לקלה דרומה</strong> (ב"אור זרוע" במילה אחת: 'לקלדרומה', והוא שם יווני: קלידרומוס ("מחקרים בתורת ארץ ישראל", עמוד 184)) <strong>עבדיה ד-</strong> – שאל את קלדרומה עבדו של <strong>רבי יודן נשייא</strong> (השני, הנשיא בדור השלישי והרביעי לאמוראים)<strong>: שחק הוא מרך קונדיטון ביומא טבא?</strong> – שוחק הוא אדונך (רבי יודן נשייא) קונדיטון ביום טוב? (האם נוהגים היתר בביתו של רבי יודן נשייא לשחוק קונדיטון ביום טוב?) <strong>אמר ליה:</strong> – אמר לו: <strong>אין</strong> – כן (שוחקים קונדיטון ביום טוב)<strong>, וכל מיני סיקריקון</strong> (בקטע גניזה: 'סיקייריקון') – כל מיני נקניקים (הכוונה שהיו עושים נקניקים ביום טוב. - סיקייר - עושה נקניקים. מקור המילה בלטינית. נקניק - מעיים ממולאים בבשר קצוץ. - וראה ירושלמי להלן ד,ה: 'ההן סיקירה אסיר מיעבד ביומא טבא, דהוא מקטע בגומיה')<strong>.</strong><br>
<br>ומצמצמים את תחולת המחלוקת למקרה מסוים: <strong>רבי יצחק בירבי לעזר</strong> (אמורא ארץ ישראלי בדור הרביעי) אמר <strong>בשם רבי אימי אבוי ד-</strong> – אביו של <strong>רבי אבודמא דציפורין</strong> (אמורא ארץ ישראלי בדור החמישי, מהעיר ציפורי בגליל התחתון)<strong>: מה פליגין?</strong> – [ב]מה חלוקים (בית שמאי ובית הלל בעניין דיכת תבלין ביום טוב)? <strong>- ליתן לצלי</strong> – במקרה של דיכת תבלין לצורך תיבול בשר לצלי, שבמקרה זה אף אם דכם מאתמול, אין טעמם שפג מורגש כל כך באכילת הצלי, ולכן בית שמאי מחמירים ומצריכים שינוי<strong>, הא</strong> – אבל <strong>לקדירה</strong> – במקרה של דיכת תבלין לצורך תיבול בשר לבישול בקדירה, שבמקרה זה אם דכם מאתמול, טעמם שפג מורגש באכילת הבשר המבושל, <strong>- מותר</strong> – לדוך ביום טוב את התבלין במדוך של אבן לדעת הכול, שגם בית שמאי אין מצריכים שינוי (ר"א אזכרי)<strong>.</strong><br>
<br><strong>רבי נחום</strong> (אמורא ארץ ישראלי בדור השלישי) <strong>אמר: רבי שמואל בר אבא</strong> (אמורא ארץ ישראלי בדור השלישי) <strong>בעי</strong> – שואל (מסתפק)<strong>: הדא אטריתא</strong> – האטרייה הזאת (מקור המילה ביוונית. - אטריות היה שם כולל לכל מיני רקיקים שאכלו אותם בקינוח סעודה ושהכילו שומשמין, דבש ושומן. היו עושים מינים שונים של אטריות. היו אופים אותן או מבשלים אותן)<strong>, ליבש - אסור</strong> – אסור לעשות ביום טוב אטריות יבשות - אטריות שאופים אותן ומפוררים אותן אחרי האפייה ומבשלים אותן בקדירה, משום טרחה יתירה<strong>, לקדירה - מותר</strong> – מותר לעשות ביום טוב אטריות לקדירה - חוטי בצק שמבשלים אותן בקדירה<strong>, על יד על יד</strong> (מעט מעט) – לעשות ביום טוב אטריות יבשות מעט מעט, <strong>- צריכה</strong> – [הדבר] נצרך (הדבר צריך לימוד ועיון, יש להסתפק האם מותר לעשות) ("תוספתא כפשוטה", נשים ב, עמוד 440)<strong>.</strong><br>• • •
##### הלכה י
(א)  <big><strong>משנה</strong></big><br><strong>הבורר קטנית</strong> – מבדיל בין זרעי קטנית טובים לאכילה ובין זרעים שאינם טובים לאכילה, <strong>ביום טוב</strong> – לצורך אכילת יום טוב, <strong>- בית שמיי אומרים: בורר אוכֶל אוכֶל</strong> – בורר אחד אחד לתוך ידו מתוך הפסולת, ומשאיר את הפסולת, שאין לברור אלא בשינוי<strong>. ובית הלל אומרים: בורר כדרכו</strong> – שהוא רגיל בה, פסולת מתוך אוכל, משום שהיא מלאכה לצורך אוכל נפש המותרת ביום טוב, <strong>בחיקו</strong> – שנותן את הפסולת לתוך חיקו (הרווח בין הזרוע ובין החזה), <strong>ובתמחוי</strong> – או בתמחוי (קערה גדולה המחולקת לתאים, ובורר מתוך תא אחד ונותן את הפסולת לתוך תא אחר)<strong>, אבל לא בטבלה</strong> – על לוח, <strong>ולא בנפה</strong> (כלי שבתחתיתו רשת עם נקבים קטנים וצפופים ביותר לניפוי קמח או גרגרים טחונים אחרים) <strong>ולא בכברה</strong> (כלי שבתחתיתו רשת עם חורים גדולים יותר לסינון גרגרי תבואה או דברים אחרים) – מפני שרגילים לברור בהם כמויות גדולות, ואין לברור ביום טוב כמות גדולה<strong>.</strong>
<br><strong>רבן גמליאל אומר: אף מדיח</strong> – נותן מים על זרעי הקטנית שבכלי, והפסולת צפה למעלה, <strong>ושולה</strong> – מוציא את הפסולת, שכיוון שהקטנית נרטבת, אינו נראה שעושה לצורך מכירה<strong>.</strong><br>• • •
(ב)  <big><strong>תלמוד</strong></big><br><strong>ברירה, טחינה והרקדה ביום טוב ובשבת</strong>
<br>כאן התחלת מקבילה בירושלמי שבת ז,ב.
<br><strong>רבי יונה</strong> (מגדולי אמוראי ארץ ישראל בדור הרביעי) <strong>בעי</strong> – שואל (מסתפק)<strong>: עשה כן בשבת</strong> – בירר אוכל לתוך ידו מתוך פסולת בשבת<strong>, על דבית שמי</strong>י – על [שיטתם] של בית שמאי (שמתירים לעשות כך ביום טוב), <strong>מהו שיהא חייב</strong> – קורבן חטאת<strong>?</strong>
<br><strong>אמר ליה</strong> – אמר לו <strong>רבי יוסה</strong> (מגדולי אמוראי ארץ ישראל בדור הרביעי)<strong>: ולמה לא?</strong> – מדוע לא יהיה חייב לדעת בית שמאי? <strong>אִילּוּ עשה כן בשבת, על דבית הלל</strong> – על [שיטתם] של בית הלל, <strong>שמא אינו חייב?!</strong> (בתמיהה) – הרי לדעת בית הלל שמתירים לברור פסולת מתוך אוכל ביום טוב, יהיה הבורר כדרכו פסולת מתוך אוכל בשבת חייב! <strong>והכא</strong> – וכאן, <strong>- חייב</strong> – גם לדעת בית שמאי שמתירים לברור אוכל מתוך פסולת ביום טוב, יהיה הבורר אוכל מתוך פסולת בשבת חייב, שמבית הלל שהם מתירים ביום טוב מה שחייב בשבת נשמע לבית שמאי שגם הם מתירים ביום טוב מה שלדעתם חייב בשבת<strong>.</strong>
<br><strong>אמר רבי מנא</strong> (השני, מגדולי אמוראי ארץ ישראל בדור החמישי)<strong>: יאות אמר רבי יונה אבא</strong> – יפה (נכון) אומר רבי יונה אבי<strong>. לא אתייא אלא על דבית שמי</strong>י – לא באה (הולכת) [הבעיה] אלא על [שיטתם] של בית שמאי (שאין לשמוע מבית הלל לבית שמאי)<strong>. למה? הותר מכלל ברירה ביום טוב, לא הותר מכלל ברירה בשבת</strong> – לדעת בית הלל שמתירים לברור פסולת מתוך אוכל ביום טוב, ברירה זו הותרה ביום טוב מכלל מלאכת ברירה שאסורה בשבת. אבל לדעת בית שמאי שמתירים רק לברור אוכל מתוך פסולת ביום טוב, יש להסתפק האם ברירה זו הותרה ביום טוב מכלל מלאכת ברירה שאסורה בשבת, ולכן בשבת אסור לברור אוכל מתוך פסולת, או שמא ברירה זו לא הותרה ביום טוב מכלל מלאכת ברירה שאסורה בשבת, לפי שאין זו ברירה כלל, ולכן גם בשבת מותר לברור אוכל מתוך פסולת (אין פושטים את הספק לדעת בית שמאי)<strong>.</strong><br>
<br>בתוספתא מעשרות ג,י אמר רבי שמעון בן לעזר, שבית שמאי ובית הלל נחלקו על הבורר אוכל לתוך ידו מתוך פסולת, שבית שמאי מחייבים ובית הלל פוטרים. דין גמר מלאכת המעשרות הוא לפעמים כדין שבת. גם לפי דעת רבי יוסה כאן, הבורר אוכל אוכל לתוך ידו בשבת חייב לדעת בית שמאי ("תוספתא כפשוטה", זרעים ב, עמוד 703).
(ג)  ומביאים מחלוקת אמוראים: <strong>ברר אוכלים מתוך אוכלים</strong> – היו לפניו כמה מיני אוכלים שהתערבו, ואינו רוצה לאכול את התערובת אלא כל מין לחוד, ואינו מעדיף מין אחד על האחר, ואין כאן פסולת אצלו, ובירר בשבת כל מין ומין לחוד, ולא אכל מיד אחרי שבירר כל מין ומין, <strong>- חזקיה</strong> (אמורא ארץ ישראלי בדור הראשון, בנו של רבי חייא) <strong>אמר: חייב</strong> – קורבן חטאת<strong>, ורבי יוחנן</strong> (גדול אמוראי ארץ ישראל בדור השני) <strong>אמר: פטור</strong> – מקורבן חטאת (אבל אסור לעשות כך)<strong>.</strong>
<br>ומציעים מקור תנאי החולק על דברי אמורא שהובאו לפני כן: <strong>מתניתא פליגא על</strong> – המשנה (המקור התנאי, והוא הברייתא שלהלן) חלוקה על <strong>חזקיה: בורר ואוכל, ובורר ומניח על השולחן</strong> – היו לפניו כמה מיני אוכלים שהתערבו, מותר בשבת לברור כל מין ומין לחוד ולאכול מיד, וכן מותר לברור כל מין ומין לחוד ולהניח על השולחן<strong>!</strong> – דברי הברייתא, שבורר ומניח על השולחן, ומשמע שאינו אוכל מיד, הם שלא כדברי חזקיה שאמר שאם בירר אוכלים מתוך אוכלים ולא אכל מיד - חייב! (דברי הברייתא הם גם שלא כדברי רבי יוחנן שאמר שאסור לברור אוכלים מתוך אוכלים אם אינו אוכל מיד, אלא שהקושיה על חזקיה חמורה יותר, שהוא מחייב קורבן חטאת במה שהברייתא מתירה)
<br>ומתרצים את הקושיה בהצעת פרשנות לברייתא המבוססת על אוקימתא: <strong>רבי בון בר חייה</strong> (אמורא ארץ ישראלי בדור השלישי) אמר <strong>בשם רבי שמואל בר רב יצחק</strong> (אמורא בדור השלישי)<strong>: תיפתר</strong> – תתפרש (הברייתא שאמרה שבורר ומניח על השולחן), <strong>בשהיו אורחים אוכלין ראשונה ראשונה</strong> – במקרה של אורחים שהיו אוכלים עימו, שמותר לברור כל מין ומין לחוד ולהניח על השולחן כדי שהאורחים יאכלו מיד כל מין ומין שהוא בורר, שאין הבדל בין בורר ואוכל הוא בעצמו ובין בורר ואחרים אוכלים. ואין פירוש הברייתא שבורר ומניח על השולחן ואינו אוכל מיד<strong>.</strong><br>
<br>ומציעים קושיה ממקור תנאי על האמור לפני כן: <strong>והא תני:</strong> – והרי [התנא] שונה: <strong>ובלבד שלא יבור את כל אותו המין</strong> – היו לפניו כמה מיני אוכלים שהתערבו, מותר בשבת לברור מהם מין ולאכול מיד רק אם אינו בורר מהתערובת את כל אותו המין אלא משאיר מקצת ממנו בתערובת<strong>.</strong> - ויש להציע דיוק במקור התנאי: <strong>אם עשה כן בשבת</strong> – אם בירר מהתערובת את כל אותו המין, <strong>- חייב</strong> – קורבן חטאת<strong>!</strong> – הדיוק שמוצע אינו כחזקיה ובוודאי שאינו כרבי יוחנן! (המילה 'בשבת' נשתרבבה מן המשפט שלמטה, שהרי בשבת אנו עוסקים. ועצם המאמר 'ואם עשה כן - חייב' הוא דיוק התלמוד עצמו, ואינו מן הברייתא, כמו שהעיר לנכון ב"ספר ניר" ("תוספתא כפשוטה", מועד א, עמוד 270, הערה 25))
<br>ומתרצים את הקושיה בהצעת פרשנות לפי שני בני המחלוקת: <strong>על דעתיה דחזקיה</strong> – על דעתו של חזקיה<strong>, שכֵּן הבורר כדרכו</strong> (בקטע גניזה אין מילה זו, ואין לגרוס אותה) <strong>בשבת - חייב</strong> – אסור לברור את כל אותו המין, אפילו אוכל מתוך אוכל, מפני שהבורר בשבת חייב אפילו במקרה זה (במסירה שלפנינו מחק מגיה משפט זה בטעות, וישנו בקטע גניזה ובמקבילה)<strong>. על דעתיה דרבי יוחנן</strong> – על דעתו של רבי יוחנן<strong>, שכֵּן הבורר כדרכו במקום אחר - חייב</strong> – החמירו בבורר את כל אותו המין, אפילו אוכל מתוך אוכל, מחמת גזירה בלבד, שגזרו שמא יבוא לברור כדרכו במקום אחר, שיברור את כל הפסולת מתוך האוכל ויתחייב חטאת (לשיטת הירושלמי שבת ז,ב לפני תחילת המקבילה, אינו חייב אלא אם בירר את כל הפסולת מתוך האוכל) ("הירושלמי כפשוטו", עמוד 142; "תוספתא כפשוטה", מועד א, עמוד 270, הערה 25).- גם חזקיה וגם רבי יוחנן מסכימים לדין שבברייתא שלא יברור את כל אותו המין. אך הדין שמוצע כדיוק, שאם עשה כן - חייב, נכון לפי חזקיה ולא לפי רבי יוחנן<strong>.</strong><br>
<br>ומציעים בעיה לפי חכם מסוים: <strong>על דעתיה דחזקיה</strong> – על דעתו של חזקיה (שאם בירר אוכלים מתוך כמה מיני אוכלים - חייב)<strong>, אפילו עיגולין מן גו עיגולין</strong> – כיכרות לחם מתוך כיכרות לחם<strong>, ואפילו רימונים מן גו רימונים</strong> – רימונים מתוך רימונים<strong>?</strong> – האם גם במקרה שבירר בשבת כיכרות מתוך ערמת כיכרות או במקרה שבירר רימונים מתוך ערמת רימונים - חייב, אף שכל הכיכרות או כל הרימונים הם אותו מין אוכל ולא שני מינים?
<br>ומציעים קושיה על האמור לפני כן: <strong>אין כיני</strong> – אם כך היא<strong>, אפילו בני נש מן גו בני נש</strong> – בני אדם מתוך בני אדם<strong>!</strong> – אם אפילו כיכרות לחם מתוך כיכרות לחם או רימונים מתוך רימונים - חייב לדעת חזקיה, הרי יהיה אפשר להסיק מזה מסקנה מרחיקת לכת, שגם במקרה שבירר בשבת בני אדם מתוך קבוצת בני אדם - חייב, והרי אין זה מסתבר כלל!
<br>ומציעים פתרון לבעיה שלא נפשטה: <strong>מאי כדון?</strong> – מה היא עכשיו? (פירוש 'מאי' - מהי, בחילוף אל"ף/ה"א, כלומר, מה היא ("אוצר לשונות ירושלמיים", עמוד 891, הערה 15)) <strong>- כל עמא מודיי להיא דאמר רבי אימי</strong> (רבי אמי, אמורא ארץ ישראלי בדור השלישי) (צריך לומר כמו במקבילה: 'להדא דרבי אימי') – כל העם (כל החכמים, חזקיה ורבי יוחנן שנחלקו במקרה שבירר אוכלים מתוך אוכלים ולא אכל מיד את מה שבירר, שחזקיה מחייב ורבי יוחנן פוטר ואוסר לעשות כך) מודים ל[הלכה] הזאת (כלומר, הלכה למעשה) של רבי אמי (כולם מודים, שמותר לברור אוכלים מתוך אוכלים אם בסוף אוכלים את כל מה שבוררים, שכל מה שבוררים כדי לאכול בתוך אותה סעודה עצמה נחשב כמי שבוררים כדי לאכול מיד)<strong>. רבי אימי הוה ליה אורחין</strong> – היה לו אורחים (בשבת)<strong>. אפיק קומיהון תורמוסין ופסילייה</strong> (במקבילה: 'ופסיליין') – הוציא (הביא רבי אמי) לפניהם תורמוסים ושעועים (תורמוס - אחד מהסוגים של משפחת הקטניות. צמח בעל עלים מורכבים, שעלעליהם ערוכים בדמות אצבעות היד. פרחיו הלבנים פרפרניים, שראש מפרשם בעל גוון תכלכל. הזרעים שטוחים וגדולים. הזרעים היבשים נאכלים לאחר שליקתם. - שעועית - פסיוֹלוֹס ביוונית או פסוֹלאוּס בלטינית - לוּבְּיַת הנילוס - קטנית קיץ מטפסת, בעלת פרחים צהובים ותרמילי פרי ("כלאי זרעים והרכבה", עמודים 42-43))<strong>. אמר לון:</strong> – אמר להם (רבי אמי לאורחים): <strong>יהבון דעתכון דאתון מיכול קינרסיה בסופה</strong> – תנו דעתכם (היזהרו) שאתם תאכלו קינרסים! (ארטישוק - מין ירק שתפרחתו נאכלת ולעיתים גם עליו נאכלים) בסוף (לאחר אכילת המינים הראשונים. - רבי אמי הביא לפניהם שני מיני קטניות מעורבים, תורמוסים ושעועים, והם ביררו אותם אוכלים מתוך אוכלים, ואמר להם שייזהרו לאכול בסוף את הקינרסים, אך לא הזהיר אותם שלא יבררו אוכלים מתוך אוכלים, כיוון שלדעת הכול, אם בסוף אוכלים את כל מה שבוררים, מותר לברור אוכלים מתוך אוכלים. - כמו כן, לדעת חזקיה שאמר שאם בירר אוכלים מתוך אוכלים ולא אכל מיד - חייב, מותר לברור בשבת כיכרות מתוך כיכרות או רימונים מתוך רימונים, אם בסוף אוכלים את כל מה שבוררים)<strong>.</strong><br><br><small><strong>תוספתא שבת</strong> טז,ט: נתערבו לו פירות בפירות (שנתערבו לו כמה מיני פירות, והוא אינו רוצה לאכול את התערובת אלא כל מין לחוד, ואינו מעדיף מין אחד על מין שני, ואין כאן פסולת אצלו) - בורר ואוכל, בורר ומניח על השולחן (כדי לאוכלם מיד).<br><br><strong>בבלי שבת</strong> עד,א: תנו רבנן: היו לפניו מיני אוכלים - בורר ואוכל, בורר ומניח. ולא יברור, ואם בירר - חייב חטאת. - מאי קאמר?... אלא אמר אביי: בורר ואוכל - לאלתר, ובורר ומניח - לאלתר (לאכול מיד), ולבו ביום - לא יברור, ואם בירר - נעשה כבורר לאוצר, וחייב חטאת.</small><br>
<br>אביי בבבלי כחזקיה בירושלמי.
(ד)  ומציעים ברייתא: <strong>תני:</strong> – שונה [התנא]: <strong>אין בוררין</strong> – לא מפרידים את הפסולת מתוך גרעיני התבואה ביד או בכברה, <strong>ולא טוחנין</strong> – את גרעיני תבואה בריחיים והופכים אותם לקמח, <strong>ולא מרקדין</strong> – לא מנפים קמח בנפה על ידי טלטולה הלוך ושוב, כדי להוציא את שרידי הקליפות מן הגרעינים, לא בשבת ולא ביום טוב<strong>. הבורר והטוחן והמרקד</strong> – העושה אחת מהמלאכות האלו כדרכן, <strong>- בשבת נסקל</strong> – נידון במיתת סקילה אם עשה במזיד בפני עדים והתרו בו שלא יעשה<strong>, וביום טוב סופג את הארבעים</strong> – נידון במלקות<strong>.</strong>
<br>ומציעים קושיה מהמשנה על האמור לפני כן: <strong>והתנינן:</strong> – והרי שנינו (משנה ביצה א,ח): <strong>בורר</strong> – ביום טוב, <strong>כדרכו</strong> – שהוא רגיל בה, פסולת מתוך אוכל, משום שהיא מלאכה לצורך אוכל נפש המותרת ביום טוב, <strong>בחיקו ובתמחוי!</strong>
<br>ומתרצים את הקושיה בהעמדת הברייתא כתנא מסוים: <strong>אמר רבי חנינה ענתנייה</strong> (אמורא ארץ ישראלי בדור הרביעי, מהיישוב עין תאנה בגליל)<strong>: דרבן גמליאל היא</strong> – של רבן גמליאל היא (הברייתא, שאמרה שאין בוררים ביום טוב, היא בשיטתו של רבן גמליאל)<strong>,</strong> - ומציעים מקור לדברי רבן גמליאל: <strong>דרבן גמליאל אמר: אף מדיח</strong> – נותן מים על הקטנית שבכלי, והפסולת צפה למעלה, <strong>ושולה</strong> – מוציא את הפסולת (משנה ביצה א,ח). אבל אינו בורר ביום טוב כדרכו לפי רבן גמליאל (רבן גמליאל מחמיר כבית שמאי, וסובר שלא הותרה ברירה ביום טוב כדרכה. והוא מוסיף על בית שמאי ואומר שאף מדיח ושולה (על פי "שיירי קורבן"). - יש שאין גורסים בדברי רבן גמליאל את המילה "אף" (ר"מ המאירי). - בירושלמי כאן נשתבש ונוסף ״אף״ ("מבוא לנוסח המשנה", עמוד 1012). - מהירושלמי משמע שרבן גמליאל מחמיר כדעת בית שמאי. המילה "אף" אינה מעיקר הנוסח במשנה. המעתיקים שינו את הגרסה מתוך שהתקשו לקבל שרבן גמליאל מחמיר כבית שמאי. רבן גמליאל הוא ממשיך של בית הלל, אך בכמה נושאים רבן גמליאל פוסק כבית שמאי ("משנת ארץ ישראל", מסכת ביצה, עמוד 66))<strong>.</strong>
<br>ומציעים קושיה ממקור תנאי על האמור לפני כן: <strong>והא תני:</strong> – והרי [התנא] שונה: <strong>של בית רבן גמליאל היו שוחקין פילפלין</strong> – ביום טוב, <strong>בריחים שלהן</strong> – המיוחדות לשחיקת פלפלים<strong>!</strong> ויש לתמוה: <strong>ומותר לטחון ואסור לבור?!</strong> (בתמיהה) – איך ייתכן שלפי רבן גמליאל ביום טוב מותר לטחון כדרכו (שכן בביתו היו שוחקים פלפלים) ואסור לברור כדרכו, והרי שתי המלאכות האלה שוות בדינן לעניין יום טוב?
<br>ומתרצים את הקושיה: <strong>אמר רבי יוסי בירבי בון</strong> (מגדולי אמוראי ארץ ישראל בדור החמישי)<strong>: לא הותרה טחינה כדרכה</strong> – רבן גמליאל לא התיר ביום טוב טחינה כדרכה אלא בשינוי, ושחיקת הפלפלים בריחיים המיוחדות לשחיקת פלפלים אינה נחשבת טחינה כדרכה. אבל הטוחן ביום טוב כדרכו בלא שינוי סופג את הארבעים, וכן הבורר כדרכו<strong>.</strong><br><br><small><strong>תוספתא ביצה</strong> ב,טז: של בית רבן גמליאל היו שוחקים את הפלפלים בריחיים שלהם.</small><br>
<br>ושואלים: <strong>מניין שאין בוררין ולא טוחנין ולא מרקידין</strong> – ביום טוב<strong>?</strong> – מה המקור להלכה זו?
<br>ומשיבים בהצעת מקור: <strong>רבי אחא</strong> (אמורא ארץ ישראלי בדור הרביעי) אמר <strong>בשם רבי שמעון בן לקיש</strong> (מגדולי אמוראי ארץ ישראל בדור השני)<strong>: "כָּל מְלָאכָה לֹא יֵעָשֶׂה בָהֶם"</strong> (שמות יב,טז) – ביום הראשון וביום השביעי של חג המצות, שהם ימים של קדושה, אסור לעשות כל מלאכה, <strong>עד "וּשְׁמַרְתֶּם אֶת הַמַּצּוֹת"</strong> (שמות יב,יז) – יש לדרוש מסמיכות האיסור של עשיית מלאכה למצווה של שמירת המצות, שהמלאכות להכנת הלחם האסורות ביום טוב הן המלאכות שעד שמירת המצות, דהיינו המלאכות הבאות לפני הלישה, ומכאן שברירה וטחינה והרקדה אסור לעשותן ביום טוב (חז"ל סמכו לכתוב "וּשְׁמַרְתֶּם אֶת הַמַּצּוֹת" את ההלכה להיזהר במצות ולשמור אותן שלא יחמיצו. הצורך לשמור על המצות מפני חימוץ מתחיל משעת הלישה, כי בשעה זו הן באות במגע עם מים ועלולות להחמיץ)<strong>.</strong>
<br>ומציעים קושיה: <strong>רבי יוסי</strong> (מגדולי אמוראי ארץ ישראל בדור הרביעי) <strong>בעי</strong> – שואל (מקשה)<strong>: כלום למדו לתבשיל אלא מיכן</strong> (מכאן)<strong>?!</strong> (בתמיהה) – הרי הכתוב הסמוך לפני "וּשְׁמַרְתֶּם אֶת הַמַּצּוֹת" (שמות יב,יז) אינו "כָּל מְלָאכָה לֹא יֵעָשֶׂה בָהֶם" (חלקו האמצעי של שמות יב,טז), אלא "אַךְ אֲשֶׁר יֵאָכֵל לְכָל נֶפֶשׁ הוּא לְבַדּוֹ יֵעָשֶׂה לָכֶם" (חלקו האחרון של שמות יב,טז), שנדרש להיתר מלאכת בישול ביום טוב לצורך אוכל נפש, ואיך אתה דורש את "וּשְׁמַרְתֶּם אֶת הַמַּצּוֹת" לאיסור מלאכות ברירה וטחינה והרקדה?
<br>ומציעים מקור שונה לאותה הלכה: <strong>רבי יוסה לא אמר כן</strong> – לא אומר כך (כמו שדורש רבי אחא לעיל)<strong>, אלא רבי יוסי</strong> אמר <strong>בשם רבי שמעון בן לקיש: "אַךְ אֲשֶׁר יֵאָכֵל לְכָל נֶפֶשׁ הוּא לְבַדּוֹ יֵעָשֶׂה לָכֶם"</strong> (שמות יב,טז) – רק מלאכה הדרושה להכנת אוכל מותר לעשותה ביום טוב, <strong>מן</strong> (כך גם בקטע גניזה, וכך צריך לומר. במסירה שלפנינו מחק מגיה מילה זו וכתב 'עד' כמו במקבילה) <strong>"וּשְׁמַרְתֶּם אֶת הַמַּצּוֹת"</strong> (שמות יב,יז) – יש לדרוש מסמיכות ההיתר של עשיית מלאכה לצורך אוכל נפש למצווה של שמירת המצות, שהמלאכות להכנת הלחם המותרות ביום טוב לצורך אוכל נפש הן המלאכות שמן שמירת המצות ואילך, דהיינו הלישה והמלאכות הבאות אחריה. וממילא אנו יודעים שהמלאכות הבאות לפני הלישה אסורות, מפני שאין לנו כתוב להיתרן (רבי אחא ורבי יוסי נחלקו בדרשה שאמר רבי שמעון בן לקיש)<strong>.</strong><br>
<br><strong>תני חזקיה</strong> (אמורא ארץ ישראלי בדור הראשון, בנו של רבי חייא) <strong>ופליג:</strong> – שונה חזקיה [ברייתא] ו[הוא] חולק (הברייתא ששונה חזקיה לומדת ממקור אחר שברירה וטחינה והרקדה אסור לעשותן ביום טוב): <strong>"אַךְ" "הוּא" "לְבַדּוֹ"</strong> (שמות יב,טז) – שנאמרו בכתוב המתיר עשיית מלאכה לצורך אוכל נפש, <strong>- הרי אֵילּוּ מיעוטין, שלא יקצור</strong> (גרסה זו קשה, שכן אם טחינה והרקדה אסורות ביום טוב, בוודאי שקצירה שקודמת להן אסורה ואין צורך למעט אותה במיוחד; ועוד קשה, מה ראו להזכיר קצירה דווקא מכל המלאכות האסורות; ועוד קשה, שלפי גרסה זו משמע שברירה מותרת, כמו שאמרו ראשונים ומפרשי הירושלמי, והרי הסוגיה כאן עוסקת במציאת מקור לאיסור ברירה כמו לאיסור טחינה והרקדה. ונראה שצריך לומר: 'שלא <strong>יברור</strong>', כבדרשה דומה במכילתא דרבי שמעון בר יוחאי) <strong>ולא יטחון ולא ירקד ביום טוב</strong> – שלושה המיעוטים האלה ממעטים שלוש מלאכות אלו הקודמות למלאכות העיקריות שהן לצורך אוכל נפש (דהיינו הלישה והמלאכות הבאות אחריה), ומכאן שברירה וטחינה והרקדה אסורות ביום טוב (אף הברייתא הזו מסכימה שהמלאכות הקודמות לשלוש מלאכות אלו אסורות ביום טוב). - הרי שברייתא זו למדה דבר זה מהמיעוטים שבכתוב זה, שלא כמו הדרשה לעיל שלמדה מסמיכות הכתובים<strong>.</strong><br><br><small><strong>מכילתא דרבי שמעון בר יוחאי</strong> שמות יב,טז: ..."לבדו" - שאין בוררים ואין טוחנים ואין מרקידים.</small>
(ה)  כאן התחלת מקבילה גם בירושלמי שבת כ,א.
<br><strong>רבי זעורה</strong> (רבי זירא, מגדולי אמוראי ארץ ישראל בדור השלישי) אמר בשם <strong>רב חייה בר אשי</strong> (אמורא בבלי בדור השני) שאמר <strong>בשם רב</strong> (אמורא בבלי בדור הראשון, מגדולי האמוראים) (במקבילות: 'בשם שמואל')<strong>: המשמר</strong> (מסנן את השמרים מן היין) – בשבת בשוגג במסננת שמסננים בה שמרי יין, <strong>- חייב</strong> – קורבן חטאת, <strong>משום בורר</strong> – שהוא אחד מאבות המלאכות האסורות בשבת<strong>.</strong>
<br>ומציעים דעה חולקת: <strong>אמר רבי זעורה: לא מסתברא דילא</strong> – לא מסתבר אלא (שהמשמר חייב) <strong>משם מרקיד</strong> (מנפה) – שהוא אחד מאבות המלאכות האסורות בשבת, ולא משום בורר (רבי זעורה חלק על המסורת שאמר בשם רב)<strong>.</strong>
<br><strong>רבי יונה ורבי יוסה</strong> (גדולי אמוראי ארץ ישראל בדור הרביעי) <strong>תריהון אמרין</strong> – שניהם אומרים<strong>: בקדמי</strong>י<strong>תא הוינן אמרין:</strong> – בראשונה היינו אומרים: <strong>יאות אמר</strong> – יפה (נכון) אומר <strong>רבי זעורה</strong> – שהמשמר חייב משום מרקד<strong>. מה המרקד - קמח מלמטן וסולת מלמעלן</strong> – נפה (כלי שבתחתיתו רשת, שתפקידה להפריד בין הקמח והסולת, הקמח הדק יוצא בעד החורים שברשת והסולת הגסה נשארת בנפה) מוציאה את הקמח למטה וקולטת את הסולת למעלה<strong>, אף המשמר - יין מלמטן ושמרים מלמעלן</strong> – מְשַׁמֶּרֶת (כלי שבו תלויה פיסת בד מתוחה, ששופכים לתוכה את היין כדי לסנן ממנו את השמרים, והשמרים הגושיים נשארים בה והיין נוזל דרכה) מוציאה את היין למטה וקולטת את השמרים למעלה (בעניין נפה ומשמרת ראה משנה אבות ה,טו). אבל הבורר בכברה, פעמים שהאוכל מלמטה והפסולת מלמעלה ופעמים להיפך. הרי שהמשמר דומה למרקד ולא לבורר, ולכן המשמר חייב משום מרקד, כדברי רבי זעורה<strong>. ולא הוינן אמרין כלום</strong> – ולא היינו אומרים כלום (אין אמירתנו שווה מאומה, מפני שאין המשמר חייב משום מרקד אלא משום בורר, כמבואר להלן)<strong>. למה?</strong> – מדוע המשמר חייב משום בורר ולא משום מרקד? <strong>הותר מכלל ברירה</strong> – יום טוב הותר מכלל איסור ברירה, שהתירו ברירה כדרכה ביום טוב לצורך אוכל נפש<strong>, והותר מכלל שימור</strong> (סינון) – יום טוב הותר מכלל איסור שימור, שהתירו סינון במשמרת ביום טוב לצורך אוכל נפש, כמוכח להלן<strong>. הותר מכלל ברירה - בורר כדרכו</strong> – שהוא רגיל בה, פסולת מתוך אוכל, משום שהיא מלאכה לצורך אוכל נפש המותרת ביום טוב, <strong>בחיקו ובתמחוי</strong> (דברי בית הלל במשנה ביצה א,ח)<strong>, והותר מכלל שימור - אבל נותנין לתלויה ביום טוב</strong> (דברי הכול במשנה שבת כ,א) – נותנים ביום טוב יין לתוך המשמרת התלויה מערב יום טוב, כדי לסננו מן השמרים, משום שמותר להכין אוכל נפש ביום טוב<strong>. ולא הותר מכלל הרקדה</strong> – יום טוב לא הותר מכלל איסור הרקדה, שלא הותרה הרקדה בנפה ביום טוב לצורך אוכל נפש<strong>, דאמר רבי חנינה בר יקה</strong> (אמורא ארץ ישראלי בדור השלישי) <strong>בשם רב יהודה</strong> (מגדולי אמוראי בבל בדור השני)<strong>: אין שונין את הקמח</strong> – לא חוזרים ומרקדים ביום טוב בנפה קמח שכבר נופה מערב יום טוב<strong>, אבל מרקידין לאחורי הנפה</strong> – מותר לרקד ביום טוב קמח בנפה הפוכה (להשתמש בה כשהצד הקמור של הרשת כלפי מעלה, במקום להשתמש בה כשהצד הקעור כלפי מטה), שהוא דרך שינוי<strong>. אין תאמר:</strong> – אם תאמר: <strong>משם מרקיד הוא</strong> – המשמר בשבת חייב משום מרקד, כדברי רבי זעורה, <strong>- יהא אסור</strong> – לתת ביום טוב יין לתוך המשמרת התלויה מערב יום טוב, כשם שאסור לרקד ביום טוב קמח בנפה<strong>!</strong> – אלא מכאן שהמשמר בשבת חייב משום בורר, ולכן מותר לתת ביום טוב יין לתוך המשמרת התלויה מערב יום טוב, כשם שמותר לברור ביום טוב כדרכו.<br>
<br><strong>אמר רבי יוסי בירבי בון</strong> (מגדולי אמוראי ארץ ישראל בדור החמישי)<strong>: די לא</strong> (כאן המילה נכתבה בכתיב מלא, ונחלקה לשתיים. וצריך לומר: 'דילא') <strong>כרבי יודה</strong> (בר אלעאי, מגדולי התנאים בדור הרביעי) – שלא כרבי יהודה (השאלה האם מותר לרקד ביום טוב על ידי שינוי היא שלא כרבי יהודה, מפני שלפי דבריו הותרה גם הרקדה)<strong>, דתני</strong> – ששונה [התנא] <strong>משם רבי יודה: אף מכשירי אוכל נפש התירו</strong> – רבי יהודה מתיר גם להתקין מכשירי אוכל ביום טוב<strong>. בעייא הדא מילתא:</strong> – מסופק הדבר הזה (נשאל ולא נפשט): <strong>מהו לשנות</strong> (ב"שערי תורת ארץ ישראל" הגיה: '<strong>לרקד</strong>') <strong>את הקמח לאחורי הנפה כרבנ</strong>י<strong>ן</strong> – כחכמים (החלוקים על רבי יהודה ומתירים ביום טוב רק לעשות מלאכה שהיא לצורך אוכל נפש)<strong>?</strong> – השאלה היתה האם מותר לרקד ביום טוב על ידי שינוי לפי שיטת החכמים. ועל שאלה זו היו מוסבים דברי רבי חנינה בר יקה שאמר שמותר להרקיד לאחורי הנפה ("הירושלמי כפשוטו", עמוד 144).<br>
<br>עד כאן המקבילות בירושלמי שבת.<br><br><small>עיקרה של הסוגיה במסכת ביצה על המשנה כאן, והועתקה לשבת ז,ב על הפסקה "והבורר" מכיוון שהיא דנה גם בהלכות ברירה בשבת. הקטע האחרון 'רבי זעורה, רב חייה בר אשי בשם רב: המשמר...' עד סוף הסוגיה הועתק גם בשבת כ,א, מכיוון שמצוטטת בו המשנה שם ("סוגיות מקבילות בירושלמי" (עבודה), עמוד 58).<br>אבל אין זה מן הנמנע שהקטע הדן בשימור מקורו בשבת כ,א, והסיבה שהועבר לביצה היא, שבביצה עוסקים בבורר ביום טוב והאמוראים בקטע הזה חולקים האם משמר חייב משום בורר ("ירושלמי ביצה עם פירוש ר"א אזכרי", מבוא, עמוד 34, הערה 83).<br><br><strong>תוספתא מגילה</strong> א,ז: אין בין יום טוב לשבת אלא אוכל נפש בלבד. רבי יהודה אומר: אף מכשירי אוכל נפש.<br><br><strong>בבלי שבת</strong> קלח,א: איבעיא להו: שימר מאי? - אמר רב כהנא: שימר - חייב חטאת.<br>ומשום מאי מתרינן ביה? - רבה אמר: משום בורר. ורבי זירא אמר: משום מרקד.<br>אמר רבה: כוותי דידי מסתברא, מה דרכו של בורר - נוטל אוכל ומניח פסולת, אף הכא נמי - נוטל אוכל ומניח פסולת.<br>אמר רבי זירא: כוותי דידי מסתברא, מה דרכו של מרקד - פסולת מלמעלה ואוכל מלמטה, אף הכא נמי - פסולת מלמעלה ואוכל מלמטה.<br><br><strong>בבלי ביצה</strong> כט,ב: תנו רבנן: אין שונים קמח ביום טוב.</small><br>• • •
##### הלכה יא
(א)  <big><strong>משנה</strong></big><br><strong>בית שמיי אומרים: אין משלחין</strong> – איש לרעהו, <strong>ביום טוב אלא מנות</strong> – מאכלים מבושלים המוכנים לאכילה מיידית, או מוצרי מזון שאפשר לבשלם ולאוכלם ביום טוב עצמו, כגון חתיכות בשר (המנהג היה לשלוח ביום טוב מתנות אוכל איש לרעהו)<strong>. ובית הלל אומרים: משלחין בהמה חיה ועוף, חיין ושחוטין</strong> – משלחים חיים הואיל ואפשר לשוחטם ולהכינם לאכילה ביום טוב עצמו, וכל שכן שמשלחים שחוטים<strong>.</strong>
<br><strong>משלחין יינות שמנים וסלתות וקטניות</strong> – שהמקבל יכול להכין מהם אוכל<strong>, אבל לא תבואה</strong> – לפי שהתבואה אינה ראויה לאכילה כמות שהיא, והיא צריכה טחינה, ואסור לטחון ביום טוב<strong>. רבי שמעון מתיר אף בתבואה</strong> – משום שאפשר לכותשה ולעשות ממנה דייסה ומעשה קדרה ביום טוב, וגם אפשר להאכילה לבהמה ביום טוב, מבלי לטחון אותה<strong>.</strong><br>• • •
(ב)  <big><strong>תלמוד</strong></big><br><strong>משלוח בעלי חיים ותבואה ביום טוב</strong>
<br>במשנה שנינו: "בית שמיי אומרים: אין משלחין ביום טוב אלא מנות. ובית הלל אומרים: משלחין בהמה חיה ועוף, חיין ושחוטין".
<br>מציעים קושיה מצד הסברה על דברי בית שמאי: <strong>וקשיא על דבית שמי</strong>י<strong>!</strong> – וקשה [הדבר] על [דעתם] של בית שמאי! (הקביעה של בית שמאי, שאין משלחים אלא מנות, אינה מתיישבת עם ההיגיון!) <strong>ירך גדולה מותר לשלחה, גדי קטן אסור לשלחו?!</strong> – איך ייתכן שמותר לשלוח לרעהו ביום טוב חתיכת בשר, כגון ירך גדולה, ואסור לשלוח בעל חיים, כגון גדי קטן, אף שהגדי קטן מהירך?! והרי במשלוח ירך גדולה יש טרחה יותר מבמשלוח גדי קטן!
<br>ומתרצים את הקושיה בהצעת פרשנות: <strong>אמר רבי יודן</strong> (אמורא ארץ ישראלי בדור הרביעי)<strong>: לא מסתברא</strong> – לא מסתבר אלא ("אוצר לשונות ירושלמיים", עמוד 820, הערה 319) <strong>בטוענו</strong> – בית שמאי אסרו לשלוח ביום טוב בעל חיים, רק במקרה שהוא נושא אותו על ידיו כדי להוליכו לרעהו, שיש בזה טרחה<strong>; אבל אם היה מושכו והולך</strong> – במקרה שהוא מושך בעל חיים כדי להוליכו לרעהו ובעל החיים הולך בעצמו, שאין בזה טרחה, גם בית שמאי התירו לשלוח אותו, והקביעה הזאת מסתברת מהטעם שלהלן: <strong>- מה בין מושכו להוליכו, מה בין מושכו להשקותו?</strong> – מה ההבדל בין כך ובין כך? כשם שמותר למשוך ביום טוב בעל חיים שהולך בעצמו כדי להוליכו למים להשקותו, כך מותר למשוך בעל חיים כדי להוליכו לרעהו.<br>
<br><strong>רבי הושעיה רבה</strong> – הגדול (מגדולי אמוראי ארץ ישראל בדור הראשון) <strong>אמר לרבי יודן נשייא</strong> (רבי יהודה השני, הנשיא בדור הראשון והשני לאמוראים)<strong>: שמעת מאביך, תרנגולת מותר לטלטלה?</strong> – האם שמעת מאביך (רבן גמליאל השלישי, בנו של רבי יהודה הנשיא), אם מותר לטלטל תרנגולת ביום טוב?
<br>ומקשים: <strong>מה?</strong> – מה היה הספק של רבי הושעיה בדבר? <strong>אם היתה מוכנת לשחיטה - מותרת</strong> – לטלטלה ביום טוב<strong>, ואם לאו</strong> – אם לא היתה מוכנה לשחיטה אלא היתה עומדת לגדל ביצים, <strong>- אסורה</strong> – לטלטלה<strong>. ואֵין כל</strong> ה<strong>תרנוגלין מוכנין לשחיטה?!</strong> (בתמיהה) – הרי סתם תרנגולת מוכנה לשחיטה, וכיוון שכן, פשוט הדבר שמותר לטלטלה, ומה היה הספק של רבי הושעיה בדבר?
<br>ומתרצים: <strong>לכן צריכה</strong> – לכך נצרכה [המימרה לומר]<strong>, אפילו אינה מוכנת</strong> – לשחיטה (יש להעמיד את הספק של רבי הושעיה במקרה של תרנגולת שהקצה אותה בפירוש ואמר שלא ישחוט אותה, והספק היה האם אפילו במקרה זה מותר לטלטלה)<strong>.</strong>
<br><strong>אמרה לו בלחישה</strong> – רבי יודן הנשיא אמר לרבי הושעיה את התשובה לשאלתו מפה לאוזן, שלא ישמע שום אדם אלא הוא, כדי שלא לפרסם את הדבר (אפשר לומר שאמר לו שמותר לטלטלה, שאם אמר לו שאסור - למה אמר לו בלחישה, אלא משום שאמר לו שמותר אמר לו בלחישה, מפני שאין מורים הלכה כך, שלא יקלו העם באיסורי מוקצה (ר"א אזכרי))<strong>. אמר לו</strong> – רבי הושעיה לרבי יודן הנשיא<strong>: למה את אומרה לי בלחישה? אמר לו</strong> – רבי יודן הנשיא לרבי הושעיה<strong>: כשם ששמעתיה</strong> – מאבי, <strong>בלחישה, כך אני אומרה לך בלחישה</strong> (לשון מעין זה בבראשית רבה ג,ד ובויקרא רבה לא,ז)<strong>.</strong>
(ג)  במשנה שנינו: "משלחין יינות שמנים וסלתות וקטניות, אבל לא תבואה. רבי שמעון מתיר אף בתבואה".
<br>מציעים ברייתא: <strong>תני:</strong> – שונה [התנא]: <strong>משלחין</strong> – איש לרעהו, <strong>חטים</strong> – ביום טוב, <strong>שהן מאכל עסיסיות</strong> – מפני שגרעיני החיטים ראויים לאכילה ביום טוב עצמו לאחר שנכתשו, ללא טחינה ואפייה ('עסס' בעברית / 'עסי' בארמית משמעו: ללחוץ, לכבוש). - פירוש אחר: עססיות הוא מאכל שהוכן מגרעיני חיטה שלמים<strong>,</strong> משלחים <strong>פול שהוא מאכל נדיות</strong> – מפני שזרעי הפול ראויים לאכילה ביום טוב עצמו לאחר שהושרו במים ('נדי' בארמית משמעו: לזלף, להזות). - פירוש אחר: נדיות הוא מאכל שהוכן מזרעי פול (כרגיל אכלו את הפול קלוף וגרוס לשני חצאים. גרסו את הפול בריחיים של גרוסות ואחר כך ניפו את הקליפות על ידי רחת של גרוסות. ביום טוב אסור לגרוס ולנפות)<strong>,</strong> משלחים <strong>שעורים שהן מאכל בהמה</strong> – מפני שהשעורים ראויות להאכיל בהן בהמה ביום טוב (אין כאן אמירה שככלל השעורים הן מאכל בהמה בלבד, אלא שרק בהמה אוכלת שעורים ללא עיבוד (טחינה ואפייה))<strong>.</strong>
<br>ומציעים אישור מברייתא לקביעה המופיעה לפני כן ("הטרמינולוגיה של הירושלמי", עמוד 318, הערה 124): <strong>לא כן תני</strong> – (וכי) לא כך שונה [התנא] <strong>משם רבי שמעון</strong> (בן יוחאי, תנא בדור הרביעי)<strong>: "</strong>אַךְ אֲשֶׁר יֵאָכֵל <strong>לְכָל נֶפֶשׁ</strong> הוּא לְבַדּוֹ יֵעָשֶׂה לָכֶם<strong>"</strong> (שמות יב,טז) – רק מלאכה הדרושה להכנת אוכל לכל נפש שבביתכם מותר לעשותה ביום טוב; ויש לדרוש מהריבוי "לכל נפש": <strong>- אף נפשות בהמה בכלל</strong> – מותר לעשות ביום טוב מלאכה הדרושה להכנת אוכל אף לנפש בהמה שבביתכם<strong>?!</strong> (בתמיהה) – ולכן מותר לשלוח שעורים ביום טוב מפני שהן מאכל בהמה.
<br>ומציעים קשר בין דבריהם של שני תנאים: <strong>אתיא דרבי שמעון</strong> – באה (הולכת) [שיטתו] של רבי שמעון <strong>כשיטת רבי עקיבה</strong> (תנא בדור השלישי, מגדולי התנאים) <strong>רבו</strong> – של רבי שמעון<strong>. כמה דרבי עקיבה אמר:</strong> – כמו שרבי עקיבא אומר: <strong>"לְכָל נֶפֶשׁ"</strong> (שמות יב,טז) <strong>- אף נפשות בהמה בכלל, כן רבי שמעון אומר</strong> (צריך לומר: 'אמר')<strong>:</strong> – כך רבי שמעון אומר: <strong>"לְכָל נֶפֶשׁ"</strong> (שמות יב,טז) <strong>- אף נפשות בהמה בכלל.</strong><br><br><small><strong>תוספתא ביצה</strong> א,כג: רבי שמעון אומר: משלחים חיטים מפני שהן מאכל עססיות, פול מפני שהוא מאכל לודיות, שעורים מפני שהן ראויות לבהמה.<br><br><strong>בבלי ביצה</strong> יד,ב: תניא: רבי שמעון מתיר בתבואה של חיטים לעשות מהן לודיות, שעורים ליתן לפני בהמתו, עדשים לעשות מהן רסיסים (עדשים טחונים).</small><br>
<br>בבבלי החליפו בין המאכל שעושים מחיטים ובין המאכל שעושים ממין הקטנית (פול, עדשים), וגרסו לודיות (כמו בתוספתא) במקום נדיות (אין הבדל בין הגרסאות, והוא חילוף 'ל' ב-'נ'), וגרסו רסיסים במקום עסיסיות.<br><br><small><strong>מכילתא דרבי שמעון בר יוחאי</strong> שמות יב,טז: רבי עקיבא אומר: "אך אשר ייאכל לכל נפש" - להביא את נפשות בהמה במשמע.<br><strong>מכילתא דרבי ישמעאל</strong> מסכתא דפסחא פרשה ט: רבי עקיבא אומר: "אך אשר ייאכל לכל נפש" - אף נפש בהמה במשמע.</small><br>• • •
##### הלכה יב
(א)  <big><strong>משנה</strong></big><br><strong>משלחין</strong> – איש לרעהו ביום טוב, <strong>כלים</strong> – בגדים<strong>, בין תפורין</strong> – שהם ראויים ללובשם ביום טוב, <strong>ובין שאינן תפורין</strong> – שאף על פי שאינם ראויים ללובשם ביום טוב, ראויים הם להתכסות בהם או לכסות בהם חפצים ומזון<strong>, אף על פי שיש בהן כלאים</strong> – ואסורים בלבישה, מכל מקום אפשר להשתמש בהם ביום טוב, כגון לפורשם ולתלותם לנוי, ובזמן שהם קשים ואינם ראויים לחימום הגוף מותר אפילו לשכב עליהם<strong>, והן לצורך המועד</strong> – רק אם הם לצורך יום טוב ("מועד" מובנו חול המועד וגם יום טוב. כאן מובנו יום טוב על פי העניין)<strong>; אבל לא סנדל מסומר</strong> – אין משלחים ביום טוב סנדל שעשוי עור ובסולייתו נעוצים מסמרים, לפי שאסור לנעול אותו ביום טוב (עיין משנה שבת ו,ב), <strong>ולא מנעל שאינו תפור</strong> – שאינו ראוי לשימוש (סנדל - סוליה הקשורה לרגל ברצועות. מנעל - נעל סגורה שעורה חופה על כף הרגל. גם המנעל נסגר ברצועות)<strong>. רבי יהודה אומר: אף לא מנעל לבן</strong> – אין משלחים ביום טוב מנעל שלא צבעו אותו<strong>, מפני שהוא צריך אומן</strong> – כדי לצובעו<strong>.</strong>
<br><strong>זה הכלל</strong> – בעניין משלוח ביום טוב<strong>: כל שניאותין בו</strong> – כל דבר שאפשר ליהנות ממנו, <strong>ביום טוב - משלחין אותו</strong> – ביום טוב<strong>.</strong><br>• • •
(ב)  <big><strong>תלמוד</strong></big><br><strong>משלוח מנעל ביום טוב</strong>
<br>במשנה שנינו: "רבי יהודה אומר: אף לא מנעל לבן, מפני שהוא צריך אומן".
<br>מציעים פירוש למשנה: <strong>כיני מתניתא:</strong> – כך היא המשנה: <strong>מפני שהוא צריך ביצת אומן</strong> – נוסח המשנה שלפני הירושלמי היה: "מפני שהוא צריך <strong>אמון</strong>" (=אֱמוּם, בחילוף מ"ם-נו"ן בסוף המילה), והירושלמי מפרש ש"אמון" הוא ביצת אמון (ביצת אמום), שהיא התבנית בצורת ביצה שנותנים עליה את המנעל לפני שגומרים את מלאכתו וצובעים אותו (ראה "מבוא לנוסח המשנה", עמוד 466; "תוספתא כפשוטה", מועד ג, עמוד 939). לדברי רבי יהודה במשנתנו, אין משלחים ביום טוב מנעל לבן שלא צבעו אותו, מפני שהוא עדיין צריך להיות על האמום כדי לצובעו (המילה אמום / אמון נמסרת בכתיבים שונים ובניקודים שונים בכל כתבי היד של המשנה)<strong>.</strong>
<br>ומזהים את התנא שהמשנה היא בשיטתו: <strong>מתניתא דרבי ליעזר</strong> (בן הורקנוס, תנא בדור השני) – המשנה [היא] של רבי אליעזר (משנתנו היא בשיטתו של רבי אליעזר, הסובר שכל זמן שהמנעל צריך להיות על האמום, שעדיין לא נגמרה מלאכתו, אינו כלי)<strong>,</strong> - ומציעים מקור לדברי רבי אליעזר: <strong>דתנינן תמן:</strong> – ששנינו שם (משנה כלים כו,ד): <strong>מנעל</strong> ש<strong>על האמום</strong> – שעדיין לא נגמרה מלאכתו של המנעל, <strong>- רבי ליעזר מטהר</strong> – אינו מקבל טומאה, לפי שעדיין אינו כלי<strong>, וחכמים מטמין</strong> – הוא מקבל טומאה, שהואיל והמנעל תפור בשלמות ואפשר לנעול אותו, הוא נחשב כלי (לדעת רבי אליעזר אין המנעל נטמא עד שתיגמר כל מלאכתו, שייעשה נאה. ראה תוספתא כלים בבא מציעא ו,א. אבל לדעת החכמים המנעל נטמא כבר על האמום, כשהוא מוכן לשימוש, גם אם טרם גמרו לעשותו נאה)<strong>.</strong>
<br>ודוחים את הזיהוי: <strong>דברי הכל היא</strong> – משנתנו נכונה לפי כל החכמים, בניגוד להצעה שהוצעה לפני כן שמשנתנו נכונה רק לפי רבי אליעזר<strong>.</strong> - ומסבירים מדוע המשנה נכונה לפי כל החכמים: <strong>שנייא היא הכא</strong> – שונה הוא [הדבר] כאן<strong>, שהוא כמכשיר כלי ביום טוב</strong> – לעניין יום טוב אפילו החכמים החלוקים על רבי אליעזר מודים שאין משלחים ביום טוב מנעל לבן, מפני שכשהוא מפרק את המנעל מעל האמום הוא מכשיר ביום טוב כלי לשימוש, ואסור לעשות כך ביום טוב כאמור בברייתא שלהלן<strong>.</strong><br><br><small><strong>תוספתא ביצה</strong> א,כג: רבי יוסה אומר: מוליכים מנעל שחור ולא מנעל לבן, מפני שצריך אומן (=אמון, אמום).<br><br><strong>בבלי ביצה</strong> טו,א: תניא: רבי יהודה אוסר בלבן, מפני שצריך ביצת הגיר (גוש גיר בצורת ביצה).</small><br>
<br>ומציעים ברייתא: <strong>תני:</strong> – שונה [התנא]: <strong>אין מפרקין את המנעל מעל</strong> (בקטע גניזה: 'מן') <strong>האימום ביום טוב</strong> – אסור לסנדלרים המכינים נעליים ליטול ביום טוב את הנעל מן האמום<strong>, אבל מפרקין את המנעל מן האמום בחולו של</strong> ה<strong>מועד</strong> – מותר ליטול בחול המועד את הנעל מן האמום, מפני שמותר להכין נעליים בחול המועד בשביל מי שצריך להן בחול המועד<strong>.</strong><br><br><small><strong>תוספתא מועד קטן</strong> ב,יא: מפרקים מנעל מן האמום (בחול המועד).<br><strong>ירושלמי מועד קטן</strong> א,ב: מפרקין את המנעל מעל גבי האימום.</small><br>• • •
(ג)  <strong>העמדת חלב ביום טוב</strong>
<br>מציעים בעיה: <strong>מהו להעמיד חלב ביום טוב?</strong> – האם מותר לשים דבר המעמיד בתוך חלב ביום טוב ולהשהות אותו עד שיחמיץ וייעשה גבינה לצורך יום טוב? (וכגון שחלב את החלב מערב יום טוב, שכן אסור לחלוב ביום טוב)
<br>ופושטים את הבעיה: <strong>אם אומר את</strong> (אתה) <strong>כן</strong> – שמותר להעמיד חלב ביום טוב לצורך יום טוב<strong>, אף הוא</strong> – הרי הוא <strong>חולב ומעמיד מיום טוב לחול</strong> – קיים חשש שיחלוב בערב יום טוב ויעמיד את החלב ביום טוב לצורך יום חול ולא לצורך יום טוב, ולפיכך אסרו החכמים להעמיד חלב ביום טוב לצורך יום טוב<strong>.</strong><br>• • •
(ד)  <strong>משלוח תכשיטים ולבישתם</strong>
<br>כאן התחלת מקבילה בירושלמי שבת ו,א.
<br>מציעים ברייתא: <strong>תנה</strong> – שונה [ברייתא] <strong>רבי חלפתא בן שאול</strong> (אמורא ארץ ישראלי בדור הראשון)<strong>: תכשיטין</strong> – שאסור לצאת בהם בשבת וביום טוב לרשות הרבים (ראה משנה שבת פרק ו), <strong>אסור לשלחן</strong> – איש לרעהו ביום טוב<strong>.</strong>
<br>ומציעים דיוק מהברייתא: <strong>אמר רבי מנא</strong> (השני, מגדולי אמוראי ארץ ישראל בדור החמישי)<strong>: לא אמרו אלא לשלחן</strong> – הדין בברייתא חל רק במקרה שצוין ולא במקרה אחר<strong>, הא</strong> – אבל <strong>ללובשן</strong> – ביום טוב בבית, <strong>- מותר.</strong><br>
<br>ומציעים ברייתא: <strong>תני:</strong> – שונה [התנא]: <strong>מטלטלין את השופר להשקות בו את התינוק</strong> – מותר לטלטל שופר בשבת כדי להשקות בו מים לתינוק<strong>, את הפינקס</strong> (קבוצת לוחות מחוברים בציר ומכוסים בשעווה המשמשים לצורכי כתיבה. מקור המילה ביוונית) ו<strong>את הקרקש</strong> (כלי ריק ששמים בו חפצים כדי להשמיע קול לתינוק) ו<strong>את המַרְאָה</strong> (ראי. המראה הקדומה היתה לוח נחושת משופשף ומלוטש, ובו נראו פני המביט) <strong>לכסות בהן את הכלים</strong> – מותר לטלטל אותם בשבת כדי לכסות בהם בגדים. אף על פי שכל הכלים הללו עיקר מלאכתם אסור בשבת, מכל מקום מותר לטלטל אותם בשבת לצורך שימוש בגופם. - השופר עיקר מלאכתו לתקוע בו; הפנקס עיקר מלאכתו לכתוב עליו; הקרקש אין מקרקשים בו בשבת משום שכל השמעת קול אסורה בשבת (ירושלמי ביצה ה,ב); המראה אין רואים בה בשבת מחשש שמא יראה שערה ויתלוש אותה (ראה ירושלמי שבת ו,א ובבלי שבת קמט,א). - הברייתא מדברת בשבת והוא הדין ביום טוב. - יש ללמוד מהברייתא, שכשם שמותר לטלטל את הכלים הללו לצורך שימוש בגופם, כך מותר לטלטל תכשיטים שאסור לצאת בהם לרשות הרבים לצורך שימוש בגופם<strong>.</strong><br>
<br>ומציעים משנה המשמשת כיסוד למסקנה המנוגדת לדעה שלפני כן: <strong>אמר רבי אבון</strong> (מגדולי אמוראי ארץ ישראל בדור החמישי)<strong>: מתניתא אמרה</strong> – המשנה אומרת, <strong>שאסור ללובשן</strong> – ביום טוב בבית את התכשיטים שאסור לצאת בהם לרשות הרבים, שלא כמו שאמר רבי מנא<strong>, דתנינן:</strong> – ששנינו (משנה ביצה א,י): <strong>כל שניאותין בו</strong> – כל דבר שאפשר ליהנות ממנו, <strong>ביום טוב - משלחין אותו</strong> – ביום טוב<strong>.</strong> - ויש להוכיח בדרך השלילה: <strong>אם אומר את</strong> (אתה) <strong>שמותר ללובשן</strong> – ביום טוב<strong>, יהא מותר לשלחן</strong> – ביום טוב, על פי דברי המשנה, שהרי ניאותים בהם ביום טוב. אלא מכיוון שהברייתא ששנה רבי חלפתא בן שאול אמרה שתכשיטים שאסור לצאת בהם לרשות הרבים אסור לשלחם, הרי שמוכח מזה שגם אסור ללובשם, וכן אסור לטלטלם לצורך שימוש בגופם<strong>.</strong><br>
<br>ושואלים: <strong>מהו הדא דתני:</strong> – מהו [עניינה של הברייתא] הזאת ששונה [התנא]: <strong>מטלטלין את השופר להשקות בו את התינוק, את הפינקס</strong> ו<strong>את הקרקש</strong> ו<strong>את המראה לכסות</strong> בהן <strong>את הכלים?</strong> – מדוע, לפי רבי אבון, מותר לטלטל את הכלים הללו לצורך שימוש בגופם, בעוד שאסור לטלטל תכשיטים שאסור לצאת בהם לרשות הרבים לצורך שימוש בגופם?
<br>ומשיבים: <strong>בשיש עליהם תואר כלי</strong> – מותר לטלטל את הכלים הללו לצורך שימוש בגופם רק במקרה שיש עליהם תורת כלי, כלומר, שהם נחשבים לכלי. אבל תכשיטים שאסור לצאת בהם לרשות הרבים אין עליהם תורת כלי, ולכן אסור לטלטלם לצורך שימוש בגופם<strong>.</strong><br><br><small><strong>תוספתא שבת</strong> יג,טז-יז: מטלטלים את השופר להשקות בו את התינוק. מטלטלים את הקרקש ואת הפינקס ואת המראה לכסות בהם כלים.<br>ואין רואים במראה בשבת, ואם היתה קבועה בכותל - מותר. אין מקרקשים לא את הזוג ולא את הקרקש לתינוק בשבת.</small><br>
<br>ומציעים שאלה: <strong>עד כדון</strong> – עד עכשיו, <strong>- בתכשיטין של זהב</strong> – הדין של המקרה הזה ידוע, שאסור לצאת לרשות הרבים בשבת בתכשיטים שעשויים זהב (כגון עיר של זהב, שהוא תכשיט של זהב שנזכר במשנה שבת ו,א. אסור לאישה לצאת בו לרשות הרבים בשבת, מפני שאנו חוששים שמא תסיר את התכשיט כדי להראותו לחברתה ותשכח ותעבירנו ארבע אמות ברשות הרבים)<strong>. ואפילו תכשיטין של כסף?</strong> – מה הדין במקרה אחר הדומה לו? האם אסור לצאת לרשות הרבים בשבת בתכשיטים שעשויים כסף או שמא מותר?
<br>ומשיבים בהצעת שתי דעות סותרות בשם אותו חכם: <strong>אמרין</strong> – אומרים <strong>בשם רבי ירמיה</strong> (מגדולי אמוראי ארץ ישראל בדור השלישי והרביעי)<strong>: אסור</strong> – לצאת בהם לרשות הרבים<strong>, ואמרין</strong> – ואומרים <strong>בשם רבי ירמיה: מותר</strong> – לצאת בהם לרשות הרבים<strong>.</strong>
<br><strong>אמר רבי חזקיה</strong> (אמורא ארץ ישראלי בדור הרביעי)<strong>: אנא ידע ראשה וסופא</strong> – אני יודע את הראש ואת הסוף (של המעשה, אני יודע ומכיר את המעשה כולו מראשו עד סופו)<strong>. טליין דקיקין הוון מתרביין בדרתיה דרבי ירמיה</strong> – ילדים קטנים היו גדלים בחצרו של רבי ירמיה (שהיו יוצאים בשבת בתכשיטים של כסף. - נשים וילדים קטנים היו יוצאים בתכשיטים)<strong>. אתא שאל לרבי זעורה</strong> (רבי זירא, מגדולי אמוראי ארץ ישראל בדור השלישי) – בא (רבי ירמיה) ושאל את רבי זעורה (האם לאסור או להתיר להם את הדבר?)<strong>, אמר ליה:</strong> – אמר לו (רבי זעורה): <strong>לא תאסור</strong> (בכתב יד אשכנזי צורת כתיב מקורית: 'לא תיסר', ובמקבילה: 'לא תיסור') <strong>ולא תישרי</strong> – אל תאסור ואל תתיר (אל תאמר להם דבר. אל תאסור להם כי לא ישמעו לך, ומוטב שיהיו שוגגים ואל יהיו מזידים, ואל תתיר להם כי הדבר אסור, שאין הבדל בין תכשיטים של זהב ובין תכשיטים של כסף. וכיוון שלא אמר להם רבי ירמיה דבר, היו שסברו שאסר והיו שסברו שהתיר)<strong>.</strong><br>
<br>עד כאן המקבילה בירושלמי שבת.<br>
<br>עיקר הסוגיה מדבר בעניין יום טוב ומוסב על המשנה כאן, ומקורו כאן, והועתק לשבת מכיוון שהמשנה בשבת עוסקת בדין לבישת תכשיטים בשבת. חלקה האחרון של הסוגיה, מ-'עד כדון - בתכשיטין של זהב' עד סוף הסוגיה, מוסב על המשנה בשבת, ומקורו שם, והועתק לכאן.<br><br><small>ב"ספר המעשים לבני ארץ ישראל" מעשה כב נאמר: מהוא נשים או קטנים בשבת או ביום טוב שיצאו בתכשיטין של כסף או של זהב...? כך המעשה: קטנים יוצאין בקשרים ובתכשיטי כל דבר עד תשע שנים, מתשע שנים ולמעלה אסורין לצאת בהן.<br>אלמלא המילים "או ביום טוב" היינו רואים במעשה זה רק איסור הוצאת משא לרשות הרבים בשבת, כלומר, היינו מניחים שלדעת בעל המעשה תכשיט דינו כמשא ולא כמלבוש שמותר להוציאו. מכיוון שהמעשה מדבר באיסור החל גם ביום טוב, שאין בו איסור הוצאה מרשות לרשות, אפשר להסיק שההתנגדות להתקשטות נשים וקטנים ברשות הרבים טעמיה אחרים, ויש מקום לשער שהאיסור היה תקף אפילו בימי חול, ודיברו חכמים בהווה, משום שרגילות הנשים להתקשט דווקא בשבת וביום טוב ("המעשים לבני ארץ ישראל", עמוד 96).<br><br>אפשר שאיסור יציאה בתכשיטים בשבת לפי חכמי ארץ ישראל דומה לאיסור יציאה בסנדל המסומר ולאיסור עשיית דברים שונים בשבת. חכמים רצו לאסור דברים מסויימים לחלוטין, אפילו בחול, אבל לא היה בכוחם להטיל את האיסור על העם אלא מטעם שבת בלבד ("פירוש למשנה מסכת שבת", עמוד 100, הערה 4).</small><br>• • •
#### פרק ב
##### הלכה א
(א)  בפרק זה נוספו ארבע מחלוקות בין בית שמאי לבית הלל בהלכות יום טוב, ונסמכו להן שלוש חומרות של בית שמאי ביום טוב שהיה רבן גמליאל עושה, ועוד נזכרו שלושה דברים שהיה רבן גמליאל מקל בהם ושלושה דברים שרבי אלעזר בן עזריה מתיר וחכמים אוסרים.<br>
<br><big><strong>משנה</strong></big><br><strong>יום טוב שחל להיות ערב שבת, לא יבשל כתחילה</strong> (מההתחלה) <strong>מיום טוב לשבת</strong> – לא יעשה ביום טוב את תחילת הבישול לשבת<strong>, אבל מבשל הוא</strong> – ביום טוב, <strong>ליום טוב</strong> – בשביל יום טוב<strong>, ואם הותיר</strong> (שייר) – שלא אכל כל מה שבישל ליום טוב, <strong>- הותיר לשבת</strong> – ורשאי לאוכלו בשבת<strong>.</strong>
<br><strong>ועושה תבשיל מערב יום טוב וסומך עליו לשבת</strong> – מותר לעשות בערב יום טוב תבשיל לצורך השבת, ועל סמך תבשיל זה שהוכן מערב יום טוב מותר להוסיף ולבשל גם ביום טוב בשביל השבת, ונמצא שלא בישל כתחילה מיום טוב לשבת (סתם המשנה, שעושה תבשיל אחד מערב יום טוב וסומך עליו לשבת, כבית הלל להלן. תבשיל זה נקרא עירובי תבשילים, על שם שמערב את גמר הבישול שעושה ביום טוב עם תחילת הבישול שעושה מערב יום טוב, וכאילו נעשה הכול מערב יום טוב)<strong>.</strong>
<br><strong>בית שמיי אומרים: שני תבשילים</strong> – כשיעור של סעודה רגילה, הוא עושה מערב יום טוב, כדי שיוכל לסמוך עליהם לשבת<strong>. ובית הלל אומרים: תבשיל אחד</strong> – כשיעור של סעודה מצומצמת<strong>. מודים</strong> – בית שמאי לבית הלל, <strong>בדג ובביצה שעליו</strong> – דג שנמרחה עליו ביצה חיה כציפוי ונצלה, <strong>שהן שני תבשילין</strong> – הם נחשבים כשני תבשילים וסומך עליהם לשבת<strong>.</strong>
<br><strong>אכלו</strong> – את התבשיל שסמך עליו, <strong>או שאבד</strong> – התבשיל שסמך עליו, קודם שבישל ביום טוב בשביל השבת, <strong>- לא יבשל עליו כתחילה</strong> – אסור לו לבשל מיום טוב לשבת, שאין לו על מה שיסמוך<strong>. שייר ממנו כל שהוא</strong> – שלא אכל כל התבשיל שסמך עליו, <strong>- סומך עליו לשבת</strong> – ומבשל ביום טוב בשביל השבת<strong>.</strong><br>• • •
(ב)  <big><strong>תלמוד</strong></big><br><strong>עירובי תבשילים</strong>
<br>במשנה שנינו: <strong>"יום טוב שחל להיות ערב שבת</strong>... ועושה תבשיל מערב יום טוב וסומך עליו לשבת<strong>".</strong>
<br>מביאים מדרש הלכה: <strong>כתוב</strong> – בפרשת המן<strong>: "</strong>וַיֹּאמֶר אֲלֵהֶם: הוּא אֲשֶׁר דִּבֶּר ה': שַׁבָּתוֹן שַׁבַּת קֹדֶשׁ לַה' מָחָר, <strong>אֵת אֲשֶׁר תֹּאפוּ אֵפוּ וְאֵת אֲשֶׁר תְּבַשְּׁלוּ בַּשֵּׁלוּ</strong>, וְאֵת כָּל הָעֹדֵף הַנִּיחוּ לָכֶם לְמִשְׁמֶרֶת עַד הַבֹּקֶר<strong>"</strong> (שמות טז,כג) – משה אמר לראשי העם, שדבר זה, שכמות המן ביום השישי היא פי שניים מהרגיל, הוא בהתאם לדברי ה', וטעם הדבר הוא, שמחר הוא יום שבת שבו אין עושים כל מלאכה, והיום ביום השישי תאפו ותבשלו כל מה שאתם צריכים ליומיים, וכל מה שלא תאכלו היום תשמרו למחר. - ויש לדרוש את הכתוב: חלק מהמן תאפו ותבשלו היום, וחלק אחר מהמן שלא נאפה ולא נתבשל היום (-"ואת כל העודף") תאפו ותבשלו מחר, שמחר לא תהא שבת, אלא מחר הוא "שבתון" - יום טוב, ולמחרתו - "שבת קודש", וביום טוב מותר הבישול, אך הואיל וזהו יום טוב שחל בערב שבת, ויש צורך להכין אף לשבת, לא יהא מותר לאפות ולבשל מחר את כל העודף אף לשבת אלא משום שכבר היום (ערב יום טוב) אפיתם ובישלתם. מכאן סמכו חכמים לעירובי תבשילים מן התורה ("מניין לעירובי תבשילין מן התורה? לאופיו של מדרש ההלכה הקדום", "סידרא" ו, עמוד 29, על פי רבנו תם ב"ספר הישר" סימן שפג ור"מ המאירי בחידושיו בבלי ביצה טו,ב), <strong>- רבי ליעזר</strong> (בן הורקנוס, תנא בדור השני) <strong>אומר: אופין על האפוי ומבשלין על המבושל</strong> – מותר לאפות ביום טוב בשביל השבת על סמך מאפה שנאפה מערב יום טוב לצורך השבת, ומותר לבשל ביום טוב בשביל השבת על סמך תבשיל שבושל מערב יום טוב לצורך השבת<strong>. רבי יהושע</strong> (בן חנניה, מגדולי התנאים בדור השני) <strong>אומר: אופין ומבשלין על המבושל</strong> – מותר לאפות ולבשל ביום טוב בשביל השבת על סמך תבשיל שבושל מערב יום טוב לצורך השבת, ואין חייבים לאפות מערב יום טוב לצורך השבת כדי שיהא מותר לאפות ביום טוב בשביל השבת<strong>.</strong>
<br><strong>מה טעמא דרבי ליעזר?</strong> – מה הטעם (המקור בכתוב) של רבי אליעזר? <strong>"אֵת אֲשֶׁר תֹּאפוּ אֵפוּ וְאֵת אֲשֶׁר תְּבַשְּׁלוּ בַּשֵּׁלוּ"</strong> – יש ללמוד מן הכתוב, שתאפו ביום טוב לשבת אם אפיתם מערב יום טוב, ותבשלו ביום טוב לשבת אם בישלתם מערב יום טוב<strong>.</strong>
<br><strong>מה טעמא דרבי יהושע?</strong> – מה הטעם (המקור בכתוב) של רבי יהושע? <strong>'את אשר תאפו ואת אשר תבשלו בשלו'</strong>– יש ללמוד מן הכתוב, שתאפו ביום טוב לשבת אם אפיתם מערב יום טוב (-"את אשר תאפו אפו"), ותאפו ותבשלו ביום טוב לשבת אם בישלתם מערב יום טוב אף שלא אפיתם (-'את אשר תאפו ואת אשר תבשלו בשלו'. נראה שרבי יהושע לומד כך בשל וי"ו החיבור היתירה שבמילה "ואת")<strong>.</strong><br><br><small><strong>מכילתא דרבי ישמעאל</strong> מסכתא ד"ויסע" פרשה ד <strong>ומכילתא דרבי שמעון בר יוחאי</strong> שמות טז,כג: "את אשר תאפו אפו" - רבי אליעזר אומר: על אפוי אפו ועל מבושל בשלו. הא כיצד? יום טוב שחל להיות ערב שבת, מניין שאין רשאים לא לאפות ולא לבשל אלא אם כן עירבו? תלמוד לומר: "את אשר תאפו אפו" וגו' - על אפוי אפו ועל מבושל בשלו. "ואת כל העודף הניחו אותו למשמרת. ויניחו אותו עד הבוקר" - לעניין שאמרנו (ישראל נצטוו להניח את המן העודף למשמרת לעניין שאמרנו - לבשלו ולאפותו על יסוד העירוב, לפי שמדובר ביום טוב שחל בערב שבת).<br><br><strong>בבלי ביצה</strong> טו,ב: תנא מייתי לה מהכא: "את אשר תאפו אפו ואת אשר תבשלו בשלו" (שמות טז,כג) - מכאן אמר רבי אליעזר: אין אופים (מיום טוב לשבת) אלא על האפוי (כבר, שרק מוסיפים עליו), ואין מבשלים אלא על המבושל. מכאן סמכו חכמים לעירובי תבשילים מן התורה.</small><br>
<br>ומקשרים את דעות התנאים שלפני כן לדעה אחת ומנגידים אותן לדעה אחרת: <strong>אמר רבי ליעזר</strong> (צריך לומר: 'לעזר'. ובכתב יד אשכנזי: 'אלעזר'. - רבי אלעזר בן פדת, אמורא בדור השני)<strong>: אתיא כמאן דאמר:</strong> – [מדרש ההלכה] באה (הולכת) כמי שאומר: <strong>במרה</strong> (נראה שצריך לומר: '<strong>באלוש</strong>') – אלוש היא אחת מתחנותיהם של בני ישראל במדבר סין, בין ים סוף למדבר סיני (במדבר לג,יג), <strong>ניתנה השבת</strong> – מצוות השבת ניתנה לישראל באלוש (וכן הוא בסדר עולם רבה ה ובדברים רבה ג,א), כשירד להם המן (לפי שמות פרק טז, המן ירד להם במדבר סין, אולם לא נאמר באיזה מקום במדבר סין). - לפי דעה זו, כשאמר משה לישראל: "הוּא אֲשֶׁר דִּבֶּר ה': שַׁבָּתוֹן שַׁבַּת קֹדֶשׁ לַה' מָחָר, אֵת אֲשֶׁר תֹּאפוּ אֵפוּ וְאֵת אֲשֶׁר תְּבַשְּׁלוּ בַּשֵּׁלוּ", כוונתו היתה למצוות השבת שניתנה להם באלוש, שמשה הזהירם לראשונה על השבת כשירד להם המן, וכיוון שהזהירם בשעת מעשה, אפשר לדרוש כתוב זה שמשה לימדם עירובי תבשילים, כדעות התנאים שבמדרש ההלכה שלעיל<strong>. ברם כמאן דאמר:</strong> – אבל כמי שאומר: <strong>באלוש</strong> (נראה שצריך לומר: '<strong>במרה</strong>') – מרה היא תחנתם הראשונה של בני ישראל לאחר קריעת ים סוף (שמות טו,כג; במדבר לג,ח), <strong>ניתנה השבת</strong> – מצוות השבת ניתנה לישראל במרה (וכן הוא בבבלי שבת פז,ב), <strong>- עומדין</strong> (בכתב יד אשכנזי: 'עומד') <strong>באלוש ומזהירין באלוש</strong> (נראה שצריך לומר: '<strong>עומד במרה ומזהיר / ומזהירן על אלוש</strong>') – לפי דעה זו, כשאמר משה לישראל: "הוּא אֲשֶׁר דִּבֶּר ה': שַׁבָּתוֹן שַׁבַּת קֹדֶשׁ לַה' מָחָר, אֵת אֲשֶׁר תֹּאפוּ אֵפוּ וְאֵת אֲשֶׁר תְּבַשְּׁלוּ בַּשֵּׁלוּ", כוונתו היתה למצוות השבת שניתנה להם במרה, שמשה עמד במרה והזהיר את ישראל מראש על שמירת השבת באלוש כשיירד להם המן, וכיוון שלא הזהירם בשעת מעשה, אי אפשר לדרוש כתוב זה שמשה לימדם עירובי תבשילים, שלא כדעות התנאים שבמדרש ההלכה שלעיל<strong>.</strong><br>
<br>הגהותינו בקטע זה הן על פי הגהות הגר"א ו"שערי תורת ארץ ישראל".
<br>נכונות הגהתנו 'עומד במרה ומזהיר על אלוש' מוכחת מסגנון הלשון הדומה במקומות אחרים: 'משה עומד בפסח ראשון ומזהיר על פסח שני' (בבלי פסחים ו,ב), 'משה עומד בראש חודש ומזהיר על הפסח' (שם), 'נביא עומד בתשע / בעשר ומזהיר על אחת עשרה' (בבלי בבא בתרא כח,ב), שבכולם 'עומד' בדבר אחד ו'מזהיר' על דבר אחר.<br>
<br>ומציעים קושיה: <strong>איתא חמי!</strong> – בוא [ו]ראה! <strong>דבר תורה הוא אסור</strong> – מן התורה אסור לבשל ולאפות מיום טוב לשבת<strong>, ועירובי תבשילין מתירין?!</strong> (בתמיהה) – כיצד ייתכן שעירובי תבשילים מתירים דבר שהוא אסור מן התורה?
<br>ומתרצים את הקושיה: <strong>אמר רבי אבהו</strong> (אמורא ארץ ישראלי בדור השלישי)<strong>: בדין היה</strong> – כך היה ראוי להיות (דין - שורת הדין), <strong>שיהו אופין ומבשלין מיום טוב לשבת</strong> – מפני שמן התורה מותר לבשל ולאפות מיום טוב לשבת<strong>. אם אומר את</strong> (אתה) <strong>כן</strong> – שיבשל ויאפה מיום טוב לשבת בלא עירובי תבשילים<strong>, אף הוא</strong> – הרי הוא <strong>אופה ומבשל מיום טוב לחול</strong> – קיים חשש שיטעה ויבשל ויאפה מיום טוב לחול, ודבר זה אסור מן התורה, ולפיכך חייבו החכמים לעשות עירובי תבשילים משום היכר, כדי שלא יטעה ויבשל ויאפה מיום טוב לחול<strong>.</strong><br><br><small><strong>בבלי פסחים</strong> מו,ב: ...(אמר לו רבה לרב חסדא:) ומשום עירובי תבשילים שרינן איסורא דאורייתא? - אמר ליה (רב חסדא לרבה): מדאורייתא צורכי שבת נעשים ביום טוב, ורבנן הוא דגזרו ביה, שמא יאמרו: אופים מיום טוב לחול. וכיוון דאצרכוה רבנן עירובי תבשילים, אית ליה היכרא (והוא יודע שלשבת שעושים עירובי תבשילים - מותר לבשל, ולחול - אסור).</small><br>
<br>ומציעים קושיה: <strong>איתא חמי!</strong> – בוא [ו]ראה! <strong>מציעין את המיטות מיום טוב לשבת</strong> – שוטחים מצעים על המיטות ביום טוב לצורך השבת<strong>, ואֵין אופין ומבשלין מיום טוב לשבת?!</strong> (בתמיהה) – כיצד ייתכן שהחכמים התירו להציע את המיטות מיום טוב לשבת, ולא חששו שיציע את המיטות מיום טוב לחול, ולא התירו לאפות ולבשל מיום טוב לשבת בלא עירובי תבשילים, מכיוון שחששו שיאפה ויבשל מיום טוב לחול?
<br>ומתרצים את הקושיה: <strong>אמר רבי אילא</strong> (רבי אלעאי, אמורא ארץ ישראלי בדור השלישי)<strong>: ולמה מציעין</strong> את המיטות <strong>מיום טוב לשבת? שכֵּן מציעין את המיטות מלילי שבת לשבת</strong> (משנה שבת טו,ג) – החכמים התירו להציע את המיטות ביום טוב לצורך השבת, ולא חששו שיציע את המיטות מיום טוב לחול, שכן מותר להציע את המיטות בליל שבת לצורך השבת<strong>. ויאפו או יבשלו מיום טוב לשבת! אין אופין ומבשלין מלילי שבת לשבת</strong> – החכמים לא התירו לאפות ולבשל ביום טוב לצורך השבת בלא עירובי תבשילים, וחששו שיאפה ויבשל מיום טוב לחול, שכן אסור לאפות ולבשל בליל שבת לצורך השבת<strong>.</strong><br>• • •
(ג)  <strong>בישול ואפייה ביום טוב יותר מהצורך</strong>
<br>במשנה שנינו: "אבל מבשל הוא ליום טוב, ואם הותיר - הותיר לשבת".
<br>מצמצמים את תחולת הקביעה: <strong>רבי כהנא</strong> (אמורא ארץ ישראלי בדור הרביעי) <strong>בריה ד-</strong> – בנו של <strong>רבי חייה בר בא אמר: ובלבד שלא יערים</strong> – מותר לבשל ביום טוב לשם יום טוב, ואם משייר ממה שבישל ליום טוב - אוכל בשבת את הנשאר (אם אינו עושה עירובי תבשילים), רק אם אינו מערים, שהוא מבשל מלכתחילה ביום טוב יותר מהנצרך ליום טוב כדי לשייר לשבת<strong>.</strong><br><br><small><strong>בבלי ביצה</strong> יז,ב: אבל מבשל הוא ליום טוב, ואם הותיר - הותיר לשבת, ובלבד שלא יערים. ואם הערים - אסור (לאכול בשבת את הנשאר).</small><br>
<br>כאן התחלת מקבילה בירושלמי חלה א,ח.
<br><small><strong>משנה חלה</strong> א,ח: עיסת הכלבים (עיסת דגן העשויה במיוחד לכלבים) - בזמן שהרועים (בעלי הכלבים שגידלו אותם לשמירה ולהגנה) אוכלים ממנה (לאחר אפייתה) חייבת בחלה... ונעשית ביום טוב (להאכלת הכלבים).</small>
<br>מזהים את התנא שהמשנה היא בשיטתו: <strong>מתניתא דרבי שמעון בן אלעזר</strong> (תנא בדור החמישי) – המשנה [היא] של רבי שמעון בן אלעזר (המשנה במסכת חלה שאמרה, שעיסת הכלבים נעשית ביום טוב בזמן שהרועים נהנים מחלק ממנה, מתאימה לשיטתו של רבי שמעון בן אלעזר המוצעת להלן, שמותר לאפות ביום טוב פת בכמות גדולה אף אם אינו צריך אלא לחלק ממנה)<strong>.</strong><br>
<br>ומציעים ברייתא: <strong>תני:</strong> – שונה [התנא]: (במקבילה: 'דתני:'. - אפשר ש'דתני' בא בהשפעת הסגנון הרגיל 'מתניתא דרבי פלוני, דתני רבי פלוני' ("סוגיות מקבילות ומסורת נוסח הירושלמי", "תרביץ" ס, עמוד 544, הערה 8)) <strong>אין עושין מיום טוב למוצאי יום טוב</strong> – אסור לאפות ולבשל ביום טוב לצורך היום שאחרי יום טוב, שהוא יום חול או שבת<strong>.</strong>
<br>ומציעים את המשך הברייתא: <strong>והא תני:</strong> (אין לגרוס מילים אלו, וכן הגיה הגר"א) <strong>ממלאה היא אשה קדירה</strong> (במקבילה בקטע גניזה: 'את הקדירה') <strong>בשר</strong> – לבשל ביום טוב, <strong>אף על פי שאינו אוכל ממנו</strong> – ביום טוב, <strong>אלא חתיכה אחת</strong> – ושאר הבשר יהיה למחר, משום שהבשר מתבשל יפה בשעה שהקדירה מלאה בשר<strong>, קומקום של חמין</strong> (בכתב יד אשכנזי: 'קומקמום חמין'. ובמקבילה: 'קומקום חמין', ובמקבילה בקטע גניזה: 'את הקומקמוס חמים'. - הקומקום נעשה בעיקר ממתכת, ולעיתים מחרס. הוא משמש להרתחת מים על האש) – לחמם מים ביום טוב, <strong>אף על פי שאינו שותה ממנו</strong> – ביום טוב, <strong>אלא כוס אחד. אבל פת</strong> (בכתב יד אשכנזי ובמקבילה: 'לאפות') <strong>אינה אופה אלא צורכה</strong> – מה שהיא צריכה ליום טוב בלבד, שהרי כל כיכר וכיכר טעון הדבקה בתנור ורדייה מהתנור לעצמו<strong>.</strong>
<br>ומציעים את המשך הברייתא: <strong>תני:</strong> – שונה [התנא]: (כאן 'תני' בא באמצע ברייתא (ראה "הטרמינולוגיה של הירושלמי", עמוד 590), וכן הוא במקבילה בקטע גניזה. ובמקבילה במסירה שלפנינו אין מילה זו) <strong>רבי שמעון בן אלעזר אומר: ממלאה היא אשה את התנור פת</strong> – לאפות ביום טוב יותר מהנצרך ליום טוב<strong>, מפני שהפת יפה בשעה שהתנור מלא</strong> – מילוי התנור משמש לא רק להוסיף פת למחר אלא גם להשביח פת ליום טוב<strong>.</strong><br>
<br>עד כאן המקבילה בירושלמי חלה.<br>
<br>הסוגיות המקבילות הללו אינן העתקה של סוגיה אחת מחברתה אלא שתיהן מקוריות במקומן. הסוגיה בחלה אומרת על המשנה שם 'מתניתא דרבי שמעון בן אלעזר', ומציעה את הברייתא כמקור לדברי רבי שמעון בן אלעזר בלשון '<strong>דתני</strong>'. הסוגיה כאן מציעה את הברייתא העוסקת בעניין הנדון בהלכה זו בלשון '<strong>תני</strong>', ובשלב מאוחר הועתקו לכאן מהסוגיה בחלה המילים 'מתניתא דרבי שמעון בן אלעזר'.<br><br><small><strong>תוספתא ביצה</strong> ב,ה: אין אופים מיום טוב למוצאי יום טוב, אבל ממלא לו קדירה בשר, אפילו אינו אוכל ממנו אלא דבר מועט, וממלא לו מיחם מים, אפילו אינו שותה ממנו אלא כוס אחד, אבל האופה אינו אופה אלא כדי צורכו. - רבי שמעון בן לעזר אומר: ממלא אשה את התנור פת, מפני שהפת יפה כל זמן שהתנור מלא.</small><br>
<br><strong>דרש</strong> – דרשה בציבור, <strong>רב חונה</strong> (רב הונא, גדול אמוראי בבל בדור השני) <strong>כהדא דרבי שמעון בן אלעזר</strong> – כמו [הדעה] הזאת של רבי שמעון בן אלעזר, שמותר לאפות ביום טוב פת בכמות גדולה אף אם אינו צריך אלא לחלק ממנה<strong>.</strong><br>
<br><strong>דרש</strong> – דרשה בציבור, <strong>רבי יוחנן</strong> (גדול אמוראי ארץ ישראל בדור השני) <strong>לטיבראי</strong> – לאנשי טבריה, <strong>כהדא דרבי שמעון בן אלעזר</strong> – כמו [הדעה] הזאת של רבי שמעון בן אלעזר<strong>. הוה דרש להון להלכה</strong> – היה דורש להם להלכה (שהלכה כדעת רבי שמעון בן אלעזר, אבל לא למעשה, שאין לעשות כדעתו)<strong>, ואינון סברין לעובדא</strong> – והם היו סוברים למעשה (אנשי טבריה לא הבינו את דברי רבי יוחנן וחשבו שדרש להם לעשות כדעת רבי שמעון בן אלעזר)<strong>.</strong>
<br>ומציעים מסורת חלופית עלומת שֵׁם: <strong>אית דבעי מימר:</strong> – יש [מי] שרוצה לומר: <strong>לעובדא דרש להון</strong> – למעשה דרש להם (רבי יוחנן לאנשי טבריה כדעת רבי שמעון בן אלעזר)<strong>.</strong>
<br><strong>אתון ושאלון ליה</strong> – באו ושאלו אותו (בשעת מעשה האם לעשות כדעת רבי שמעון בן אלעזר, כמו שסברו לפי המסורת הראשונה, או כמו שדרש להם לפי המסורת השנייה)<strong>, ודרש להון להלכה</strong> – ודרש להם להלכה (אבל לא למעשה)<strong>. חזר ודרש להון</strong> – חזר ודרש להם<strong>, ולא ידעין אין להלכה אין לעובדא</strong> – ו(אנו) לא יודעים אם (חזר ודרש להם) להלכה או למעשה<strong>.</strong><br>
<br><strong>אמר רבי אבא בר זבדי</strong> (אמורא ארץ ישראלי בדור השני והשלישי. - בקטע גניזה: 'רבי יעקב בר זבדי' - אמורא ארץ ישראלי בדור הרביעי)<strong>: הורי</strong> – הורה (פסק הלכה) <strong>רבי אבהו</strong> (אמורא ארץ ישראלי בדור השלישי) <strong>כהדא דרבי שמעון בן אלעזר</strong> – כמו [הדעה] הזאת של רבי שמעון בן אלעזר<strong>.</strong><br><br><small><strong>בבלי ביצה</strong> יז,א: תנו רבנן: אין אופים מיום טוב לשבת, קול וחומר מיום טוב לחול. באמת (אבל) אמרו: ממלאה אישה קדירה בשר, אף על פי שאינה צריכה אלא לחתיכה אחת; ממלא נחתום חבית של מים, אף על פי שאינו צריך אלא לקיתון אחד, אבל לאפות אינו אופה אלא מה שצריך לו. רבי שמעון בן אלעזר אומר: ממלאה אישה את התנור פת, מפני שהפת יפה בזמן שהתנור מלא.<br>אמר רבא: הלכה כרבי שמעון בן אלעזר.</small><br>• • •
(ד)  <strong>מי שלא עירב</strong>
<br>במשנה שנינו: "ועושה תבשיל מערב יום טוב וסומך עליו לשבת".
<br><strong>רבי חייה</strong> (בר אבא, אמורא ארץ ישראלי בדור השלישי) אמר <strong>בשם רבי יוחנן</strong> (גדול אמוראי ארץ ישראל בדור השני)<strong>: צריך לומר: עלי ועל מי שלא עירב</strong> – מי שמערב עירוב תבשילים בערב יום טוב, כשיום טוב חל בערב שבת, צריך לומר שעירוב זה הוא בשביל עצמו וגם בשביל מי שלא עירב, ומי שלא עירב מבשל ביום טוב לצורך השבת בשביל עצמו על סמך עירוב זה<strong>.</strong><br><br><small><strong>בבלי ביצה</strong> טז,ב: שמואל הווה מערב אכולה נהרדעא. רבי אמי ורבי אסי הוו מערבי אכולה טבריא. מכריז רבי יעקב בר אידי: מי שלא הניח עירובי תבשילים - יבוא ויסמוך על שלי.</small><br>
<br>ומביאים ברייתא: <strong>הרי שלא עירב - אחרים שעירבו מותרין לעשות לו משלו</strong> – מי שלא עירב עירוב תבשילים בערב יום טוב (ואחרים לא עירבו בשביל מי שלא עירב), אדם אחר שעירב בשביל עצמו מותר לבשל ביום טוב לצורך השבת בשביל מי שלא עירב ממזונותיו של מי שלא עירב<strong>.</strong>
<br>ומצמצמים את תחולת הקביעה: <strong>רבי זריקן</strong> (רבי זריקא, אמורא ארץ ישראלי בדור השלישי) אמר <strong>בשם רבי זעורה</strong> (רבי זירא, מגדולי אמוראי ארץ ישראל בדור השלישי)<strong>: במזכה להן משלו</strong> – אדם שעירב מותר לבשל ביום טוב לצורך השבת בשביל מי שלא עירב ממזונותיו של מי שלא עירב, רק במקרה שמי שלא עירב מקנה את מזונותיו לאדם שעירב כדי שיוכל לבשל מהם בשבילו, והרי זה כמו שאחרים שעירבו עושים לו משלהם<strong>, די לא כן</strong> – שאם לא כך (אם אינו מקנה את מזונותיו לאדם שעירב)<strong>, נמצאו עושין לו משלו</strong> – היוצא מזה הוא שמי שעירב מבשל ממזונותיו של מי שלא עירב, ואסור לעשות כך<strong>.</strong><br>
<br><strong>לא עירב ולא עירבו לו אחרים</strong> – מי שלא עירב עירוב תבשילים בערב יום טוב, וגם אחרים לא עירבו בשביל מי שלא עירב (ואינו יכול או אינו רוצה להקנות משלו לאחרים שעירבו, ואחרים שעירבו אינם עושים לו משלהם), <strong>- רבי יצחק</strong> (נפחא, אמורא ארץ ישראלי בדור השני והשלישי) <strong>אומר: צולה לו דגה</strong> (דג קטן) – מי שלא עירב מותר לצלות ביום טוב דג קטן לצורך השבת בשביל עצמו<strong>. רב חונה</strong> (רב הונא, גדול אמוראי בבל בדור השני) <strong>אמר: מחמם לו חמין</strong> – מי שלא עירב מותר לחמם ביום טוב מים לצורך השבת בשביל עצמו<strong>. שמואל</strong> (מגדולי אמוראי בבל בדור הראשון) <strong>אמר: מדליק לו את הנר</strong> – מי שלא עירב מותר להדליק ביום טוב נר אחד לצורך השבת בשביל עצמו. - החכמים התירו לו לעשות ביום טוב דברים מועטים אלה לצורך השבת בשביל עצמו, כדי שלא יתענה בשבת. - כל אמורא אמר דבר אחד ואינם חלוקים. - שלושת הדברים האלה, מילוי חבית של מים וצליית דגה והדלקת הנר, נזכרים בכמה מקומות כדברים המועטים ביותר שמכינים לצורך שבת (ראה תוספתא סוכה ד,יא וירושלמי בבא מציעא ז,א. שלוש הפעולות האלו נזכרות גם בירושלמי כלאיים ט,ד ובקוהלת רבה ט [י] ג בסיפור על הניסים שנעשו באותו היום של ערב שבת שמת רבי, שנדחה סוף היום למשתתפי הלוויה עד שחזרו איש לביתו וכל אחד מהם צלה לו דגה ומילא לו חבית של מים והדליק לו את הנר)<strong>.</strong><br><br><small><strong>תוספתא ביצה</strong> ב,ג: הרי ששכח ולא עירב - אחרים שעירבו מותרים לעשות לו (משלהם, או משלו כשמזכה להם את המאכל, ועושים לו כל צורכו). הוא עצמו ששכח ולא עירב - מותר למלאות לו חבית של מים (על מנת לחמם אותה) ולהדליק לו את הנר (שהתירו לו לעשות בעצמו בצמצום כדי חייו).<br><br><strong>בבלי ביצה</strong> יז,א: מי שלא הניח עירובי תבשילים - הרי זה לא יאפה ולא יבשל ולא יטמין, לא לו ולא לאחרים, ולא אחרים אופים ומבשלים לו. כיצד הוא עושה (שיאכל בשבת)? מקנה קמחו לאחרים, ואחרים אופים ומבשלים לו.<br><strong>בבלי ביצה</strong> כא,ב-כב,א: אמר רב הונא: מי שלא הניח עירובי תבשילים - אופים לו (בני ביתו) פת אחת, וטומנים לו קדירה אחת (של תבשיל), ומדליקים לו את הנר. - משום רבי יצחק אמרו: אף צולים לו דג קטן.</small><br>
<br>ומציעים ברייתא: <strong>תני</strong> – שונה (ברייתא) <strong>רבי חייה</strong> (בדור המעבר שבין התנאים לאמוראים)<strong>: ממלא לו חבית של מים ומדליק לו את הנר</strong> – מי שלא עירב מותר למלא ביום טוב חבית של מים על מנת לחמם אותם לצורך השבת בשביל עצמו, ומותר להדליק ביום טוב נר אחד לצורך השבת בשביל עצמו, מפני שעשיית דברים מועטים אלה אינה נחשבת מלאכה, ולכן לא אסרו החכמים לעשות אותם מיום טוב לשבת<strong>. מעשה באחד שהדיר את בנו לתלמוד תורה</strong> – שנדר שלא יעשה בנו כל מלאכה בשבילו, כדי שיעסוק בנו בלימוד תורה בלבד ולא ייבטל ממנו בשל מלאכה שיעשה בשביל אביו<strong>, ובא מעשה לפני רבי יוסי בן חלפתא</strong> (תנא בדור הרביעי) <strong>והתיר לו למלאות לו חבית של מים ולהדליק לו את הנר</strong> – רבי יוסי הורה שמותר לבן לעשות דברים מועטים אלה בשביל אביו, מפני שעשייתם אינה נחשבת מלאכה, ולכן לא אסר האב על בנו לעשות אותם בשבילו (מעשה זה מובא בירושלמי ביכורים ג,יא)<strong>.</strong><br><br><small><strong>תוספתא בכורות</strong> ו,יא: מעשה באחד שהרצה (פייס, שידל) את בנו ללמוד תורה. הדירו מלעשות מלאכה, והתיר לו רבי יוסי למלאות לו חבית מים ולהדליק לו את הנר.<br><br><strong>בבלי נדרים</strong> לח,ב: אמר רבי יעקב: המדיר בנו לתלמוד תורה - מותר למלאות לו חבית של מים ולהדליק לו את הנר; רבי יצחק אמר: אף לצלות לו דג קטן.</small>
(ה)  ומספרים: <strong>רבי חייה רבה</strong> – הגדול (בדור המעבר שבין התנאים לאמוראים) <strong>עלה לביתו</strong> (בכתב יד אשכנזי: 'עאל לבייתיה', וכן גרסו ראשונים) – בליל יום טוב שחל בערב שבת<strong>. אמרין</strong> (צריך לומר כמו בכתב יד אשכנזי: 'אמר<strong>ו</strong>ן') <strong>ליה:</strong> – אמרו לו (בני ביתו): <strong>אנשינן מערבה</strong> – שכחנו לערב (עירובי תבשילים)<strong>. אמר לון:</strong> – אמר להם: <strong>אית הכא טלופחין מן איתמל?</strong> – (האם) יש כאן עדשים מאתמול (שבושלו בערב יום טוב ונשאר מהם שאפשר לאכול בשבת, ועל סמך תבשיל זה מותר לבשל ביום טוב בשביל השבת)? <strong>אמרין</strong> (צריך לומר: 'אמר<strong>ו</strong>ן') <strong>ליה: אין</strong> – כן<strong>.</strong><br>
<br>ומציעים היסק: <strong>הדא אמרה:</strong> – זאת אומרת (יש להסיק מהסיפור): <strong>אפילו מין אחד</strong> – די בתבשיל של מין אחד שהוא עושה מערב יום טוב כדי שיוכל לסמוך עליו לשבת (כבית הלל לפי המשנה, שעושה תבשיל אחד מערב יום טוב וסומך עליו לשבת, ושלא כבית הלל לפי רבי שמעון בן אלעזר להלן, שעושה שני תבשילים ולא תבשיל אחד)<strong>.</strong>
<br>ודוחים את ההיסק: <strong>אית הוה בהון תרדין</strong> (סלק עלים. נאכל רק מבושל) – היה בהם (בעדשים) תרדים (העדשים בושלו עם תרדים, ותבשיל של שני מינים נחשב כשני תבשילים, ולכן אין להסיק מהסיפור שדי בתבשיל של מין אחד)<strong>.</strong>
<br>ומציעים היסק נוסף: <strong>הדא אמרה:</strong> – זאת אומרת (יש להסיק מהסיפור): <strong>אף על פי שאין בהן כזית</strong> – די בתבשיל שאין בו כשיעור זית כדי שיוכל לסמוך עליו לשבת (כך יש להסיק מהסיפור שכן רבי חייא לא שאל כמה נשאר מהעדשים)<strong>.</strong>
<br>ודוחים את ההיסק: <strong>אית הוה בהון שיעורה</strong> – היה בהם השיעור (רבי חייא ידע שהיה בעדשים כשיעור זית לפחות, ולכן אין להסיק מהסיפור שדי בתבשיל שאין בו כשיעור זית)<strong>.</strong>
<br>ומציעים היסק נוסף: <strong>הדא אמרה:</strong> – זאת אומרת (יש להסיק מהסיפור): <strong>אינו צריך להתנות</strong> – אינו צריך להתנות מראש בערב יום טוב, שאם ישכח לערב עירובי תבשילים, יסמוך על תבשיל שיבושל בערב יום טוב ויישאר ממנו ביום טוב כדי שיהיה מותר לבשל מיום טוב לשבת (כך יש להסיק מהסיפור, שכן רבי חייא לא אמר שהתנה)<strong>.</strong>
<br>ודוחים את ההיסק: <strong>אמר רב חסדא</strong> (מגדולי אמוראי בבל בדור השני והשלישי)<strong>: תניי היה לו לרבי חייה הגדול</strong> – רבי חייא התנה מראש בערב יום טוב, שאם ישכח לערב עירובי תבשילים, יסמוך על תבשיל שיבושל בערב יום טוב ויישאר ממנו ביום טוב. תנאי זה מועיל אף שהתבשיל הזה לא בושל בשביל השבת (ולכן אין להסיק מהסיפור שאינו צריך להתנות מראש בערב יום טוב)<strong>.</strong><br><br><small><strong>בבלי ביצה</strong> טז,א: תני רבי חייא: עדשים שבשולי קדרה סומך עליהם משום עירובי תבשילים. - והני מילי / והוא דאיכא כזית.</small><br>
<br>הברייתא שרבי חייא שונה בבבלי הוא המעשה שמסופר עליו בירושלמי.<br>• • •
(ו)  <strong>עירובי תבשילים (המשך)</strong>
<br>במשנה שנינו: "בית שמי אומרים: שני תבשילים. ובית הלל אומרים: תבשיל אחד. מודים בדג ובביצה שעליו שהן שני תבשילין".
<br>מציעים ברייתא: <strong>תני:</strong> – שונה [התנא]: <strong>אמר רבי שמעון בן אלעזר</strong> (תנא בדור החמישי)<strong>: מודין בית שמי</strong>י <strong>ובית הלל שהן שני תבשילין</strong> – לדעת הכול עושים שני תבשילים מערב יום טוב, כדי שיוכל לסמוך עליהם לשבת, שלא נחלקו בית שמאי ובית הלל בדבר זה שעירוב תבשילים צריך להיות שני תבשילים. רבי שמעון בן אלעזר חולק על התנא של משנתנו שאמר שבית שמאי ובית הלל נחלקו בדבר זה, שבית שמאי אומרים שעירוב תבשילים צריך להיות שני תבשילים, ובית הלל אומרים שדי בתבשיל אחד<strong>. על מה נחלקו</strong> – בית שמאי ובית הלל לדברי רבי שמעון בן אלעזר<strong>? על הדגה ועל הביצה שיש עליה</strong> – דג קטן שנמרחה עליו ביצה חיה כציפוי ונצלה<strong>, שבית שמי</strong>י <strong>אומרים: תבשיל אחד</strong> – הם נחשבים כתבשיל אחד ואינו סומך עליהם לשבת<strong>, ובית הלל אומרים: שני תבשילין</strong> – הם נחשבים כשני תבשילים וסומך עליהם לשבת<strong>. הכל מודין</strong> – אפילו בית שמאי מסכימים<strong>, שאם פירפר</strong> (פורר, ריסק) <strong>ביצה</strong> – מבושלת, <strong>על גבי המליח</strong> (מאכל משומר במלח, כגון דגים קטנים מלוחים)<strong>, או שחיתך קפלוט</strong> (כרישה - צמח קרוב לבצל. גידלוהו לצורך הראש המוארך (הבצל) שכינויו קפלוט, או למאכל העלים הירוקים הקרויים כרתי שכרתו אותם) <strong>תחת הדג, או שבישל שני מינין בקדירה</strong> – ביחד<strong>, שהן שני תבשילין</strong> – לעניין עירובי תבשילים, ואין המקרים האלה דומים למקרה של דג שטחו עליו ביצה וצלום ביחד שעליו נחלקו בית שמאי ובית הלל<strong>.</strong>
<br>ופוסקים הלכה: <strong>והלכה כדברי התלמיד</strong> – התלמיד הוא רבי שמעון בן אלעזר, תלמידו המובהק של רבי מאיר, ובעניין עירובי תבשילים התלמיד חולק על רבו, שכן סתם המשנה הוא רבי מאיר, ורבי שמעון בן אלעזר חולק על התנא של משנתנו, והלכה כדברי התלמיד שעירוב תבשילים צריך להיות שני תבשילים (הלשון 'הלכה כדברי התלמיד' נמצא בירושלמי אף במקומות אחרים. בחלק מהמקומות הכוונה לרבי שמעון בן אלעזר)<strong>.</strong><br><br><small><strong>תוספתא ביצה</strong> ב,ד: אמר רבי שמעון בן לעזר: מודים בית שמיי ובית הלל שהן (עירובי תבשילים) שני תבשילים. על מה נחלקו? על הדג והביצה שעליו, שבית שמיי אומרים: תבשיל אחד, ובית הלל אומרים: שני תבשילים. מודים, שאם בישל שני מינים בקדירה, או שפירפר ביצה על גבי הדג, או שחתך קפלוט תחת הדג, שהם שני תבשילים.<br><br><strong>בבלי ביצה</strong> יז,ב: "בית שמאי אומרים: שני תבשילים, ובית הלל אומרים: תבשיל אחד". - מתניתין דלא כי האי תנא, דתניא: אמר רבי שמעון בן אלעזר: מודים בית שמאי ובית הלל על שני תבשילים שצריך. על מה נחלקו? על דג וביצה שעליו, שבית שמאי אומרים: שני תבשילים, ובית הלל אומרים: תבשיל אחד. ושווים, שאם פרפר ביצה ונתן לתוך הדג, או שריסק קפלוטות ונתן לתוך הדג, שהם שני תבשילים.<br>אמר רבא: הלכה כתנא דידן, ואליבא דבית הלל (שדי בתבשיל אחד).</small><br>
<br>בעניין המחלוקת על דג וביצה שעליו בברייתא יש חילוף גרסה בין התוספתא והירושלמי ובין הבבלי.
<br>התלמודים חלוקים בפסק ההלכה.
(ז)  ומביאים ברייתא: <strong>רב</strong> (צריך לומר: '<strong>רבי</strong>' - רבי יהודה הנשיא, תנא בדור החמישי) <strong>אמר: אומר אני:</strong> – לדעתי: <strong>אין פחות מכזית</strong> – התבשיל שהוא עושה בערב יום טוב כדי שיוכל לסמוך עליו לשבת (לדעת רבי די בתבשיל אחד לעירובי תבשילים) צריך שיהיה לפחות כשיעור זית (תוקן 'רבי' במקום 'רב' כי זו היא ברייתא וסגנונו של רבי בכמה מקומות הוא 'אומר אני' ("מחקרים בתורת ארץ ישראל", עמוד 169). הגרסה 'רב' היא שיבוש על פי הבבלי ביצה טז,ב ("תוספתא כפשוטה", מועד ג, עמוד 943, הערה 7). - הקושיה המוצעת להלן ממקור זה מוכיחה שהמקור תנאי, שכן 'לית הדא פליגא' מציע קושיות ממקורות תנאיים)<strong>.</strong><br>
<br>ומציעים קושיה מהברייתא שבאה לפני כן על דברי אמורא: <strong>לית הדא פליגא על רבי יוחנן</strong> (גדול אמוראי ארץ ישראל בדור השני) – (וכי) אין זאת (הברייתא) חלוקה על רבי יוחנן<strong>, דרבי יוחנן אמר: עלי ועל מי שלא עירב</strong> – מי שמערב עירוב תבשילים בערב יום טוב, כשיום טוב חל בערב שבת, צריך לומר שעירוב זה הוא בשביל עצמו וגם בשביל מי שלא עירב, ומי שלא עירב מבשל ביום טוב לצורך השבת בשביל עצמו על סמך עירוב זה<strong>?!</strong> (בתמיהה) – הרי שלדברי רבי יוחנן, אדם יכול לערב על כמה אנשים, אף על פי שאין בתבשיל שבו הוא מערב כשיעור זית לכל אחד, שהרי אינו יודע כמה אנשים יסמכו עליו שיהיה כשיעור זית לכל אחד. וקשה על דברי רבי יוחנן מהברייתא שאומרת שצריך שיהיה בתבשיל שבו הוא מערב לפחות כשיעור זית, ולפי זה, אם מערב על כמה אנשים, צריך שיהיה בו לפחות כשיעור זית לכל אחד! (דברי רבי יוחנן הובאו לעיל)<br>
<br>ומציעים ברייתא המסייעת לדברי אמורא: <strong>מתניתא מסייעא לרבי יוחנן:</strong> – המשנה (המקור התנאי, והוא הברייתא להלן) מסייעת לרבי יוחנן: <strong>עירוב - תחילתו וסופו אין לו שיעור</strong> – בתחילה, כשהוא עושה תבשיל בערב יום טוב לעירוב תבשילים, אין צורך שיהיה לו שיעור, וגם בסוף, כשהוא מבשל ביום טוב בשביל השבת על סמך תבשיל זה, אין צורך שיהיה לו שיעור, ואף אם עירב בכשיעור זית ואחר כך התמעט - סומך עליו. הרי שאין שיעור לעירובי תבשילים, וזה מסייע לדברי רבי יוחנן<strong>.</strong><br><br><small><strong>תוספתא ביצה</strong> ב,ב: העושה תבשיל מערב יום טוב - אופה ומבשל עליו לשבת... ותחילתו וסופו אין לו שיעור.<br><br><strong>בבלי ביצה</strong> טז,ב: אמר רבי אבא אמר רב: עירובי תבשילים צריך שיהא בהם כזית.<br>איבעיא להו: כזית אחד לכולם (לכל הסומכים על עירוב זה), או דילמא כזית לכל אחד ואחד?<br>תא שמע: דאמר רבי אבא אמר רב: עירובי תבשילים צריך שיהא בהם כזית בין לאחד בין למאה.<br>תנן: אכלו או שאבד - לא יבשל עליו כתחילה. שייר ממנו כל שהוא - סומך עליו לשבת. מאי לאו, אף על גב דלית ביה כזית?<br>לא, דאית ביה כזית (אף שהתמעט הרבה ממה שהיה בו תחילה).<br>תא שמע: תחילתו וסופו אין לו שיעור. מאי לאו, אין לו שיעור כלל?<br>לא, אין לו שיעור למעלה (אין לו שיעור עליון שאין להוסיף עליו), אבל יש לו שיעור למטה (שאין לפחות מכזית).</small><br>
<br>הירושלמי פירש את הברייתא ״תחילתו וסופו אין לו שיעור״ כפשוטה, שאין לו לעירוב שיעור למטה, וכפשוטה של משנתנו "שייר ממנו כל שהוא - סומך עליו לשבת". אבל בבבלי פירשו ״כל שהוא״ שבמשנתנו שיש בו כזית, ופירשו את הברייתא ״תחילתו וסופו אין לו שיעור״, שאין לו שיעור למעלה אבל יש לו שיעור למטה, וחילקו בין עירוב שאין בו כזית שאין מערב בו ובין עירוב שיש בו כזית שמערב בו אפילו למאה.<br>
<br>החכמים תיקנו שלא יטלטלו בשבת דיירי החצר מבתיהם לחצר ומהחצר לבתיהם אלא אם כן עירבו עירובי חצירות. עירובי חצירות מבטלים את המחיצות שבין הבתים לחצר ועושים את החצר והבתים שבה כאילו הם רשות אחת. החכמים תיקנו עוד שאם אדם צריך ללכת בשבת חוץ לאלפיים אמה ממקום שביתתו או ממקום יישובו, הוא מערב עירובי תחומים.
<br>ומביאים ברייתא: <strong>יום טוב שחל להיות בערב שבת - אין מערבין לא בחצירות ולא בתחומין</strong> – אסור לערב ביום טוב בשביל השבת עירובי חצירות ועירובי תחומים<strong>; דברי רבי (מאיר)</strong> (תוקן על פי התוספתא ("מבוא לנוסח המשנה", עמוד 135; "תוספתא כפשוטה", מועד ג, עמוד 940))<strong>. וחכמים אומרים: מערבין בחצירות ואין מערבין בתחומין</strong> – כמבואר להלן<strong>. מערבין בחצירות, שכן את</strong> (אתה) <strong>מתיר לו דבר שהוא מותר לו</strong> – על ידי עירובי חצירות יהיה מותר לטלטל בשבת מהבתים לחצר המשותפת ומהחצר לבתים, דבר שהוא מותר ביום טוב בלא עירוב, מפני שמדברי חכמים בשבת אסור להוציא מהבית לחצר המשותפת ולהכניס מהחצר לבית אבל ביום טוב מותר, ולכן מותר לערב ביום טוב בשביל השבת עירובי חצירות<strong>. ואין מערבין בתחומין, שכן את</strong> (אתה) <strong>מתיר לו דבר שהוא אסור לו</strong> – על ידי עירובי תחומים יהיה מותר ללכת בשבת חוץ לתחום, דבר שהוא אסור ביום טוב, מפני שמדברי חכמים אף ביום טוב אסור לצאת חוץ לתחום, ולכן אסור לערב ביום טוב בשביל השבת עירובי תחומים (רבי החולק על החכמים בברייתא זו אוסר לערב ביום טוב בשביל השבת אף עירובי חצירות, משום שנראה כמתקן ביום טוב)<strong>.</strong><br>
<br><strong>אית תניי תני ומחלף</strong> – יש תנא [ש]שונה (את הברייתא שלעיל) ומחליף (מחליף דברי רבי בדברי חכמים ודברי חכמים בדברי רבי. - התנא המחליף הוא תנא בבלי ששנה כך בבבלי ביצה טז,ב ("מבוא לנוסח המשנה", עמוד 135; "תוספתא כפשוטה", מועד ג, עמוד 940))<strong>.</strong>
<br><strong>אמר רבי לעזר</strong> (אמורא בדור השני)<strong>: הואיל והן תנייא מחלף</strong> – הואיל והתנא הזה מחליף<strong>, צריכין אנן מיחוש</strong> – צריכים אנו לחשוש (יש לחשוש שמא הנוסח ששונה התנא שמחליף את הדעות הוא הנוסח הנכון, ולפי נוסח זה חכמים אוסרים לערב ביום טוב עירובי חצירות ועירובי תחומים, והרי הלכה כחכמים, ולכן יש להחמיר מספק ואין לערב ביום טוב עירובי חצירות ועירובי תחומים)<strong>.</strong><br><br><small><strong>תוספתא ביצה</strong> ב,א: יום טוב שחל להיות ערב שבת - אין מערבים לא בחצירות ולא בתחומים; דברי רבי. וחכמים אומרים: מערבים בחצירות אבל לא בתחומים.<br><br><strong>בבלי ביצה</strong> טז,ב: תנו רבנן: יום טוב שחל להיות בערב שבת - אין מערבים לא עירובי תחומים ולא עירובי חצירות. רבי אומר: מערבים עירובי חצירות, אבל לא עירובי תחומים, מפני שאתה אוסרו בדבר האסור לו (ביום טוב עצמו אסור לצאת חוץ לתחום, ולכן אסור לערב בו עירובי תחומים), ואי אתה אוסרו בדבר המותר לו (ביום טוב מותר להוציא מהבית לחצר, ולכן מותר לערב בו עירובי חצרות).<br>איתמר: רב אמר: הלכה כתנא קמא, ושמואל אמר: הלכה כרבי.<br>איבעיא להו: הלכה כרבי לקולא או לחומרא?<br>פשיטא דרבי לקולא קאמר!<br>משום דשלח רבי אלעזר לגולה (מארץ ישראל): לא כשאתם שונים (ברייתא זו) בבבל: רבי מתיר וחכמים אוסרים, אלא: רבי אוסר וחכמים מתירים (ולכן השאלה היא האם ההלכה כרבי להקל או להחמיר?)...<br>אמר רבא אמר רב סחורא אמר רב הונא: הלכה כרבי לאיסור.</small><br>
<br>מחלוקת התנאים התחלפה בין בבל לארץ ישראל. גם נוסח מאמרו של רבי אלעזר עצמו התחלף בין בבל לארץ ישראל.<br>
<br><strong>רבי ירמיה</strong> (מגדולי אמוראי ארץ ישראל בדור השלישי והרביעי) אמר <strong>בשם רבי זעורה</strong> (רבי זירא, מגדולי אמוראי ארץ ישראל בדור השלישי)<strong>: מאן דעבד טבאות מערב מן איתמל</strong> – מי שעושה היטב (כראוי), מערב מאתמול (כשיום טוב חל בערב שבת, מערב אף עירובי חצירות בערב יום טוב, אבל לא ביום טוב. - רבי זעורה מעדיף להחמיר בשל הספק)<strong>.</strong>
<br>ומצמצמים את תחולת הקביעה: <strong>אמר רבי יודן</strong> (אמורא ארץ ישראלי בדור הרביעי)<strong>: הדא דאת אמר</strong> – זאת שאתה אומר (דבר זה שאתה אומר שמערב מאתמול), <strong>- בשלא עשה לו עירובי תבשילין</strong> – במקרה שלא עירב עירובי תבשילים בערב יום טוב<strong>, אבל אם עשה לו עירובי תבשילין</strong> – במקרה שעירב עירובי תבשילים בערב יום טוב, <strong>- מותר</strong> – לערב עירובי חצירות ביום טוב, כשם שמותר לבשל ביום טוב בשביל השבת על סמך עירובי תבשילים<strong>.</strong>
<br>ומציעים קושיה: <strong>רבי יוסה בירבי בון</strong> (מגדולי אמוראי ארץ ישראל בדור החמישי) <strong>בעי</strong> – שואל (מקשה)<strong>: ועירובי תבשילין מתירין את המחיצות?</strong> – יש לתמוה על דברי רבי יודן שאם עירב עירובי תבשילין בערב יום טוב - מותר לערב עירובי חצירות ביום טוב: וכי עירובי תבשילים הם כעירובי חצרות שהם מבטלים את המחיצות שבין הבתים לחצר ועושים את החצר והבתים שבה כאילו הם רשות אחת? וכיוון שעירובי תבשילים אינם כעירובי חצרות, אין לערב עירובי חצירות ביום טוב על סמך עירובי תבשילים!<br>• • •
##### הלכה ב
(א)  <big><strong>משנה</strong></big><br><strong>חל</strong> – יום טוב, <strong>להיות לאחר השבת</strong> – ביום ראשון, <strong>- בית שמיי אומרים: מטבילין את הכל</strong> – אדם וכלים, <strong>מלפני השבת</strong> – בערב שבת לצורך יום טוב, ואין אדם טובל מטומאתו ומטביל את כליו בשבת לצורך יום טוב, לפי שאסור להכין משבת ליום טוב (הנוהג היה לטהר את עצמם ואת כליהם בערב יום טוב כדי להיכנס ליום טוב בטהרה)<strong>. ובית הלל אומרים: כלים מלפני השבת</strong> – כבית שמאי<strong>, ואדם בשבת</strong> – לפי שמותר לאדם לטבול מטומאתו בשבת<strong>.</strong><br>• • •
(ב)  <big><strong>תלמוד</strong></big><br><strong>הטבלת כלים בשבת וביום טוב</strong>
<br>כאן התחלת מקבילות בירושלמי תרומות ב,ג ושבת ב,ז.
<br><small><strong>משנה תרומות</strong> ב,ג: המטביל כלים (טמאים) בשבת, שוגג (כגון ששכח שהיום שבת) - ישתמש בהם (בשבת), מזיד - לא ישתמש בהם (עד מוצאי שבת).<br><strong>משנה שבת</strong> ב,ז: ספק חשכה ספק אין חשכה (בשעת בין השמשות בכניסת השבת) - אין מטבילים את הכלים (הצריכים טבילה במקווה לטהרם).</small>
<br>מציעים פרשנות מצמצמת למשנה: <strong>מתניתא</strong> – המשנה, <strong>- בכלים גדולים</strong> – יש להעמיד את המשנה בשבת שאמרה שאין מטבילים כלים בשבת במקרה של כלים גדולים, שאין דרך אדם למלא בהם מים, ואי אפשר להערים ולהטבילם בשבת<strong>, אבל בכלים קטנים</strong> – שדרך אדם למלא בהם מים, <strong>- מערים עליהן</strong> – כאילו הוא צריך למלא בהם מים, אף על פי שאינו צריך, <strong>ומטבילן</strong> – בשבת, וכיוון שאין ניכר שמטבילם אינו נראה כאילו הוא מתקנם (וכן הוא אף ביום טוב)<strong>.</strong><br>
<br>ומציעים ברייתא: <strong>תני רבי הושעיה</strong> (מגדולי אמוראי ארץ ישראל בדור הראשון)<strong>:</strong> – שונה רבי הושעיה: <strong>ממלא הוא אדם כלי טמא מן הבור</strong> – של מים, <strong>ומערים עליו ומטבילו</strong> – בשבת<strong>.</strong><br>
<br>ומציעים ברייתא: <strong>תני:</strong> – שונה [התנא]: <strong>נפל דלייו</strong> – הטמא, <strong>לתוך הבור, נפל כִּלְייוֹ</strong> (לשון יחיד) – הטמא, <strong>לתוך הבור - מערים עליהן ומטבילן</strong> – בשבת (ומחזיקם, כשהם משוקעים במים עם מילויים והעלאתם, לשם כוונת טבילה, שטבילה צריכה כוונה אף לחולין (כמו ששנינו בתוספתא שבת טז,יב). ייתכן שברייתא זו חולקת על סתם התלמוד שהתיר לעיל הערמה בכלים קטנים, ולא התירה אלא בנפלו, והתלמוד הביאה כאן מכיוון שגם במקרה זה עדיין יש צורך בהערמה ("הגהות ופירושים בירושלמי שבת", 48 HUCA, עמוד ה))<strong>.</strong><br><br><small><strong>תוספתא שבת</strong> טז,יב ו<strong>ביצה</strong> ב,ט: כלים שניטמאו באב הטומאה - אין מטבילים אותם ביום טוב, ואין צריך לומר בשבת (ואם ניטמאו בוולד הטומאה - מטבילים אותם ביום טוב, אבל לא בשבת). אבל ממלא הוא כוס או דלי או קיתון לשתות ומחשב / וחושב עליהם ומטבילם (שטבילה צריכה כוונה אף לחולין).<br><br><strong>בבלי ביצה</strong> יח,א: מדלים (דולים מים מתוך מקווה) בדלי טמא, והוא טהור מאליו (שהרי תוך שדלה מים, גם הוטבל הדלי במקווה).<br>כלי שניטמא באב הטומאה - אין מטבילים אותו ביום טוב, בוולד הטומאה - מטבילים אותו ביום טוב.<br><br><strong>משנה שבת</strong> ב,ז: ספק חשכה ספק אין חשכה (בשעת בין השמשות בכניסת השבת) - אין מטבילים את הכלים (הצריכים טבילה במקווה לטהרם).</small>
<br>מציעים מחלוקת חכמים שזהותם אינה ידועה: <strong>תרין אמורין</strong> – שני אמוראים (נחלקו בפירוש המשנה בשבת)<strong>. חד אמר:</strong> – [חכם] אחד אומר: <strong>בכלים שניטמאו באב הטומאה</strong> – המשנה עוסקת בכלים שנטמאו באב הטומאה, כגון שנגעו בשרץ מת או בנבילה, שהם טמאים מן התורה, וצריכים הערב שמש לאחר טבילתם, שהם פוסלים לאחר טבילתם את התרומה בנגיעתם עד שיעריב שמשם (עד שיחשיך, עד צאת הכוכבים), ולפי שאינם ראויים להשתמש בהם עד שיעריב שמשם, אין מטבילים אותם בין השמשות, מכיוון שבין השמשות הוא ספק יום ספק לילה, ואם הוא לילה, הכלים שהטבילם בין השמשות פוסלים את התרומה עד שיעריב שמשם למחרת. אבל כלים שנטמאו בוולד הטומאה, שאינם טמאים מן התורה, כיוון שמטבילם טהרו ואינם צריכים הערב שמש לאחר טבילתם, ולפי שהם ראויים להשתמש בהם מיד, מטבילים אותם בין השמשות<strong>, וחורנה אמר:</strong> – ו[החכם] האחר אומר: <strong>בכלים שניטמאו בוולד הטומאה</strong> – המשנה עוסקת גם בכלים שנטמאו בטומאה שבאה על ידי נגיעה באב הטומאה, כגון שנגעו הכלים במשקים שנטמאו בשרץ מת או בנבילה, ואין הכלים טמאים אלא מדברי סופרים, לפי שמן התורה אין כלי מקבל טומאה אלא מאב הטומאה, אלא שחכמים גזרו על המשקים שנטמאו אפילו מחמת ולד הטומאה שיהיו מטמאים כלים. אין מטבילים בין השמשות בכניסת השבת אף כלים שנטמאו בוולד הטומאה, משום שהמטביל כלים נראה כאילו הוא מתקנם, וחכמים גזרו על טבילתם אף בין השמשות<strong>.</strong>
<br><strong>מתיב מאן דאמר</strong> – משיב (מקשה) מי שאומר: <strong>בוולד הטומאה למאן דאמר</strong> – למי שאומר: <strong>באב הטומאה: אפילו בחול יהא טעון</strong> (מוטל עליו, חייב) <strong>הערב שמש!</strong> – כיוון שכלים שניטמאו באב הטומאה צריכים הערב שמש לאחר טבילתם אפילו בחול, למה נצרכה המשנה להשמיענו שאין מטבילים אותם בין השמשות בכניסת השבת, והרי אפילו בחול אין מטבילים אותם בין השמשות?
<br><strong>אמר ליה:</strong> – אמר לו (מי שאומר: באב הטומאה למי שאומר: בוולד הטומאה): <strong>ברוצה לישתמש בהן חולין בטהרה</strong> – המשנה מדברת במקרה שהוא טובל כלים שניטמאו באב הטומאה כדי שיוכל להשתמש בהם לחולין בטהרה, ולא כדי שיוכל להשתמש בהם לתרומה, שבמקרה זה אינם צריכים הערב שמש לאחר טבילתם, ובחול מטבילים אותם בין השמשות, אבל אין מטבילים אותם בין השמשות בכניסת השבת, משום שהמטביל כלים נראה כאילו הוא מתקנם, וחכמים גזרו על כך אף בין השמשות (אבל כלים שנטמאו בוולד הטומאה, מן התורה אינם צריכים טבילה כלל, ואינו מתקן כלל בטבילתו, ולפיכך לא גזרו עליה בין השמשות)<strong>.</strong><br><br><small><strong>תוספתא שבת</strong> ב,ט: כלים שניטמאו באב הטומאה אין מטבילים אותם בין השמשות (וצריך להטביל אותם מבעוד יום כדי שיעריב עליהם השמש). - רבי שמעון שזורי אומר: אף בחול אין מטבילים אותם בין השמשות, מפני שצריכים הערב שמש. - ושניטמאו בוולד הטומאה מטבילים אותם בין השמשות (מפני שכלים שנטמאו במשקים הם מטומאות דרבנן שאינן צריכות הערב שמש).<br><br>הברייתא מפרשת את המשנה שבת ב,ז שבכלים שניטמאו באב הטומאה אנו עסוקים. אבל בירושלמי (בשבת ובמקבילות בתרומות ובביצה) הביאו את הברייתא שלנו בשם 'תרין אמורין' ("תוספתא כפשוטה", מועד א, עמוד 33).<br><br>"תרין אמורין" נאמר בירושלמי כמה פעמים גם על תנאים, כלומר, שני שונים של משניות וברייתות ("מחקרים בספרות התלמוד ובלשונות שמיות" ב, עמוד 394).</small>
<br>הוזכר שם הירושלמי כאן ובמקבילות.<br><br><small>רבי שמעון שזורי אינו חולק כנראה אלא על טבילת כלים שניטמאו באב הטומאה בחול. הסיפא "ושניטמאו בוולד הטומאה" היא כנראה דברי הכול, ומשמע שמטבילים בין השמשות בין בחול בין בשבת ("פירוש למשנה מסכת שבת", עמוד 52).</small><br>
<br>מי שאומר באב הטומאה בירושלמי הוא כתנא הראשון בברייתא. קושייתו של מי שאומר בוולד הטומאה למי שאומר באב הטומאה בירושלמי היא דברי רבי שמעון שזורי בברייתא. אבל מי שאומר בוולד הטומאה בירושלמי אינו כרבי שמעון שזורי אלא כנראה תנא אחר.<br><br><small><strong>בבלי ביצה</strong> יט,א: תנו רבנן: כלי שניטמא מערב יום טוב - אין מטבילים אותו בין השמשות. רבי שמעון שזורי אומר: אף בחול אין מטבילים אותו (בין השמשות), מפני שצריך הערב שמש.</small><br>
<br>עד כאן המקבילות בירושלמי תרומות ושבת.<br><br><small>נראה שמקורה של הסוגיה בשבת. כי מהלשון "מתניתא - בכלים גדולים, אבל בכלים קטנים - מערים עליהן ומטבילן" משמע שהמשנה שלפניו שנתה: "<strong>אין</strong> מטבילין את הכלים" כמשנתנו בשבת, ואילו בביצה הנוסח בדברי בית הלל הוא: "ובית הלל אומרים: כלים מלפני השבת", פירוש: כלים מטבילים מלפני השבת. גם מהמשך הסוגיה: "תרין אמורין... אפילו בחול יהא טעון הערב שמש!" משמע שמתייחסים לספק חשיכה של שבת. מכל זה נראה שמקור הסוגיה בשבת. ומשבת הועתקה הסוגיה לתרומות ולביצה ("סוגיות מקבילות בירושלמי" (עבודה), עמודים 41-42).</small>
(ג)  ומביאים ברייתא: <strong>כל מחוייבי טבילות</strong> – טמאים החייבים לטבול לטהרתם, <strong>טובלין כדרכן</strong> (כפי שהם רגילים לנהוג) <strong>בתשעה באב וביום הכיפורים</strong> – אף על פי שתשעה באב ויום הכיפורים אסורים ברחיצה, התירו להם לטבול את כל הגוף במקווה בתשעה באב וביום הכיפורים, הואיל ואינם מתכוונים לתענוג אלא לשם טהרה<strong>. אמר רבי חנניה סגן הכהנים</strong> (תנא בדור הראשון)<strong>: כדיי הוא ביתו של אלהינו שיאבדו עליו הכהנים טבילה אחת</strong> – ראוי הוא שהכוהנים, שדרכם לטבול בכל יום כדי לאכול תרומה בטהרה, לא יטבלו בתשעה באב שבו חרב בית המקדש, שכן הכוהנים היו עובדים בבית המקדש<strong>.</strong><br>
<br><strong>דרש</strong> – דרשה בציבור, <strong>רבי לוי</strong> (אמורא ארץ ישראלי בדור השלישי) <strong>כהדא דרבי חנניה סגן הכהנים</strong> – כמו זאת (הדעה) של רבי חנניה סגן הכוהנים, שהכוהנים לא יטבלו בתשעה באב<strong>.</strong><br><br><small><strong>בבלי יומא</strong> פח,א: תניא: כל חייבי טבילות טובלים כדרכם ביום הכיפורים.<br><strong>בבלי שבת</strong> קיא,א, <strong>ביצה</strong> יח,ב ו<strong>תענית</strong> יג,א: כל חייבי טבילות טובלים כדרכם, בין בתשעה באב בין ביום הכיפורים.<br><strong>בבלי תענית</strong> יג,א: אמר רבי חנינא סגן הכוהנים: כדיי הוא בית אלוהינו לאבד עליו טבילה פעם אחת בשנה.</small><br>
<br>דברי רבי חנינא סגן הכוהנים נאמרו לגבי הכוהנים, כמו שהוא בירושלמי, אף שבבבלי לא נזכרו הכוהנים (ראה להלן).<br><br><small><strong>פסיקתא רבתי</strong> פסקה כט: ילמדנו רבנו: הכוהנים - מהו שיהא מותר להם לטבול לתרומתם בתשעה באב? - אמר רבי חנינא סגן הכוהנים: כדיי בית אלוהינו לאבד עליו טבילה אחת.<br><br>דברי רבי חנינא סגן הכוהנים נאמרו לעניין טבילת הכוהנים בתשעה באב, כפי שזה מובא בפסיקתא רבתי. המילה "לאבד" מתאימה יותר לגבי כוהנים שהיו טובלים בכל יום סמוך לחשכה לאכילת תרומה אף אם לא היו טמאים, אבל לגבי חייבי טבילות היה צריך לומר "לדחות" כי הם יכולים להשלים את הטבילה ביום אחר ("ירושלמי ביצה עם פירוש ר"א אזכרי", עמוד 144, הערה יג).</small><br>• • •
(ד)  <strong>טבילת אדם בשבת</strong>
<br>במשנה שנינו: <strong>"ואדם בשבת".</strong>
<br>מה הטעם שמותר לאדם לטבול מטומאתו בשבת? - <strong>שכֵּן אדם טובל לקירויו</strong> (בקטע גניזה: 'לְקִריוֹ') <strong>בשבת</strong> – כיוון שהוא טובל לקרי שראה בשבת, מותר לו לטבול גם לטומאתו שנטמא בה לפני השבת, שלא הבדילו ביניהם (טבילה של בעלי קרי אינה אלא תקנת עזרא משום תורה ותפילה, והיא מדברי חכמים, ומותרת בשבת)<strong>.</strong><br><br><small><strong>תוספתא שבת</strong> טז,יב ו<strong>ביצה</strong> ב,ט: טובל כדרכו מטומאה חמורה, ואין צריך לומר מטומאה קלה (כבית הלל במשנת ביצה ב,ב).<br><br><strong>בבלי ביצה</strong> יז,ב-יח,א: דכולי עלמא מיהת כלים בשבת לא, מאי טעמא (שאסור להטביל כלים)? - ...רבא אמר: מפני שנראה כמתקן כלי. - אי הכי, אדם נמי (ייאסר לטבול משום שנראה כמתקן)! (ולמה התירו בית הלל לטבול אפילו בשבת?) - אדם נראה כמיקר (אדם הטובל אינו נראה כמתקן עצמו, שאינו ניכר שהוא טובל לשם טהרה אלא נראה שהוא טובל כדי לקרר עצמו במים, ולכן אין לגזור בו).</small><br>
<br>הטעם שמותר לאדם לטבול מטומאתו בשבת שאמר רבא בבבלי אינו הטעם שאמרו בירושלמי.<br>• • •
##### הלכה ג
(א)  <big><strong>משנה</strong></big><br>השקה היא חיבור מים למים על ידי נגיעה. מים לשתייה שנטמאו, ממלאים מהם כלי ומשקעים אותם במקווה, עד שהמים הטמאים נוגעים במי המקווה ונושקים להם (מדובר במי מקווה שאינם ראויים לשתייה), ונמצאו המים הטמאים זרועים ומחוברים למי המקווה ובטלים על גבם, ועל ידי כך הם מיטהרים מטומאתם, ואין טהרה בהשקה אלא למים בלבד.
<br>הטבלה היא הכנסת כל הדבר הטמא למקווה עד שמי המקווה עולים על גביו.
<br><strong>שווין</strong> – בית שמאי ובית הלל, שנחלקו במשנה הקודמת בעניין הטבלה בשבת, מסכימים, <strong>שמשיקין</strong> – בשבת במקווה, <strong>את המים</strong> – הטמאים, כשהם <strong>בכלי אבן לטהרה</strong> – שכלי אבן אינו מקבל טומאה ואינו צריך טבילה<strong>, אבל לא מטבילין</strong> – בשבת במקווה את המים הטמאים כשהם בכלי טמא, משום שכשיטביל את המים נטהר אף הכלי, וזה אסור, שהוא מתקן את הכלי, אף שאינו מתכוון אלא לטהר את המים (כשאין כאן כלי טמא שטעון טבילה, אין צורך להטביל, אלא משיקים את שפת המים למי המקווה וטהרו משום זריעה. אבל כשיש כאן כלי טמא, אין השקה מספיקה, מפני שהכלי חוזר ומטמא את המים, ואין טבילה במים טמאים אלא בכלי טמא דווקא ("תוספתא כפשוטה"))<strong>.</strong>
<br>ושווים בית שמאי ובית הלל ש<strong>מטבילין מגב לגב</strong> – משֵׁם אחד לשֵׁם אחר, שאם הטביל את כליו לפני יום טוב לשם (על גב) דבר אחד, מטבילם שנית ביום טוב לשם (על גב) דבר אחר, <strong>ומחבורה לחבורה ביום טוב</strong> – ראה פירוש הדברים להלן<strong>.</strong>
(ב)  <big><strong>תלמוד</strong></big><br><strong>השקת מים והטבלתם בשבת וביום טוב</strong>
<br>במשנה שנינו: "משיקין את המים בכלי אבן לטהרה, אבל לא מטבילין".
<br>מציינים שהמשנה אינה בשיטתו של תנא מסוים: <strong>מתניתה דלא כרבי</strong> (רבי יהודה הנשיא, תנא בדור החמישי) – המשנה [היא] שלא כרבי<strong>, דתני:</strong> – ששונה [התנא]: <strong>אין מטבילין כלי על גב</strong> (אגב) <strong>מימיו ביום טוב</strong> – אסור להטביל ביום טוב וכל שכן בשבת כלי טמא, כשבכלי הטמא מים שנטמאו, שהרי הכלי נטהר אגב מימיו, שכשהוא מטביל את הכלי (מכניס את כל הכלי למקווה עד שמי המקווה עוברים וצפים על שפתו) ומטהר את המים בהטבלה, נטהר גם הכלי, ואסור לעשות כן, אף על פי שאינו מתכוון לטהר את הכלי<strong>, ואין משיקין את המים בכלי אבן בטהרה</strong> (הסופר במסירה שלפנינו כתב 'לטהרן' והוסיף 'בטהרה', ומגיה מחק 'בטהרה'. 'בטהרה' גם להלן. בכתב יד אשכנזי כאן ולהלן: 'לטהרה', כמו במשנה) <strong>בשבת</strong> – אסור להשיק בשבת מים שנטמאו כשהם בכלי אבן ולטהרם בהשקה. אבל ביום טוב מותר להשיק את המים בכלי אבן, שהרי כלי אבן אינו מקבל טומאה, ונמצא שתיקן את המים בלבד<strong>; דברי רבי. וחכמים אומרים: מטבילים כלי על גב</strong> (אגב) <strong>מימיו ביום טוב</strong> – אבל לא בשבת<strong>, ומשיקין את המים בכלי אבן בטהרה בשבת</strong> – וכל שכן ביום טוב. - שיטת רבי ביום טוב היא כשיטת החכמים בשבת. המשנה שאומרת שמשיקים אבל לא מטבילים עוסקת בשבת (כמו המשנה שלפניה המזכירה במפורש שבת ועוסקת בשבת), ולכן המשנה היא כחכמים ולא כרבי<strong>.</strong><br>
<br>ומציעים פרשנות מצמצמת לברייתא: <strong>לא אמרו</strong> (מילה זו רשומה בקיצור במסירה שלפנינו: 'אמ''. כאן היא מתייחסת לדברי הרבים (לדעת חכמים), ויש לפתור אותה 'אמרו') <strong>אלא בשל אבן</strong> – הדין שמשיקים את המים בשבת הוא רק במקרה של השקה בכלי אבן שאינו מקבל טומאה<strong>, הא</strong> – אבל <strong>בשל עץ - לא</strong> – במקרה של השקה בכלי עץ (או בדבר אחר המקבל טומאה), אף כשהוא טהור, הדין הוא שאין משיקים את המים בשבת, לפי שנטמא הכלי מן המים הטמאים וצריך הטבלה עימהם, כדי שלא יחזור ויטמא את המים לאחר השקתם, והטבלת כלי בשבת אסורה (כלי זה נטמא בוולד הטומאה, וכלי שנטמא אפילו בוולד הטומאה - אין מטבילים אותו בשבת)<strong>.</strong><br><br><small><strong>תוספתא שבת</strong> טז,יא ו<strong>ביצה</strong> ב,ט: אין מטבילים את המים / אין מטבילים את כלי על גב מימיו ביום טוב, ואין משיקים את המים בכלי אבן לטהרם בשבת; דברי רבי. וחכמים אומרים: מטבילים את המים / מטבילים את כלי על גב מימיו ביום טוב, ומשיקים את המים בכלי אבן לטהרם בשבת.<br><br><strong>בבלי ביצה</strong> יח,ב: "ושווים שמשיקים את המים בכלי אבן לטהרם, אבל לא מטבילים". - מאי "אבל לא מטבילים"? - אמר שמואל: לא מטבילים את הכלי על גב מימיו לטהרו.<br>מני מתניתין? לא רבי ולא רבנן. דתניא: אין מטבילים את הכלי על גב מימיו לטהרו, ואין משיקים את המים בכלי אבן לטהרם; דברי רבי. וחכמים אומרים: מטבילים את הכלי על גב מימיו לטהרו, ומשיקים את המים בכלי אבן לטהרם. מני? אי רבי - קשיא השקה (שרבי אוסר השקה, ומשנתנו מתירה), אי רבנן - קשיא הטבלה (שהחכמים מתירים הטבלת כלי אגב מימיו, ומשנתנו אוסרת לפי שמואל שפירש הטבלה שבמשנתנו)!<br>איבעית אימא רבי, ואיבעית אימא רבנן. אי בעית אימא רבי - מתניתא רישא ביום טוב (אין מטבילים כלי אגב מימיו ביום טוב) וסיפא בשבת (אין משיקים מים בשבת), וכולה מתניתין ביום טוב (שלפי רבי ביום טוב השקה מותרת והטבלה אסורה); ואיבעית אימא רבנן (מטבילים כלי אגב מימיו ביום טוב, ומשיקים מים בשבת), וכולה מתניתין בשבת (שלפי החכמים בשבת השקה מותרת והטבלה אסורה).</small><br>
<br>בבבלי העמידו את משנתנו כרבי והיא עוסקת ביום טוב או כחכמים והיא עוסקת בשבת. ובירושלמי העמידוה כחכמים והיא עוסקת בשבת.
(ג)  במשנה שנינו: "מטבילין מגב לגב ומחבורה לחבורה ביום טוב".
<br>מביאים ברייתא המפרשת את המשנה: <strong>כיצד מגב לגב? רצה לעשות עיסתו על גבי גיתו</strong> – שהטביל מתחילה לפני יום טוב את כליו כדי להשתמש בהם בגיתו בטהרה, ועכשיו רוצה להטבילם שוב כדי להשתמש בהם לעיסתו בטהרה<strong>, או גיתו על גבי עיסתו</strong> – שהטביל מתחילה לפני יום טוב את כליו להשתמש בהם לעיסתו בטהרה, ועכשיו רוצה להטבילם שוב כדי להשתמש בהם בגיתו בטהרה, <strong>- מטביל את כליו</strong> – מותר להטביל את כליו ביום טוב בפעם שנייה, שאינה טבילה ואין כאן תיקון כלי, שהרי אין צריך טבילה מגב לגב<strong>.</strong>
<br><strong>כיצד מחבורה לחבורה? היה אוכל עם חבורה זו ונמלך לוכל עם חבורה אחרת</strong> – שהטביל לפני יום טוב את כליו על מנת לאכול בחבורה אחת בטהרה, ועכשיו רוצה להטבילם שוב על מנת לאכול בחבורה אחרת בטהרה, <strong>- טובל</strong> – מותר להטביל את כליו ביום טוב בפעם שנייה, מכיוון שמן הדין אינו צריך להטבילם<strong>.</strong><br><br><small><strong>תוספתא ביצה</strong> ב,ז-ח: אבל מטביל הוא מגב לגב ומחבורה לחבורה ביום טוב.<br>כיצד מגב לגב? הרוצה לעשות גיתו על גב בדו ובדו על גב עיסתו - הרי זה טובל בו ביום.<br>כיצד מחבורה לחבורה? רצה שלא לעשות בדו על גב עיסתו של חבירו (שמקודם אכל לחם עם חבירו וחשש שמא טימא את כליו בטומאת משקים דרבנן) - הרי זה מטביל את כליו (להשתמש בהם בבדו, מכיוון שמן הדין אינו צריך להטביל את כליו).<br><br><strong>בבלי ביצה</strong> יט,א: "ומטבילים מגב לגב ומחבורה לחבורה". - תנו רבנן: כיצד מגב לגב? הרוצה לעשות גיתו על גב בדו, ובדו על גב גיתו - עושה. כיצד מחבורה לחבורה? היה אוכל בחבורה זו ורצה לאכול בחבורה אחרת - הרשות בידו.</small><br>• • •
##### הלכה ד
(א)  <big><strong>משנה</strong></big><br>משנתנו נשנתה גם במסכת חגיגה ב,ג.
<br><strong>בית שמיי אומרים: מביאין שלמים</strong> – מקריבים ביום טוב קורבנות שלמי חגיגה הקרבים ברגל, לפי שהם נאכלים על ידי הבעלים, <strong>ואין סומכין עליהן</strong> – על ראשם בידיים לפני השחיטה ביום טוב, משום שבסמיכתו הוא נשען על הבהמה ואין משתמשים בבעלי חיים ביום טוב (עיין להלן ה,ב), אלא סומכים עליהם מערב יום טוב<strong>, אבל לא עולות</strong> – אין מקריבים ביום טוב קורבנות עולות ראייה הקרבים ברגל, לפי שהם כולם למזבח ואינם נאכלים, אלא מביאים אותם בחול המועד<strong>. ובית הלל אומרים: מביאין שלמים ועולות</strong> – מקריבים ביום טוב גם שלמי חגיגה וגם עולות ראייה, שכל הקורבנות שהם חובת הרגל מקריבים אותם ביום טוב, <strong>וסומכין עליהן</strong> – שהואיל והקרבתם מותרת ביום טוב, גם הסמיכה עליהם מותרת ביום טוב<strong>.</strong>
(ב)  <big><strong>תלמוד</strong></big><br><strong>הבאת שלמים ועולות וסמיכה ביום טוב</strong>
<br>כאן התחלת מקבילה בירושלמי חגיגה ב,ג.
<br>מביאים ברייתא (שמבארת על מה נחלקו בית שמאי ובית הלל): <strong>בית שמי</strong>י <strong>אומרים: הותרה סמיכה שלא כדרכה</strong> – במקום שאי אפשר לסמוך כדרכה של סמיכה, הותר לסמוך שלא כדרכה<strong>. ובית הלל אומרים: לא הותרה סמיכה שלא כדרכה</strong> – במקום שאי אפשר לסמוך כדרכה של סמיכה, לא הותר לסמוך שלא כדרכה<strong>.</strong>
<br>ושואלים: <strong>אי זו היא</strong> סמיכה <strong>שלא כדרכה?</strong>
<br>ומשיבים: <strong>מאתמול</strong> – ביום שלפני יום ההקרבה (סמיכה שלא כדרכה היא סמיכה לפני זמנה). לדעת בית שמאי, הותר לסמוך מערב יום טוב על שלמי החגיגה שמקריבים ביום טוב, ולכן אין סומכים עליהם ביום טוב. אבל לדעת בית הלל, לא הותר לסמוך מערב יום טוב על עולות הראייה ושלמי החגיגה שמקריבים ביום טוב, ולכן סומכים עליהם ביום טוב<strong>.</strong><br><br><small><strong>תוספתא חגיגה</strong> ב,י: בית שמיי אומרים: אין סומכים ביום טוב, ושלמים החוגג בהם (המביא שלמי חגיגה ביום טוב) סומך עליהם מערב יום טוב. בית הלל אומרים: מביאים שלמים ועולות וסומכים עליהם (ביום טוב).<br><br><strong>בבלי ביצה</strong> כ,א: תניא: אמר רבי יוסי: לא נחלקו בית שמאי ובית הלל על הסמיכה (של השלמים) שצריך (לעשותה). על מה נחלקו? על תכף לסמיכה שחיטה, שבית שמאי אומרים: אינו צריך (להקפיד על כך, ואפשר לסמוך קודם לשחיטה, בערב יום טוב), ובית הלל אומרים: צריך (ולכן צריך לסמוך ביום טוב).<br><br>לפי רבי יוסי בבבלי, בית שמאי סוברים שאף לכתחילה אינו צריך לתכוף לסמיכה שחיטה, ובית הלל סוברים שלכתחילה צריך לתכוף לסמיכה שחיטה. אבל לפי הירושלמי, אף לבית שמאי לכתחילה צריך לתכוף, אלא שהותר שלא לתכוף במקום שאי אפשר, ולבית הלל לא הותר שלא לתכוף אף במקום שאי אפשר.</small><br>
<br>קורבנות בהמה שהיחיד מקריב, בין חובה בין נדבה, טעונים סמיכה.
<br>מציינים שבעלי המחלוקת מודים בעניין מסוים ומצמצמים את המחלוקת למקרה מסוים.
<br><strong>אמר רבי זעורה</strong> (רבי זירא, מגדולי אמוראי ארץ ישראל בדור השלישי)<strong>: כל עמא מודיי</strong> – כל העם (כל החכמים) מודים (בית שמאי ובית הלל מסכימים במקרים המוצעים), <strong>באשם מצורע</strong> – שהוא מקריב ביום השמיני לטהרתו, <strong>שסמך עליו מאתמול</strong> – מצורע שסמך ביום השביעי על אשמו שהוא מקריב ביום השמיני, <strong>- לא יצא</strong> – כולם מודים שלא יצא ידי סמיכה, וצריך לחזור ולסמוך ביום השמיני, שהרי סמך עליו כשהיה מחוסר זמן, שלא היה המצורע ראוי עדיין להביא קורבן<strong>, שלמי נדבה</strong> – שאדם נדב להקריב, <strong>שסמך עליהן מאתמול</strong> – ביום שלפני היום שהוא מקריב אותם, <strong>- יצא</strong> – כולם מודים שיצא ידי סמיכה, ואינו צריך לחזור ולסמוך ביום שהוא מקריב אותם, שהרי היו השלמים ראויים לקורבן באותו זמן, שאילו רצה היה יכול להקריבם מיד אחר הסמיכה<strong>. מה פליגין?</strong> – [ב]מה חלוקים (בית שמאי ובית הלל)? <strong>- בשלמי חגיגה</strong> – שאדם מקריב ביום טוב<strong>. בית שמי</strong>י <strong>עבדין לון</strong> – עושים (דנים) אותם, <strong>כשלמי נדבה</strong> – שהרי שלמי חגיגה, אם הקריבם בערב הרגל - כשרים, אלא שלא יצא בהם ידי חובת חגיגה, ולכן לדעת בית שמאי סומכים עליהם מערב יום טוב<strong>, בית הלל עבדין לון</strong> – עושים (דנים) אותם, <strong>כאשם מצורע</strong> – שהרי שלמי חגיגה, אם הקריבם בערב הרגל - לא יצא בהם ידי חובת חגיגה, והרי הם כמחוסרי זמן, ולכן לדעת בית הלל אין סומכים עליהם מערב יום טוב<strong>.</strong>
<br>ומציעים פרשנות מצמצמת לקביעה שלפני כן: <strong>אמר רבי יסי</strong> (במקבילה: 'רבי יסא' - רבי אסי, אמורא ארץ ישראלי בדור השלישי)<strong>: הן דאת אמר:</strong> – היכן שאתה אומר: <strong>אשם מצורע שסמך עליו מאתמול</strong> – ביום השביעי, <strong>לא יצא</strong> – ידי סמיכה, <strong>- בזמנו</strong> – כשהקריבו בזמנו, ביום השמיני<strong>,</strong> אבל <strong>עיבר</strong> (עבר) <strong>זמנו</strong> – כשהקריבו לאחר זמנו, ביום התשיעי ואילך, <strong>- נעשה כשלמי נדבה</strong> – דינו כשלמי נדבה, ואם מצורע סמך על אשמו ביום שלפני היום שהקריב אותו - יצא ידי סמיכה, שהרי יכול היה להקריבו ביום שסמך עליו<strong>.</strong>
(ג)  בית שמאי ובית הלל נחלקו בעולות ראייה האם מקריבים אותן ביום טוב.
<br>ומביאים ברייתא (על הוויכוח בין בית שמאי ובית הלל): <strong>אמרו בית הלל לבית שמי</strong>י<strong>:</strong> יש ללמוד בקול וחומר שמקריבים עולות ראייה ביום טוב: <strong>מה אם בשעה שאני אוסר להדיוט</strong> (אדם פשוט) – בשבת, שאסור להדיוט לעשות מלאכה אפילו לצורך אכילה, <strong>- הרי אני מתיר לגבוה</strong> (כינוי כבוד לאלוהים) – מותר להקריב לגבוה קורבנות תמידים ומוספים<strong>, בשעה שהוא מותר</strong> (בקטע גניזה ובמקבילה: 'שאני מתיר') <strong>להדיוט</strong> – ביום טוב, שמותר להדיוט לעשות מלאכה לצורך אכילה, <strong>- אינו דין שנתיר לגבוה?!</strong> (בתמיהה) – כלום אין זה קול וחומר (אין ההיגיון מחייב) שיהא מותר להקריב לגבוה עולות ראייה?!
<br><strong>אמרו להן בית שמי</strong>י – לבית הלל<strong>: והרי נדרים ונדבות יוכיחו</strong> – שאין זה קול וחומר<strong>, שהן מותרין להדיוט ואסורין לגבוה</strong> – כלומר, אף בשעה, ביום טוב, שמותר להדיוט לעשות מלאכה לצורך אכילה, אין מקריבים לגבוה נדרים ונדבות כדי לצאת בהם ידי חובת הנדר, ואף אתם (בית הלל) מודים בה, ולכן ביום טוב אין מקריבים לגבוה גם עולות ראייה<strong>.</strong>
<br><strong>אמרו להן בית הלל</strong> – לבית שמאי<strong>: לא</strong> – אין להביא ראיה מנדרים ונדבות<strong>, אם אמרתם בנדרים ונדבות</strong> – שאין מקריבים אותן ביום טוב לגבוה, מפני <strong>שאין זמנן קבוע</strong> – ואין חייבים להקריבם ביום טוב<strong>, תאמרו בחגיגה</strong> – האם תאמרו בעולת ראייה, <strong>שזמנה קבוע</strong> – וחייבים להקריבה ביום טוב, שיהא אסור להקריב אותה ביום טוב לגבוה<strong>?!</strong> – ולכן עולות ראייה מקריבים אותן ביום טוב (השם "חגיגה" כולל שלמי חגיגה ועולת ראייה, כמו ששנו בתוספתא חגיגה א,ד: "זה וזה קרויים חגיגה", שאף עולת ראייה נקראת "חגיגה". וכאן הכוונה לעולת ראייה, שכן שלמי חגיגה מקריבים אותם ביום טוב אף לבית שמאי).
<br><strong>אמרו להן בית שמי</strong>י – לבית הלל<strong>: חגיגה</strong> – עולת ראייה, <strong>אין זמנה קבוע, שאם לא חג בראשון</strong> – לא הביא עולת ראייה ביום טוב הראשון, <strong>- חוגג בשיני</strong> – מביא אותה ביום השני<strong>, לא חג בשיני</strong> – לא הביא עולת ראייה ביום השני, <strong>- חוגג בשלישי</strong> – מביא אותה ביום השלישי, וכן שאר ימי הרגל, כמו ששנינו במשנה חגיגה א,ו<strong>.</strong>
<br><strong>אמרו להן בית הלל</strong> – לבית שמאי<strong>: חגיגה</strong> – עולת ראייה, <strong>זמנה קבוע, שאם לא חג ברגל</strong> – לא הביא עולת ראייה כל ימי הרגל, <strong>- אינו יכול לחוג אחר הרגל</strong> – אינו מביא אותה לאחר הרגל. הרי שעולת ראייה יש לה זמן מוגבל, ואינה דומה לנדרים ונדבות<strong>.</strong><br>
<br><strong>אמרו להן בית שמי</strong>י – לבית הלל<strong>:</strong> יש ללמוד מן הכתוב שאין מקריבים עולות ראייה ביום טוב: <strong>והלא כבר נאמר</strong> – בעניין חג המצות<strong>: "אַךְ אֲשֶׁר יֵאָכֵל לְכָל נֶפֶשׁ הוּא לְבַדּוֹ יֵעָשֶׂה לָכֶם"</strong> (שמות יב,טז) – (ביום הראשון וביום האחרון של החג אסור לעשות כל מלאכה) אבל מותר יהיה לכם לעשות ביום טוב רק מלאכות שתכליתן להכין מה שייאכל לכל אחד מכם<strong>!</strong> – ויש ללמוד מכאן שביום טוב אין מקריבים לגבוה עולות ראייה.
<br><strong>אמרו להן בית הלל</strong> – לבית שמאי<strong>: משם ראייה</strong> – לדבריכם<strong>?!</strong> (בתמיהה) <strong>לכם אינו נעשה</strong> – בשבילכם אין מותר לעשות ביום טוב רק מלאכות לצורך אכילה<strong>, אבל</strong> (מילה זו נוספה במסירה שלפנינו כאן ובמקבילה על ידי מגיה) <strong>נעשה הוא לגבוה</strong> – בשביל גבוה מותר לעשות ביום טוב כל המלאכות, שההגבלה לגבי צורכי אוכל ביום טוב נאמרה רק להדיוט (-"לכם") ולא נאמרה לגבוה. ולכן ביום טוב מקריבים לגבוה עולות ראייה<strong>.</strong><br>
<br><strong>אבא שאול</strong> (תנא בדור השלישי והרביעי) <strong>אומרו</strong> (במקבילה: 'או'') <strong>טעם אחר</strong> – לדעת בית הלל<strong>:</strong> יש ללמוד בקול וחומר שמקריבים עולות ראייה ביום טוב: <strong>מה אם בשעה שכירתך</strong> (תנור מיטלטל לשפות עליו סירים לחימום או לבישול) <strong>סתומה</strong> – בשבת, שאסור להדיוט לעשות מלאכה אפילו לצורך אכילה, ואסור לו לבשל על הכירה שלו, <strong>- כירת רבך פתוחה</strong> – מותר להקריב לגבוה קורבנות ולהקטיר אותם על המזבח של ה'<strong>, בשעה שכירתך פתוחה</strong> – ביום טוב, שמותר להדיוט לעשות מלאכה לצורך אכילה, ומותר לו לבשל על הכירה שלו, <strong>- אינו דין שתהא כירת רבך פתוחה?!</strong> (בתמיהה) – כלום אין זה קול וחומר (אין ההיגיון מחייב) שיהא מותר להקריב לגבוה עולות ראייה ולהקטיר אותם על המזבח של ה'?! (הכוונה בכירה פתוחה וסתומה, כנראה, לחור בשולי הכירה ששימש להכנסת העצים ("כלי החרס בספרות התלמוד", עמוד רמב))
<br><strong>דבר אחר</strong> (ביאור נוסף) – לדעת בית הלל<strong>: אינו דין</strong> (צריך לומר כמו במקבילה: '<strong>ב</strong>דין') – אינו ראוי, <strong>שיהא שולחנך מלא</strong> – שולחנו של האדם מלא במיני מאכלים ביום טוב, שהרי ביום טוב מותר להדיוט לעשות מלאכה לצורך אכילה, <strong>ושולחן קונך</strong> (במקבילה: 'רבך') <strong>ריקם</strong> – מזבחו של ה' ריק ממיני קורבנות ביום טוב. ולכן ביום טוב מקריבים לגבוה עולות ראייה (לפי הלשון הזה לא למד אבא שאול יום טוב משבת בקול וחומר אלא שכך ההיגיון מחייב)<strong>.</strong><br><br><small><strong>תוספתא חגיגה</strong> ב,י: אמרו בית הלל: ומה אם בשעה שאי אתה מותר לעשות להדיוט - את מותר לעשות לגבוה, שעה שאתה מותר לעשות להדיוט - אינו דין שאתה מותר לעשות לגבוה?!<br>אמרו להם בית שמיי: נדרים ונדבות יוכיחו, שאתה מותר לעשות להדיוט, ואין אתה מותר לעשות לגבוה.<br>אמרו להם בית הלל: לא, אם אמרתם בנדרים ונדבות - שאין זמנן קבוע, תאמרו בחגיגה (כלומר, בעולת ראייה) - שזמנה קבוע?!<br>אמרו להם בית שמיי: אף חגיגה (כלומר, עולת ראייה) פעמים שאין זמנה קבוע, שמי שלא חג ביום טוב הראשון של חג - חוגג את כל הרגל ויום טוב האחרון (לשיטתכם, אבל לבית שמאי אין עולת ראייה קריבה ביום טוב האחרון).<br>אבא שאול היה אומרה בלשון אחרת משם בית הלל: ומה אם בשעה שכירתך סתומה - כירת רבך פתוחה, שעה שכירתך פתוחה - אינו דין שתהא כירת רבך פתוחה?!<br>דבר אחר: אינו בדין שיהא שולחנך מלא ושולחן רבך ריקם.<br><br>בתוספתא חסרים השלבים האחרונים של הוויכוח.<br><br><strong>בבלי ביצה</strong> כ,ב: תניא: אמרו להם בית הלל לבית שמאי: ומה במקום שאסור להדיוט - מותר לגבוה, מקום שמותר להדיוט - אינו דין שמותר לגבוה?!<br>אמרו להם בית שמאי: נדרים ונדבות יוכיחו, שמותר להדיוט ואסור לגבוה.<br>אמרו להם בית הלל: מה לנדרים ונדבות שאין קבוע להם זמן, תאמרו בעולת ראייה שקבוע לה זמן?!<br>אמרו להם בית שמאי: אף זו (עולת ראייה) אין קבוע לה זמן, דתנן: מי שלא חג יום טוב הראשון של חג - חוגג והולך את כל הרגל כולו ויום טוב האחרון של חג.<br>אמרו להם בית הלל: אף זו קבוע לה זמן, דתנן: עבר הרגל ולא חג - אינו חייב באחריותו.<br>אמרו להם בית שמאי: והלוא כבר נאמר: "עצרת תהיה לכם" - לכם ולא לגבוה!<br>אמרו להם בית הלל: והלוא כבר נאמר: "לה'" - כל דלה' (כל מה שנעשה לה' מותר להקריב)! אם כן, מה תלמוד לומר: "לכם"? - "לכם" ולא לגויים, "לכם" ולא לכלבים.<br>אבא שאול אומרה בלשון אחרת (שכך אמרו בית הלל): ומה במקום שכירתך סתומה - כירת רבך פתוחה, מקום שכירתך פתוחה - אינו דין שתהא כירת רבך פתוחה?! וכן בדין, שלא יהא שולחנך מלא ושולחן רבך ריקם.<br><br>מבנה הוויכוח בבבלי דומה לזה שבירושלמי.</small>
(ד)  <strong>אמר רבי יוסי בירבי בון</strong> (מגדולי אמוראי ארץ ישראל בדור החמישי)<strong>: רבי שמעון בן לקיש</strong> (מגדולי אמוראי ארץ ישראל בדור השני) <strong>הוה עבר קומי סדרא</strong> – היה עובר לפני הסדר (בית הכנסת. - סידרא הוא מוסד ציבורי, שהיו בו בית ספר שבו לימדו מקרא, בית כנסת שבו התפללו או שמעו דרשה, ובית מדרש שבו עסקו בתלמוד ("מסביב ל'סידרא'", "בר אילן" ל-לא, עמודים 359-365)), <strong>ושמע קלהון קראיי ההן פסוקא:</strong> – ושמע את קולם (של האנשים שבסידרא) קוראים את הפסוק הזה (במעשי דויד האחרונים - תפילת דויד במעמד קהל ישראל והודיית העם והמלכתו השנייה של שלמה): <strong>"וַיִּזְבְּחוּ לַי'י זְבָחִים וַיַּעֲלוּ עֹלוֹת לַי'י לְמָחֳרַת הַיּוֹם הַהוּא</strong> פָּרִים אֶלֶף אֵילִים אֶלֶף כְּבָשִׂים אֶלֶף וְנִסְכֵּיהֶם וּזְבָחִים לָרֹב לְכָל יִשְׂרָאֵל<strong>"</strong> (דברי הימים א כט,כא)<strong>. אמר</strong> – רבי שמעון בן לקיש<strong>: מאן דמפסק לה</strong> – מי שמפסיק אותו (את הפסוק בדברי הימים, שמפסיק בין "ויעלו עולות לה'" ובין "למחרת היום ההוא", שהמילים "למחרת היום ההוא" מחוברות לאמור לאחריהם, ולפי זה ביום ההוא הקריבו זבחים (שלמים) ועולות ולמחרת היום ההוא הקריבו אלפי קורבנות וזבחים לרוב), <strong>- כבית שמי</strong>י (צריך לומר: 'כבית <strong>הלל</strong>') – היום ההוא היה חג השבועות (כאמור להלן), ולדעת בית הלל מקריבים ביום טוב גם שלמי חגיגה וגם עולות ראייה, והם השלמים והעולות שהקריבו ביום ההוא<strong>, מאן דקרי כולה</strong> – [ו]מי שקורא את כולו (את כל הפסוק בדברי הימים, שאינו מפסיק בין "ויעלו עולות לה'" ובין "למחרת היום ההוא", שהמילים "למחרת היום ההוא" מחוברות לאמור לפניהם, ולפי זה למחרת היום ההוא הקריבו זבחים (שלמים) ועולות וגם אלפי קורבנות וזבחים לרוב, אבל ביום ההוא לא הקריבו כלל), <strong>- כבית הלל</strong> (צריך לומר: 'כבית <strong>שמי</strong>י') – כמבואר להלן (כך הגיה ב"שערי תורת ארץ ישראל")<strong>.</strong><br>
<br>ומציעים קושיה: <strong>ניחא</strong> – [הדבר] נוח, <strong>'עולות למחרת היום'</strong> – מובן שהקריבו עולות למחרת היום ההוא ולא ביום ההוא, שהיום ההוא היה חג השבועות, ולדעת בית שמאי אין מקריבים ביום טוב עולות ראייה<strong>.</strong> אבל <strong>ושלמים למחרת היום</strong> – אין מובן שהקריבו שלמים למחרת היום ההוא ולא ביום ההוא, <strong>- ואֵין שלמים באין כבית שמי</strong>י<strong>?!</strong> (בתמיהה) – הרי לדעת בית שמאי מקריבים ביום טוב שלמי חגיגה!
<br>ומתרצים את הקושיה: <strong>אמר רבי יוסי בירבי בון: דוד</strong> – המלך, <strong>מת בעצרת</strong> – היום ההוא, שבו היה המאורע של תפילת דויד במעמד קהל ישראל והודיית העם והמלכתו השנייה של שלמה, חל בעצרת (חג השבועות), ובאותו היום מת דויד (שכן מיתת דויד נזכרת שם מיד בהמשך - דברי הימים א כט,כח)<strong>, והיו כל ישראל אוננין</strong> – ביום ההוא, מפני שהכול חייבים בכבודו של מלך, ואונן אסור להקריב את קורבנותיו, <strong>והקריבו למחר</strong> – שלמים ועולות, שבנשיא ובמלך נוהגת רק אנינות ולא אבלות (תירוץ זה שדוד מת בעצרת הוא לדעת בית שמאי, אבל לדעת בית הלל דוד לא מת בעצרת, שהרי לדעתם הקריבו ביום ההוא, וכיוון שהקריבו גם למחרת היום ההוא, צריך לומר שלדעת בית הלל דוד מת לאחר מחרת היום)<strong>.</strong><br><br><small><strong>רות רבה</strong> ג,ב: מת (דויד) בעצרת שחל להיות בשבת.</small><br>
<br>לפי הירושלמי, דוד מת בעצרת שחל להיות בחול ולא בשבת, שכן ביום טוב שחל להיות בשבת לדעת הכול אין מקריבים שלמי חגיגה ועולות ראייה.
<br>לפי הבבלי שבת ל,ב, דוד מת בשבת.
(ה)  ומביאים ברייתא: <strong>מעשה בהלל הזקן</strong> (אחד מחכמי הזוג החמישי) <strong>שהביא</strong> – ביום טוב, <strong>עולתו</strong> – עולת ראייה, <strong>לעזרה וסמך עליה</strong> – שלא רק שאמר לסמוך (משנה חגיגה ב,ב), אלא שנהג כך למעשה<strong>, וחברו עליו</strong> (התקהלו ונועדו כנגדו) <strong>תלמידי</strong> (בקטע גניזה ובמקבילה נוסף 'בית') <strong>שמי</strong>י – הסוברים שאין מביאים עולות ביום טוב, כדי להניא אותו מלהקריב אותה<strong>. התחיל מכשכש</strong> (הניע, נדנד לכאן ולכאן) <strong>בזנבה</strong> – שלא יראו שהקורבן הוא זכר והביא אותו לעולה, ולפי בית שמאי אסור להביא קורבן עולה ביום טוב<strong>. אמר לון</strong> (במקבילה: 'להן')<strong>: ראו, נקיבה היא ושלמים</strong> – שלמי חגיגה, <strong>הבאתיה</strong> – ובזה אף בית שמאי מודים שקרבים ביום טוב (אף שזכר הוא ועולה, שינה הלל ואמר נקיבה היא ושלמים, מפני השלום. ועל הסמיכה לא מיחו, כי שמא לא ראו את הסמיכה. הלל אינו מתווכח עם תלמידי שמאי. הוא מעמיד פנים כאילו הסכים לדבריהם)<strong>. והפליגן בדברים</strong> – הרחיקם מאותו עניין לעניין אחר, כדי שלא יבדקו אחריו, <strong>והלכו להן</strong> – שהניחו לו<strong>.</strong>
<br><strong>לאחר ימים</strong> – בתקופה מאוחרת יותר, כנראה לאחר מותו של הלל ("בית שמאי ומאבק הקנאים נגד רומי", עמוד 106), <strong>גברה ידן של בית שמי</strong>י – הכריעו וניצחו את בית הלל, <strong>ובקשו לקבוע הלכה כדבריהן</strong> – שהסמיכה על ראש הקורבן ביום טוב אסורה<strong>. והיה שם בבא בן ביטיי</strong> (במקבילה: 'בן בוטא' - חכם בדור שלפני חורבן הבית השני) <strong>מתלמידי בית שמי</strong>י<strong>, יודע שהלכה כבית הלל</strong> – שהסמיכה מותרת<strong>. פעם אחת נכנס לעזרה</strong> – ביום טוב, <strong>ומצא אותה שוממת</strong> – ריקה מקורבנות, מפני שהעם נמנע בכלל מלהביא קורבנות בשל איסור הסמיכה, שאף שלמי חגיגה שהותרו על ידי בית שמאי לא הקריבו ביום טוב, כאות מחאה על איסור הסמיכה ביום טוב, וקורבן שסמכו עליו מערב יום טוב היה פגום בעיני העם ("המחלוקת הראשונה", "תרביץ" כח, עמודים 155-156). העם נמנע מלהביא קורבנות, כיוון שהאיסור של בית שמאי ביטל למעשה את השתתפותם הסמלית בעבודת המקדש, והפיתרון שהציעו בית שמאי של סמיכה מערב יום טוב לא הפיס את דעתם של העם ("'סתור סורגיא מן עזרתא': כ"ג במרחשוון במגילת תענית", "תרביץ" עא, עמוד 16, הערה 52). וכיוון שנאסרה הסמיכה ביום טוב דחה העם את הקרבת השלמים לימי חול, כדי שיוכל לשתף את עצמו בעבודת המקדש על ידי סמיכה התכופה לשחיטה<strong>. אמר: יִשֹּׁמּוּ</strong> (ייחרבו) <strong>בתיהן</strong> – יש בלשון זה רמז לבית שמאי, <strong>של אֵילּוּ שהִשִּׁימוּ</strong> את <strong>בית אלהינו. מה עשה? שלח והביא שלשת אלפים צאן</strong> (בקטע גניזה וכן במקבילה לאחר מחיקה של המילה 'צאן': 'טלים' - טליים) <strong>מִצֹּאן קֵדָר</strong> (הלשון "צֹאן קֵדָר" מקורו בישעיהו ס,ז: "כָּל צֹאן קֵדָר יִקָּבְצוּ לָךְ, אֵילֵי נְבָיוֹת יְשָׁרְתוּנֶךְ, יַעֲלוּ עַל רָצוֹן מִזְבְּחִי וּבֵית תִּפְאַרְתִּי אֲפָאֵר". תוכנו של הפסוק מתאים למעשהו של בבא בן בוטא, שהביא צאן רב להקריב על המזבח ולפאר את בית ה')<strong>, וביקרן ממומין</strong> – בדק אותם לראות האם הם בלי מומים, <strong>והעמידן בהר הבית</strong> – כדי שייטלו העם אותם ויקריבו עולות ראייה ושלמי חגיגה<strong>. אמר להן: שמעוני, אחיי בית ישראל, כל מי שהוא רוצה יביא</strong> (נראה שצריך לומר: '<strong>ל</strong>ביא' - להביא) <strong>עולות יביא</strong> (נראה שצריך לומר: 'יב<strong>ו</strong>א') <strong>ויסמוך, יביא</strong> (נראה שצריך לומר: '<strong>ל</strong>ביא' - להביא) <strong>שלמים יביא</strong> (נראה שצריך לומר: 'יב<strong>ו</strong>א') <strong>ויסמוך</strong> – הרי שגם שלמים לא הקריבו<strong>. באותה השעה נקבעה הלכה כבית הלל</strong> – שהסמיכה על ראש הקורבן ביום טוב מותרת<strong>, ולא אמר אדם דבר</strong> – לא ערער אדם בדבר<strong>.</strong><br><br><small><strong>תוספתא חגיגה</strong> ב,יא: מעשה בהלל הזקן שסמך על העולה בעזרה, וחברו עליו תלמידי שמיי. אמר להם: בואו וראו שהיא נקבה, וצריך אני לעשותה זבחי שלמים. הפליגם בדברים והלכו להם.<br>מיד גברה (לשון זו קשה היא, ונראה שבתוספתא נתחברו שני מעשים לאחד ("חז"ל: פרקי אמונות ודעות", עמוד 528, הערה 79)) ידם של בית שמיי וביקשו לקבוע הלכה כמותם. והיה שם בבא בן בוטא, שהוא מתלמידי בית שמיי, והיה יודע שהלכה כדברי בית הלל. הלך והביא את כל צאן קידר והעמידם בעזרה, ואמר: כל מי שצריך להביא עולות ושלמים יבוא וייטול ויסמוך. באו ונטלו את הבהמות, והעלו עולות ושלמים וסמכו עליהם. בו ביום נקבעה הלכה כדברי בית הלל, ולא ערער אדם בדבר.<br><br><strong>בבלי ביצה</strong> כ,א-ב: תנו רבנן: מעשה בהלל הזקן שהביא עולתו לעזרה לסמוך עליה (ביום טוב). חברו עליו תלמידי שמאי, אמרו לו: מה טיבה של בהמה זו (שאתה מביא)? אמר להם: נקבה היא, ולזבחי שלמים הבאתיה. כשכש לה בזנבה, והלכו להם.<br>ואותו היום גברה (אפשר לפרש: באותו היום שגברה ("חז"ל: פרקי אמונות ודעות", עמוד 528, הערה 80)) ידם של בית שמאי, וביקשו לקבוע הלכה כמותם. והיה שם זקן אחד מתלמידי שמאי, ובבא בן בוטא שמו, שהיה יודע שהלכה כבית הלל. שלח והביא כל צאן קדר שבירושלים והעמידם בעזרה, ואמר: כל מי שרוצה להביא עולה - יבוא ויסמוך, שלמים - יבוא ויסמוך. ואותו היום גברה ידם של בית הלל וקבעו הלכה כמותם, ולא היה שם אדם שערער בדבר כלום.<br><br>בתוספתא ובבבלי חסרה הפסקה "פעם אחת נכנס לעזרה ומצא אותה שוממת. אמר: יִשֹּׁמּוּ בתיהן של אֵילּוּ שהֵישַׁמּוּ את בית אלהינו".</small><br>
<br>מימרה זו ישנה גם בירושלמי מעשר שני ה,ו.
<br><strong>אמר רבי יצחק בר לעזר</strong> (אמורא ארץ ישראלי בדור הרביעי)<strong>: הדא אמרה</strong> (במקבילה בחגיגה: 'הדא כסא'. ובמעשר שני אין שתי מילים אלו. - נראה שאין לגרוס מילים אלו) <strong>בשירותא</strong> (במסירה שלפנינו במקבילה בחגיגה: 'כשירותה', ונמחקה 'כ' ונכתבה במקומה 'ב' כמו כאן. ובמעשר שני: 'כשרותה'. - נראה שיש לגרוס '<strong>כשרותה</strong>') <strong>בעייא מוליי</strong> – השקדנות (החריצות) צריכה שְׁלֵמוּת<strong>. ס[ס]ה דקיסא מיניה וביה</strong> – תולעת העץ ממנו ובו (מן העץ עצמו נוצר ויוצא הזחל האוכל ומכרסם את העץ, ואינו בא ממקום אחר)<strong>. כל גומרא דלא כוויה בשעתה לא כוויה</strong> – כל גחלת שאינה בוערת בזמנה לא תבער. - המשפטים האלה הם משלים למעשהו של בבא בן בוטא. המשפט הראשון הוא משל לכך שבבא בן בוטא שפעל בחריצות עשה את מעשהו בשלמות, ולכן מעשהו הועיל שתיקבע הלכה כבית הלל. המשפט השני הוא משל לכך שבבא בן בוטא שגרם שתיקבע הלכה שלא כבית שמאי היה מתלמידי בית שמאי. המשפט השלישי הוא משל לכך שבבא בן בוטא עשה את מעשהו מיד בשעה שמצא את העזרה שוממת, שאילו היה עושה לאחר זמן לא היה מעשהו מועיל שתיקבע הלכה כבית הלל<strong>.</strong><br>
<br>ומביאים ברייתא: <strong>שוב מעשה באחד מתלמידי</strong> (במקבילה נוסף 'בית') <strong>הלל שהביא</strong> – ביום טוב, <strong>עולתו</strong> – עולת ראייה, <strong>לעזרה וסמך עליה, וראהו אחד מתלמידי</strong> (במקבילה נוסף 'בית') <strong>שמי</strong>י<strong>. אמר ליה:</strong> – אמר לו (תלמיד שמאי לתלמיד הלל): <strong>מה זו סמיכה?</strong> – מדוע אתה סומך? (נראה שאותו תלמיד שמאי לא ידע האם הבהמה הובאה לשם עולה או לשם שלמים, ומשום כך לא העיר אלא על הסמיכה, שראה כשהיא נעשתה) <strong>אמר ליה:</strong> – אמר לו (תלמיד הלל לתלמיד שמאי): <strong>מה זה שתיקה?</strong> – כלומר, אתה רמזת לי שאינני בקי בהלכות סמיכה, ואף אני רומז לך שאינך בקי בהלכות שתיקה ("תוספתא כפשוטה"). <strong>שיתקוֹ</strong> – תלמיד הלל את תלמיד שמאי, <strong>בנזיפה</strong> (בגערה) <strong>והלך לו</strong> – תלמיד שמאי<strong>.</strong><br><br><small>עד כאן המקבילה בירושלמי חגיגה.<br><br>מכיוון שהמשנה שעליה מוסבת הסוגיה נמצאת בשתי המסכתות, מסתבר שמקור הסוגיה הוא במסכת ששם נשנתה המשנה תחילה. ויש להניח שמקור המשנה הוא במסכת חגיגה, שכן היא קשורה הן למשנה שלפניה והן למשנה שלאחריה שבמסכת חגיגה. למשנתנו אין מקבילה בתוספתא ביצה, בעוד שיש לה מקבילה במסכת חגיגה ("ירושלמי ביצה עם פירוש ר"א אזכרי", מבוא, עמודים 35-36).<br><br><strong>תוספתא חגיגה</strong> ב,יב: שוב מעשה בתלמיד אחד מתלמידי בית הלל שסמך על העולה בעזרה. מצאו תלמיד אחד מתלמידי בית שמיי, אמר לו: מה זה סמיכה? אמר לו: מה זה שתיקה? שיתקו בנזיפה.<br><br><strong>בבלי ביצה</strong> כ,ב: שוב מעשה בתלמיד אחד מתלמידי בית הלל שהביא עולתו לעזרה לסמוך עליה. מצאו תלמיד אחד מתלמידי בית שמאי. אמר לו: מה זו סמיכה? - אמר לו: מה זו שתיקה? שיתקו בנזיפה, והלך לו.</small><br>• • •
##### הלכה ה
(א)  <big><strong>משנה</strong></big><br><strong>בית שמיי אומרים: לא יחם אדם חמין לרגליו</strong> – אסור לחמם מים ביום טוב לרחיצת רגליים (אף שהרחיצה עצמה מותרת), שלא הותרה מלאכה (ובכלל זה הבערה) ביום טוב אלא לצורך אוכל נפש<strong>, אלא אם כן היו ראויין לשתייה. ובית הלל מתירין</strong> – לחמם מים לרגליו ביום טוב (בכלל רחיצת רגליים גם פנים וידיים, אבל לא כל הגוף)<strong>.</strong>
<br><strong>ועושה מדורה</strong> – ביום טוב, <strong>ומתחמם כנגדה.</strong><br>• • •
(ב)  <big><strong>תלמוד</strong></big><br><strong>חימום מים לרחיצה ועשיית מדורה ביום טוב</strong>
<br>מציעים שני פירושים למשנה: <strong>פתר לה תרין פתרין:</strong> – פותר אותה (את המשנה) שני פתרונות: - פירוש ראשון: <strong>על דעתון דבית שמי</strong>י – על דעתם של בית שמאי, <strong>- והוא ששתה מהן</strong> – רק אם הוא מחמם מים ושותה מהם, מותר גם לרחוץ בהם את רגליו, שהלשון "ראויין לשתייה" שבמשנתנו פירושו: מיועדים ועומדים לשתייה<strong>; על דעתון דבית הלל</strong> – על דעתם של בית הלל, <strong>- והן</strong> (והם) <strong>שיהו ראוי</strong>י<strong>ן לשתייה</strong> – בית הלל מתירים לחמם מים ביום טוב לרחוץ בהם את רגליו אף אם אינו שותה מהם, ובלבד שיהיו המים ראויים לשתייה, כך שהחימום ייראה שהוא לשתייה<strong>. ועושה מדורה ומתחמם כנגדה - דברי הכל</strong> – הדין במשנה, שמותר לעשות מדורה ביום טוב בשביל להתחמם כנגדה, נכון לפי כל החכמים, אפילו לפי בית שמאי<strong>, והוא שיהא קומקום כנגד המדורה</strong> – מותר להתחמם כנגד המדורה רק אם מניח כנגדה קומקום לחמם מים, כך שהמדורה תיראה שהיא לחימום הקומקום (לבית שמאי אם שותה מהמים, ולבית הלל אם המים ראויים לשתייה אף אם אינו שותה מהם)<strong>.</strong>
<br>ומציעים פירוש שני למשנה: <strong>פתר לה פתר אוחרן:</strong> – פותר אותה (את המשנה) פתרון אחר: <strong>על דעתהון דבית שמי</strong>י – על דעתם של בית שמאי, <strong>- [והן</strong> (והם) <strong>שיהו ראויין לשתייה</strong> – בית שמאי סוברים, שמותר לרחוץ את רגליו במים רק אם המים ראויים לשתייה, כדי שאם ירצה ישתה<strong>; על דעתון דבית הלל</strong> – על דעתם של בית הלל, <strong>- אפילו אינן ראויין לשתייה</strong> – בית הלל סוברים, שמותר לרחוץ את רגליו במים אף אם המים אינם ראויים לשתייה<strong>. </strong>
(ג)  ועושה מדורה ומתחמם כנגדה - על דעתון דבית שמיי – על דעתם של בית שמאי, <strong>-]</strong> (המוסגר נשמט במסירה שלפנינו והושלם על פי קטע גניזה, וכן הוא בהבאת הירושלמי ברשב"א ובתלמיד רמב"ן) <strong>והוא שיהא קומקום כנגד המדורה</strong> – מותר להתחמם כנגד המדורה רק אם מניח כנגדה קומקום לחמם מים, והמים ראויים לשתייה<strong>; על דעתון דבית הלל</strong> – על דעתם של בית הלל, <strong>- אפילו אין הקומקום כנגד המדורה</strong> – מותר להתחמם כנגד המדורה אף אם אינו מניח כנגדה קומקום לחמם מים<strong>.</strong> <br><br>נוסח המשנה מתאים לפירוש השני ולא לפירוש הראשון, שכן הלשון "אלא אם כן היו ראויין לשתייה" מופיע בדברי בית שמאי ולא בדברי בית הלל, ומשמע שלבית הלל אפילו אינם ראויים לשתייה.<br><br><small><strong>בבלי ביצה</strong> כא,ב: איבעיא להו: האי מדורה מאן קתני לה? דברי הכול היא, ושני להו לבית שמאי בין הנאת כל גופו להנאת אבר אחד (ואף הם מודים שהנאת כל גופו דינה כאוכל), או דילמא בית הלל קתני לה, אבל בית שמאי לא שני להו בין הנאת כל גופו להנאת אבר אחד (והתירו רק הנאת אכילה בלבד)?<br>תא שמע דתניא בהדיא: בית שמאי אומרים: לא יעשה אדם מדורה ויתחמם כנגדה. ובית הלל מתירים (ומוכח מכאן שהלכה זו במשנתנו היא כדעת בית הלל דווקא).</small><br><br>הבבלי מביא ברייתא מפורשת שבית שמאי חולקים על ההלכה "ועושה מדורה ומתחמם כנגדה". אבל המשנה מביאה אותה סתם.
(ד)  כאן התחלת מקבילה בירושלמי שבת ג,ד.
<br><small><strong>משנה שבת</strong> ג,ד: ...חמין שהוחמו בשבת - אסורים ברחיצה ובשתייה ...חמין שהוחמו ביום טוב - אסורים ברחיצה ומותרים בשתייה.</small>
<br>מביאים מחלוקת אמוראים: <strong>חמין</strong> (מים חמים) <strong>שהוחמו ביום טוב, וכן המים</strong> (צריך לומר כמו בקטע גניזה ובמקבילה: '<strong>חמין</strong>') <strong>שהוחמו מערב שבת לשבת - רב</strong> (אמורא בבלי בדור הראשון, מגדולי האמוראים) <strong>ושמואל</strong> (מגדולי אמוראי בבל בדור הראשון) – נחלקו שני החכמים, כמוצע בהמשך<strong>. חד אמר:</strong> – [חכם] אחד אומר: <strong>מרחיץ בהן פניו ידיו ורגליו</strong> – אבל לא רוחץ כל גופו, אפילו לא אבר אבר<strong>, וחורנה אמר:</strong> – ו[החכם] האחר אומר: <strong>מרחיץ בהן</strong> כל <strong>גופו איברים איברים</strong> – רוחץ כל אבר לעצמו, אבל לא רוחץ כל גופו בבת אחת (אבל חמין שהוחמו מערב יום טוב רוחץ בהם ביום טוב כל גופו)<strong>.</strong>
<br><strong>ולא ידעין מאן אמר דא ומאן אמר דא</strong> – ולא יודעים מי אומר זאת ומי אומר זאת (אין יודעים מי משני האמוראים אומר שרוחץ פניו ידיו ורגליו ומי מהם אומר שרוחץ כל גופו)<strong>.</strong> - ומציעים הכרעה בנוגע לעניין המסופק: <strong>מן מה דתני שמואל:</strong> – ממה ששונה שמואל: חמין שהוחמו ביום טוב - <strong>מרחיץ בהם פניו ידיו ורגליו, הוי</strong> – הוֹוֶה (נמצא), <strong>רב</strong> (מילה זו נוספה במסירה שלפנינו על ידי מגיה כמו במקבילה) <strong>דו</strong> (=דהוא) <strong>אמר:</strong> – רב שהוא אומר: <strong>מרחיץ בהן</strong> כל <strong>גופו אברים אברים</strong> – כיוון ששמואל שונה ברייתא שרוחץ פניו ידיו ורגליו, מן הסתם הוא סובר כך, ולכן יש להסיק שרב שחלוק על שמואל סובר שרוחץ כל גופו<strong>.</strong><br><br><small><strong>בבלי שבת</strong> מ,א: איתמר: חמין שהוחמו מערב שבת למחר - אמר רב: רוחץ בהם כל גופו אבר אבר, ושמואל אמר: לא התירו לרחוץ (בחמין) אלא פניו ידיו ורגליו.</small><br>
<br>הדעות החולקות של רב ושמואל בבבלי הן כהכרעת הירושלמי.<br>
<br>ומספרים: <strong>חד פילוסופוס</strong> – פילוסוף אחד (חכם שאינו יהודי) <strong>שאל לבר קפרא</strong> (בדור המעבר שבין התנאים לאמוראים)<strong>,</strong> וכן <strong>אבלט שאל ללוי סריסא</strong> (אבלט הוא גוי או יהודי שאינו תלמיד חכמים. לוי סריסא היה תושב הכפר סריסה שליד לוד (בשפלה לרגלי הרי ירושלים))<strong>: מותר לשתות ואסור לרחוץ?!</strong> – הרי מותר לשתות ממים שהוחמו ביום טוב, ומדוע אסור לרחוץ כל גופו במים שהוחמו ביום טוב? אם המים שהוחמו ביום טוב מותרים - שיהיו מותרים לכל הצרכים, ואם לאו - שיהיו אסורים לכל הצרכים! (השאלה מוסבת על המשנה בשבת: "חמין שהוחמו ביום טוב - אסורים ברחיצה ומותרים בשתייה") <strong>אמר ליה:</strong> – אמר לו (לשואל): <strong>אם תראה סריס</strong> (מי שנכרתו אשכיו או שנפגעו קשות) <strong>מתחבק עם אשתך, שמא אינו רע לך?!</strong> (בתמיהה) <strong>אמר ליה:</strong> – אמר לו (השואל): <strong>אין</strong> – כן (אם אראה שסריס עושה לאשתי כך, יהיה רע לי)<strong>. אמר ליה:</strong> – אמר לו (לשואל): <strong>ומכי הוא לך</strong> (צריך לומר כמו במקבילה: '<strong>לה</strong>') <strong>כלום?</strong> – וכי מנכה (מהערך, מזיק) הוא (הסריס) לה (לאשתך) כלום? (הרי הוא סריס, ומדוע יהיה רע לך?) <strong>אמר ליה:</strong> – אמר לו (השואל): <strong>שלא תתפרץ</strong> – בזימה (שאשתי לא תתרגל להתנהג בפריצות ביחס לאנשים אחרים ותזנה עימם, לכן יהיה רע לי אם אראה שסריס עושה לאשתי כך)<strong>. אמר ליה:</strong> – אמר לו (לשואל): <strong>והכא</strong> – וכאן (גם בעניין רחיצה במים שהוחמו ביום טוב), <strong>שלא יתפרצו</strong> – בדבר האסור (שבני אדם לא יתרגלו להתנהג בפריצות ביחס למלאכות אחרות, שאם יהיה מותר לרחוץ כל גופו במים שהוחמו ביום טוב, יבואו להתיר ביום טוב מלאכות שאין בהן הנאת הגוף כלל. - יש כאן לשון נופל על לשון: לוי סריסא אמר משל לסריס)<strong>.</strong>
<br><strong>כיון שיצא</strong> – השואל<strong>, אמרו לו תלמידיו: רבי, לזה</strong> – לשואל, <strong>דחיתה בקנה</strong> – פטרת אותו בתשובה קלושה<strong>. לנו מה את</strong> (אתה) <strong>משיב</strong> – על השאלה ששאל השואל<strong>? אמר להן: והלא כבר נאמר</strong> – בעניין חג המצות<strong>: "אַךְ אֲשֶׁר יֵאָכֵל לְכָל נֶפֶשׁ הוּא לְבַדּוֹ יֵעָשֶׂה לָכֶם"</strong> (שמות יב,טז) – רק מלאכה הדרושה להכנת אוכל מותר לעשותה ביום טוב. ומכאן שאסור לחמם מים ביום טוב לרחיצת כל גופו (אבל מותר לחמם מים ביום טוב לרחיצת פניו ידיו ורגליו, שדבר שהוא צורך גופו והנאת גופו נחשב כאוכל)<strong>.</strong><br>
<br>עד כאן המקבילה בירושלמי שבת.<br><br><small>נראה שמקור הסוגיה במסכת שבת על המשנה בשבת. במשנת ביצה מחלוקת בית שמאי ובית הלל היא רק לגבי יום טוב, ואילו רב ושמואל חולקים על מים שהוחמו ביום טוב או בערב שבת, כמו במשנת שבת. ועוד, הם חולקים על דיעבד, שהוחמו כבר, כמו במשנת שבת, ובביצה המחלוקת במשנה היא מה מותר לכתחילה. גם הלשון "חמין שהוחמו ביום טוב" ולשון השאלה "מותר לשתות ואסור לרחוץ?!" הם לשון המשנה בשבת ("ירושלמי ביצה עם פירוש ר"א אזכרי", מבוא, עמוד 36).<br><br><strong>מכילתא דרבי שמעון בר יוחאי</strong> שמות יב,טז: מניין לעושה מדורה ומתחמם כנגדה ומחמים לו חמין ומרחץ בהם פניו ידיו ורגליו ומרחץ בהם את התינוק? תלמוד לומר: "לכם" - לכל שהוא צורככם.</small><br>• • •
##### הלכה ו
(א)  <big><strong>משנה</strong></big><br><strong>שלשה דברים</strong> – בענייני יום טוב, <strong>רבן גמליאל</strong> (ראש בית הדין ביבנה ותנא בדור השני) <strong>מחמיר</strong> – פוסק בהם לחומרה, <strong>כדברי בית שמיי</strong> – אף על פי שהיה מצאצאי בית הלל<strong>: אין טומנין את החמין</strong> (מים חמים) – אין שמים אותם בתוך דברים השומרים על חומם, <strong>מיום טוב</strong> – שחל בערב שבת, <strong>לשבת</strong> – בשביל שבת<strong>, ואין זוקפין את המנורה ביום טוב</strong> – אין מרכיבים את החלקים של המנורה ומעמידים אותה כדי להשתמש בה לצורך יום טוב<strong>, ואין אופין</strong> – ביום טוב, <strong>פיתן</strong> – פת שלהם, <strong>גריצות</strong> – כיכרות עבות וגדולות, <strong>אלא רקיקין</strong> – כיכרות דקות וקטנות<strong>.</strong>
<br><strong>אמר רבן גמליאל: מימיהן של בית אבא</strong> – של אנשי ביתו של רבן שמעון בן גמליאל, בדור חורבן הבית, <strong>לא היו אופין את פיתן גריצות אלא רקיקין. אמרו לו</strong> – החכמים<strong>: מה נעשה להן לבית אביך, שהיו מחמירין על עצמן</strong> – כדברי בית שמאי (על עצמם לאו דווקא אלא גם על בני ביתם, שמלאכה זו לא נעשתה על ידי החכמים אלא על ידי בני ביתם), <strong>ומקילין על כל ישראל להיות אופין את פיתן גריצות וחֹרִי</strong> – לחמים הנאפים על גבי גחלים וטרחתם מרובה<strong>.</strong><br>• • •
(ב)  <big><strong>תלמוד</strong></big><br><strong>הטמנת חמין מיום טוב לשבת</strong>
<br>במשנה שנינו: "אין טומנין את החמין מיום טוב לשבת".
<br>מצמצמים את תחולת הקביעה: <strong>אבא בר רב חונה</strong> (רבה בר רב הונא, אמורא בבלי בדור השני והשלישי) <strong>אמר: הדא דתימר</strong> – זאת שאתה אומר (דבר זה שאתה אומר, שלדעת בית שמאי אין טומנים את החמין מיום טוב לשבת) (המונח 'הדא דתימר' נוסף במסירה שלפנינו על ידי מגיה. אפשר שזו הוספה מיותרת של המונח. ראה "הטרמינולוגיה של הירושלמי", עמוד 171), <strong>- בשלא עשה לו עירובי תבשילין</strong> – דין זה חל רק במקרה שלא עשה בערב יום טוב עירוב לשם הטמנה, שלא טמן חמין בערב יום טוב לשם עירוב, אף שעשה עירוב לשם בישול ואפייה, שבית שמאי סוברים שאסור להטמין חמין מיום טוב לשבת כשלא עירב לשם הטמנה<strong>, אבל אם עשה לו עירובי תבשילין</strong> – אם עשה בערב יום טוב עירוב לשם הטמנה, <strong>- מותר</strong> – להטמין חמין מיום טוב לשבת אף לדעת בית שמאי<strong>.</strong>
<br>ושואלים: <strong>מה בין תבשיל ומה בין חמין?</strong> – מה ההבדל בין בישול תבשיל ובין הטמנת חמין? במקרה שעשה עירוב לשם בישול ולא עשה עירוב לשם הטמנה, מדוע, לדעת בית שמאי, מותר לבשל ביום טוב לשבת ואסור להטמין חמין ביום טוב לשבת, ואין אומרים שהעירוב לשם בישול מועיל אף להטמנת חמין?
<br>ומשיבים: <strong>תבשיל דרכו לוכל</strong> (לאכול) <strong>ממנו</strong> – אף אם עירב לשם בישול, הרואים אותו מבשל תבשיל ביום טוב לשבת, סבורים שהוא מבשל בשביל יום טוב, שכן דרך בני אדם לבשל תבשיל ביום טוב ולאכול ממנו ביום טוב<strong>, חמין אין דרכו לשתות מהן</strong> – אם לא עירב לשם הטמנה, הרואים אותו מחמם מים ומטמין ביום טוב לשבת, אינם סבורים שהוא מחמם ומטמין בשביל יום טוב, שכן אין דרך בני אדם לחמם מים ולהטמין ביום טוב ולשתות מהם ביום טוב, אלא הם יודעים שהוא מחמם ומטמין בשביל שבת (הבישול וההטמנה היו נעשים בחצר המשותפת לבתים והיו נראים לרבים)<strong>.</strong><br><br><small><strong>בבלי ביצה</strong> כא,ב-כב,א: היכי דמי? אי דאנח עירובי תבשילים - מאי טעמייהו דבית שמאי (שאוסרים להטמין חמין ביום טוב לשבת)? ואי דלא אנח עירובי תבשילים - מאי טעמייהו דבית הלל (שמתירים)? - אמר רב הונא: לעולם שלא הניח עירובי תבשילים, וכדי חייו שרו ליה רבנן (לעשות מיום טוב לשבת, ובית הלל מתירים לו אף להטמין חמין מועטים לשבת, אבל בית שמאי אוסרים).<br>רבא אמר: לעולם שהניח עירובי תבשילים, ושאני הטמנה דמוכחא מילתא דאדעתא דשבתא קא עביד (הכול רואים שהוא טומן לשבת ולא לצורך יום טוב, ולכן בית שמאי אוסרים הטמנה).<br>אמר אביי: כגון שעירב לזה (לתבשיל) ולא עירב לזה (להטמנת חמין, שלא הטמין מערב יום טוב), וחנניה היא, ואליבא דבית שמאי (שאין טומנים בשביל שבת אלא אם כן הטמין מערב יום טוב).</small><br>
<br>לפי פירושנו, רבה בר רב הונא בירושלמי אמר כאביי בבבלי, ולא כרב הונא אביו ולא כרבא. בירושלמי חילקו בין תבשיל ובין חמין כהסברו של רבא בבבלי.<br>• • •
(ג)  <strong>זקיפת מנורה ביום טוב</strong>
<br>במשנה שנינו: <strong>"ואין זוקפין את המנורה ביום טוב".</strong>
<br>מצמצמים את תחולת הקביעה: <strong>הדא דאת אמר</strong> – זאת שאתה אומר (דבר זה שאתה אומר, שלדעת בית שמאי אין זוקפים את המנורה ביום טוב), <strong>- במנורה של פרקים</strong> – דין זה חל רק במקרה של מנורה מתפרקת העשויה חוליות חוליות, שבשעה שמשתמשים בה מרכיבים את החוליות זו בזו ובשעה שאין משתמשים בה מפרקים את החוליות, שבית שמאי סוברים שאסור לזקוף מנורה זו ביום טוב, מפני שהמרכיב את החוליות נראה כמתקן כלי, ואסור לתקן כלי ביום טוב<strong>, אבל במנורה שאינה של פרקים</strong> – שאין מפרקים את החוליות בשעה שאין משתמשים בה, והיא מורכבת בקביעות, <strong>- לא בדא</strong> – לא בזאת (במקרה זה לא חל דין זה, אלא הדין הוא שאסור לזקוף אותה ביום טוב אף לדעת בית הלל, משום שאין לזוקפה בלי תקיעת החוליות בהידוק ("תוספתא כפשוטה", מועד ג, עמוד 955). - אבל מנורה העשויה מגוש אחד אין צורך להרכיב ולזקוף אותה, ולא בזה מדובר בסוגיה כאן)<strong>.</strong><br>
<br>ומציעים מעשה המתקשר אל האמור לפני כן: <strong>כהדא:</strong> – כמו זאת (כמו מעשה זה): <strong>תלמידוי דרבי יוסי</strong> (מגדולי אמוראי ארץ ישראל בדור הרביעי) <strong>הוון יתיבין</strong> – תלמידיו של רבי יוסי היו יושבים (בליל יום טוב)<strong>. נפלת מנרתא קומיהון</strong> – נפלה המנורה לפניהם (המנורה היתה של פרקים, ונתפרקה כשנפלה, מפני שחוליותיה לא היו תקועות בהידוק)<strong>, והוה כל חד וחד שמיט גרמיה וערק</strong> – והיה כל אחד ואחד (מהתלמידים) שומט עצמו ועורק (חומק ובורח, מפני שכל אחד ואחד חשש בעצמו להתיר או לאסור לזקוף את המנורה. - מעשה עם לשון סיום שווה יש גם בירושלמי ברכות ג,א ומקבילה נזיר ז,א, והפירוש של הלשון הזה במעשה כאן ושם שווה, וכן פירש ב"עלי תמר")<strong>.</strong><br><br><small><strong>בבלי ביצה</strong> כב,א: "ואין זוקפים את המנורה". - מאי קא עביד? (מה איסור יש בזקיפת המנורה?) - אמר רבי יצחק בר ביסנא: הכא במנורה של חליות עסיקינן, משום דמיחזי כבונה (כשהוא זוקף אותה שוב), דבית שמאי סברי: יש בניין בכלים ויש סתירה בכלים, ובית הלל סברי: אין בנין בכלים ואין סתירה בכלים.</small><br>• • •
(ד)  <strong>אפיית פת ביום טוב</strong>
<br>במשנה שנינו: <strong>"אין אופין פיתן גריצות אלא רקיקין".</strong>
<br>מסבירים: <strong>מתוך שאת</strong> (שאתה) <strong>מייגעו, אף הוא אינו אופה אלא צורכו</strong> – אין אופים ביום טוב גריצות אלא רקיקים, משום שעשיית רקיקים, שהם כיכרות דקות וקטנות, טרחתם מרובה, ולא יבוא לאפות ביום טוב בשביל מחר שהוא חול, אלא יאפה מה שהוא צריך ליום טוב בלבד, אבל עשיית גריצות, שהם כיכרות עבות וגדולות, טרחתם מועטה ויבוא לאפות בשביל מחר<strong>.</strong><br>
<br>במשנה נזכרה המילה "חֹרִי".
<br>מציעים שני מקורות לפירוש המילה "חרי".
<br><strong>רבי אחא</strong> (אמורא ארץ ישראלי בדור הרביעי) <strong>שמע לה מן הדא:</strong> – רבי אחא שומע אותה מזאת (לומד את פירוש המילה "חרי" מפסוק זה): כתוב בכריתת הברית בין ה' לבין בני ישראל: <strong>"מֶה חֳרִי הָאַף הַגָּדוֹל הַזֶּה</strong>?<strong>"</strong> (דברים כט,כג) – מה הסיבה לחרון אף (כעס) ה' הגדול הזה? - שורש המילה "חֳרִי": חרה, הקרוב אל חרר - שרף. "חֹרִי" במשנה הוא חררה - לחם הנאפה על גבי גחלים (הלשון 'מן הדא' (תחת 'מן הדין') הוא באשגרת מונח ("אוצר לשונות ירושלמיים", עמוד 1295, הערה 227))<strong>.</strong>
<br><strong>ורבנ</strong>י<strong>ן שמעין לה מן הדא:</strong> – והחכמים שומעים אותה מזאת (לומדים את פירוש המילה "חרי" מפסוק זה): כתוב בחלום של שר האופים: <strong>"וְהִנֵּה שְׁלֹשָׁה סַלֵּי חֹרִי עַל רֹאשִׁי"</strong> (בראשית מ,טז) – שלושה סלים מלאים חררות על ראשי. - שורש המילה "חֹרִי": חרר - שרף. "חֹרִי" במשנה הוא חררה - לחם הנאפה על גבי גחלים<strong>.</strong><br>• • •
##### הלכה ז
(א)  <big><strong>משנה</strong></big><br><strong>אף הוא</strong> – רבן גמליאל, <strong>אמר שלשה דברים להקל: מכבדין בין המיטות</strong> – מותר ביום טוב לטאטא את שיירי האוכלים מן המקום שאכלו שם (המנהג בסיום הסעודה היה לסלק את המיטות שהיסבו עליהן ולטאטא את חדר ההסבה שאכלו שם משיירי האוכלים (קליפות, עצמות, פירורים) שהשליכו על הארץ)<strong>, ומניחין את הַמִּגְמָר</strong> (קטורת של בשמים ועשבים שונים הנשרפים באש ומעלים אגב שריפה ריח ניחוח) <strong>ביום טוב</strong> – מותר להניח בשמים על גבי מחתה של גחלים כדי להעלות למסובים את ריחם לאחר הסעודה<strong>, ועושין</strong> – אחר חורבן הבית, זכר לקורבן הפסח, <strong>גדי מקולס</strong> – גדי שהוא צלוי כולו, ראשו על כרעיו ועל קרבו, באופן שבו היו צולים את קורבן הפסח בירושלים בזמן שבית המקדש היה קיים, <strong>בלילי פסחים</strong> – בליל אכילת קורבן פסח<strong>.</strong>
<br><strong>וחכמים אוסרין</strong> – את שלושה הדברים שהתיר רבן גמליאל. הם אוסרים לכבד בין המיטות ביום טוב, שהמכבד בבית בשבת וביום טוב חייב משום דש (ירושלמי שבת ז,ב). והם אוסרים להניח את המגמר, לפי שאינו צורך השווה לכל נפש (אינו מקובל ומתאים לכל אחד) (בבלי כתובות ז,א) אלא לעשירים. והם אוסרים לעשות גדי מקולס בלילי פסחים, מפני שנראה כאוכל קורבן פסח חוץ למקדש<strong>.</strong><br>
<br>ההלכות ו-ח הובאו ממסכת עדיות ג,י-יב כלשונן שם, ואגב הלכות יום טוב נשנו כאן הלכות גדי מקולס (בהלכה ז) ופרה (בהלכה ח) כדרך שהן סדורות במקומן.<br>• • •
(ב)  <big><strong>תלמוד</strong></big><br><strong>כיבוד הבית והנחת המגמר ביום טוב</strong>
<br>במשנה שנינו: "אף הוא אמר...: מכבדין בין המיטות, ומניחין את המגמר ביום טוב... וחכמים אוסרין".
<br>מביאים ברייתא: <strong>של בית רבן גמליאל</strong> – אנשי ביתו של רבן גמליאל (ראש בית הדין ביבנה ותנא בדור השני) <strong>היו מכבדין בין המיטות</strong> – ביום טוב<strong>. אמר רבי לעזר בירבי צדוק</strong> (הראשון, תנא בדור השני)<strong>: פעמים הרבה אכלתי אצל רבן גמליאל</strong> – ביום טוב, <strong>ולא היו מכבדין בין המיטות, אלא סדינים היו פורשין על גבי הארץ</strong> – לפני הסעודה, וכל שיירי האוכלים היו נופלים עליהם<strong>, וכיון שהיו האורחין יוצאין</strong> – אחרי הסעודה, <strong>היו קופלין אותן</strong> – מקפלים את הסדינים ומסלקים אותם עם שיירי האוכלים שעליהם, ונמצא המקום מתכבד מאליו<strong>. אמרו לו</strong> – החכמים לרבי אלעזר בירבי צדוק<strong>: אם כן</strong> – אם בבית רבן גמליאל היו פורשים סדינים ואחר כך מקפלים אותם<strong>, אף בשבת מותרין לעשות כן</strong> – ולא רק ביום טוב, ולא היו החכמים שנזכרו במשנה חולקים ואוסרים<strong>.</strong>
<br><strong>של בית רבן גמליאל</strong> – אנשי ביתו של רבן גמליאל, <strong>היו מכניסין</strong> – מביאים לפני המסובים, <strong>את הַמִּגְמָר במגופה</strong> (בית קיבול בשביל גחלים שעליהם נתנו את המגמר ("כלי החרס בספרות התלמוד", עמוד רע)) – ביום טוב<strong>. אמר רבי אלעזר בירבי צדוק: פעמים הרבה אכלתי אצל רבן גמליאל</strong> – ביום טוב, <strong>ולא היו מכניסין את המגמר במגופה, אלא פרדיסקים</strong> (ארונות, קופסאות (מקור המילה ביוונית ובלטינית)) <strong>היו מעשנין מערב יום טוב</strong> – מניחים בשמים בתוך הפרדיסקים ומבעירים את הבשמים וסוגרים את הפרדיסקים, והעשן וריח הבשמים נשמרים<strong>, וכיון שהיו האורחין נכנסין</strong> – לסעודה ביום טוב, <strong>היו פותחין אותן</strong> – את הפרדיסקים, כדי שייצא ריח הבשמים<strong>. אמרו לו</strong> – החכמים לרבי אלעזר בירבי צדוק<strong>: אם כן</strong> – אם בבית רבן גמליאל היו מעשנים פרדיסקים ואחר כך פותחים אותם<strong>, אף בשבת מותרין לעשות כן</strong> – ולא רק ביום טוב, ולא היו החכמים שנזכרו במשנה חולקים ואוסרים<strong>.</strong><br>
<br>תנאים נחלקו האם נהגו בביתו של רבן גמליאל להקל כדעתו או להחמיר כדעת החכמים החולקים.<br><br><small><strong>תוספתא ביצה</strong> ב,יג-יד: של בית רבן גמליאל היו מכבדים בין המיטות ביום טוב. אמר רבי לעזר בי רבי צדוק: פעמים הרבה אכלתי בבית רבן גמליאל ולא ראיתים שהיו מכבדים בין המיטות, אלא סדינים היו פורסים מערב יום טוב, וכשאורחים נכנסים היו מסלקים אותם. אמרו לו: אם כן, אף בשבת מותר לעשות כן.<br>של בית רבן גמליאל היו מכניסים את המוגמר במגופה. אמר רבי לעזר בי רבי צדוק: פעמים הרבה אכלתי בבית רבן גמליאל ולא ראיתים שהיו מכניסים את המוגמר במגופה, אלא פרדסקאות היו מעשנים מערב יום טוב, וכשאורחים נכנסים היו פותחים אותם. אמרו לו: אם כן, אף בשבת מותר לעשות כן.<br><br><strong>בבלי ביצה</strong> כב,ב: אין מכבדים בין המיטות ביום טוב. של בית רבן גמליאל היו מכבדים. אמר רבי אלעזר ברבי צדוק: פעמים הרבה נכנסתי אחר אבא (רבי צדוק) לבית רבן גמליאל, ולא היו מכבדים בין המיטות ביום טוב, אלא מכבדים אותו מערב יום טוב ופורסים עליו סדינים. למחר, כשאורחים נכנסים, מסלקים את הסדינים, ונמצא הבית מתכבד (מתנקה) מאליו. אמרו לו: אם כן, אף בשבת מותר לעשות כן.<br>אין מניחים את המוגמר ביום טוב. של בית רבן גמליאל היו מניחים. אמר רבי אלעזר ברבי צדוק: פעמים הרבה נכנסתי אחר אבא לבית רבן גמליאל, ולא היו מניחים את המוגמר ביום טוב, אלא מביאים ערדסקאות של ברזל ומעשנים אותם ופוקקים אותם / את נקביהם מערב יום טוב. למחר, כשאורחים נכנסים, פותחים אותם, ונמצא הבית מתגמר (מתבשם) מאליו. אמרו לו: אם כן, אף בשבת מותר לעשות כן.</small><br>
<br>בירושלמי: וכיוון שהיו האורחים יוצאים היו קופלים אותם. בבבלי: כשאורחים נכנסים מסלקים את הסדינים.
<br><small>כנראה שבבבל שנו שלכבוד האורחים שהיו קרואים לסעודה היו מסלקים את הסדינים המלוכלכים בשיירי האוכלים מהסעודה הקודמת כדי שלא להמאיס עליהם את הסעודה. אבל בארץ ישראל שנו שהיו מסלקים את הסדינים אחרי שיצאו האורחים כדי שהבית יישאר נקי מלכלוך האורחים ("תוספתא כפשוטה", מועד ג, עמוד 956, הערה 30).</small><br>• • •
(ג)  <strong>עשיית גדי מקולס בלילי פסחים</strong>
<br>במשנה שנינו: <strong>"ועושין גדי מקולס בלילי פסחים. וחכמים אוסרין".</strong>
<br>כאן התחלת מקבילה בירושלמי פסחים ז,א.
<br>מביאים ברייתא: <strong>אי זהו גדי מקולס</strong> – שאסרו החכמים לעשות בלילי פסחים<strong>? כולו צלי, "רֹאשׁוֹ עַל כְּרָעָיו וְעַל קִרְבּוֹ"</strong> (לשון הכתוב בשמות יב,ט בעניין קורבן פסח) – צלוי כולו שלם, גופו עם ראשו ועם רגליו ועם איבריו הפנימיים<strong>. שלק מקצת ובישל מקצת</strong> – אם שלק מקצת ממנו או בישל מקצת ממנו, לאחר שצלה את כולו, <strong>- אין זה גדי מקולס</strong> – שאסרו החכמים<strong>. מכניסין</strong> – מביאים לפני המסובים, <strong>גדי מקולס בלילי יום טוב הראשון של</strong> ה<strong>חג וביום טוב הראשון של</strong> ה<strong>פסח</strong> (כן הוא גם במקבילה בקטע גניזה. ומגיה מחק כאן במסירה שלפנינו 'וביום טוב הראשון' וכתב 'ובלילי יום טוב האחרון'. ובמקבילה במסירה שלפנינו: 'וביום טוב האחרון של פסח', וצריך לומר כמו כאן) – בלילה מותר להכניס רק ביום טוב הראשון של חג הסוכות, אבל ביום מותר להכניס אפילו ביום טוב הראשון של חג הפסח, שמותר לאכול גדי מקולס ביום של יום טוב הראשון של חג הפסח, שהרי ביום אין כבר זמן אכילת פסחים, ולא אסרוהו החכמים אלא בלילה<strong>. מכניסין</strong> – מביאים לפני המסובים, <strong>עגל מקולס בלילי יום טוב הראשון של</strong> ה<strong>פסח</strong> – אפילו בלילה של יום טוב הראשון של חג הפסח, שהרי עגל אינו בא קורבן פסח, ומותר לעשותו אפילו לפי החכמים<strong>, אבל לא גדי מקולס</strong> – טלה מקולס דינו כגדי מקולס, שהרי קורבן פסח בא טלה או גדי<strong>.</strong><br>
<br>כאן התחלת מקבילה גם בירושלמי מועד קטן ג,א.
<br>ומציעים ברייתא: <strong>תני:</strong> – שונה [התנא]: <strong>אמר רבי יוסה</strong> (בר חלפתא, תנא בדור הרביעי)<strong>: תוודס איש רומי הנהיג על</strong> (במקבילות במסירה שלפנינו: 'את') <strong>אנשי רומי</strong> – קבע כמנהג ליהודי מקומו, <strong>שיהו</strong> (שיהיו) <strong>אוכלין גדיים מקולסין בלילי פסחים. שלחו חכמים</strong> – לתוודס, <strong>ואמרו לו: אילולא</strong> (אילו לא) <strong>שאת</strong> (שאתה) <strong>תוודס</strong> – אילו לא היית אדם חשוב<strong>,</strong> וכי <strong>לא היינו מנדין אותך?!</strong> – בוודאי היינו מנדים אותך על מעשך! (ורק בגלל מעמדך וכבודך אין אנו מנדים אותך)<br>
<br>מפסיקים את הדברים ששלחו חכמים לתוודס ושואלים: <strong>מהו תוודס?</strong> – איזה סוג של אדם היה תודוס? מדוע לא נידו אותו?
<br>ומשיבים: <strong>אמר רבי חנניה: דהוה משלח פרנסתהון דרבנ</strong>י<strong>ן</strong> – שהיה שולח את פרנסתם (תמיכתם, מחייתם) של החכמים (היה שולח כספים לפרנסתם של חכמים בארץ ישראל ותומך בהם, ולכן נשאו לו פנים ולא נידו אותו)<strong>.</strong><br>
<br>וחוזרים לדברים ששלחו חכמים לתוודס ומוסיפים (על פי ברייתא): ומדוע היינו מנדים אותך? - וכי <strong>לא נמצֵאתָ מביא את הרבים לידי אכילת קדשים בחוץ?!</strong> (בתמיהה) – שבני רומי היו קוראים את הגדיים המקולסים פסחים, ונראים כאילו אוכלים קודשים מחוץ למקום הראוי לאכילתם, שהרואים סבורים שהקדישו אותם לשם פסח. ולכן ראוי היית להתנדות, מפני <strong>שכל</strong> (במקבילה בפסחים בקטע גניזה: 'וכל') <strong>המביא את הרבים לידי אכילת קדשים בחוץ צריך נידוי</strong> – כך אמרו לו חכמים לתוודס<strong>.</strong><br>
<br>עד כאן המקבילות בירושלמי פסחים ומועד קטן.<br><br><small>במשנת פסחים דנים על צורת צליית הפסח, ומביאים בירושלמי שם את שיטת רבי ישמעאל בברייתא שזה מקולס, ועל זה אומרים: 'אי זהו גדי מקולס?...'. כל הסוגיה דנה בגדי מקולס בפסח, שהוא גם הנושא של משנתנו, ולא בקורבן פסח. החלק התנאי שהוא רוב הסוגיה נמצא גם בתוספתא ביצה כפירוש למשנת ביצה. הסוגיה הועברה לפסחים אגב הברייתא 'אי זהו גדי מקולס?...', שהובאה בעניין שיטת רבי ישמעאל ("ירושלמי ביצה עם פירוש ר"א אזכרי", מבוא, עמוד 36).<br><br><strong>תוספתא ביצה</strong> ב,טו: אי זהו גדי מקולס? כולו צלי, ראשו כרעיו וקרבו. בישל ממנו כל שהוא, שלק ממנו כל שהוא - אין זה גדי מקולס. עושים גדי מקולס ביום טוב הראשון של חג וביום טוב האחרון של פסח (הכוונה ללילות), עגל מקולס ביום טוב הראשון של פסח (הכוונה ללילה), אבל לא גדי מקולס.<br>אמר רבי יוסה: תודוס איש רומי הנהיג את בני רומי להיות לוקחים טלאים בלילי פסחים ועושים אותם מקולסים. אמרו לו: אף הוא קרוב להאכיל קודשים בחוץ, מפני שקורים אותם פסחים (בני רומי היו קוראים את הטלאים המיועדים לאכילה בסעודת לילי פסחים "פסחים", וממילא נראים כאילו אוכלים קודשים בחוץ. מה שאין כן בני ארץ ישראל שלא קראו להם פסחים, ולפיכך התיר רבן גמליאל במשנתנו).<br><br><strong>בבלי פסחים</strong> עד,א: תנו רבנן: איזהו גדי מקולס? - כל שצלאו כולו כאחת. נחתך ממנו אבר (וצלאו בפני עצמו), או נשלק ממנו אבר (במחובר) - אין זה גדי מקולס.<br><br><strong>בבלי ביצה</strong> כג,א ו<strong>פסחים</strong> נג,א: תניא: אמר רבי יוסי: תודוס איש רומי הנהיג את בני רומי לאכול גדיים מקולסים בלילי פסחים. שלחו לו: אלמלא תודוס אתה, גוזרנו עליך נידוי, מפני שאתה מאכיל את ישראל קודשים בחוץ.<br>קודשים סלקא דעתך? (הרי ודאי שגדיים אלה לא היו קודשים!) - אלא אימא: קרוב להאכיל את ישראל קודשים בחוץ.<br><br>המילה 'מקולס' מקורה במילה לטינית שמשמעה: קסדה, כובע למלחמה. הגדי שקשרו לראשו את רגליו ואת בני מעיו נראה היה כאילו יש לו מעין כובע.<br>לאחר החורבן נהגו יהודים לאכול בליל הפסח גדי מקולס כתחליף לקורבן פסח. חכמים התנגדו להכנת גדי מקולס לליל הפסח, מפני שהעם החשיב אותו כקורבן פסח עצמו ולא כתחליף לו. רבן גמליאל הורה להתיר לאכול גדי מקולס בליל הפסח, מפני שלדעתו ידעו שהוא רק תחליף לקורבן ואינו נחשב כקורבן עצמו. ונראה שדעתו של רבן גמליאל בטלה, ונקבעה הלכה כחכמים.<br>נידוי הוא הרחקת אדם מן הציבור ובידודו במצב של השפלה וביזיון בתורת עונש או כאמצעי כפייה. האיום בנידויו של תודוס איש רומי היה בשל הצורך בשמירת הסמכות של חכמי ארץ ישראל.<br><br></small>&lt;<small>b</small>&gt;מהו תוודס?b&gt;<small><br><strong>בבלי פסחים</strong> נג,ב: איבעיא להו: תודוס איש רומי גברא רבה הווה, או בעל אגרופים הווה? - תא שמע, דתניא: עוד זו דרש תודוס איש רומי... (תודוס דרש בדברי תורה, ומכאן שאדם גדול היה).<br>רבי יוסי בר אבין אמר: מטיל מלאי לכיס של תלמידי חכמים היה (היה מכניס סחורה לקופה של תלמידי חכמים, להתעסק בה ולחלק הרווח בינו ובין תלמידי החכמים).<br><br>דברי רבי יוסי בר אבין בבבלי הם כדברי רבי חנניה בירושלמי.<br>בירושלמי - תוודס. בשאר המקורות - תודוס. השם הזה מקורו בשם היווני תיאודורוס, שמשמעו המילולי הוא יהונתן, מתתיהו, נתנאל או מתניה.<br>זמנו של תודוס איש רומי לאחר חורבן הבית, כנראה בדורו של רבן גמליאל.<br>מעשה זה מוכיח על הפיקוח של חכמי הסנהדרין בארץ ישראל על הגולה בתחום ההלכה.</small><br>• • •
##### הלכה ח
(א)  <big><strong>משנה</strong></big><br><strong>שלשה דברים רבי לעזר בן עזריה</strong> (תנא בדור השלישי) <strong>מתיר וחכמים אוסרין: פרתו</strong> – של רבי אלעזר בן עזריה, <strong>יוצָא</strong> (יוצאה, יוצאת) – בשבת לרשות הרבים, <strong>ברצועה שבין קרניה</strong> – החכמים אוסרים שפרה תצא בשבת לרשות הרבים ברצועה שבין קרניה, כיוון שהרצועה אינה קשורה ויש חשש שתיפול ויבוא לטלטלה ברשות הרבים<strong>, ומקרדין את הבהמה ביום טוב</strong> – מגרדים ומשפשפים את הבהמה במגרדת כדי להסיר טפילים מעורה<strong>, ושוחקין את הפילפלין</strong> (הפלפל השחור שפירותיו המיובשים והטחונים משמשים כתבלין) – ביום טוב, <strong>בריחים שלהן</strong> – המיוחדות לשחיקת פלפלים (ייתכן שהסיבה לקיומם של ריחיים מיוחדות היתה חריפותו של הפלפל והחשש שטעם הפלפל וריחו יעברו לדברים אחרים הזקוקים לכתישה)<strong>.</strong>
<br><strong>רבי יהודה</strong> (בר אלעאי, מגדולי התנאים בדור הרביעי) <strong>אומר: אין מקרדין את הבהמה ביום טוב מפני שהוא עושה חבורה, אבל מקרצפין</strong> – מגרדים ומסרקים את הבהמה<strong>. וחכמים אומרים: אין מקרדין, אף לא מקרצפין.</strong><br>• • •
(ב)  <big><strong>תלמוד</strong></big><br><strong>איסור יציאת פרה ברצועה שבין קרניה</strong>
<br>במשנה שנינו: "רבי לעזר בן עזריה מתיר וחכמים אוסרין: פרתו יוצא ברצועה שבין קרניה".
<br>כאן התחלת מקבילה בירושלמי שבת ה,ד.
<br><small><strong>משנה שבת</strong> ה,ד: ולא פרה... ברצועה שבין קרניה. פרתו של רבי אלעזר בן עזריה היתה יוצאה ברצועה שבין קרניה, שלא ברצון חכמים.</small>
<br>אדם מצווה על שביתת בהמתו בשבת, ושביתה זו היא כשביתת אדם לכל פרטיה. לכן אסור לאדם לתת לבהמתו שתצא בשבת לרשות הרבים בדברים שנחשבים כמשא או בדברים שיש חשש שייפלו ויבוא לטלטלם ברשות הרבים.
<br><strong>רבי בא</strong> (רבי אבא, אמורא בדור השלישי) אמר ש<strong>רב</strong> (אמורא בבלי בדור הראשון, מגדולי האמוראים) <strong>ושמואל</strong> (מגדולי אמוראי בבל בדור הראשון) <strong>תריהון אמרין:</strong> – שניהם אומרים: <strong>דברי חכמים</strong> – לפי שיטת החכמים שאוסרים שתצא פרה בשבת לרשות הרבים ברצועה שבין קרניה<strong>, אפילו להמשיך</strong> (צריך לומר כמו במקבילה: 'להימשך') <strong>בה</strong> – לא רק אם הרצועה היא לנוי, אלא גם אם נקשרה הרצועה בקרניה בשביל שתימשך הפרה ותובל באמצעות הרצועה, <strong>- אסור</strong> – חכמים אוסרים שתצא הפרה ברצועה בשבת, כיוון שיש חשש שהרצועה תיפול ויבוא לטלטלה ברשות הרבים<strong>.</strong>
<br><strong>רבי בא</strong> אמר <strong>בשם שמואל: אם היתה קרנה קדוחה</strong> – אם נקדחה קרן הפרה, והרצועה הושחלה בנקב שבקרן, <strong>- מותר</strong> – חכמים מתירים שתצא הפרה ברצועה בשבת, כיוון שאין חשש שהרצועה תיפול (לפי רבי אבא, אף שרב ושמואל שניהם מסכימים שאפילו להימשך בה - אסור, אבל אם היתה קרנה קדוחה - שמואל אומר שמותר, ורב חולק על שמואל ואומר שאסור)<strong>.</strong>
<br>ומציעים קושיה: <strong>אמר רבי יוסה</strong> (מגדולי אמוראי ארץ ישראל בדור הרביעי)<strong>: קשייתה קומי רבי בא ואמר:</strong> – הקשיתי אותה (את הקושיה) לפני רבי בא (הקושיה שהעלה רבי יוסה אינה מפורטת. ברם הקושיה היתה, מדוע רב אומר שאף אם היתה קרנה קדוחה - אסור?) ואמר (רבי אבא תירץ את הקושיה): <strong>לא תנינן אלא</strong> – לא שנינו אלא <strong>הנקה</strong> (הנאקה - האות א' נפלה משום שבני ארץ ישראל לא הגו אותה) <strong>בחֲטָם</strong> (משנה שבת ה,א) – נקבת הגמל יוצאת בשבת לרשות הרבים בטבעת ברזל שמוכנסת בנקב שנקבו בחוטמה כדי להובילה או לרסנה (כיוון שלא שנינו במשנה אלא שנאקה יוצאת בחטם שבנקב שבחוטמה, הרי שפרה אינה יוצאת ברצועה שבנקב שבקרנה)<strong>.</strong><br>
<br><strong>רבי זעורה</strong> (רבי זירא, מגדולי אמוראי ארץ ישראל בדור השלישי) אמר <strong>בשם שמואל: שור שעיסקו רע</strong> – שהתנהגותו רעה, ודרכו להזיק, <strong>יוצא</strong> – בשבת לרשות הרבים, <strong>בפרומביא שלו</strong> – חבל או רצועת עור הנקשרים אל רסן הבהמה או אל צווארה כדי להוליכה (מקור המילה פרומביא ביוונית)<strong>. ורבותינו שבגולה נהגו כן</strong> – החכמים שבבבל, כשהיו מוציאים בשבת למרעה שור שעסקו רע, היה יוצא בפרומביא שלו<strong>.</strong>
<br><strong>רבי אחא</strong> (אמורא ארץ ישראלי בדור הרביעי) אמר בשם <strong>רבי יעקב בר אידי</strong> (אמורא ארץ ישראלי בדור השני והשלישי) שאמר <strong>בשם רבי יונתן</strong> (אמורא ארץ ישראלי בדור הראשון)<strong>; רבי יעקב בר אחא</strong> (אמורא ארץ ישראלי בדור השלישי והרביעי) אמר <strong>בשם רבי תנחום בירבי חייה</strong> (אמורא ארץ ישראלי בדור השלישי)<strong>: חמור שעיסקו רע יוצא בפרומביא שלו.</strong><br>
<br><strong>רבי אילא</strong> (רבי אלעאי, אמורא ארץ ישראלי בדור השלישי) אמר בשם <strong>רבי</strong> (צריך לומר כמו במקבילה: 'רב') <strong>יהודה</strong> (מגדולי אמוראי בבל בדור השני) שאמר <strong>בשם רבי שמעון בירבי חייה</strong> (במקבילה: 'בשם שמעון בר חייא' - אמורא בבלי בדור השני)<strong>: כלב יוצא</strong> – בשבת לרשות הרבים, <strong>בסוגר שלו</strong> – במחסום שעל פיו<strong>. אם להכות</strong> (במקבילה: 'לחכות'?) <strong>בו</strong> – אם הסוגר מיועד להעניש את הכלב שנשך, <strong>- אסור</strong> – שייצא הכלב בסוגר בשבת<strong>. אם בשביל שלא לאכל</strong> (במקבילה: 'לאכול') <strong>אפסרו</strong> – אם הסוגר מיועד בשביל שהכלב לא יאכל את החבל או את הרצועה שקושרים בצווארו כדי להוליכו (מקור המילה אפסר בפרסית), <strong>- מותר</strong> – שייצא הכלב בסוגר בשבת<strong>.</strong><br><br><small><strong>בבלי שבת</strong> נא,ב-נב,א: תנו רבנן: אין חיה יוצאה בסוגר. חנניה אומר: חיה יוצאה בסוגר ובכל דבר המשתמרת בו. - במאי עסיקינן? אילימא בחיה גדולה - מי סגי לה בסוגר (ומדוע חנניה מתיר)? ואלא בחיה קטנה - מי לא סגי לה בסוגר (ומדוע חכמים אוסרים)? אלא לאו - חתול איכא בינייהו. תנא קמא סבר: כיון דסגי לה במתנא (בחבל קטן) בעלמא - משוי הוא (הסוגר נחשב כמשא על החתול), וחנניה סבר: כל נטירותא יתירתא - לא אמרינן משוי הוא (שמירה שהיא למעלה מן הצורך אינה נחשבת כמשא על הבהמה). - אמר רב הונא בר חייא אמר שמואל: הלכה כחנניה.<br>...אמר ליה (לוי בנו של רב הונא בר חייא לרבה בר רב הונא): חמור שעסקיו רעים, כגון זה, מהו לצאת בפרומביא בשבת? אמר ליה: הכי אמר אבוך משמיה דשמואל: הלכה כחנניה.<br>תנן התם: "ולא ברצועה שבין קרניה". - אמר רב ירמיה בר אבא: פליגי בה רב ושמואל: חד אמר: בין לנוי (שהרצועה עשויה לנוי) בין לשמר (שהרצועה עשויה לשמירת הבהמה) - אסור (מפני שהרצועה נחשבת כמשא). וחד אמר: לנוי - אסור, לשמר - מותר. - ...איתמר: רב חייא בר אשי אמר רב: בין לנוי בין לשמר - אסור. ורב חייא בר אבין אמר שמואל: לנוי - אסור, לשמר - מותר.</small><br>
<br>בבבלי דנו ביציאת חתול בסוגר, ובירושלמי דנו ביציאת כלב בסוגר.
<br>בשני התלמודים אמרו בשם שמואל ששור או חמור שעסקו רע יוצא בפרומביא בשבת.
<br>בשני התלמודים הובאו מסורות אמוראיות בשם רב ושמואל בעניין יציאת פרה ברצועה. לפי הבבלי נחלקו רב ושמואל ב"לשמר", ולפי הירושלמי נחלקו באם היתה קרנה קדוחה.<br>• • •
(ג)  <strong>פרתו של רבי אלעזר בן עזריה</strong>
<br><strong>גניבה</strong> (חכם בבלי בדור הראשון והשני לאמוראים) <strong>אמר: הלכה</strong> (דין) <strong>היה מלמד ובא</strong> – רבי אלעזר בן עזריה רק לימד דין, שפרה יוצאת ברצועה בשבת, אבל לא עשה מעשה, שלא יצאה פרתו ברצועה בשבת, שלא הקל לעצמו נגד דעת החכמים<strong>.</strong>
<br>ומציעים תמיהה על דעת גניבה: <strong>רבי יונה בוצרייה</strong> (אמורא ארץ ישראלי בדור החמישי, בן העיר בצרה שבעבר הירדן המזרחי) <strong>בעי</strong> – שואל (מקשה)<strong>: אם הלכה היה מלמד ובא, הדא היא דתנינן:</strong> – זאת היא [המשנה] ששנינו: פרתו של רבי אלעזר בן עזריה היתה יוצאה ברצועה שבין קרניה,<small> </small><strong>שלא כרצון חכמים</strong> (משנה שבת ה,ד)<strong>?!</strong> (בתמיהה) – משנת שבת אינה מתאימה ל"הלכה היה מלמד ובא", שכן הלשון "שלא כרצון חכמים" מלמד על תגובת החכמים למעשה שעשה רבי אלעזר בן עזריה! אילו הלכה היה מלמד ובא כדברי גניבה, היתה משנת שבת צריכה לומר כמו משנתנו: "וחכמים אוסרים"!<br>
<br>ומציעים ברייתא: <strong>תנא רבי יודה בר פזי</strong> (רבי יהודה בר סימון, אמורא ארץ ישראלי בדור השלישי והרביעי) <strong>דברדלייה</strong> (אמורא ארץ ישראלי בדור הראשון)<strong>:</strong> – שנה רבי יודה בר פזי [ברייתא] של ברדלייה: <strong>אמרו לו</strong> – החכמים לרבי אלעזר בן עזריה<strong>: או עמוד מבינותינו</strong> – התרחק מאיתנו ("הירושלמי כפשוטו", עמוד 99) (זה לשון נידוי, שאיימו החכמים לנדותו משום שעשה מעשה בניגוד לדעת הרבים)<strong>, או העבֵיר רצועה מבין קרניה</strong> – של פרתך (כך שלא תצא שוב ברצועה שבין קרניה. - תגובה זו של החכמים מלמדת שרבי אלעזר בן עזריה עשה מעשה ויצאה פרתו ברצועה שבין קרניה)<strong>.</strong>
<br><strong>אמר רבי יוסי בירבי בון</strong> (מגדולי אמוראי ארץ ישראל בדור החמישי)<strong>: שהיה</strong> – רבי אלעזר בן עזריה, <strong>מתריס כנגדן</strong> – מתנצח ומתווכח עם החכמים בתוקפנות ובחריפות, ולא רצה לקבל את דעתם, ולכן אמרו לו שיתרחק מאיתם<strong>.</strong><br>
<br><strong>אמר רבי חנניה: פעם אחת יצאת</strong> (יצאה) – קרה מקרה אחד בלבד שיצאה בשבת פרתו של רבי אלעזר בן עזריה ברצועה שבין קרניה<strong>, והשחירו שיניו</strong> – של רבי אלעזר בן עזריה, <strong>מן הצומות ומן התענית</strong> (המילים 'מן התענית' הן כפל גרסה, ובמקבילה אין שתי מילים אלו) – שהתענה הרבה תעניות על המקרה האחד שקרה בניגוד לדעת החכמים, כדי לחזור בתשובה<strong>.</strong><br>
<br><strong>אמר רבי אידי דחוטרא</strong> (אמורא ארץ ישראלי בדור הרביעי, מהיישוב חוטרא, קרוב לנהרדעא שבבבל)<strong>: אשתו הוות</strong> (במקבילה: 'היית' - היתה) – לא פרתו של רבי אלעזר בן עזריה יצאה בשבת ברצועה שבין קרניה, אלא אשתו יצאה בשבת ברצועה שבראשה, שהוא דבר שאסרו החכמים (כדי שלא לפרסם את הדבר, קראו לאשתו ברמז פרתו כמוסבר להלן, וכיוון שקראו לה פרתו, אמרו 'בין קרניה' במקום 'בראשה')<strong>.</strong>
<br>ושואלים: <strong>ומניין שאשתו קרויה עגלה?</strong> – מאיפה למדים שקוראים לאישה ברמז עגלה או פרה?
<br>ומשיבים: נאמר בסיפור מעשי שמשון: <strong>"לוּלֵא חֲרַשְׁתֶּם בְּעֶגְלָתִי לֹא מְצָאתֶם חִידָתִי"</strong> (שופטים יד,יח) – שמשון אמר לקרובי אשתו בלשון משך, שאילו לא נהנו מעזרת אשתו, לא הצליחו לפתור חידה שהציע להם. - הרי שעגלה היא כינוי לאישה<strong>.</strong><br>
<br>ומציעים מימרה המיוחסת לחכמי בבל: <strong>תמן אמרין:</strong> – שם (בבבל) אומרים: <strong>שכֵינתו היתה</strong> – הפרה שיצאה בשבת ברצועה שבין קרניה לא היתה של רבי אלעזר בן עזריה אלא של שכנתו היתה<strong>.</strong>
<br>ושואלים: <strong>ויש אדם נענש על שכינתו?!</strong> (בתמיהה) – וכי אדם נענש על עבירה שעברה שכנתו?! מדוע הפרה של שכנתו נקראת במשנה פרתו, אם שכנתו עברה עבירה בפרתה?
<br>ומשיבים: <strong>אמר רבי קיריס דאירמה</strong> (במקבילה: 'דידמה' - מהיישוב אידמה במזרח הגליל התחתון. אפשר שזוהי "אדמה" (יהושע יט,לו), עיר בנחלת שבט נפתלי)<strong>: ללמדך</strong> – הדבר בא ללמד לך<strong>, שכל מי שיש ספיקה</strong> (יכולת, אפשרות) <strong>בידו למחות</strong> (להביע מחאה, להתנגד) <strong>ואינו ממחה - קלקלה תלויה בו</strong> – הוא אחראי למעשה הרע. - רבי אלעזר בן עזריה לא מיחה בשכנתו שלא תצא פרתה בשבת ברצועה שבין קרניה כדעת החכמים, ולא מנע ממנה לעבור עבירה, ולכן הפרה של שכנתו נקראת פרתו, כאילו הוא עבר עבירה בפרתו<strong>.</strong><br>
<br>עד כאן המקבילה בירושלמי שבת.<br><br><small>מקור הסוגיה הוא במסכת שבת, שכן היא עוסקת בהלכות שבת. עיקר המחלוקת של רבי אלעזר בן עזריה וחכמים היא במשנת שבת, ומובאת בביצה משום שהיא אחד משלושה דברים שרבי אלעזר בן עזריה מתיר וחכמים אוסרים ("ירושלמי ביצה עם פירוש ר"א אזכרי", מבוא, עמוד 36).<br><br>קשה להכריע במקורה של סוגיה זו, שכן היא יכלה להיערך בשבת ובביצה, שהרי הפסקה כמעט זהה בשתיהן. בשבת: "פרתו של רבי אלעזר בן עזריה היתה יוצאה ברצועה שבין קרניה, שלא ברצון חכמים", ובביצה: "רבי לעזר בן עזריה מתיר וחכמים אוסרין: פרתו יוצא ברצועה שבין קרניה". מכל מקום נראה, שיש סמך לדבר שבשבת מקורה, וזה ממה שאמרו: 'הדא היא דתנינן: שלא כרצון חכמים?!', וזה לשון המשנה בשבת ולא בביצה. גם המאמרים 'שור שעיסקו רע... חמור שעיסקו רע... כלב...' נראים מקוריים יותר בשבת בפרק שדן בהלכות יציאת בהמה ("סוגיות מקבילות בירושלמי" (עבודה), עמוד 51).<br><br><strong>בבלי שבת</strong> נד,ב ו<strong>ביצה</strong> כג,א: תנא: לא שלו היתה, אלא של שכינתו היתה, ומתוך שלא מיחה בה נקראת על שמו.</small><br>
<br>המסורת הבבלית שבירושלמי והברייתא שבבבלי זהות.
<br>הבבלי מביא ברייתא זו בשל הקושי שהוא מוצא במשנה בשבת: מהמשנה משתמע שלרבי אלעזר בן עזריה היתה רק פרה אחת, בעוד שממקורות אחרים עולה שהיה עשיר מופלג ובעל עדרים גדולים, ורוב פרותיו אם לא כולן יצאו מן הסתם ברצועות שבין קרניהן. לא כן בירושלמי. לירושלמי קשה לקבל שרבי אלעזר בן עזריה נהג למעשה כדעתו, ומתוך כך הוא מפרש שפרה זו היתה אשתו (לפי אמורא שמוצאו מבבל) או שפרה זו של שכנתו היתה (לפי מסורת בבלית).<br>• • •
(ד)  <strong>קירוד בהמה וקרצוף</strong>
<br>במשנה שנינו: "רבי יהודה אומר: אין מקרדין את הבהמה ביום טוב מפני שהוא עושה חבורה, אבל מקרצפין".
<br>מביאים ברייתא: <strong>אי זהו הקירוד? אֵילּוּ הקטנים שהן עושין חבורה</strong> – הקירוד הוא הסרת בעלי חיים קטנים מעור הבהמה (כגון קרציות וטפילים מוצצי דם), שעושים בה חבורה בשעה שמסירים אותם<strong>.</strong> ואי זהו ה<strong>קירצוף? אֵילּוּ הגדולים שאינן עושין חבורה</strong> – הקרצוף הוא הסרת בעלי חיים גדולים מעור הבהמה, שאין עושים בה חבורה בשעה שמסירים אותם ("תוספתא כפשוטה", מועד ג, עמוד 961, על פי מסורת של גאוני בבל)<strong>.</strong><br><br><small><strong>תוספתא ביצה</strong> ב,יז: אי זהו קירוד? אלו קטנים שעושים חבורה. קרצוף? אלו גדולים שאין עושים חבורה.</small><br>• • •
(ה)  במשנה שנינו: <strong>"וחכמים אומרים: אין מקרדין, אף לא מקרצפין".</strong>
<br>מסבירים: <strong>אין מקרדין - שלא יבואו לידי חבורה</strong> – אין מקרדים כדי שלא להגיע למצב של עשיית חבורה בבהמה, ואסור לעשות חבורה ביום טוב<strong>. ולא מקרצפין - שלא יבואו לידי תלישה</strong> – אין מקרצפים כדי שלא להגיע למצב של תלישת שערות מהבהמה, ואסור לתלוש שערות ביום טוב<strong>.</strong><br><br><small><strong>בבלי ביצה</strong> כג,א: תנו רבנן: איזהו קירוד ואיזהו קרצוף? קירוד - קטנים ועושים חבורה, קרצוף - גדולים ואין עושים חבורה.<br>במאי קמיפלגי? / ושלוש מחלוקות בדבר: רבי יהודה סבר: דבר שאין מתכוון - אסור, מיהו קירוד - קטנים ועושים חבורה, קרצוף - גדולים ואין עושים חבורה, ולא גזרינן קרצוף אטו קירוד. ורבנן סברי לה כרבי יהודה דאמר: דבר שאין מתכוון - אסור, וגזרינן קרצוף אטו קירוד. ורבי אלעזר בן עזריה סבר לה כרבי שמעון דאמר: דבר שאין מתכוון - מותר, ובין קירוד ובין קרצוף - שרי.</small><br>
<br>הבבלי תלה את מחלוקת התנאים בעניין קירוד במחלוקת רבי יהודה ורבי שמעון בדבר שאינו מתכוון.
<br>התלמודים חלוקים בהסבר דעת החכמים האוסרים קרצוף: לפי הבבלי - משום גזירה, ולפי הירושלמי - משום תלישת שיער.<br>• • •
(ו)  <strong>שחיקת פלפלים ביום טוב</strong>
<br>במשנה שנינו: "רבי לעזר בן עזריה מתיר וחכמים אוסרין: ...שוחקין את הפילפלין בריחים שלהן".
<br>מביאים ברייתא: <strong>של בית רבן גמליאל</strong> – אנשי ביתו של רבן גמליאל (ראש בית הדין ביבנה ותנא בדור השני) <strong>היו שוחקין את הפילפלין</strong> – ביום טוב, <strong>בריחיים שלהן</strong> – המיוחדות לשחיקת פלפלים<strong>. אמר רבי אלעזר בירבי צדוק</strong> (הראשון, תנא בדור השני)<strong>: פעם אחת אכל אבא</strong> – רבי צדוק, <strong>אצל רבן גמליאל</strong> – ביום טוב<strong>, והביאו לפניו אינגורין</strong> (צריך לומר: '<strong>אניגרון</strong>' - תבלין שהוכן בעיקר מציר דגים שנכבשו בשמש עם כמויות גדולות של מלח ותבלינים, ומהול ביין. מקור המילה ביוונית) <strong>ובתוכן פילפלין שחוקים. כיון שטעמן</strong> – רבי צדוק, <strong>משך ידו מהן</strong> – הסתלק מהם, ויתר על המשך אכילתו מהם<strong>. אמרו לו</strong> – לרבי צדוק<strong>: אל תחוש</strong> (תחשוש) <strong>להם</strong> – שמא שחקו את הפלפלים ביום טוב<strong>. מערב יום טוב הן שחוקין</strong> – ולא שחקו אותם ביום טוב<strong>.</strong>
<br>ומקשים: <strong>ויֵ</strong>י<strong>עשה רבי צדוק כשוגג אצל רבן גמליאל ויאכל!</strong> – מדוע לא ייחשב רבי צדוק, שסבור שאסור לשחוק פלפלים ביום טוב וחשש ששחקו את הפלפלים בביתו של רבן גמליאל ביום טוב, כאילו שחקו את הפלפלים בשוגג, שהרי עשו על פי דעת רבן גמליאל שמתיר לשחוק פלפלים ביום טוב, ויהיה רבי צדוק מותר לאוכלם, שכן מאכל שנעשה באיסור מותר באכילה לאחרים אם נעשה בשוגג!
<br>ומתרצים: <strong>אלא שלא להתיר מלאכה על ידי רבן גמליאל</strong> – רבי צדוק היה מותר לאוכלם, אלא שהחמיר על עצמו שלא לאכול, כדי שהרואים אותו אוכל לא יבואו לקבוע הלכה כדעת רבן גמליאל שמותר לשחוק פלפלים ביום טוב<strong>.</strong><br><br><small><strong>תוספתא ביצה</strong> ב,טז: של בית רבן גמליאל היו שוחקים את הפלפלים בריחיים שלהם. - אמר רבי לעזר בירבי צדוק: פעם אחת היה אבא מיסב לפני רבן גמליאל, והביאו לפניו אניגרון (מורייס של יין) ואכסיגרון (מורייס של חומץ) ועליהם פלפלים שחוקים, ומשך אבא את ידו מהם. אמרו לו: אל תחוש להם. מערב יום טוב הם שחוקים.<br><br>מכאן משמע שרבי אלעזר בירבי צדוק חולק על תנא קמא וסובר שמעולם לא התיר רבן גמליאל לשחוק פלפלים בריחיים, כשם שהוא חולק לעיל גם על ההיתר שלו בכיבוד בין המיטות ובהכנסת מגמר. אלא ששם דחו חכמים את דבריו, וכאן לא מצאנו תשובה לדבריו. ואפשר שמסדר המשנה קיבל כאן את עדותו, ולפיכך לא שנאה בשם רבן גמליאל ("תוספתא כפשוטה", מועד ג, עמוד 961).</small><br>• • •
##### הלכה ט
(א)  <big><strong>משנה</strong></big><br>אגב ההלכה הקודמת ששוחקים פלפלים בריחיים שלהם, נשנית כאן הלכה אחרת הנוגעת לאותן ריחיים.
<br><strong>הריחיים של</strong> ה<strong>פלפלים טמאה משום שלשה כלים</strong> – שיש בריחיים שלושה חלקים מחוברים כאחד, וכל חלק נחשב ככלי בפני עצמו לעניין טומאה, ואם נשבר אחד מהם, האחרים עדיין מקבלים טומאה, וכן ריחיים טמאות שנתפרקו, טמא כל אחד בפני עצמו, ואינו נחשב כשבר כלי להיטהר בכך<strong>: משום כלי קיבול, משום כלי מתכות, משום כברה</strong> (מסננת) – כמו שמתבאר בתלמוד<strong>.</strong><br>• • •
(ב)  <big><strong>תלמוד</strong></big><br><strong>טומאת ריחיים של פלפלים</strong>
<br>מביאים ברייתא: <strong>התחתון משום כלי קיבול</strong> – החלק התחתון, שהוא של עץ וקולט את הגרגרים הקטנים והנקיים של הפלפלים השחוקים, טמא משום שהוא כלי קיבול, שכלי עץ שיש לו בית קיבול מקבל טומאה<strong>, והעליון משם כלי מתכות</strong> – החלק העליון, שהוא כלי קיבול ממתכת שבו נטחנים ונשחקים הפלפלים, טמא משום שהוא כלי מתכת, וכלי מתכת מקבל טומאה אפילו כשאין לו בית קיבול<strong>, והאמצעית משם כברה</strong> – החלק האמצעי, שהוא של עץ, יש בו כברה, המוציאה את גרגרי הפלפלים השחוקים לכלי התחתון וקולטת בה את חלקי הפלפלים שלא נשחקו, ולכן הוא נחשב ככלי קיבול<strong>.</strong><br><br><small><strong>בבלי ביצה</strong> כג,ב: תנא: תחתונה - משום כלי קיבול, עליונה - משום כלי מתכות, אמצעית - משום כברה.</small><br>• • •
##### הלכה י
(א)  <big><strong>משנה</strong></big><br><strong>עגלה של</strong> ה<strong>קטן</strong> – עגלה ששימשה למשחק ילדים, שיש לה גלגל אחד או שני גלגלי עץ, והקטן גרר אותה או ישב עליה (לזיהוי העגלה של הקטן ראה "'עגלה של קטן'", "תרביץ" סג, עמודים 375-392), <strong>טמאה מדרס</strong> – מקבלת טומאה במדרס הזב, אם הזב דורס או יושב או שוכב או נשען עליה, הואיל והיא מיוחדת לדריסה ולהישען עליה<strong>, וניטלת בשבת</strong> – מותר לטלטלה מפני שהיא נחשבת לכלי. והוא הדין ביום טוב<strong>, ואינה נגררת אלא על גבי הכלים</strong> – על גבי מחצלאות ושטיחים שהיו פורשים על רצפות עפר כבוש, מפני שגרירתה על גבי מחצלאות ושטיחים אינה עושה חריץ, אבל אינה נגררת על גבי הקרקע, מפני שהיא עושה חריץ בשעת גרירתה (הבית הקדום לא היה מרוצף באבן אלא בעפר כבוש)<strong>.</strong>
<br><strong>רבי יהודה</strong> (בר אלעאי, מגדולי התנאים בדור הרביעי) <strong>אומר: כל הכלים</strong> – כגון כיסא וספסל, <strong>אינן נגררין</strong> – אסורים בגרירה על גבי הקרקע, לפי שהם עושים חריץ בקרקע<strong>, חוץ מן העגלה</strong> – של הקטן, שמותרת בגרירה על גבי הקרקע<strong>, מפני שהיא כובשת</strong> – את הקרקע, שיש לעגלה גלגלים רחבים, ולכן הקרקע נכבשת ומתהדקת תחתיהם ואינה נחרצת בעת גרירת העגלה (רבי יהודה חולק על תנא קמא שאומר שהעגלה אינה נגררת אלא על גבי כלים)<strong>.</strong><br>• • •
(ב)  <big><strong>תלמוד</strong></big><br><strong>גרירה וטלטול כלים בשבת וטלטול מן הצד</strong>
<br>טלטול מוקצה בשבת באופן שהטלטול נעשה על ידי דבר אחר הוא טלטול מן הצד.<br>
<br>כאן התחלת מקבילות בירושלמי כלאיים א,ט ושבת ג,ג ו-ג,ו.
<br><small><strong>ירושלמי כלאיים</strong> א,ט ו<strong>שבת</strong> ג,ג: תני (תוספתא שבת טז,י): פגה (תאנה שאינה בשלה) שטמנה (כדי שתבשיל) בתבן (בתבן מקולקל, שאינו ראוי למאכל בהמה, אלא להכנת טיט או זבל, שהוא מוקצה ואסור בטלטול) וחררה (לחם) שטמנה (מבעוד יום) בגחלים (כדי שתתחמם), אם היו מקצתן מגולין (ויכול לאחוז בהן במקום המגולה ולהגביהן, והתבן והגחלים נשמטים ונופלים) - ניטלין בשבת (שאין כאן אף טלטול מן הצד, שאינו צריך להזיז את התבן ואת הגחלים), ואם לאו - אין ניטלין בשבת (שטלטול מן הצד שמו טלטול). רבי לעזר בן תדאי אמר: בין כך ובין כך - תוחב בשפוד או בסכין ונוטלן (אף אם הן מכוסות, והוא צריך להזיז את התבן ואת הגחלים, מפני שטלטול מן הצד אין שמו טלטול). - אתיא דרבי לעזר בן תדאי כרבי שמעון, דתני: לא יגור אדם... (ההמשך כבסוגיה שלהלן)<br><strong>ירושלמי שבת</strong> ג,ו: רבי בא בר חייה בשם רבי יוחנן: תרכוס (תיבה, ארגז. ב"הירושלמי כפשוטו" הגיה: 'תרונוס' - כיסא, קתדרה) - אסור לטלטלו. - הורי רבי אמי: מותר... - אמר רבי יוסה בירבי בון: מאן דשרי כרבי שמעון, דתני: לא יגור אדם... (ההמשך כבסוגיה שלהלן)</small><br>
<br>מציעים ברייתא: <strong>תני:</strong> – שונה [התנא]: <strong>לא יגור</strong> (במקבילה אחת בשבת: 'יגרר') <strong>אדם</strong> – על גבי הקרקע בתוך הבית, <strong>את המ</strong>י<strong>טה</strong> ו<strong>את הכסא ואת הספסל</strong> (מושב עשוי לוח מאורך על גבי רגליים לישיבה לאנשים אחדים (מקור המילה בלטינית)) <strong>ואת הקתידרה</strong> (כיסא, מושב לאיש חשוב (מקור המילה ביוונית)) – בשבת<strong>, מפני שהוא עושה חר</strong>י<strong>ץ</strong> – בהכרח ייעשה חריץ בקרקע, ואסור לעשות חריץ בקרקע בשבת (הרצפה הפשוטה והמקובלת בבתים במגזר הכפרי נעשתה מעפר כבוש ומהודק היטב)<strong>. ורבי שמעון</strong> (בן יוחאי, תנא בדור הרביעי) <strong>מתיר</strong> – לגרור אותם בשבת, אף על פי שהוא ודאי עושה חריץ, כי עשיית חריץ איננה אסורה אלא משום טלטול מוקצה ממקומו, ולא משום תולדה של חורש או בונה, וכשהוא מזיז את העפר ממקומו על ידי גרירה, הרי זה טלטול מן הצד, ואין שמו טלטול. אבל החכמים החולקים על רבי שמעון בברייתא זו סוברים שטלטול מן הצד שמו טלטול<strong>.</strong><br>
<br><strong>רבי בא</strong> (רבי אבא, אמורא בדור השלישי) אמר <strong>בשם רב חונה</strong> (רב הונא, גדול אמוראי בבל בדור השני)<strong>;</strong> וכן <strong>רבי חגי</strong>י (אמורא ארץ ישראלי בדור השלישי והרביעי) אמר <strong>בשם רבי זעורה</strong> (רבי זירא, מגדולי אמוראי ארץ ישראל בדור השלישי)<strong>;</strong> וכן <strong>רבי יוסה</strong> (מגדולי אמוראי ארץ ישראל בדור הרביעי) אמר <strong>בשם רבי אילא</strong> (רבי אלעאי, אמורא ארץ ישראלי בדור השלישי)<strong>: מודין חכמים לרבי שמעון בכסא שרגליו משוקעות בטיט</strong> (בוץ)<strong>, שמותר לטלטלו</strong> – החכמים, החולקים על רבי שמעון בברייתא לעיל וסוברים שאסור לאדם לגרור כיסא בשבת מפני שהוא עושה חריץ בקרקע, מסכימים עם רבי שמעון שמותר ליטול ולהגביה ממקומו כיסא שרגליו משוקעות בטיט וליתנו במקום אחר, מפני שבאופן זה אינו עושה חריץ בקרקע, שכן אינו מזיז את הטיט שהוא רך<strong>.</strong>
<br>ומציעים קביעה העולה מתוך השוואה: (צריך להוסיף כמו במקבילות: '<strong>כמה דאת אמר / כמה דתימר:</strong> (כמו שאתה אומר:) <strong>מותר לטלטלו</strong>') <strong>ודכוותה:</strong> – ושכמותה: <strong>מותר להחזירו</strong> – כשם שמותר לטלטל ממקומו כיסא שרגליו משוקעות בטיט, כך מותר להחזירו למקומו ורגליו משוקעות בטיט<strong>.</strong><br>
<br>ומציעים סיוע ממקור תנאי לאמור לפני כן: <strong>אמר רבי יוסה</strong> (מגדולי אמוראי ארץ ישראל בדור הרביעי)<strong>: אוף אנן תנינן:</strong> – גם אנחנו שָׁנִינוּ (משנה כלאיים א,ט): <strong>הטומן לפת וצנונות</strong> (אגודת לפת או אגודת צנונות) <strong>תחת הגפן</strong> (בקרקע שתחת הגפן, כדי שישתמרו מפני החום והיובש, ולא שישרישו שם) <strong>- אם היו מקצת עליו מגולין</strong> (אף על פי שהעלים של הירק הטמון בולטים ונראים כצומחים בקרקע)<strong>, אינו חושש</strong> (אין בהטמנה זו חשש) <strong>לא משום כלאים</strong> (הרכבה של ירק באילן, שאין זו דרך זריעה) <strong>ולא משום שביעית</strong> (שאינו אסור משום זורע בשביעית) <strong>ולא משום מעשרות</strong> (שאינו חייב לעשר את תוספת הגידול שהוסיפו בקרקע) <strong>וניטלין בשבת</strong> – מותר לאחוז בעלים המגולים ולהוציאם בשבת מן הקרקע, ואין בזה משום תלישה בשבת. ואף על פי שהוא מזיז עפר ממקומו, הואיל ואוחז בעלים המגולים, הרי זה טלטול מוקצה מן הצד לצורך דבר היתר מבלי לנגוע בדבר האסור, שמותר בשבת. - המשנה הזו מסייעת לדעות במקבילות שטלטול מן הצד אין שמו טלטול, ואין הכרח לומר שהן סוברות כרבי שמעון כמו שאמרו בירושלמי כלאיים ושבת לפני התחלת המקבילות, שכן המשנה הזו שנויה סתם, ומכאן שאף לדעת חכמים אחרים טלטול מוקצה מן הצד מותר, ולא רק לדעת רבי שמעון<strong>.</strong>
<br>ודוחים את הסיוע בזיהוי החכם הקובע את הקביעה התנאית עלומת השֵׁם: <strong>אמר רבי יוסה בירבי בון</strong> (מגדולי אמוראי ארץ ישראל בדור החמישי)<strong>: דרבי שמעון היא</strong> – של רבי שמעון היא (המשנה הזו היא בשיטתו של רבי שמעון, אבל לדעת חכמים אחרים טלטול מוקצה מן הצד אסור, ולכן אין מכאן סיוע לאמור לפני כן)<strong>.</strong><br>
<br>עד כאן המקבילה בירושלמי כלאיים.<br>
<br>ומציעים סיוע ממשנה לאמור לפני כן: <strong>אמר רבי יוסה: מתניתה אמרה כן:</strong> – המשנה אומרת כך (משנתנו מסייעת לכך, שהחכמים מודים שמותר לטלטל כיסא שרגליו משוקעות בטיט): <strong>רבי יהודה אומר: כל הכלים אינן נגררין, חוץ מן העגלה, מפני שהיא כובשת</strong> – את הקרקע. - וכשם שלדעת רבי יהודה מותר לגרור עגלה, מפני שהיא כובשת ואינה עושה חריץ, כך לדעת החכמים מותר לטלטל כיסא שרגליו משוקעות בטיט, מפני שאינו עושה חריץ<strong>.</strong><br>
<br>עד כאן המקבילות בירושלמי שבת.<br><br><small>הסוגיה אינה מקורית כאן ובשבת ג,ו משום שהיא חלק מסוגיה ארוכה יותר שנמצאת בכלאיים ובשבת ג,ג. מקומה העיקרי של הסוגיה הוא בכלאיים. המשא והמתן הוא האם רבי לעזר בר תדאי סובר כרבי שמעון או כחכמים, ורבי יוסה מביא ראיה מן המשנה שם שהוא סובר כחכמים. בכלאיים חסר המאמר השני של רבי יוסה 'מתניתא אמרה כן:', וצריך להשלימו על פי שבת. הסוגיה הועתקה לשבת ג,ג אגב הטמנה בחול שבמשנה שבת שם. חלק מן הסוגיה הועתק לשבת ג,ו אגב דברי רבי יוסה בירבי בון 'מאן דשרי כרבי שמעון', והועבר לביצה משום שבמשנה כאן עוסקים בגרירה ורבי יוסה מביא הוכחה ממשנתנו ("ירושלמי ביצה עם פירוש ר"א אזכרי", עמודים 36-37).<br><br><strong>תוספתא ביצה</strong> ב,יח: רבי שמעון אומר: גורר אדם מיטה וכיסא וספסל וקתדרא אצלו בשבת, ואין צריך לומר ביום טוב.<br><br><strong>בבלי ביצה</strong> כג,ב: "ואינה נגררת אלא על גבי כלים". - על גבי כלים - אין, על גבי קרקע - לא. מאי טעמא? - משום דקא עביד חריץ. ומני? - רבי יהודה היא, דאמר: דבר שאין מתכוון אסור. דאי רבי שמעון - הא תניא: רבי שמעון אומר: גורר אדם מיטה כיסא וספסל, ובלבד שלא יתכוון לעשות חריץ.<br><br>מקורו של הבבלי שרבי שמעון סובר דבר שאינו מתכוון מותר היא הברייתא: "רבי שמעון אומר: גורר אדם מיטה כיסא וספסל, ובלבד שלא יתכוון לעשות חריץ". אבל לשון הברייתא בתוספתא ביצה: "רבי שמעון אומר: גורר אדם מיטה כיסא וספסל וקתדרא אצלו בשבת, ואין צריך לומר ביום טוב", ולא נזכר כלל שלא יתכוון לעשות חריץ. וכן בירושלמי ביצה ב,י ובכלאיים א,ט: "לא יגרר אדם את המטה ואת הכסא ואת הספסל ואת הקתדרה מפני שהוא עושה חריץ, ורבי שמעון מתיר". מכאן שלדעת רבי שמעון, אף על פי שהוא עושה ודאי חריץ מותר, והכוונה לא מעלה ולא מורידה. וטעמו משום שעשיית חריץ אינה אסורה משום תולדה של חורש או בונה, אלא משום שהוא מזיז את העפר ממקומו, וכשהוא מזיזו על ידי גרירה הרי הוא טלטול מן הצד ואין שמו טלטול. וכן מפורש בירושלמי כלאיים שם, שרבי לעזר בר תדאי המתיר ליטול בשבת פגה שטמנה בתבן מפני שהוא טלטול מן הצד סובר כרבי שמעון. וכן אומר שם רבי יוסי ברבי בון שהמשנה בכלאיים א,ט היא של רבי שמעון, אף על פי שהוא עושה חריץ. וכן מפרשים בירושלמי ביצה ב,ח טעמם של חכמים במשנה שם, שאין מקרדים את הבהמה ביום טוב, "שלא יבואו לידי חבורה", שחוששים שמא יעשה חבורה. מכאן שרבי אלעזר בן עזריה במשנה המתיר קירוד סובר, שאין חוששים שיבוא לידי חבורה. אבל הבבלי שם כג,א מפרש טעמו שסובר כרבי שמעון שדבר שאינו מתכוון מותר...<br>נמצינו למדים שאין הירושלמי יודע תנאים הסוברים שדבר שאינו מתכוון מותר ("ששה סדרי משנה", זרעים, עמודים 370-371<strong>)</strong>.</small><br>• • •
#### פרק ג
##### הלכה א
(א)  <big><strong>משנה</strong></big><br>הצידה אסורה ביום טוב גם לצורך אוכל נפש.
<br><strong>אין צדין</strong> – ביום טוב, <strong>דגים מן הביברין</strong> (מכלאות לגידול בעלי חיים (מקור המילה ביוונית ובלטינית)) – של דגים, שלקיחתם מהביבר נחשבת צידה, שכן יש צורך לדוג אותם, <strong>ואין נותנין לפניהן</strong> – לפני הדגים, <strong>מזונות</strong> – ביום טוב, אף שמזונם על האדם, אבל אין צורך להאכילם כל יום<strong>, אבל צדין חיה ועוף מן הביברין</strong> – של חיות ועופות, שלקיחתם מהביבר אינה נחשבת צידה, שכן קל ללכוד אותם בביבר, <strong>ונותנין לפניהן מזונות</strong> – משום שמזונם על האדם, ויש צורך להאכילם כל יום<strong>.</strong>
<br><strong>רבן שמעון בן גמליאל</strong> (השני, נשיא ותנא בדור הרביעי) <strong>אומר: לא כל הביברין שווין</strong> – אלא הדבר תלוי האם יש צורך במעשה שיש בו טורח כדי ללכוד את בעל החיים שבביבר<strong>. זה הכלל: כל המחוסר צידה</strong> – שיש צורך במעשה שיש בו טורח כדי לתופסו, <strong>- אסור</strong> – לצוד אותו ביום טוב<strong>, ושאינו מחוסר צידה</strong> – שאין צורך במעשה שיש בו טורח כדי לתופסו, <strong>- מותר</strong> – לצוד אותו ביום טוב<strong>.</strong><br>• • •
(ב)  <big><strong>תלמוד</strong></big><br><strong>צידה ביום טוב ובשבת</strong>
<br>במשנה שנינו: <strong>"אין צדין דגים</strong> מן הביברין ואין נותנין לפניהן מזונות, אבל צדין חיה ועוף מן הביברין ונותנין לפניהן מזונות<strong>".</strong>
<br>כאן התחלת מקבילה בירושלמי שבת יג,ה.
<br>מציינים שהמשנה אינה מתאימה לשיטתו של תנא מסויים: <strong>אמר רבי חיננא</strong> (אמורא ארץ ישראלי בדור השלישי)<strong>: מתניתא דילא</strong> (כתיב מלא תחת 'דלא' ("אוצר לשונות ירושלמיים", עמוד רמח, הערה 111)) <strong>כרבי יודה</strong> (בר אלעאי, מגדולי התנאים בדור הרביעי) – המשנה [היא] שלא כרבי יהודה<strong>,</strong> - ומציעים משנה ממקום אחר המפרטת את דעתו של רבי יהודה: <strong>דתנינן תמן:</strong> – ששנינו שם (משנה שבת יג,ה): <strong>רבי יודה אומר: הצד</strong> – בשבת, <strong>צפור למגדל</strong> (מבנה בצורת מגדל העשוי עץ ועומד בחצר) <strong>וצבי לבית</strong> – שתפס ציפור שנמצאת במגדל שדלתו סגורה, או שתפס צבי שנמצא בבית שדלתו נעולה, <strong>- חייב</strong> – משום הצד בשבת<strong>. הא לגינה ולביברין - פטור</strong> (נראה שמשפט זה הוא העתקה בטעות מלהלן ובהשפעת הבבלי ואין לגרוס אותו) - רבי יהודה מודה לחכמים (ראה דבריהם להלן) בצד צבי לגינה ולחצר ולביברים, שתפס צבי שנמצא בגינה או בחצר או בביברים, שהם מקומות גדולים יותר מבית, שחייב. הרי שלרבי יהודה, אם תפס חיה שנמצאת בביבר - חייב. אם כן, המשנה כאן, האומרת שצדים חיה מן הביברים, היא שלא כרבי יהודה (המשנה כאן היא גם שלא כחכמים, אלא שאין דרכו של הירושלמי לציין שהמשנה היא כחכמים או שלא כחכמים)<strong>.</strong><br>
<br>ומציעים סתירה מדבריו של חכם על עצמו: <strong>מחלפה שיטתיה דרבי יודה!</strong> – מוחלפת שיטתו של רבי יהודה! <strong>דתנינן</strong> (נראה שצריך לומר: '<strong>דתני</strong>')<strong>:</strong> – ששונה [התנא] (ברייתא החולקת על המשנה): <strong>אין צדין</strong> – ביום טוב, <strong>דגים</strong> (נראה שצריך להוסיף: '<strong>וחיה ועוף</strong>') <strong>מן הביברים ואין נותנין לפניהן מזונות.</strong> - ויש לדייק בדברי הברייתא: <strong>הא</strong> – אבל <strong>לגינה ולביברין - פטור</strong> (נראה שצריך לומר: 'הא <strong>מן הבית</strong> - פטור')<strong>!</strong> – אם נאמר שהברייתא היא בשיטת רבי יהודה במשנת שבת, הרי שיש סתירה מרבי יהודה על עצמו, שבמשנת שבת הוא אומר שאם תפס בשבת חיה שנמצאת בבית - חייב, ומהברייתא יש לדייק שצדים ביום טוב חיה מן הבית, ואם ביום טוב - מותר, הרי שבשבת - פטור! (הירושלמי כאן לא הציע את דברי רבי יהודה במשנת שבת כיוון שכבר הוצעו לעיל. - אין מתרצים את הסתירה)<br>
<br>ומציעים סתירה מדבריהם של החכמים על עצמם: <strong>מחלפה שיטתון דרבנ</strong>י<strong>ן!</strong> – מוחלפת שיטתם של החכמים (החולקים על רבי יהודה)! <strong>דתנינן תמן:</strong> – ששנינו שם (משנה שבת יג,ה): <strong>וחכמים אומרים: צפור למגדל וצבי לגינה</strong> (שטח חקלאי הסמוך לבית ומוקף גדר) <strong>ולחצר ולביברים</strong> – שתפס ציפור שנמצאת במגדל שדלתו סגורה, או שתפס צבי שנמצא בגינה או בחצר או בביברים, שהם מקומות גדולים יותר מבית - חייב משום הצד בשבת. אבל אם תפס צבי שנמצא בבית שדלתו נעולה - פטור, שבזה החכמים חולקים על רבי יהודה<strong>. ותנינן</strong> (נראה שצריך לומר: '<strong>ותני</strong>')<strong>:</strong> – ושונה [התנא] (ברייתא החולקת על המשנה): <strong>אבל צדין חיה ועוף מן הביברין ונותנין לפניהן מזונות</strong> (נראה שצריך לומר: '<strong>אין צדין דגים וחיה ועוף מן הביברין ואין נותנין לפניהן מזונות</strong>')<strong>.</strong> - ויש לדייק בדברי הברייתא: <strong>הא</strong> – אבל <strong>לגינה ולחצר - לא</strong> (נראה שצריך לומר: '<strong>מן הגינה ומן החצר - פטור</strong>')<strong>!</strong> – אם נאמר שהברייתא היא בשיטת החכמים במשנת שבת, הרי שיש סתירה מהחכמים על עצמם, שבמשנת שבת הם אומרים שאם תפס בשבת חיה שנמצאת בגינה או בחצר - חייב, ומהברייתא יש לדייק שצדים ביום טוב חיה מן הגינה או מן החצר, ואם ביום טוב - מותר, הרי שבשבת - פטור!
<br>ומתרצים את הסתירה מדבריהם של החכמים על עצמם בהצעת הבחנה בין שני מקרים: <strong>כאן</strong> – בברייתא, <strong>- בחצר מקורה</strong> (מכוסה בתקרה) – במקרה של חצר מקורה, ולכן אם תפס בשבת חיה שנמצאת בחצר זו - פטור, מפני שהחיה נחשבת כמי שכבר ניצודה<strong>, כאן</strong> – במשנת שבת, <strong>- בחצר שאינה מקורה</strong> – במקרה של חצר שאינה מקורה, ולכן אם תפס בשבת חיה שנמצאת בחצר זו - חייב, מפני שהחיה אינה נחשבת כמי שכבר ניצודה, כיוון שהיא יכולה לדלג מעל מחיצת החצר<strong>.</strong>
<br>ומציעים קושיה ממשנה על האמור לפני כן: <strong>והא תנינן:</strong> – והרי שנינו (משנה שבת יג,ה): <strong>גינה!</strong> – הרי משנת שבת מזכירה גם גינה! <strong>אית לך מימר:</strong> – יש לך לומר (האם אתה יכול לומר): <strong>גינה מקורה?!</strong> (בתמיהה) – וכי אפשר לתרץ את הסתירה לגבי גינה כפי שהוצע לפני כן לגבי חצר?! והרי אין גינה מקורה כלל, כי דבר לא יגדל בגינה חסרת אור שמש!
<br>וחוזרים מהצעת ההבחנה שנאמרה קודם לכן ומתרצים את הסתירה בהצעת הבחנה אחרת בין שני מקרים: <strong>אלא כאן</strong> – במשנת שבת, <strong>- בגדולה</strong> – במקרה של חצר גדולה ושל גינה גדולה, ולכן חייב, מפני שיש צורך לעשות מעשה כדי לתפוס את החיה<strong>, כאן</strong> – בברייתא, <strong>- בקטנה</strong> – במקרה של חצר קטנה ושל גינה קטנה, ולכן פטור, מפני שאין צורך לעשות מעשה כדי לתפוס את החיה<strong>.</strong><br><br><small><strong>תוספתא ביצה</strong> ג,א: ביברים של חיה ושל עופות ושל דגים - אין צדים מהם ביום טוב, ואין נותנים לפניהם מזונות.<br><br><strong>בבלי ביצה</strong> כד,א ו<strong>שבת</strong> קו,ב: ורמינהו (ברייתא בתוספתא): ביברים של חיה ושל עופות ושל דגים - אין צדים מהם ביום טוב, ואין נותנים לפניהם מזונות. קשיא חיה (במשנה) אחיה (בברייתא), קשיא עופות אעופות!<br>בשלמא חיה אחיה לא קשיא; הא (הברייתא) - רבי יהודה, הא (המשנה) - רבנן. דתנן (משנה שבת יג,ה): רבי יהודה אומר: הצד ציפור למגדל וצבי לבית - חייב. לבית הוא דמיחייב, אבל לביברים - לא. וחכמים אומרים: ציפור למגדל, וצבי לגינה ולחצר ולביברים (לרבי יהודה המכניס חיה לביבר - אינו חייב, שאינה נחשבת כניצודה, ולכן הברייתא שאין מוציאים חיה מהביבר היא כרבי יהודה, שהוצאתה היא צידה. ואילו לחכמים המכניס חיה לביבר - חייב, שהיא נחשבת כניצודה, ולכן המשנה שמוציאים חיה מהביבר היא כחכמים, שהוצאתה אינה צידה).<br>אלא עופות אעופות קשיא (שהרי הכול מסכימים בציפור)! - וכי תימא: עופות אעופות נמי לא קשיא; הא (המשנה שמוציאים עוף מהביבר) - בביבר מקורה (עוף בביבר מקורה נחשב כניצוד), הא (הברייתא שאין מוציאים עוף מהביבר) - בביבר שאינו מקורה (עוף בביבר שאינו מקורה אינו נחשב כניצוד). - והא בית, דכביבר מקורה דמי, ובין לרבי יהודה ובין לרבנן ציפור למגדל - אין (המכניס ציפור למגדל - חייב, שהיא נחשבת כניצודה), לבית - לא (המכניס ציפור לבית - פטור, שאינה נחשבת כניצודה)!<br>אמר רבה בר רב הונא: הכא (במשנת שבת) בציפור דרור עסקינן, לפי שאינה מקבלת מרות (כשמכניס אותה לבית, שהיא משתמטת בבית ממקום למקום).<br>השתא דאתית להכי (שאין הכרח לומר שיש מחלוקת תנאים בדבר, אלא שמדובר במקרים שונים), חיה אחיה נמי לא קשיא (והברייתא והמשנה הן כחכמים); הא (הברייתא שאין מוציאים חיה מהביבר) - בביבר גדול (חיה בביבר גדול אינה נחשבת כניצודה), הא (המשנה שמוציאים חיה מהביבר) - בביבר קטן (חיה בביבר קטן נחשבת כניצודה).</small><br>
<br>הברייתא שבתוספתא סותרת את המשנה כאן.
<br>לפי הגהתנו ופירושנו לסוגיית הירושלמי, הסתירות בדברי רבי יהודה ובדברי החכמים שהירושלמי מציע מתייחסות לברייתא שבתוספתא ולא למשנה כאן. בשל כך אין צורך למחוק את הקטע 'מחלפה שיטתיה דרבי יודה!...', שלא כמו הגר"א ו"קורבן העדה" ו"מבוא לנוסח המשנה" ו"אוצר לשונות ירושלמיים" (בערכי הלשונות שבקטע זה).
<br>לפי פירושנו, משנת שבת אינה עסוקה בצידה (רדיפה אחר בעל חיים והכנסתו) אל מקום, אלא בצידה (תפיסת בעל חיים) במקום, ו"הצד <strong>ל</strong>מגדל, <strong>ל</strong>בית, <strong>ל</strong>גינה ו<strong>ל</strong>חצר ו<strong>ל</strong>ביברים״ פירושו: הצד <strong>ב</strong>מגדל, <strong>ב</strong>בית, <strong>ב</strong>גינה ו<strong>ב</strong>חצר ו<strong>ב</strong>ביברים, שמשמעו כלשון המשנה כאן "צדים מן הביברים". פירוש זה למשנת שבת מתאים לגרסת הירושלמי להלן בדברי רבן שמעון בן גמליאל במשנה שם: "כל המחוסר צידה (שיש צורך במעשה שיש בו טורח כדי לתופסו במקום) - חייב (על תפיסתו), ושאינו מחוסר צידה - פטור".
<br>אבל לפי הבבלי, משנת שבת עסוקה בצידה אל מקום, ובהתאם לכך גרסת הבבלי בדברי רבן שמעון בן גמליאל במשנת שבת: "כל המחוסר צידה (שלאחר הכנסתו אל מקום עדיין יש טורח לתופסו) - פטור (על הכנסתו), ושאינו מחוסר צידה - חייב".
<br>מפרשי הירושלמי פירשו את משנת שבת כמו הבבלי, ועל פי זה פירשו את סוגיית הירושלמי.
<br>ראה "מבוא לנוסח המשנה", עמודים 1111-1113, וכן "משנת ארץ ישראל", מסכת שבת, פרק יג משנה ה.<br>
<br>במשנה כאן שנינו: "רבן שמעון בן גמליאל אומר: לא כל הביברין שווין. זה הכלל: כל המחוסר צידה - אסור, ושאינו מחוסר צידה - מותר".
<br><small><strong>משנה שבת</strong> יג,ה: רבן שמעון בן גמליאל אומר: לא כל הביברין שווין. זה הכלל: כל המחוסר צידה - חייב (חטאת בשוגג או מיתה במזיד), ושאינו מחוסר צידה - פטור (כך הגרסה בשלושת כתבי היד העיקריים של המשנה ובקטעי גניזה של המשנה).</small>
<br><strong>רבי עולא</strong> (אמורא ארץ ישראלי בדור הרביעי והחמישי) <strong>אמר: בעון קומי</strong> – שאלו לפני <strong>רבי אחא</strong> (אמורא ארץ ישראלי בדור הרביעי)<strong>: מה ניתני:</strong> – מה נשנה (בדברי רבן שמעון בן גמליאל במשנה כאן בעניין צידה ביום טוב): <strong>כל המחוסר צידה</strong> – שיש צורך במעשה שיש בו טורח כדי לתופסו, <strong>- חייב</strong> – מלקות, אם צד אותו ביום טוב<strong>, ושאינו מחוסר צידה</strong> – שאין צורך במעשה שיש בו טורח כדי לתופסו, <strong>- פטור</strong> – ממלקות, אם צד אותו ביום טוב (כך בלשון 'חייב' ו'פטור' נשנו דברי רבן שמעון בן גמליאל במשנת שבת בעניין צידה בשבת)<strong>? אמר לון:</strong> – אמר להם (רבי אחא): <strong>ולא בנעל</strong> (נראה שצריך לומר: '<strong>בנעול</strong>'. - במקבילה: 'במגפל' - מאיץ, דוחק. השורש גפל בערבית משמעו: רץ. אין מובן כאן ללשון זה) <strong>לתוכה אנן קיימין</strong> – אנחנו עומדים (עוסקים)<strong>?!</strong> (בתמיהה) – וכי אין מדובר במשנה כאן במקרה שבעל החיים נעול בתוך הביבר?! ולכן כשהוא צד אותו ביום טוב, אין זו צידה גמורה! <strong>אלא</strong> – כך יש לשנות: <strong>כל המחוסר צידה - אסור</strong> – לצוד אותו ביום טוב, אבל אינו חייב מלקות אם צד אותו ביום טוב<strong>, ושאינו מחוסר צידה - מותר</strong> – לצוד אותו ביום טוב (כך הוא הנוסח שלפנינו במשנה כאן. וכן הוא הנוסח בדברי רבן שמעון בן גמליאל בתוספתא ביצה ג,א)<strong>.</strong><br>
<br><strong>אמר רבי שמואל</strong> (אמורא ארץ ישראלי בדור הרביעי) <strong>אחוי דרבי ברכיה</strong> – אחיו של רבי ברכיה<strong>: כל שהוא מחוסר נשבים</strong> (מלכודות) – שיש צורך להשתמש במלכודות כדי לתופסו בביבר, <strong>- מחוסר צידה</strong> – הוא נחשב מחוסר צידה<strong>, ושאינו מחוסר נשבים</strong> – שאין צורך להשתמש במלכודות כדי לתופסו בביבר, <strong>- אינו מחוסר צידה</strong> – אינו נחשב מחוסר צידה<strong>.</strong>
(ג)  ומביאים ברייתא: <strong>שוחטין מן הנגרים</strong> (תעלות) – שוחטים ביום טוב את החיות שנתפסו מערב יום טוב בתעלות עמוקות, מפני שאי אפשר להימלט מהן, ויש כאן הכנה גמורה מערב יום טוב<strong>, ואין שוחטין לא מן המכמורות</strong> (רשתות לציד דגים) <strong>ולא מן המצ</strong>ו<strong>דות</strong> (רשתות לציד, מלכודות לחיות) – אין שוחטים ביום טוב את החיות שנתפסו מערב יום טוב במכמורות ובמצודות, מפני שאין כאן הכנה גמורה מערב יום טוב, ואין דעתו עליהם, משום שהחיות יכולות להינצל מן המכמרות והמצודות (ברייתא זו חולקת על משנתנו (להלן הלכה ב), וסוברת שאף על פי שידוע שניצודו מערב יום טוב אסורות) ("תוספתא כפשוטה" על פי "הערוך")<strong>.</strong>
<br><strong>רבי יוסי בירבי בון</strong> (מגדולי אמוראי ארץ ישראל בדור החמישי) אמר <strong>בשם רבי אימי</strong> (רבי אמי, אמורא ארץ ישראלי בדור השלישי)<strong>: במצדתא דשיתייא</strong> (במקבילה: 'דשיתאי') – במצודה של הציידים (ציידים שלוכדים בסוג מסויים של רשת. - בא לפרש, שלא בכל המצודות החיות יכולות להינצל מהן אלא רק במצודות מהסוג הזה, אבל בשאר מצודות אי אפשר להינצל מהן) ("תוספתא כפשוטה")<strong>.</strong><br><br><small><strong>תוספתא ביצה</strong> ג,א: שוחטים מן הנגרים, אבל לא מן המצודות ולא מן המכמרות.<br><br><strong>בבלי ביצה</strong> כד,ב: שוחטים מן הנגרים ביום טוב, אבל לא מן הרשתות ומן המכמורות.</small><br>
<br><strong>שמואל</strong> (מגדולי אמוראי בבל בדור הראשון) <strong>אמר: צד הוא בפיטס</strong> (חבית, קנקן חרס גדול (מקור המילה ביוונית)) – מותר לצוד דגים ביום טוב מן הפיטס שמשמש לגידול דגים, שדגים הנמצאים בפיטס אינם נחשבים מחוסרי צידה<strong>.</strong>
<br><strong>רב</strong> (אמורא בבלי בדור הראשון, מגדולי האמוראים) <strong>אמר: סוכרא דנהרא</strong> – סכר של נהר (לעצירת זרימת מים) <strong>- שרי</strong> – מותר (מותר לצוד דגים ביום טוב מסכר של נהר, אם הם לכודים בו מערב יום טוב, מפני שדגים הלכודים בסכר של נהר אינם נחשבים מחוסרי צידה)<strong>.</strong>
<br><strong>אמר רבי יודן</strong> (אמורא ארץ ישראלי בדור הרביעי)<strong>: בהוא דטסיס</strong> (במקבילה: 'דטסים'. - אולי צריך לומר: 'דטמים' ("הירושלמי כפשוטו", עמוד 180) - שחסום; או שצריך לומר: 'דטריד' - שסגור, שתחום) – מותר לצוד דגים ביום טוב מסכר של נהר, רק באותו סכר שסכור מכל הצדדים, שאין הדגים יכולים לצאת משם<strong>.</strong><br><br><small><strong>בבלי ביצה</strong> כה,א: אמר רבה בר רב הונא אמר רב: הסוכר אמת המים מערב יום טוב ולמחר השכים ומצא בה דגים - מותרים.</small><br>
<br>עד כאן המקבילה בירושלמי שבת.<br><br><small>מקור הסוגיה הוא בביצה, שכן 'מתניתא דילא כרבי יודה' הכוונה ל'מתניתא' של ביצה. גם דברי רבי עולא מוסבים על רבן שמעון בן גמליאל שבמשנת ביצה ("ירושלמי ביצה עם פירוש ר"א אזכרי", מבוא, עמוד 37).</small><br>• • •
##### הלכה ב
(א)  <big><strong>משנה</strong></big><br><strong>מצודות</strong> (רשתות לציד) <strong>חיה ועופות ודגים שעשאן</strong> – שפרש אותן, <strong>מערב יום טוב - לא יטול מהן ביום טוב, אלא אם כן ידוע שניצודו מבעוד יום</strong> – שהם מוכנים בוודאי מערב יום טוב, אבל אם אין ידוע שניצודו מערב יום טוב - אסור ליטול מהן ביום טוב, שדבר שהוא ספק מוכן - אסור ביום טוב<strong>.</strong>
<br><strong>מעשה בגוי אחד שהביא</strong> – ביום טוב, <strong>דגים לרבן גמליאל</strong> (ראש בית הדין ביבנה ותנא בדור השני) – ולא ידעו האם ניצודו מאתמול או היום<strong>, ואמר</strong> – רבן גמליאל<strong>: מותרין הן</strong> – הדגים (אמוראים נחלקו בכוונת דבריו של רבן גמליאל)<strong>, אלא שאין רצוני לקבל הימנו</strong> – מפני שהחמיר על עצמו<strong>.</strong><br>• • •
(ב)  <big><strong>תלמוד</strong></big><br><strong>אכילה ביום טוב של חיה ודגים שניצודו</strong>
<br>במשנה שנינו: "מצודות חיה ועופות ודגים שעשאן מערב יום טוב - לא יטול מהן ביום טוב, אלא אם כן ידוע שניצודו מבעוד יום".
<br>כאן התחלת מקבילה בירושלמי שבת א,ו.
<br>שואלים: <strong>מי מודיע?</strong> – כיצד יהיה ידוע למי שפרש את המצודה מערב יום טוב ובא ליטול ממנה ביום טוב, שניצודה החיה במצודה מערב יום טוב ולא ביום טוב?
<br>ומשיבים: <strong>אם נתקלקלה המצודה</strong> – אם בא ביום טוב ומצא שהתקלקלה המצודה מחמת החיה שניסתה להיחלץ ממנה, <strong>- דבר בריא</strong> (ברי, ודאי) <strong>שניצודו מבעוד יום</strong> – המצודה מוכיחה שהחיה ניצודה מערב יום טוב, שכיוון שהיה לה די זמן לנסות להיחלץ מהמצודה, לכן התקלקלה המצודה<strong>.</strong> ו<strong>אם לא נתקלקלה המצודה</strong> – אם בא ביום טוב ומצא שלא התקלקלה המצודה מחמת החיה שניסתה להיחלץ ממנה, <strong>- דבר בריא שלא ניצודו מבעוד יום</strong> – המצודה מוכיחה שהחיה ניצודה היום, שכיוון שלא היה לחיה די זמן לנסות להיחלץ מהמצודה, לכן לא התקלקלה המצודה<strong>.</strong>
<br>ומציעים קושיה: <strong>ואפילו נתקלקלה המצודה, וחש לומר שמא לא ניצודו מבעוד יום!</strong> – הרי יש מקום לחשוש לאפשרות שהחיה ניצודה היום ולא מערב יום טוב, אף על פי שהתקלקלה המצודה מחמת החיה שניסתה להיחלץ ממנה! ואם כן, לא ודאי הוא שניצודה מערב יום טוב אף שהתקלקלה המצודה!
<br>ומתרצים את הקושיה בהצעת אוקימתא: <strong>אמר רבי יוסי בירבי בון</strong> (מגדולי אמוראי ארץ ישראל בדור החמישי)<strong>: בפורש בחורשין</strong> – יש להעמיד את המשנה כאן במקרה שהוא פורש מערב יום טוב את המצודה בחורשה במקום שחיות מצויות, ובוודאי ניצודה החיה מערב יום טוב אם התקלקלה המצודה<strong>.</strong>
<br>ומציעים סיוע לאוקימתא שלפני כן ממשנה ודיוק בה: <strong>תדע לך שהוא כן, דתנינן:</strong> – ששנינו (במשנה כאן): <strong>דגים</strong> – "מצודות דגים שעשאן מערב יום טוב"<strong>.</strong> ודיוק בה: <strong>ודגים לא במקום שהן מצויין?!</strong> (בתמיהה) – הרי ודאי שמדובר במקרה שאדם פורש מצודות לדגים במקום שדגים מצויים, <strong>והכא</strong> – וכאן (גם במצודות חיה ועופות ששנינו במשנה כאן), <strong>במקום שחיה ועוף מצויין</strong> – מדובר במקרה שאדם פורש מצודות לחיה ולעופות במקום שחיה ועופות מצויים<strong>.</strong><br><br><small><strong>תוספתא ביצה</strong> ג,א: רבי שמעון בן לעזר אומר: כל שפרסוהו מערב יום טוב ובא ביום טוב ומצאו מקולקל - מותר, הדבר ידוע שניצודו מערב יום טוב. מצאו כמות שהוא - אסור, הדבר ידוע שניצודו ביום טוב.</small><br>• • •
(ג)  <strong>ספק הכן, הגוי צריך הכן</strong>
<br>במשנה שנינו: "מעשה בגוי אחד שהביא דגים לרבן גמליאל, ואמר: מותרין הן, אלא שאין רצוני לקבל הימנו".
<br>כאן המשך המקבילה בירושלמי שבת א,ו.
<br><strong>רבי זעורה</strong> (רבי זירא, מגדולי אמוראי ארץ ישראל בדור השלישי) אמר <strong>בשם רב</strong> (אמורא בבלי בדור הראשון, מגדולי האמוראים)<strong>:</strong> (במקבילה במסירה שלפנינו וגם בקטע גניזה נוסף כאן '<strong>אתקין לְהָל</strong>'. - מילים אלו אינן שייכות לנוסח הירושלמי. לשון זה מופיע בירושלמי רק במקום זה. - המילה 'להל' מובנה בארמית 'להלן', והוא מלשונות סופרים הרומזת לירושלמי ביצה ("ערכם של קטעי הגניזה לחקר התלמוד והמדרש", "תעודה" א, עמודים 36-37). - דברי סופר ראשון הם: אסדר הדברים להלן - בביצה ("מבואות לספרות האמוראים", עמוד 502, הערה 36))<strong>. סברין מימר: מותרין למחר</strong> (נראה שצריך לומר בדומה לדעה החולקת שבסמוך: <strong>רבי זעורה בשם רב: מותרין למחר</strong> – רבן גמליאל התכוון לומר שהדגים שהביא הגוי, שלא ידעו האם ניצודו מאתמול או היום, אינם מותרים באכילה אלא למחר, אבל אינם מותרים באכילה ביום טוב<strong>. סבר מימר:</strong> – סובר לומר: <strong>ספיקו אסרו</strong> – רבן גמליאל סובר, שדבר שהוא ספק מוכן לאכילה מבעוד יום - אסרו החכמים באכילה ביום טוב. - אפשר שהסופר הראשון שכתב במקבילה 'אתקין להל' התכוון שיתקן את הקטע המשובש הזה בביצה, אך עינינו רואות שהוא לא עשה כך)<strong>.</strong><br>
<br>ומביאים דעה חולקת: <strong>רבי חזקיה</strong> (אמורא ארץ ישראלי בדור הרביעי) אמר בשם <strong>רבי עוזיאל</strong> (אמורא ארץ ישראלי בדור השני) <strong>בריה ד-</strong> – בנו של <strong>רבי חונייה דברת חוורן</strong> (צריך להוסיף כמו בשלשלות מסירה דומות במקומות אחרים בירושלמי: '<strong>בשם רבי חונייה דברת חוורן</strong>' - אמורא ארץ ישראלי בדור הראשון, מהיישוב ברת חוורן בהרי חוורן בעבר הירדן המזרחי)<strong>: מותרין ממש</strong> – רבן גמליאל התכוון לומר שהדגים שהביא הגוי, שלא ידעו האם ניצודו מאתמול או היום, מותרים באכילה ביום טוב<strong>. סברין מימר</strong> (נראה שצריך לומר: '<strong>סבר מימר</strong>')<strong>:</strong> – סובר לומר: <strong>ספיקן</strong> (במקבילה: 'ספיקו') <strong>התירו</strong> – רבן גמליאל סובר, שדבר שהוא ספק מוכן לאכילה מבעוד יום - התירו החכמים באכילה ביום טוב (גם לפי הדעה של רב וגם לפי הדעה החולקת, רבן גמליאל סובר שהגוי צריך הכן. לפי המסופר להלן, רב עצמו סובר שאין הגוי צריך הכן)<strong>.</strong><br><br><small><strong>בבלי ביצה</strong> כד,ב: "ואמר: מותרים הם". - מותרים למאי? - רב אמר: מותרים לקבל (ולטלטל, אבל לא באכילה). ולוי אמר: מותרים באכילה.</small><br>
<br>דעת רב שווה בשני התלמודים. ודעת רבי חונייה דברת חוורן בירושלמי כדעת לוי בבבלי.<br>
<br>ומביאים מחלוקת אמוראים בעניין ספק הכן.
<br><strong>רבי חנינה</strong> (בר חמא, אמורא ארץ ישראלי בדור הראשון) <strong>ורבי יונתן</strong> (אמורא ארץ ישראלי בדור הראשון) <strong>תריהון אמרין</strong> – שניהם אומרים<strong>: ספק הָכֵן</strong> – ספק אם היה מוכן לאכילה מבעוד יום או לא היה מוכן, <strong>- אסור</strong> – באכילה בשבת וביום טוב<strong>.</strong>
<br><strong>רבי יוחנן</strong> (גדול אמוראי ארץ ישראל בדור השני) <strong>אמר: ספק הכן - מותר.</strong>
(ד)  ומביאים מחלוקת בעניין צורך בהכן בגוי.
<br><strong>רבי חייה ר</strong>ו<strong>בה</strong> – הגדול (בדור המעבר שבין התנאים לאמוראים) <strong>ורבי שמעון ברבי</strong> (בנו של רבי יהודה הנשיא, בדור המעבר שבין התנאים לאמוראים) – נחלקו שני החכמים<strong>. חד אמר:</strong> – [חכם] אחד אומר: <strong>הגוי צריך הכן</strong> – דבר שביד גוי צריך הכנה מערב יום טוב, וכשבא ליד יהודי ביום טוב - אסור באכילה, ולכן דגים ופירות של גוי שניצודו ונתלשו ביום טוב - אסורים<strong>, וחורנה אמר:</strong> – ו[החכם] האחר אומר: <strong>אין הגוי צריך הכן</strong> – דבר שביד גוי אינו צריך הכנה מערב יום טוב, וכשבא ליד יהודי ביום טוב - מותר באכילה, ולכן דגים ופירות של גוי, אף על פי שניצודו ונתלשו ביום טוב, אם לא ניצודו ונתלשו בשביל יהודי - מותרים<strong>.</strong>
<br><strong>ולא ידעין מאן אמר דא ומאן אמר דא</strong> – ולא יודעים מי אומר זאת (הגוי צריך הכן) ומי אומר זאת (אין הגוי צריך הכן)<strong>.</strong> - ומציעים הכרעה בנוגע לעניין המסופק: <strong>מן מה דרב</strong> (אמורא בבלי בדור הראשון, מגדולי האמוראים) <strong>מעני מיתי קומיה</strong> (צריך לומר כמו בקטע גניזה ובמקבילה: 'קומי') <strong>רבי חייה ר</strong>ו<strong>בה</strong> – ממה שרב התאחר לבוא לפני רבי חייא הגדול<strong>, והוא אמר ליה:</strong> – והוא (רבי חייא) אמר לו (לרב): <strong>הָן הויתה?</strong> – היכן היית? <strong>והוא אמר ליה:</strong> – והוא (רב) אמר לו (לרבי חייא): <strong>שיירתה הוות עברה והוינא אכ</strong>י<strong>ל מינה תאינים</strong> – השיירה (של גויים) היתה עוברת (ביום טוב) והייתי אוכל ממנה תאינים (שקיבל מאנשי השיירה ולא הוכנו מערב יום טוב, ולכן התאחרתי לבוא)<strong>, הוי</strong> – הוֹוֶה (נמצא), <strong>דו</strong> (=דהוא) <strong>אמר:</strong> – שהוא (רבי חייא) אומר: <strong>אין הגוי צריך הכן</strong> – יש להסיק מדברי רב, שנהג בשיטת רבי חייא רבו ודודו, שרבי חייא סובר שאין הגוי צריך הכן, וממילא רבי שמעון ברבי הוא שסובר שהגוי צריך הכן<strong>.</strong>
(ה)  ומספרים: <strong>חד תלמיד מן דרבי סימיי</strong> (בדור המעבר שבין התנאים לאמוראים) <strong>אזל לאנטרדס</strong> (במקבילה: 'לאנטויריס'. וצריך לומר: '<strong>לאנטיפטריס</strong>' - יישוב ליד מעיינות הירקון) – תלמיד אחד מ[תלמידיו] של רבי סימיי הלך לאנטיפטריס<strong>. אייתון ליה דורמסקנה</strong> (שזיף אירופי. משמעות השם 'דורמסקנה' היא פרי שבא מהעיר דמשק) <strong>ואכל</strong> – הביאו (גויים ביום טוב) לו (לתלמיד) דורמסקנה ואכל<strong>.</strong>
<br><strong>חד תלמיד מן דרבי יהושע בן לוי</strong> (אמורא ארץ ישראלי בדור הראשון) <strong>אזל לתמן</strong> – תלמיד אחד מ[תלמידיו] של רבי יהושע בן לוי הלך לשם (לאנטיפטריס)<strong>. אייתו</strong>ן <strong>ליה דורמסקנה ולא אכל</strong> – הביאו (גויים ביום טוב) לו (לתלמיד) דורמסקנה ולא אכל<strong>. אתא ואמר קומי רביה</strong> – בא (התלמיד) ואמר לפני רבו (סיפר לרבי יהושע בן לוי שתלמידו של רבי סימיי אכל)<strong>. אמר</strong> – רבי יהושע בן לוי<strong>: דו נהג כשיטת רביה</strong> – שהוא (תלמידו של רבי סימיי) נוהג כשיטתו של רבו (רבי סימיי)<strong>, דרבי סימיי אמר: אין הגוי צריך הכן</strong> – ולכן תלמידו אכל<strong>.</strong><br>
<br><strong>רבי אבהו</strong> (אמורא ארץ ישראלי בדור השלישי) אמר <strong>בשם רבי יהושע בן לוי: דמדמניות שבכרם</strong> – ענבים שהבשילו יתר על המידה, ובעונת הבציר הם כבר צמוקים ויבשים. פירות אלו לעיתים נותרים על האשכול ולעיתים נושרים על הקרקע ("'דמדמון' ו'קיטנים'", "לשוננו" פב, עמודים 374-381), <strong>- הרי אֵילּוּ אסורות</strong> – באכילה ביום טוב, אם ליקטו אותן מהקרקע ביום טוב, שיש לחשוש שנשרו ביום טוב, ולדעת רבי יהושע בן לוי ספק הכן - אסור<strong>.</strong>
<br><strong>רב חונה</strong> (רב הונא, גדול אמוראי בבל בדור השני) אמר <strong>בשם רב: השיצים שבכפיס</strong> (בקטע גניזה ובמקבילה: 'שבכפי<strong>ם</strong>'. ונראה על פי תוספתא שביעית ז,טז שצריך לומר: '<strong>שבשיצים ושבכיפים</strong>', וכן הגיה הגר"א) – תמרים שנשרו ונשארו על השיצים (שרידי החריות הבולטים על הגזע ("עולם הצומח המקראי", עמוד 41)) או שנשרו ונשארו על הכיפים (כפות התמרים), <strong>- הרי אֵילּוּ מותרין</strong> – באכילה ביום טוב, אם ליקטו אותם ביום טוב, ואף שיש לחשוש שנשרו ביום טוב, לדעת רב ספק הכן - מותר<strong>.</strong><br><br><small><strong>תוספתא שביעית</strong> ז,טז: רבן שמעון בן גמליאל אומר: אוכלים (תמרים בשביעית) על מה שבכיפים ואין אוכלים על מה שבשיצים (מפני שאין החיה מחפשת שם).</small><br>
<br>עד כאן המקבילה בירושלמי שבת.<br><br><small>מקורה של סוגיה זו בביצה. הלשון 'מי מודיע?' נופל על לשון המשנה כאן: 'אלא אם כן ידוע שניצודו מבעוד יום'. הסוגיה הועתקה לשבת, מכיוון שגם במשנה בשבת שנינו: 'כדי שייצודו מבעוד יום', כלשון המשנה כאן ("סוגיות מקבילות בירושלמי" (עבודה), עמוד 37).</small><br>• • •
##### הלכה ג
(א)  <big><strong>משנה</strong></big><br><strong>בהמה מסוכנת</strong> – מי שיש לו בהמה שהיא חולה מסוכנת, והוא רוצה לשחוט אותה ביום טוב לפני שתמות ותיעשה נבילה ותיאסר באכילה, אלא שמותר לשחוט בהמה ביום טוב אם צריך לאכול ממנה ביום טוב, וכאן מדובר שאינו צריך לאכול ממנה, <strong>לא ישחוט</strong> – אותה ביום טוב<strong>, אלא אם כן ידוע שהוא יכול לוכל ממנה כזית צלי מבעוד יום</strong> – שיש לו זמן מספיק ביום טוב לאכול ממנה כזית בשר צלוי, אף על פי שאין לו זמן מספיק לאכול ממנה כזית בשר מבושל, שהרי זמן הצלייה פחות מזמן הבישול, מכל מקום במקרה זה התירו לשחוט אותה ביום טוב, כדי למנוע הפסד מרובה<strong>. רבי עקיבה</strong> (תנא בדור השלישי, מגדולי התנאים) <strong>אומר: אפילו כזית חי</strong> (לא מבושל ולא צלוי) <strong>מבית טביחתה</strong> – התירו לשחוט ביום טוב בהמה מסוכנת אף אם יש לו זמן מספיק ביום טוב רק לאכול כזית בשר חי ממקום שחיטתה, מצווארה, שאינו צריך הפשטת העור<strong>.</strong>
<br><strong>שחטה</strong> – שחט בהמה מסוכנת ביום טוב, <strong>בשדה - לא יביאנה</strong> – את כל הבהמה לביתו, <strong>במוט</strong> – שהבהמה כולה נקשרה למוט, ואחד או שניים נשאו את המוט המונח על כתפיהם, <strong>ובמיטה</strong> – שהבהמה כולה הונחה על מיטה, ושני אנשים או יותר נשאו את המיטה, ואסרו לשאת בצורות נשיאה אלו משום כבוד יום טוב, שנראה כעושה מלאכתו ביום חול ומזלזל בכבוד יום טוב<strong>, אבל מביאה בידו איברים איברים</strong> – אף על פי שעל ידי כך הוא מרבה בהליכה (שחיטה בשדה אירעה כשהבהמה היתה חולה. אם היתה בריאה, העדיפו להנהיג אותה לעיר ולשחוט אותה בבית)<strong>.</strong><br>• • •
(ב)  <big><strong>תלמוד</strong></big><br><strong>בהמה שנשחטה עומדת בחזקת היתר</strong>
<br>במשנה שנינו: "רבי עקיבה אומר: אפילו כזית חי מבית טביחתה".
<br>כאן התחלת מקבילות בירושלמי ברכות ט,ג ותרומות ח,ו.
<br><strong>רבי בא</strong> (רבי אבא, אמורא בדור השלישי) אמר <strong>בשם רבנ</strong>י<strong>ן דתמן</strong> – בשם החכמים של שם (חכמי בבל)<strong>: שחטה</strong> – את הבהמה, <strong>ואכלו</strong> (במקבילה בברכות: 'ונטלו', ובמקבילה בתרומות: 'וחטפו'. - הגרסאות השונות אינן גרסאות נרדפות (שהרי אפשר ליטול בני מעיים או לחוטפם מבלי לאוכלם), אף על פי שאין הבדל ביניהן מצד העניין בהקשר הנוכחי ("סוגיות מקבילות ומסורת-נוסח הירושלמי", "תרביץ" ס, עמוד 528)) <strong>זאיבים בני מיעיה - כשירה</strong> – הבהמה לאכילה<strong>, שחזקת בני מעיים לכושר</strong> (במקבילות: 'כושר'. - המשפט 'שחזקת בני מעיים לכושר' ודאי מיותר, שהרי לפי גרסה זו, אין מקום להקשות שוב 'וחש לומר: שמא ניקבו!', אולם לא ברור האם יש לראותו כאשגרה רגילה או כ"לישנא אחרינא" של ממש ("'לישני אחריני' בירושלמי", "סידרא" ח, עמוד 64, הערה 8). - "לישני אחריני" הם שני לשונות חלופיים, הזהים או דומים מאוד בתוכנם אך שונים בניסוחם, שנשתמרו יחד באותו עד נוסח של התלמוד במרחק מה זה מזה. ככל הנראה, אחד הלשונות נכתב תחילה על הגיליון, ואחר כך חדר פנימה לתוך הטקסט שלא במקומו. בכך שונים לשונות חלופיים כאלו מאשגרות רגילות, שכן באשגרות מועתק אותו לשון ממש במקום שאינו שייך (שם, עמוד 63 והערה 3). - המשפט 'שחזקת בני מעיים לכושר' הוא אשגרה או "לישנא אחרינא" של התירוץ להלן 'חזקת בני מיעים כשירין' ואין לגרוס אותו כאן)<strong>.</strong>
<br>ומציעים קושיה: <strong>וחש לומר: שמא ניקבו</strong> (נעשה בהם חור)<strong>!</strong> – הרי יש מקום לחשוש לאפשרות שניקבו בני מעיה של הבהמה בחייה והיא טריפה, שכן אי אפשר לבדוק אותם כיוון שנאכלו על יד זאבים! ואם כן, כיצד אפשר לפסוק שהבהמה כשירה?
<br>ומתרצים את הקושיה: <strong>חזקת בני מיעים כשירין</strong> – כיוון שנאכלו בני המעיים ואי אפשר לבדוק אותם, יש לסמוך שהם במצב של כשרות, ואין חוששים שמא ניקבו<strong>.</strong><br>
<br>עד כאן המקבילות בירושלמי ברכות ותרומות.<br>
<br>נראה שמקור הסוגיה הוא בירושלמי חולין שאולי היה ואבד. הסוגיה הובאה כאן משום שדברי רבי עקיבא במשנה הם כמו ההלכה שבהמה שנשחטה עומדת בחזקת היתר ואין חוששים שמא היתה טריפה, כגון שניקבו בני המעיים, כמו שאמרו בבבלי ביצה.<br><br><small><strong>בבלי ביצה</strong> כה,א: ...דאמר רב הונא: בהמה בחייה - בחזקת איסור עומדת (שהרי אסור לאכול את בשרה בחייה, ולפיכך אם יש לך ספק האם נשחטה כראוי - הריהי אסורה, כחזקתה), עד שייוודע לך במה נשחטה (האם נשחטה כראוי); נשחטה (כראוי, ויש לך ספק האם היתה טריפה) - בחזקת היתר עומדת, עד שייוודע לך במה נטרפה (ואין צורך בבדיקה מיוחדת לדעת האם היתה טריפה).<br>והא אנן כרב הונא תנן; דתנן: רבי עקיבא אומר: אפילו כזית חי מבית טביחתה (משמע שאין צורך לבודקה אלא אוכל מיד)...<br><br><strong>בבלי חולין</strong> ט,א: אמר רב הונא: בהמה בחייה - בחזקת איסור עומדת, עד שייוודע לך במה נשחטה; נשחטה - הרי היא בחזקת היתר, עד שייוודע לך במה נטרפה.<br>...כדבעא מיניה רבי אבא מרב הונא: בא זאב ונטל בני מעיים (של בהמה שנשחטה), מהו (דינה)?...<br><br>בבבלי בא הדין של "בא זאב ונטל בני מעיים" בדרך שאלה של רבי אבא מרב הונא ותשובה, ובירושלמי בא הדין הזה בדרך מימרה של רבי אבא בשם רבנין דתמן. הרי שרבנין דתמן הוא רב הונא.</small><br>
<br><strong>שחט בהמה ביום טוב בשדה</strong>
<br>במשנה שנינו: "שחטה בשדה - מביאה בידו איברים איברים".
<br>מציעים ברייתא: <strong>תני:</strong> – שונה [התנא]: <strong>אבל מביאה הוא על גב עורה</strong> – הוא רשאי להביא לביתו גם את עור הבהמה ששחטה בשדה, אף על פי שהעור אסור בטלטול ביום טוב<strong>. כיצד הוא עושה? משייר ממנה אבר אחד ומביאו עמו</strong> – הוא משאיר אחד מאיברי הבהמה מחובר לעור, ומביא את העור לביתו על גב (על ידי, באמצעות) אבר זה, שכן האבר הוא בשר הראוי לאכילה ומותר בטלטול (הלשון 'מביאה על גב עורה' מגומגם, ונראה שצריך לומר: 'מביא על גבה [את] עורה'. וכן כתב ב"יפה עיניים" בבלי ביצה ל,א. - במשנה לעיל א,ה בית הלל מתירים לטלטל את העור אף שלא אגב הבשר, משום ששם הוא שוחט את הבהמה מדעתו לצורך סעודת יום טוב, ואם לא תתיר לו לטלטל את העור, יימנע מלשחוט משום הפסד העור, וימעט בשמחת יום טוב, אבל כאן הוא שוחט את הבהמה משום שהיא מסוכנת, ואף אם לא תתיר לו לטלטל את העור, לא יימנע מלשחוט, ולכן אסור לטלטל את העור)<strong>.</strong><br>• • •
##### הלכה ד
(א)  <big><strong>משנה</strong></big><br><strong>בכור</strong> – של בהמה טהורה, שאסור לשחוט אותו בזמן הזה אם אין בו מום קבוע, <strong>שנפל לבור</strong> – בערב יום טוב, ועל ידי הנפילה נפל בו מום, ויש חשש שמא ימות שם, <strong>-</strong>
<br><strong>רבי יהודה</strong> (בר אלעאי, מגדולי התנאים בדור הרביעי) <strong>אומר: ירד המומחה</strong> – הבקי במומים לבור ביום טוב, <strong>ויראה</strong> – את הבכור<strong>, אם יש בו מום</strong> – אם יראה המומחה שהמום שיש בבכור מערב יום טוב הוא מום קבוע, <strong>- יעלה וישחוט</strong> – מותר להעלות את הבכור ביום טוב מן הבור ולשחוט אותו כדי לאוכלו<strong>, ואם לאו</strong> – אם יראה המומחה שהמום שיש בבכור מערב יום טוב אינו מום קבוע, <strong>- לא ישחוט</strong> – אסור להעלותו ולשחוט אותו<strong>.</strong>
<br><strong>רבי שמעון</strong> (בן יוחאי, תנא בדור הרביעי) <strong>אומר: כל שאין מומו ניכר מערב יום טוב</strong> – אם לא ראה המומחה לפני יום טוב את מומו, <strong>- אין זה מן המוכן</strong> – הבכור לא מיועד לשחיטה ואינו מוכן ליום טוב, ולכן אסור להעלותו ביום טוב מן הבור ולשחוט אותו<strong>.</strong><br>
<br>דינו של הבכור שהוא ניתן לכוהן. אבל ממקורות תנאיים שלאחר ימי הבית וממקורות מאוחרים יותר עולה, שהבכור נשאר ברשות בעליו, ולאחר שנפל בו מום ונבדק נאכל לנמנים עליו בסעודת חבורה שגם כוהן השתתף בה (ראה "משנת ארץ ישראל", מסכת בכורות, מבוא, עמודים 12-17).<br>• • •
(ב)  <big><strong>תלמוד</strong></big><br><strong>בכור שראהו מומחה ביום טוב</strong>
<br>מציעים סתירה מדבריו של חכם על עצמו: <strong>מחלפה שיטתיה דרבי יודה!</strong> – מוחלפת שיטתו של רבי יהודה! <strong>דתנינן תמן:</strong> – ששנינו שם (משנה שבת כד,ד): <strong>מחתכין... את הנבלה</strong> – בהמה שמתה בשבת ונעשתה נבילה, <strong>לפני הכלבים</strong> – ואף על פי שלא היתה מוכנה מערב שבת למאכל בהמה, מותר ליתנה בשבת לאכילה לכלבים, שלדעת התנא הזה אין לאסור את הנבילה משום מוקצה<strong>. רבי יהודה אומר: אם לא היתה נבילה מערב שבת - אסורה</strong> – להינתן בשבת לאכילה לכלבים<strong>, לפי שאינה מן המוכן</strong> – שלא היתה מוכנה מערב שבת למאכל בהמה, והריהי מוקצה<strong>. והכא הוא אמר הכין?!</strong> – וכאן הוא אומר כך (במשנה כאן בעניין בכור שנפל לבור, רבי יהודה אומר שאם יראה המומחה ביום טוב שהמום שיש בבכור מערב יום טוב הוא מום קבוע - מותר להעלות את הבכור ביום טוב מן הבור ולשחוט אותו, אף על פי שלא היה מוכן מערב יום טוב, שכן לא התיר מומחה מערב יום טוב לשחוט אותו)?!
<br>ומתרצים את הסתירה בהצעת קשר בין דעתו במשנה כאן ובין דעתו בעניין ראיית בכור: <strong>רבי יודה כדעתיה</strong> – כדעתו (הוא הולך לשיטתו)<strong>, דרבי יודה אמר:</strong> – שרבי יהודה אומר: <strong>אין המומחה תורה</strong> – ששנינו במשנה בכורות ד,ג, שרבי יהודה מתיר לשחוט בכור שנפל בו מום, אף שלא ראה מומחה את מומו אלא לאחר שחיטתו, שלדעת רבי יהודה, מן התורה אין ראיית המומחה מתירה את הבכור אלא נפילת המום מתירה אותו. ולכן לפי רבי יהודה, כיוון שיש בבכור מום מערב יום טוב, הבכור מוכן מערב יום טוב, אף שלא ראה מומחה את מומו אלא ביום טוב<strong>.</strong><br>
<br>ומציינים שהמשנה מתאימה לשיטתו של תנא מסויים: <strong>רבי חונה</strong> (רבי הונא, אמורא ארץ ישראלי בדור הרביעי) אמר <strong>בשם רבי אבא</strong> (אמורא בדור השלישי)<strong>: דרבי יודה היא</strong> – של רבי יהודה היא (המשנה שאמרה שרואים את המומים ביום טוב. - נראה שאמוראים אלה שנו את המשנה כאן סתם: בכור שנפל לבור - ירד המומחה ויראה...)<strong>, דרבי יודה עבד</strong> – שרבי יהודה עושה <strong>ראיית בכור כראיית טריפה</strong> – הוא מדמה ומשווה את שני הדברים מבחינת הדין<strong>.</strong> - ומציגים את הדין המשמש כיסוד להשוואה: <strong>כמה דאת אמר תמן:</strong> – כמו שאתה אומר שם: <strong>רואין את הטרפה ביום טוב</strong> – בהמה שנשחטה בערב יום טוב מותר למומחה לטריפות לראות אותה ביום טוב האם אין בה טריפה והיא מותרת באכילה, אף שהיה אפשר לראות אותה מערב יום טוב (דין זה הוא לדעת הכול)<strong>,</strong> - ומציעים את הדין המתבקש מההשוואה: <strong>ודכוותה:</strong> – ושכמותה: <strong>רואין את הבכור ביום טוב</strong> – בכור שנפל בו מום בערב יום טוב מותר למומחה למומים לראות אותו ביום טוב האם המום קבוע והוא מותר באכילה, אף שהיה אפשר לראות אותו מערב יום טוב<strong>.</strong><br>
<br>ומציעים קושיה: <strong>רבי יודן</strong> (אמורא ארץ ישראלי בדור הרביעי) <strong>בעי</strong> – שואל (מקשה על דברי רבי הונא בשם רבי אבא)<strong>: דמאי</strong> (פירות שקיים ספק האם הם חייבים במעשרות, שנובע בדרך כלל מחוסר ידע לגבי מקור הפירות, כגון פירות עם הארץ (אדם שאינו מקפיד על הפרשת מעשרות)) <strong>מדבריהם</strong> – הפרשת מעשרות מפירות שהם דמאי אינה אלא מדברי חכמים (אבל מן התורה סומכים על רוב בני האדם שמפרישים מעשרות)<strong>, וראיית טריפה מדבריהן</strong> – בדיקת טריפות בבהמה שנשחטה אינה אלא מדברי חכמים (אבל מן התורה סומכים על רוב הבהמות שאינן טריפה). ואם כן, יש לדמות ולהשוות את שני הדברים<strong>.</strong> - ומציגים את הדין המשמש כיסוד להשוואה: <strong>כמה דאת אמר:</strong> – כמו שאתה אומר: <strong>רואין את הטרפה ביום טוב</strong> – בודקים ביום טוב בהמה שנשחטה האם אין בה טריפה<strong>,</strong> - ומציעים את הדין המתבקש מההשוואה: <strong>ודכוותה:</strong> – ושכמותה: <strong>מפרישין את הדמאי ביום טוב</strong> – מפרישים ביום טוב מעשרות מפירות שהם דמאי<strong>!</strong> – והרי הדין הוא שאין מפרישים דמאי ביום טוב! (במשנה דמאי א,ד ושבת ב,ז שנינו, שמפרישים מן הדמאי את המעשרות אף בערב שבת בין השמשות, אבל לא בשבת, והוא הדין ביום טוב) ואם כן, כשם שאין להשוות הפרשת דמאי ביום טוב לראיית טריפה ביום טוב, כך אין להשוות ראיית בכור ביום טוב לראיית טריפה ביום טוב, שלא כמו שאמרו לעיל! (אין מתרצים את הקושיה)<br>
<br>במשנה שנינו: "רבי שמעון אומר: כל שאין מומו ניכר מערב יום טוב - אין זה מן המוכן".
<br>מה פירוש דברי רבי שמעון "כל שאין מומו ניכר מערב יום טוב"? -
<br><strong>רבי אבהו</strong> (אמורא ארץ ישראלי בדור השלישי) אמר <strong>בשם רבי יוסי בן חנינה</strong> (אמורא ארץ ישראלי בדור השני)<strong>: כל שמומו ניכר מערב יום טוב</strong> – שבערב יום טוב נפל מום בבכור שנפל לבור, <strong>ולא התירו מומחה אלא ביום טוב</strong> – שבערב יום טוב לא ראה מומחה שהמום שיש בבכור הוא מום קבוע, <strong>- אין זה מן המוכן</strong> – הבכור אינו נחשב מוכן ליום טוב, ואסור להעלותו ביום טוב מן הבור ולשחוט אותו, כיוון שלא ראה מומחה את מומו בערב יום טוב, וביום טוב אין מומחה רואה את מומו, שרבי שמעון חלוק על רבי יהודה וסובר שלכתחילה אין רואים את הבכור ביום טוב. - לפי זה, פירושם של דברי רבי שמעון "כל שאין מומו ניכר מערב יום טוב" - שאין מומו ניכר למומחה מערב יום טוב, שלא ראה המומחה בערב יום טוב את מומו, ואין פירושם של דברי רבי שמעון שלא נפל בו מום מערב יום טוב (נראה שאין לגרוס את המילים 'אלא ביום טוב', ואינן בדברי סתם התוספתא ביצה ג,ג שהוא כדברי רבי שמעון. להלן אמר רב חסדא לפי רבי שמעון שאם עבר המומחה וראהו ביום טוב - מותר, ולכן אין לומר לפי רבי שמעון שאם לא התירו מומחה אלא ביום טוב - אין זה מן המוכן)<strong>.</strong>
<br>ומציעים קושיה מברייתא על האמור לפני כן: <strong>והא תני:</strong> – והרי [התנא] שונה: <strong>עגל בכור שנולד מן הטריפה ביום טוב - מותר</strong> (נראה שהמילים 'מן הטריפה' הן אשגרה בטעות מהירושלמי לעיל א,א: 'עגל שנולד מן הטרפה ביום טוב - מותר'. המילה 'בכור' נוספה כאן במסירה שלפנינו על ידי מגיה, ונראה שנשמטה בשל אותה אשגרה שבה אין 'בכור') – עגל בכור שנולד ביום טוב, ונולד בעל מום קבוע - מותר באכילה ביום טוב<strong>!</strong> – הרי שבכור שנולד ביום טוב ומומו עימו - נחשב מוכן ליום טוב, כיוון שמומחה רואה אותו ביום טוב. ואם כן, לכתחילה רואים את הבכור ביום טוב, שלא כרבי שמעון שסובר שלכתחילה אין רואים את הבכור ביום טוב!
<br>ומתרצים את הקושיה בהצעת פרשנות לברייתא המבוססת על אוקימתא: <strong>אמר רב חסדא</strong> (מגדולי אמוראי בבל בדור השני והשלישי)<strong>: תיפתר</strong> – תתפרש (הברייתא), <strong>שעבר המומחה וראהו</strong> – קרה מקרה שהמומחה עבר על האיסור שלכתחילה אין רואים את הבכור ביום טוב, וראה ביום טוב את הבכור שנולד ומצא שיש בו מום קבוע, ולכן הוא מותר באכילה ביום טוב<strong>.</strong><br>
<br><strong>אתא עובדא קומי רבי אימי</strong> (רבי אמי, אמורא ארץ ישראלי בדור השלישי) <strong>וסבר מימר:</strong> – בא המעשה לפני רבי אמי (שנפל בכור לבור בערב יום טוב, ונפל בו מום, ולא ראה המומחה את מומו מערב יום טוב), וסבר לומר: <strong>רבי יודה ורבי שמעון - הלכה כרבי יודה</strong> – שאם ראה המומחה את מומו ביום טוב - מותר להעלותו ביום טוב מן הבור ולשחוט אותו<strong>.</strong>
<br><strong>אייתי רב הושעיה</strong> (אמורא בדור השלישי) <strong>מתניתא דבר קפרה</strong> (בדור המעבר שבין התנאים לאמוראים) <strong>מדרומא ותנא:</strong> – הביא רב אושעיא משנת בר קפרא מן הדרום (מלוד או מיהודה) ושנה: <strong>וחכמים אומרים: כל שמומו ניכר מערב יום טוב ולא התירו מומחה אלא ביום טוב - אין זה מן המוכן</strong> – ולכן אסור להעלותו ביום טוב מן הבור ולשחוט אותו. - בברייתא זו מובאת דעת רבי שמעון כדעת חכמים (כדעת רבים ולא כדעת יחיד), כדי להורות שהלכה כרבי שמעון, שכן יחיד ורבים - הלכה כרבים (נראה שאין לגרוס את המילים 'אלא ביום טוב', כמו שכתבנו לעיל)<strong>. וקיבלה וחזר ביה</strong> – וקיבל (רבי אמי) אותה וחזר בו (ממה שסבר לומר, ואמר שהלכה כרבי שמעון)<strong>.</strong><br><br><small><strong>תוספתא ביצה</strong> ג,ג: בכור שנפל לבור, אף על פי שמומו ניכר מערב יום טוב, ולא התירו מומחה - אין שוחטים אותו ביום טוב, לפי שאינו מן המוכן.</small><br>
<br>הברייתא שבתוספתא היא הברייתא שהביא רב אושעיא מן הדרום.<br><br><small><strong>בבלי ביצה</strong> כו,ב: תנו רבנן: ...ושווים (רבי יהודה ורבי שמעון), שאם נולד הוא ומומו עימו, שזה מן המוכן.<br>דרש רבה בר רב הונא: נולד הוא ומומו עימו - מבקרים אותו (מומחים) ביום טוב (ואם נמצא שהוא מום שראוי לשחוט עליו - שוחטים ואוכלים אותו). - אמר ליה רב נחמן: אבא תני: אם עבר וביקרו - מבוקר, ואת אמרת: מבקרים אותו ביום טוב לכתחילה?</small><br>
<br>בשני התלמודים אמרו שבכור שנולד ביום טוב ומומו עימו מותר בדיעבד אם עבר המומחה וראהו.<br><br><small><strong>בבלי ביצה</strong> כו,ב: ..."רבי שמעון אומר: כל שאין מומו ניכר מערב יום טוב - אין זה מן המוכן". - מאי "כל שאין מומו ניכר"? אילימא כל שאין מומו ניכר כלל (שלא היה בו שום מום) - פשיטא, צריכא למימר? (וכי צריך לומר, שאם לא היה בו שום מום - אינו מן המוכן?) אלא "כל שאין מומו ניכר" - אין מומו ניכר לחכם (שלא נראה מומו לחכם מערב יום טוב) אם מום עובר הוא אם מום קבוע הוא.</small><br>
<br>בשני התלמודים פירשו את דברי רבי שמעון באותו אופן.<br><br><small><strong>בבלי ביצה</strong> כז,א: רבי יהודה נשיאה הווה ליה ההוא בוכרא (שנפל בו מום). שדריה לקמיה דרבי אמי ביום טוב (לבודקו), סבר דלא למיחזייה (כדעת רבי שמעון). אמר ליה רבי ירמיה, ואיתימא רבי זריקא: רבי יהודה ורבי שמעון - הלכה כרבי יהודה. הדר שדריה לקמיה דרבי יצחק נפחא, סבר דלא למיחזייה. אמר ליה רבי ירמיה, ואיתימא רבי זריקא: רבי יהודה ורבי שמעון - הלכה כרבי יהודה. אמר ליה רבי אבא (לרבי ירמיה): אמאי לא שבקתינהו לרבנן למעבד עובדא כרבי שמעון? - אמר ליה: ואת מה בידך? (האם יש בידך מסורת שהלכה כרבי שמעון?) - אמר ליה: הכי אמר רבי זירא: הלכה כרבי שמעון.<br>אמר מאן דהוא (שהיה בבבל): אזכי ואיסק להתם (לארץ ישראל), ואגמרה לשמעתא מפומיה דמרה (רבי זירא). כי סליק להתם אשכחיה לרבי זירא, אמר ליה: מי אמר מר הלכה כרבי שמעון? - אמר ליה: לא, אנא מסתברא (מסתבר לפסוק כרבי שמעון) אמרי (אבל לא פסקתי הלכה גמורה). מדקתני במתניתין: רבי שמעון אומר: כל שאין מומו ניכר מערב יום טוב - אין זה מן המוכן, וקתני לה בברייתא בלשון חכמים - שמע מינה: מסתברא כוותיה.</small><br>
<br>יש הבדלים בין התלמודים במעשה שבא לפני רבי אמי.<br><br><small>מסתימת לשון הירושלמי משמע שהמעשה לפני רבי אמי היה מעין הדין שבמשנה, היינו בכור שנפל לבור. ושמא זה עיקר, אלא שבבבלי, אחרי שהעמידו את המחלוקת שבין רבי יהודה ורבי שמעון ברואים מומים ביום טוב, העבירו את המעשה מבכור שנפל לבור לראיית מום בבכור ("מקורות ומסורות", מועד ג, עמוד שכה).</small><br>• • •
(ג)  <strong>אותו ואת בנו שנפלו לבור ביום טוב</strong>
<br>כאן התחלת מקבילה בירושלמי פסחים ג,ג.
<br>מביאים ברייתא: "<strong>אותו ואת בנו</strong>" – בהמה עם וולדה, שאסור לשחוט אותם ביום אחד, <strong>שנפלו לבור</strong> – ביום טוב, <strong>-</strong>
<br><strong>רבי ליעזר</strong> (בן הורקנוס, תנא בדור השני) <strong>אומר: יעלה</strong> – ביום טוב, <strong>את הראשון על מנת לשחוט וישחוט</strong> – ביום טוב<strong>, והשיני</strong> – שאינו ראוי לשוחטו ביום טוב משום איסור שחיטת "אותו ואת בנו" ביום אחד, <strong>עושין לו פרנסה</strong> (צורכי מחיה) <strong>במקומו</strong> (בקטע גניזה ובמקבילה אין מילה זו) <strong>שלא ימות</strong> – כיוון שבהמה שנפלה לבור אסור להעלותה ביום טוב שלא על מנת לשוחטה<strong>.</strong>
<br><strong>רבי יהושע</strong> (בן חנניה, מגדולי התנאים בדור השני) <strong>אומר: יעלה את הראשון על מנת לשחוט ולא ישחוט, ויערים</strong> (ינהג בפקחות) – שיאמר שהראשון שהעלה כחוש והשני יפה ממנו, ורוצה לשחוט את השני במקום הראשון, <strong>ויעלה את השיני</strong> – על מנת לשחוט אותו, שאף רבי יהושע אינו מתיר אלא במעלה על מנת לשחוט, אלא שיכול אחר כך לשחוט את מי שירצה<strong>. אף על פי שלא חישב לשחוט</strong> (צריך לומר כמו במקבילה: 'אף על פי <strong>שחישב שלא לשחוט</strong>') <strong>אחד מהן</strong> – שאחרי שהעלה את השני, רצה להימנע ולא לשחוט לא את זה ולא את זה, <strong>- מותר</strong> – ואינו חייב לשחוט אחד מהם<strong>.</strong><br><br><small><strong>תוספתא ביצה</strong> ג,ב: אותו ואת בנו שנפלו לבור - רבי ליעזר אומר: מעלה את הראשון על מנת לשוחטו ושוחטו, והשיני עושה לו פרנסה במקומו בשביל / כדי שלא ימות. רבי יהושע אומר: מעלה את הראשון על מנת לשוחטו ואינו שוחטו, וחוזר ומערים ומעלה את השני. רצה שלא לשחוט אחד מהם - הרשות בידו.<br><br><strong>בבלי ביצה</strong> לז,א: תניא: אותו ואת בנו שנפלו לבור - רבי אליעזר אומר: מעלה את הראשון על מנת לשוחטו ושוחטו, והשני עושה לו פרנסה במקומו בשביל שלא ימות. רבי יהושע אומר: מעלה את הראשון על מנת לשוחטו ואינו שוחטו, וחוזר ומערים ומעלה את השני. רצה - זה שוחט, רצה - זה שוחט.</small><br>
<br>לדעת רבי יהושע, לפי הבבלי הוא מוכרח לשחוט אחד מהם, מה שאין כן לפי התוספתא והירושלמי.<br>
<br>המשנה פסחים ג,ג דנה בהפרשת חלה ביום טוב מעיסה שנטמאה. עיסה שנטמאה אי אפשר להפריש ממנה חלה ולאפותה, לפי שחלה טמאה אסורה לכוהן באכילה, וכל שאסור באכילה אסור לאפותו ביום טוב, וגם אי אפשר לשורפה, לפי שאין שורפים קודשים ביום טוב. תנאים נחלקו במשנה כיצד נוהגים ביום טוב בעיסה שנטמאה.
<br><small><strong>משנה פסחים</strong> ג,ג: כיצד מפרישים חלה בטומאה ביום טוב?<br>רבי אליעזר אומר: לא תקרא לה שם עד שתיאפה (לא תפריש את החלה עד לאחר האפייה, ומותר לאפות את העיסה כולה כדי לאוכלה ביום טוב, לפי שעדיין אין יודעים מהו החלק ממנה שיופרש לחלה שלא יהיה ראוי לאכילה, ואחר האפייה מפרישה את החלה ולערב שורפתה).<br>רבי יהודה בן בתירא אומר: תטיל בצונן (תפריש חלה מן העיסה, ותטיל אותה במים קרים כדי שלא תחמיץ).<br>אמר רבי יהושע: לא זה (חלה שהופרשה ביום טוב מעיסה טמאה והחמיצה) הוא חמץ שמוזהרים עליו בבל ייראה ובבל יימצא (כי מוטב לעבור על בל ייראה ובל יימצא ב'שב ואל תעשה' מאשר על איסור מלאכה ביום טוב ב'קום ועשה' (תוספתא וירושלמי)), אלא מפרשתה (את החלה ביום טוב) ומנחתה עד הערב (עד למוצאי יום טוב), ואם החמיצה - החמיצה.</small>
<br>ומציעים סתירה מדבריו של חכם על עצמו: <strong>רבי בון בר חייה</strong> (אמורא ארץ ישראלי בדור השלישי) <strong>בעי</strong> – שואל (מקשה)<strong>: מחלפה שיטתיה דרבי ליעזר!</strong> – מוחלפת שיטתו של רבי אליעזר! (דבריו במקום אחד סותרים את דבריו במקום אחר!) <strong>תמן הוא אמר:</strong> – שם (בפסחים) הוא אומר: <strong>מותר להערים</strong> – בעניין הפרשת חלה ביום טוב מעיסה שנטמאה, רבי אליעזר מתיר להערים ולאפות את העיסה כולה, אף על פי שלבסוף יפריש חלק ממנה לחלה שלא יהיה ראוי לאכילה<strong>, והכא הוא אמר:</strong> – וכאן (בביצה) הוא אומר: <strong>אסור להערים</strong> – בעניין "אותו ואת בנו" שנפלו לבור, רבי אליעזר אינו מתיר להערים ולא לשחוט את הראשון לאחר שהעלהו ולהעלות את השני<strong>?!</strong>
<br>ומתרצים את הסתירה בהצעת הבחנה בין שני העניינים: <strong>תמן</strong> – שם (בפסחים), <strong>- משום בל יראה ובל ימצא</strong> – אם לא יאפה את העיסה כולה, אלא יפריש ביום טוב חלה מעיסה שנטמאה ויהיה אסור לאפות אותה וגם לשרוף אותה, יעבור על האיסורים "לֹא יֵרָאֶה לְךָ חָמֵץ" (שמות יג,ז) ו"שְׂאֹר לֹא יִמָּצֵא בְּבָתֵּיכֶם" (שמות יב,יט), ולכן רבי אליעזר מתיר להערים ולאפות את העיסה כולה כדי שלא יעבור על האיסורים האלה<strong>, והכא</strong> – וכאן (בביצה), <strong>- מה אית לך?</strong> – מה יש לך? (אין מתקבל על הדעת שיערים, כי אם לא יעלה ביום טוב את השני, לא יעבור על איסור, ויכול לעשות לו פרנסה שלא ימות, ולכן רבי אליעזר אינו מתיר להערים ולהעלות את השני)<br>
<br>ומציעים סתירה מדבריו של חכם על עצמו: <strong>מחלפה שיטתיה דרבי יושוע!</strong> – מוחלפת שיטתו של רבי יהושע! (דבריו במקום אחד סותרים את דבריו במקום אחר!) <strong>תמן הוא אמר:</strong> – שם (בפסחים) הוא אומר: <strong>אסור להערים</strong> – בעניין הפרשת חלה ביום טוב מעיסה שנטמאה, רבי יהושע אוסר להערים ולאפות את העיסה כולה<strong>, והכא הוא אמר:</strong> – וכאן (בביצה) הוא אומר: <strong>מותר להערים</strong> – בעניין "אותו ואת בנו" שנפלו לבור, רבי יהושע מתיר להערים ולא לשחוט את הראשון לאחר שהעלהו ולהעלות את השני<strong>?!</strong>
<br>ומתרצים את הסתירה בהצעת הבחנה בין שני העניינים: <strong>אמר רבי אידי</strong> (אמורא ארץ ישראלי בדור השלישי והרביעי)<strong>: כאן</strong> – בביצה, בעניין "אותו ואת בנו" שנפלו לבור, <strong>- שבות</strong> – העלאת בהמה מבור בשבת היא דבר שאסרוהו החכמים משום שבות (משום "וביום השביעי תשבות" (שמות כג,יב), ואף ביום טוב אסרוהו החכמים, וכיוון שאין הדבר אסור אלא מדברי החכמים, רבי יהושע מתיר להערים ולא לשחוט את הראשון לאחר שהעלהו ולהעלות את השני<strong>, וכאן</strong> – בפסחים, בעניין הפרשת חלה ביום טוב מעיסה שנטמאה, <strong>- חייב</strong> (במקבילה: 'חיוב') <strong>חטאת</strong> – אפיית העיסה כולה ביום טוב אסורה מן התורה, כי החלק ממנה שיופרש לחלה לא יהיה ראוי לאכילה, ובשבת חייבים עליה בשוגג חטאת, וכיוון שהדבר אסור מן התורה, רבי יהושע אוסר להערים ולאפות את העיסה כולה<strong>.</strong>
<br>ומתרצים עוד את הסתירה בהצעת הבחנה אחרת בין שני העניינים: <strong>אמר רבי יוסה בירבי בון</strong> (מגדולי אמוראי ארץ ישראל בדור החמישי)<strong>: הכא</strong> – כאן (בביצה, בעניין "אותו ואת בנו" שנפלו לבור), <strong>- כדי לחוס על ניכסיהן של ישראל</strong> – רבי יהושע מתיר להערים ולא לשחוט את הראשון לאחר שהעלהו ולהעלות את השני, כדי לחוס על ממונו, שלא ימות השני בבור, ומצאנו בכמה מקומות שהתורה חסה על ממונם של ישראל<strong>, תמן</strong> – שם (בפסחים, בעניין הפרשת חלה ביום טוב מעיסה שנטמאה), <strong>- מה אית לך?</strong> – מה יש לך? (אין מתקבל על הדעת שיערים, כי אם לא יאפה את העיסה כולה, לא יעבור על בל ייראה ובל יימצא ב'קום ועשה', ולכן רבי יהושע אינו מתיר להערים ולאפות את העיסה כולה) (בירושלמי קודם 'תמן' ל'הכא' הן בקושיה הן בתירוץ. נראה ששינוי הסדר במאמר הזה נובע מהביטוי 'מה אית לך?', שהדרך לסיים בו את המאמר ("אוצר לשונות ירושלמיים", עמודים ז-ח))<br>
<br><strong>רבי יצחק ורבי יאשיה</strong> (תנאים בדור הרביעי) – נחלקו שני החכמים (בפסיקת ההלכה בפסחים, בעניין הפרשת חלה ביום טוב מעיסה שנטמאה)<strong>, חד כהדין וחד כהדין</strong> – [חכם] אחד כ[חכם] זה, ו[חכם] אחד כ[חכם] זה (אחד אמר שהלכה כרבי אליעזר, והאחר אמר שהלכה כרבי יהודה בן בתירא או כרבי יהושע. ואין יודעים מי אמר כך ומי אמר כך. - רבי יצחק ורבי יאשיה הם תנאים, ולכן אין לומר שהם מוסבים על דברי האמוראים בתירוץ הסתירה בשיטתו של רבי יהושע, אלא הם מוסבים על דברי התנאים הקודמים להם. ועיין ב"הירושלמי כפשוטו" עמוד 422)<strong>.</strong><br>
<br>עד כאן המקבילה בירושלמי פסחים.<br><br><small>מקורה של הסוגיה בפסחים, לפי שלא הביאו בביצה לפני הצעת הסתירה את המשנה בפסחים ג,ג בהצעת 'תמן תנינן' אחר הבאת הברייתא של 'אותו ואת בנו'. אלא שאין נימוק זה מכריע, שכן יכול היה התלמוד לוותר על המשנה, שהמשניות היו ידועות להם בעל פה ("אוצר לשונות ירושלמיים", מבוא, עמוד ח, הערה 18).</small><br>
<br>הברייתות שבתוספתא בעניין "אותו ואת בנו" שנפלו לבור ובעניין בכור שנפל לבור סמוכות זו לזו. משום כך, הירושלמי, לאחר שהוא דן בעניין בכור שנפל לבור שנשנה במשנה, הוא דן בעניין "אותו ואת בנו" שנפלו לבור שנשנה בתוספתא. לכן נראה שהסוגיה בעניין "אותו ואת בנו" שנפלו לבור מקורה הוא בביצה, ומכאן הועתקה לפסחים. אלא שהמשפט האחרון 'רבי יצחק ורבי יאשיה...' המוסב על המשנה בפסחים הועתק בטעות מפסחים לכאן, כנראה משום שהיה מי שסבר שהוא מוסב על האמור לפניו בסוגיה.<br>• • •
##### הלכה ה
(א)  <big><strong>משנה</strong></big><br><strong>בהמה שמתה</strong> – ביום טוב, <strong>לא יזיזנה ממקומה</strong> – מפני שאינה ראויה אף להאכילה לכלבים והיא מוקצה<strong>.</strong>
<br><strong>מעשה ששאלו את רבי טרפון עליה</strong> – על בהמה שמתה ביום טוב, <strong>ועל החלה</strong> – שהופרשה מהעיסה, <strong>שניטמאת</strong> – ביום טוב, שאינה ראויה לכוהן, שהרי אסורה באכילה, ואף אסור לכוהן להסיקה תחת תבשילו או לתיתה לכלבו, שאין מבערים קודשים טמאים ביום טוב<strong>, ונכנס לבית המדרש ושאל</strong> – מה דינן<strong>, אמרו לו</strong> – החכמים<strong>: לא יזיזם ממקומן</strong> (מן התשובה לרבי טרפון במעשה המסופר במשנה למדו את ההלכה שסודרה לפני המעשה (ראה "ששה סדרי משנה", מועד, עמודים 424-425))<strong>.</strong><br>• • •
(ב)  <big><strong>תלמוד</strong></big><br><strong>בהמה שמתה ביום טוב</strong>
<br><strong>שמואל</strong> (מגדולי אמוראי בבל בדור הראשון) <strong>אמר: טעו חמשה זקינים שהורו לרבי טרפון בלוד</strong> – חמישה החכמים בבית המדרש בלוד, שהורו לרבי טרפון שאסור להזיז ממקומן את הבהמה שמתה ואת החלה שנטמאה, טעו בהוראתם. - שמואל חולק על המשנה, מפני שהוא מורה הלכה כרבי שמעון ("מבוא לנוסח המשנה", עמוד 216), שלדעת רבי שמעון בהמה שמתה בשבת ראויה להאכילה לכלבים ואינה מוקצה, והוא הדין בהמה שמתה ביום טוב (בתוספתא מקוואות ז,י וטהרות ט,יד נזכרו מעשים בעניין טומאה וטהרה שנמנו עליהם חמישה זקנים בלוד)<strong>.</strong>
<br><strong>אמר רב מתנה</strong> (הראשון, אמורא בבלי בדור השני)<strong>: בבכור הוה עובדא</strong> – היה מעשה (לא טעו החכמים, אלא שבבכור של בהמה טהורה היה המעשה המסופר במשנה, ובכור שמת אסור בהנאה בשל קדושתו וטעון קבורה ואינו ראוי להאכילו לכלבים, ולכן אסור להזיזו ממקומו, אבל בהמת חולין שמתה ביום טוב שראויה להאכילה לכלבים - מותר להזיזה ממקומה)<strong>.</strong>
<br>ומציעים סיוע לקביעה ממשנה המבוסס על דיוק: <strong>אמר רבי אבין</strong> (מגדולי אמוראי ארץ ישראל בדור החמישי)<strong>: מתניתא אמרה כן:</strong> – המשנה אומרת כך: <strong>עליה ועל החלה שניטמאת</strong> – רבי טרפון נשאל על שניהם יחד<strong>.</strong> ויש לדייק במשנה: <strong>מה זו</strong> – כמו שחלה שנטמאה, <strong>קודש</strong> – ואינה ראויה לכל צורך של חולין<strong>, אף זו</strong> – גם בהמה שמתה, <strong>קודש</strong> – הרי שיש ללמוד מהקשרם של שני הדברים שמדובר בבכור ולא בבהמת חולין, כדברי רב מתנה<strong>.</strong><br>
<br><strong>בעון קומי</strong> – שאלו לפני <strong>לוי</strong> (לוי בן סיסי, בדור המעבר שבין התנאים לאמוראים)<strong>: מהו לראות את הטרפה בבית אפל?</strong> – האם מותר לבדוק בבית שאין בו די אור בהמה האם יש בה טריפה והיא אסורה באכילה? (רוב הבתים בימי קדם היו אפלים, שכן החלונות היו קטנים) <strong>אמר לאפק לבר</strong> (צריך לומר: 'אמר <strong>לון: אפיק</strong> / <strong>אפקו</strong> לבר', וכן הוא בהבאת הירושלמי ברשב"א וב"אור זרוע", וכן הגיה ר"א אזכרי. - האות 'ל' שהיא קיצור של 'לון' נתחברה בטעות למילה 'אפק') – אמר להם (לוי לשואלים): הוצא / הוציאו (את הבהמה מהבית האפל) לחוץ (שאין רואים את הטריפה בבית אפל)<strong>.</strong>
<br><strong>רבי אימי</strong> (רבי אמי, אמורא ארץ ישראלי בדור השלישי) <strong>בעי</strong> – שואל (מקשה)<strong>: שמענן:</strong> – שמענו (שמיעה ממש): <strong>אין רואין את הנגעים בבית אפל</strong> – נגעי אדם ונגעי בגד אינם נבדקים בבית שאין בו די אור אלא מחוץ לבית. יש מקור בכתוב לדין הזה, שכן שנינו (משנה נגעים ב,ג): "בית האפל (שאין לו חלונות) - אין פותחים בו חלונות לראות את נגעו (של הבית)", ולמדו דין זה מן הכתוב בנגעי בית: "וּבָא אֲשֶׁר לוֹ הַבַּיִת וְהִגִּיד לַכֹּהֵן לֵאמֹר: כְּנֶגַע נִרְאָה לִי בַּבָּיִת" (ויקרא יד,לה) - נראה לי ולא לאורי (ספרא "מצורע" פרשה ה)<strong>. שמענן:</strong> – (וכי) שמענו: <strong>אין רואין את הטרפה בבית אפל?!</strong> (בתמיהה) – הרי אין מקור בכתוב לדין הזה, וכיוון שלא שמענו כך, רואים את הטריפה בבית אפל.
<br><strong>אמר רבי יוסה בירבי בון</strong> (מגדולי אמוראי ארץ ישראל בדור החמישי)<strong>: לא מטעם הזה</strong> – של רבי אמי שסבר, שלוי אמר להוציא את הטריפה מהבית האפל, משום שאין רואים טריפה בבית אפל, כמו שאין רואים נגעים בבית אפל<strong>, אלא שמא תימצא טריפה ויהא אסור לטלטלה</strong> – לוי לא אמר להוציא את הטריפה מהבית האפל, משום שאין רואים את הטריפה בבית אפל, אלא אמר כך, משום שיש לחשוש שהבהמה תימצא טריפה ויהא אסור לטלטלה ממקומה ביום טוב, מפני שלא היתה דעתו עליה מערב יום טוב בשביל כלבים והיא מוקצה, כדעת רבי יהודה, ולכן מוטב להוציאה לחוץ ולבדוק אותה שם ולא לבדוק אותה בבית, כיוון שכשהיא בחוץ אפשר להניחה במקומה ואין צורך להזיזה משם. ואין הבדל בין בית אפל ובין בית שאינו אפל, אלא שהמעשה שעליו נשאל לוי היה בבית אפל (רבי יוסה בירבי בון רגיל לומר כסגנון הזה: "לא מטעם הזה אלא...")<strong>.</strong><br>
<br>ומציעים קשר בין דברי אמוראים: <strong>אתייא דרב מתנה כשמואל, ודלוי כרב</strong> (אמורא בבלי בדור הראשון, מגדולי האמוראים) – באה (הולכת) [שיטתו] של רב מתנה כשמואל, ושל לוי כרב (רב מתנה, שאמר לעיל שבבכור היה המעשה במשנה, ולכן אסור להזיזו ממקומו, סבור כשמואל שפסק הלכה כדעת רבי שמעון, ולכן בהמת חולין שמתה ביום טוב, שראויה להאכילה לכלבים לדעת רבי שמעון - מותר להזיזה ממקומה. ולוי, שאמר שאין רואים טריפה בבית אפל, שמא תימצא טריפה ויהא אסור לטלטלה, סבור כרב שפסק הלכה כדעת רבי יהודה, ולכן בהמת חולין שמתה ביום טוב, שאינה ראויה להאכילה לכלבים לדעת רבי יהודה - אסור להזיזה ממקומה, ורק אם היתה מסוכנת מערב יום טוב, שדעתו עליה מערב יום טוב בשביל כלבים - מותר להזיזה ממקומה)<strong>.</strong>
<br>ומביאים מקור לדברי רב: <strong>אמר</strong> (צריך לומר: '<strong>ד</strong>אמר' (רד"ל)) <strong>רבי בא</strong> (רבי אבא, אמורא בדור השלישי) בשם <strong>רב יהודה</strong> (מגדולי אמוראי בבל בדור השני) שאמר <strong>בשם שמואל</strong> (צריך לומר: 'בשם <strong>רב</strong>' (רד"ל))<strong>: הלכה כרבי יודה</strong> (בר אלעאי, מגדולי התנאים בדור הרביעי) – שאסור לטלטל בהמה שמתה מפני שהיא מוקצה<strong>.</strong><br><br><small><strong>בבלי ביצה</strong> כז,ב: "בהמה שמתה לא יזיזנה ממקומה". - לימא תנן סתמא דלא כרבי שמעון, דתנן (משנה שבת כד,ד): מחתכים את הדלועים לפני הבהמה ואת הנבילה לפני הכלבים (כך דעת רבי שמעון). רבי יהודה אומר: אם לא היתה נבילה מערב שבת - אסורה, לפי שאינה מן המוכן. - ...תרגמה זעירי: בבהמת קודשים (שמתה). - דיקא נמי, דקתני: עליה ועל החלה שנטמאת. מה חלה - דקדושה, אף בהמה - דקדושה. שמע מינה. - אלא טעמא - דקודשים, הא דחולין - שריא (מותר להזיזה, לפי שאינה מוקצה)...<br><br><strong>בבלי שבת</strong> קנו,ב: "מחתכים את הדלועים לפני הבהמה, ואת הנבילה לפני הכלבים. רבי יהודה אומר: אם לא היתה נבילה מערב שבת - אסורה, לפי שאינה מן המוכן". - איתמר: אמר עולא: הלכה כרבי יהודה. ואף רב סבר הלכה כרבי יהודה... ואף לוי סבר הלכה כרבי יהודה. - כי הא דלוי, כי הוו מייתי טריפתא לקמיה ביומא טבא, לא הווה חזי לה אלא יתיב אקילקלתא (היה יושב על האשפה). אמר: דילמא לא מתכשרא, ואפילו לכלבים לא חזיא (ולכן אם יטריפנה, לא יוכלו להזיזה משם. הרי שפסק כרבי יהודה, שנבילה שלא הוכנה מבעוד יום - אסורה בטלטול).<br>ושמואל אמר: הלכה כרבי שמעון. ואף זעירי סבר הלכה כרבי שמעון, דתנן: בהמה שמתה - לא יזיזנה ממקומה, ותרגמה זעירי: בבהמת קודשים, אבל דחולין - שפיר דמי.</small><br>
<br>דברי זעירי בבבלי "בבהמת קודשים" הם דברי רב מתנה בירושלמי "בבכור הוה עובדא".
<br>הדיוק במשנה שווה בשני התלמודים.
<br>המעשה בלוי וטעמו שווים בשני התלמודים.
<br>לפי שני התלמודים, רב ולוי פסקו כרבי יהודה, ושמואל וזעירי ורב מתנה פסקו כרבי שמעון.<br>• • •
##### הלכה ו
(א)  <big><strong>משנה</strong></big><br><strong>אין נמנין על הבהמה כתחילה ביום טוב</strong> – חבורת אנשים אינה רשאית להצטרף יחד ביום טוב כדי לקנות בהמה מהשוחט שמוכר בשר ולחלק את הבשר ביניהם על פי מה שהם מסכימים<strong>, אבל נמנין עליה מערב יום טוב ושוחטין ומחלקין ביניהן</strong> – ביום טוב<strong>.</strong>
<br><strong>רבי יהודה</strong> (בר אלעאי, מגדולי התנאים בדור הרביעי) <strong>אומר: שוקל אדם</strong> – ביום טוב, <strong>בשר כנגד הכלי</strong> – שהוא נותן כלי שמשקלו ידוע על כף אחת של המאזניים, ונותן בשר על הכף השנייה, <strong>או כנגד הקופיס</strong> – סכין גדולה שקוצצים בה בשר ועצמות (מקור המילה ביוונית). אבל אסור לשקול במאזניים ביום טוב כנגד משקלות<strong>.</strong>
<br><strong>וחכמים אומרים: אין משגיחין בכף מאזנים כל עיקר</strong> – אין משתמשים ביום טוב במאזניים כלל לשקילה, אלא מודדים על פי אומד<strong>.</strong><br>• • •
(ב)  <big><strong>תלמוד</strong></big><br><strong>אין נמנים על בהמה ביום טוב</strong>
<br>במשנה שנינו: "אין נמנין על הבהמה כתחילה ביום טוב".
<br>מציעים דיוק המצמצם את תחולתה של הקביעה במשנה: <strong>הא</strong> – אבל <strong>להוסיף - מוסיפין</strong> – אין נמנים על הבהמה ביום טוב כתחילה דווקא, אבל אם כבר נמנו עליה מערב יום טוב - רשאים להוסיף ביום טוב אחרים שיימנו עימם על הבהמה<strong>. היו חמשה - נעשין עשרה</strong> – אם כבר נמנו על הבהמה חמישה מערב יום טוב - רשאים להוסיף ביום טוב חמישה אחרים שיימנו עימם על הבהמה ויהיו יחד עשרה<strong>.</strong>
(ג)  ומציעים ברייתא: <strong>תני:</strong> – שונה [התנא]: <strong>לא יאמר אדם לחבירו</strong> – ביום טוב<strong>: הרי אני עמך בסלע, הרי אני עמך בשקל</strong> – הרי אני נמנה עימך בבהמה שאתה שוחט בשווי של סלע או של שקל, שפיסוק דמים כגון זה יש בו משום מיקח וממכר שאסור ביום טוב<strong>. אבל אומר הוא לו</strong> – ביום טוב<strong>: הרי אני עומד</strong> (צריך לומר כמו בברייתא שבתוספתא: '<strong>עמך</strong>') <strong>למחצה לשליש ולרביע</strong> – הרי אני נמנה עימך בחצי או בשליש או ברבע מן הבהמה, ולאחר יום טוב הם קובעים כמה היה שווה חצי או שליש או רבע<strong>.</strong><br><br><small><strong>תוספתא ביצה</strong> ג,ה: כיצד אין נמנים על הבהמה ביום טוב? לא יאמר לו: הריני עימך בסלע, הריני עימך בשתיים, אלא אומר לו: הריני עימך למחצה ולשליש ולרביע.<br><br><strong>בבלי ביצה</strong> כז,ב: מאי "אין נמנים"? - אמר רב יהודה אמר שמואל: אין פוסקים דמים לבהמה כתחילה ביום טוב (הדרך היתה שכל אחד מהקונים המשתתפים בבהמה קוצב סכום דמים שהוא נותן לשוחט ונוטל חלק בבשר הבהמה בסכום שקצב).<br>תניא נמי הכי: לא יאמר אדם לחברו: הריני עימך בסלע, הריני עימך בשתיים, אבל אומר לו: הריני עימך למחצה לשליש ולרביע.</small><br>
<br>לפי הבבלי, אסור להימנות ביום טוב דווקא בפיסוק דמים, וכך התוספתא מפרשת את משנתנו. לפי הירושלמי, אפשר שאפילו בלא פיסוק דמים - אסור, ואפשר שאסור להימנות דווקא בפיסוק דמים (ראה "תוספתא כפשוטה", מועד ג, עמודים 968-969).<br>• • •<br><strong>שקילה ביום טוב</strong>
<br>דינו של הבכור שהוא ניתן לכוהן. אבל ממקורות תנאיים שלאחר ימי הבית וממקורות מאוחרים יותר עולה, שהבכור נשאר ברשות בעליו, ולאחר שנפל בו מום ונבדק נאכל לנמנים עליו בסעודת חבורה שגם כוהן השתתף בה (ראה "משנת ארץ ישראל", מסכת בכורות, מבוא, עמודים 12-17, שמוכיח שהבכור נאכל בסעודת חבורה מהברייתא בתוספתא בכורות ג,יד שמובאת בירושלמי להלן).
<br>מספרים: <strong>רבי חייה ר</strong>ו<strong>בה</strong> – הגדול (בדור המעבר שבין התנאים לאמוראים) <strong>ורבי שמעון ברבי</strong> (בנו של רבי יהודה הנשיא, בדור המעבר שבין התנאים לאמוראים) <strong>שקלו מָנָה כנגד מָנָה בבכור</strong> – שני החכמים נמנו על בכור בהמה טהורה שנפל בו מום ונשחט, וכשחילקו ביניהם את בשר הבכור נתנו על כף אחת של מאזניים חתיכה של בשר חולין שמשקלה ידוע ונתנו על הכף השנייה חתיכה של בשר הבכור, ששקילה כזו אינה מדויקת (במשנה בכורות ה,א שנינו: "כל פסולי המוקדשים (קודשים שנפל בהם מום ונפדו)... נשקלים בליטרא (במשקל), חוץ מן הבכור (של בהמה טהורה שנפל בו מום)... שוקלים מנה כנגד מנה בבכור". - בירושלמי מועד קטן ב,ג אמרו, שאסרו למכור בשר בכור במשקל כדי שימכרו אותו בזול, שכשמוכרים באומד אין מדקדקים במשקל ומוכרים בזול. ובבבלי ביצה כח,א אמרו, שאסרו למכור בשר בכור במשקל משום שיש בזה ביזוי קודשים)<strong>.</strong>
<br>ומצמצמים את תחולת הקביעה: <strong>במי דברים אמורים? בחול</strong> – הדברים שנאמרו לעיל, ששני החכמים שקלו מנה כנגד מנה בבכור, נכונים רק במקרה של יום חול<strong>. הא</strong> – אבל <strong>ביום טוב - אסור</strong> – לשקול מנה כנגד מנה<strong>, על שם</strong> (משום) <strong>אין משגיחין בכף מאזנים כל עיקר</strong> – כך חכמים אומרים במשנתנו, שאסור להשתמש ביום טוב במאזניים כלל לשקילה, לא מנה כנגד מנה, ולא כנגד כלי<strong>.</strong><br>
<br><strong>רב אבון</strong> (רבין, אמורא בדור השלישי והרביעי) אמר בשם <strong>רב יהודה</strong> (מגדולי אמוראי בבל בדור השני) שאמר <strong>בשם שמואל</strong> (מגדולי אמוראי בבל בדור הראשון)<strong>: אפילו לתלותו בכף מאזנים מפני העכברים</strong> – אפילו להניח ביום טוב בשר בכף המאזניים התלויה בגובה כדי לשומרו מן העכברים, <strong>- אסור</strong> – מפני שנראה כשוקל. כך יש ללמוד מהלשון "אין משגיחים בכף מאזניים כל עיקר" שנקט עורך המשנה בדברי החכמים, ולא אמר "וחכמים אוסרים"<strong>.</strong>
<br><strong>אמר רבי יוסה בירבי בון</strong> (מגדולי אמוראי ארץ ישראל בדור החמישי)<strong>: לא מטעם הזה</strong> – עורך המשנה לא נקט בדברי החכמים את הלשון "אין משגיחים בכף מאזניים כל עיקר" להשמיענו שאפילו לתת בשר במאזניים כדי לשומרו מן העכברים - אסור<strong>, אלא בגין דתנינן:</strong> – לפי ששנינו (במשנתנו): <strong>רבי יהודה אומר: שוקל אדם בשר כנגד הכלי או כנגד הקופיס. וחכמים אומרים: אין משגיחין בכף מאזנים כל עיקר. הא תנייא קדמייא סבר מימר:</strong> – אבל התנא הראשון (רבי יהודה) סובר לומר: <strong>משגיחין</strong> – בכף מאזניים ביום טוב, שמותר להשתמש ביום טוב במאזניים לשקילה שלא כדרך ששוקלים בחול. הרי שהלשון "אין משגיחים בכף מאזניים כל עיקר" שנקט עורך המשנה בדברי החכמים בא להוציא מדעתו של רבי יהודה, שלדעת החכמים אסור להשתמש ביום טוב במאזניים כלל לשקילה ואפילו כנגד כלי<strong>. הא</strong> – אבל <strong>לתלותו בכף מאזניים מפני העכברים - מותר</strong> – לדעת החכמים, שלא כמו שאמרו לעיל בשם שמואל<strong>.</strong><br><br><small><strong>בבלי ביצה</strong> כח,א: מאי "כל עיקר"? - אמר רב יהודה אמר שמואל: אפילו לשומרו מן העכברים.<br>רבי חייא ורבי שמעון ברבי היו שוקלים מנה כנגד מנה ביום טוב.<br>כמאן? לא כרבי יהודה ולא כרבנן! אי כרבי יהודה - האמר: שוקל אדם בשר כנגד הכלי או כנגד הקופיץ. כנגד הכלי - אין, כנגד מידי אחרינא - לא. אי כרבנן - הא אמרי: אין משגיחים בכף מאזניים כל עיקר! - אינהו דעבוד כרבי יהושע. דתניא: רבי יהושע אומר: שוקלים מנה כנגד מנה ביום טוב.<br>אמר רב יוסף: הלכה כרבי יהושע, הואיל ותנן בבכורות כוותיה. דתנן: ...שוקלים מנה כנגד מנה בבכור (משמע שאף במקום שאסרו לשקול כרגיל, מותר לשקול מנה כנגד מנה).<br><br><strong>ספר החילוקים</strong> בין בני מזרח ומערב סימן טז: אנשי מזרח שוקלים בשר במועד, ובני ארץ ישראל אפילו לתלותו בכף מאזניים מפני העכברים אסור, מן הדא: אין משגיחים בכף מאזניים כל עיקר.<br><br>בסוגיית הירושלמי הובאה עובדה ברבי חייה רובה ורבי שמעון ברבי שמסיקים ממנה לאסור שקילה ביום טוב. ובבבלי הובאה העובדה ברבי חייה רובה ורבי שמעון ברבי בשינוי מן הירושלמי, שיוצא ממנה להתיר לשקול ביום טוב, בשעה שהירושלמי אומר בבכור, ומדגיש שזה היה בחול, אבל ביום טוב אסור. הבבלי מסתמך על ברייתא שלא היתה ידועה בארץ ישראל, ואינה לא בתוספתא ולא בירושלמי, והיא כנראה ברייתא בבלית, המתירה לשקול מנה כנגד מנה ביום טוב. ועל פי הברייתא הזאת פוסק רב יוסף, וכנראה שכך היה המנהג הבבלי לשקול ביום טוב מנה כנגד מנה או כנגד כלי. אנו רואים, שבני ארץ ישראל פוסקים כחכמים של המשנה, ובני בבל נוטים מן המשנה, כדי לקיים את מנהגם המבוסס על ברייתא בבלית ("החילוקים שבין אנשי מזרח ובני ארץ ישראל", עמוד 124).</small>
(ד)  ומציעים ברייתא (בעניין בכור): <strong>תני:</strong> – שונה [התנא]: <strong>רבן שמעון בן גמליאל</strong> (השני, נשיא ותנא בדור הרביעי) <strong>אומר: אף מפייס הוא אדם את עצמו בליטרא, לידע מה הגיע לו</strong> – כשמחלקים בסעודה את בשר הבכור בין בני החבורה שמנויים על הבכור על ידי הטלת גורל, מותר לכל אחד לשקול במשקל את החלק שהוא מקבל, כדי לדעת כמה הגיע לו (לשון הברייתא קשה. 'מפייס' / 'מפיס' הוא מלשון 'פייס' - גורל, כמו במשנה שבת כג,ב: "מפיס עם בניו ועם בני ביתו" ובתוספתא שבת יז,ד: "מפיס אדם את אורחיו". כך פירוש העניין על פי "מבוא לנוסח המשנה", עמוד 629, ו"משנת ארץ ישראל", מסכת בכורות, מבוא, עמוד 16)<strong>.</strong>
<br>ומציעים מעשה המתקשר אל האמור לפני כן: <strong>כהדא:</strong> – כמו זאת (כמו המעשה שלהלן): <strong>רבי מנא</strong> (השני, מגדולי אמוראי ארץ ישראל בדור החמישי) <strong>זבן חרובין דשמיטה</strong> – קנה חרובים של שמיטה<strong>. אתא שאל לרבי חזקיה</strong> (אמורא ארץ ישראלי בדור הרביעי) – בא (רבי מנא) ושאל את רבי חזקיה (האם מותר לשקול במשקל את החרובים שקנה? - במשנה שביעית ח,ג שנינו: "אין מוכרים פירות שביעית לא במידה ולא במשקל ולא במניין". בירושלמי שם נימקו: 'כדי שימכרו בזול', שעל ידי שמוכרים באומדן מוסיפים בעין יפה. כך גם נימקו בירושלמי מועד קטן (ראה לעיל) את ההלכה שאין מוכרים בשר בכור במשקל)<strong>. אמר ליה:</strong> – אמר לו (רבי חזקיה לרבי מנא): <strong>נהגין רבנ</strong>י<strong>ן כהדא דרבן שמעון בן גמליאל</strong> – נוהגים החכמים כמו זאת (כמו הדעה) של רבן שמעון בן גמליאל (בברייתא בעניין בכור. וכמו שמותר לאדם לשקול לעצמו בשר בכור שקיבל, כך מותר לשקול לעצמו פירות שביעית שקנה)<strong>.</strong><br><br><small><strong>תוספתא בכורות</strong> ג,יד: רבן שמעון בן גמליאל אומר: מפייס אדם את עצמו בליטרא בבכור, לידע מה הגיעו.</small>
(ה)  ומציעים ברייתא: <strong>תני:</strong> – שונה [התנא]: <strong>הטבח לא יהא שוקל בידו ומניח</strong> – אסור לשוחט החותך חתיכות בשר ביום טוב לתת אותן בכף ידו כדי לשער את משקלן ולהניח אותן לפני האורחים<strong>,</strong> מפני <strong>שידו כליטרא היא</strong> – ידו היא כמו משקל, כיוון שהוא רגיל לשער משקל בידו, ולכן הדבר אסור כשקילה בכלי<strong>. אבל חותך הוא בסכין ונותן לזה ולזה</strong> – אף על פי שהוא יודע על פי מראה עיניו לכוון בדיוק את משקלן של חתיכות בשר שהוא חותך, כאילו הוא שוקל במשקל, מותר לו לחתוך ביום טוב ולתת לאורחים, מפני שאינו נראה כעושה מעשה חול<strong>.</strong><br><br><small><strong>תוספתא ביצה</strong> ג,ה: וחכמים אומרים: אין משגיחים בכף מאזנים כל עיקר, אבל שוקל בידו ומניח, ואם היה טבח אומן - אל ישקול בידו, מפני שידו כמשקל, אבל חותך בכלי ונותן לזה ולזה.<br><br><strong>בבלי ביצה</strong> כח,א: אמר רב יהודה אמר שמואל: טבח אומן אסור לשקול בשר ביד.</small><br>
<br>שמואל אמר דבר שנמצא בברייתא.<br>• • •
(ו)  <strong>הרגל בהמה, ניפוח וחביטה</strong>
<br>מציעים ברייתא: <strong>תני:</strong> – שונה [התנא]: <strong>אין מרגילין ביום טוב</strong> – אסור להרביע בהמה (לזווג זכר עם נקבה) ביום טוב, מפני שהדבר דומה למלאכה<strong>, ולא בחול בבכור ולא בפסולי המוקדשין</strong> – אסור להרביע אף בימי חול לא בכור של בהמה טהורה (תם או אף בעל מום) ולא פסולי המוקדשים (בהמות שהוקדשו לקורבן ונפל בהן מום ונפדו)<strong>.</strong>
<br>מה הטעם שאסור להרביע בכור ופסולי המוקדשים? -
<br><strong>אמר רבי אבון</strong> (מגדולי אמוראי ארץ ישראל בדור החמישי)<strong>: שלא יהא כעובד בו עבודה בחייו</strong> – אסור להרביע בכור ופסולי המוקדשים שהם זכרים, משום שנראה כאילו הוא עושה בהם עבודה, ואסור לעבוד עבודה בבכור ובפסולי המוקדשים בעודם חיים<strong>.</strong>
<br><strong>אמר רבי יוסטא בר שונם</strong> (אמורא ארץ ישראלי בדור החמישי, נקרא בשם מקומו שונם בעמק יזרעאל)<strong>: גזרו עליהן שלא ירעו אותן עדרים עדרים</strong> – אסור להרביע פסולי המוקדשים שהם נקבות, משום החשש שישהה מלשחוט אותם ויחזיק בהם זמן רב ויגדל מהם עדרים של בהמות שיש בהן קדושה ועלול לעבוד בהן עבודה<strong>.</strong><br>
<br>פירשנו את הברייתא ואת דברי האמוראים בעקבות מה שלכאורה היה אפשר לומר לפי "תוספתא כפשוטה", מועד ג, עמוד 954, הערה 27. וראה "תוספתא כפשוטה", מועד ג, עמוד 1258.<br><br><small><strong>תוספתא ביצה</strong> ב,יא: אין מרגילים ביום טוב, ואין מרגילים בחול בבכור ובפסולי המוקדשים.<br><strong>תוספתא מועד קטן</strong> ב,יא: אין מרביעים במועד, ואין מרביעים בבכור ובפסולי המוקדשים.</small><br>
<br><strong>מרגילין</strong>
<br><small>הפועל 'הִרְגִיל' משמעו בעיקר: הוביל, משך, גרר. הרבה מההופעות של 'הִרְגִיל' בספרות חז"ל משמשות בהקשרים של הובלה וגרירה למעשה מיני. הפועל 'הִרְגִיל' הפך להיות לשון נקייה לציון גוף המעשה של תשמיש ("הרגל מצווה", "תרביץ" סה, עמודים 233-234).</small><br>
<br>על פי משמעות הפועל 'הרגיל' ועל פי שתי הברייתות הדומות בתוספתא ביצה ומועד קטן, פירשנו 'מרגילין' - מרביעים.
<br>כל המפרשים פירשו ש'מרגילין' הוא אופן מיוחד של הפשטת עור בהמה. על הקושי בדברי האמוראים לפי פירוש זה, ראה "משנת ארץ ישראל", מסכת תמורה, עמודים 49-51, שהציע פירוש אחר ל'מרגילין'.<br><br><small><strong>בבלי תמורה</strong> כד,א ו<strong>בכורות</strong> לג,א-ב: תנו רבנן: אין מרגילים ביום טוב. כיוצא בו, אין מרגילים בבכור ולא בפסולי המוקדשים.<br>בשלמא ביום טוב - דקא טרח טירחא דלא חזי ליה, אלא בכור - מאן תנא? - אמר רב חסדא: בית שמאי היא, דאמרי בכור בקדושתיה קאי (בכור בעל מום עומד בקדושתו הראשונה כתם)... - פסולי המוקדשים - מאן תנא? - אמר רב חסדא: רבי אלעזר ברבי שמעון היא...<br>אמרי במערבא משמיה דרבי אבין: מפני שנראה כעובד עבודה בקודשים. רבי יוסי בר אבין אמר: גזירה שמא יגדל מהם עדרים עדרים.</small><br>
<br>הטעמים בבבלי שאמרו בארץ ישראל הם הטעמים בירושלמי. שם האמורא הראשון זהה בשני התלמודים, ובשם האמורא השני יש חילוף בין התלמודים.<br>
<br><strong>אמר רבי מנא</strong> (השני, מגדולי אמוראי ארץ ישראל בדור החמישי)<strong>: כל עמא מודיי</strong> – כל העם (כל החכמים, רבי חייה רובה ורבי שמעון ברבי החולקים להלן) מודים<strong>, מינפוח</strong> – לנפח (בהמה בחול המועד לפני שחיטתה כדי שתיראה שמנה), <strong>- שרי</strong> – מותר<strong>.</strong> (<strong>ל</strong>)<strong>מיחבוט</strong> – לחבוט (להכות בהמה בחול המועד לפני שחיטתה כדי לשפר את צבע עורה) <strong>- רבי חייה ר</strong>ו<strong>בה</strong> – הגדול (בדור המעבר שבין התנאים לאמוראים) <strong>ורבי שמעון ברבי</strong> (בנו של רבי יהודה הנשיא, בדור המעבר שבין התנאים לאמוראים) – נחלקו שני החכמים בדבר זה<strong>. חד אמר:</strong> – [חכם] אחד אומר: <strong>אסור</strong> – לחבוט<strong>, וחורנה אמר:</strong> – ו[החכם] האחר אומר: <strong>מותר</strong> – לחבוט<strong>.</strong>
<br><strong>אמר רבי יוסי בירבי בון</strong> (מגדולי אמוראי ארץ ישראל בדור החמישי)<strong>: כל עמא מודיי</strong> – כל העם (כל החכמים, רבי חייה רובה ורבי שמעון ברבי החולקים להלן) מודים<strong>,</strong> (<strong>ל</strong>)<strong>מיחבוט</strong> – לחבוט, <strong>- אסור</strong> (בקטע גניזה: 'אסיר')<strong>.</strong> (<strong>ל</strong>)<strong>מינפוח</strong> – לנפח, <strong>- רבי חייה ר</strong>ו<strong>בה ורבי שמעון ברבי</strong> – נחלקו שני החכמים בדבר זה<strong>. חד אמר:</strong> – [חכם] אחד אומר: <strong>אסור</strong> – לנפח<strong>, וחורנה אמר:</strong> – ו[החכם] האחר אומר: <strong>מותר</strong> – לנפח<strong>.</strong><br>
<br>כיוון שהברייתא בתוספתא מועד קטן (ראה לעיל), הדומה לברייתא בתוספתא ובירושלמי כאן שמובאת לעיל, מזכירה הרבעת בהמה בחול המועד, דנים בירושלמי גם בניפוח ובחיבוט בהמה בחול המועד.<br><br><small>חביטת הבהמה היתה נעשית על מנת להשפיע על צבע עורה.<br>הסופרים הקדמונים מספרים, שהיו מסרטים (עושים חתך) בעור הבהמה ונופחים אוויר לתוך הקרביים של הבהמה כשהיא חיה, והאיכרים האמינו שמתוך כך תבלע הבהמה יותר מים ותשמין. אבל אין כאן אלא אחיזת עינים. מן הצורך היה להאכיל את הבהמה לאחר מכאן, כדי להרבות את שומנה באמת. ולפיכך דנו בירושלמי ביצה ג,ו, האם מותר לחבוט ולנפח את הבהמה בחול המועד ("תוספתא כפשוטה", נזיקין, עמוד 189; "יוונית ויוונות בארץ ישראל", עמודים 287-288).</small><br>• • •
##### הלכה ז
(א)  <big><strong>משנה</strong></big><br><strong>אין משחיזין</strong> (מלטשים ומחדדים) <strong>את הסכין</strong> – במשחזת ביום טוב, שהרי זה כמתקן כלי<strong>, אבל משיאה על גבי חברתה</strong> – מעביר את הסכין מעל סכין אחרת, הואיל ואין זה תיקון גמור<strong>.</strong>
<br><strong>לא יאמר אדם לטבח</strong> (שוחט הבהמה ומוכר בשרה) – ביום טוב<strong>:</strong> "<strong>מכור לי בדינר בשר</strong>" – שאסור לפסוק דמים ביום טוב<strong>, אבל שוחט</strong> – הטבח ביום טוב, <strong>והן</strong> – הקונים הנמנים על הבהמה, <strong>מחלקין ביניהן</strong> – את נתחי הבהמה, ואינם מזכירים את דמיהם<strong>.</strong><br>• • •
(ב)  <big><strong>תלמוד</strong></big><br><strong>השחזת סכין ביום טוב</strong>
<br>במשנה שנינו: <strong>"אין משחיזין את הסכין, אבל משיאה על גבי חבירתה".</strong>
<br>מזהים את התנא העומד מאחורי הקביעה התנאית עלומת השם: <strong>אמר רב חסדא</strong> (מגדולי אמוראי בבל בדור השני והשלישי)<strong>: דרבי יהודה</strong> (בר אלעאי, מגדולי התנאים בדור הרביעי) <strong>היא</strong> – של רבי יהודה היא (המשנה, שמתירה להעביר סכין על גבי חברתה כדי לחדדה, היא כדעת רבי יהודה שמתיר לעשות ביום טוב מכשירי אוכל נפש. - העברת סכין על גבי חברתה כדי לחדדה אינה מעשה הנצרך להכנת האוכל אלא היא רק מעשה המכשיר את הכנת האוכל, ולכן אינה מותרת ביום טוב אלא לדעת רבי יהודה)<strong>.</strong>
<br>ודוחים את הזיהוי: <strong>אמר רב יהודה</strong> (מגדולי אמוראי בבל בדור השני) <strong>בשם שמואל</strong> (מגדולי אמוראי בבל בדור הראשון)<strong>: דברי הכל היא</strong> – המשנה נכונה לפי דעת הכול, בניגוד לאפשרות שהוצעה לפני כן, שלפיה המשנה נכונה רק לפי דעת רבי יהודה<strong>,</strong> ומסבירים מדוע המשנה נכונה לפי דעת הכול: <strong>כדי להעביר</strong> (להסיר, לסלק) <strong>שמנונית שעליה</strong> – המשנה היא אף כדעת התנא החולק על רבי יהודה ואוסר לעשות ביום טוב מכשירי אוכל נפש, כי המשנה אינה מדברת במקרה שמעביר סכין על גבי חברתה כדי לחדדה אלא רק כדי להעביר את שמנוניתה הדבוקה בה על מנת לחתוך בה אוכלים<strong>.</strong><br><br><small>המימרות של רב חסדא ושל רב יהודה בשם שמואל מובאות גם בירושלמי ביצה ה,ב ומגילה א,ה.<br><br><strong>תוספתא מגילה</strong> א,ז: אין בין יום טוב לשבת אלא אוכל נפש בלבד. רבי יהודה אומר: אף מכשירי אוכל נפש.<br><br><strong>בבלי ביצה</strong> כח,א: איכא דמתני לה אמתניתין: "אין משחיזים את הסכין ביום טוב" - אמר רב יהודה אמר שמואל: לא שנו אלא לחדדה, אבל להעביר שמנוניתה - מותר. מכלל דעל גבי חברתה, אפילו לחדדה נמי - מותר.<br>ואיכא דמתני לה אסיפא: "אבל משיאה על גבי חברתה" - אמר רב יהודה אמר שמואל: לא שנו אלא להעביר שמנוניתה, אבל לחדדה - אסור. מכלל דהשחזה / דבמשחזת, אפילו להעביר שמנוניתה נמי - אסור.<br>מאן תנא "אין משחיזים את הסכין" / דבמשחזת אסור? - אמר רב חסדא: דלא כרבי יהודה, דאי רבי יהודה, האמר: "לכם" - לכל צורכיכם ואפילו מכשירי אוכל נפש / דתניא: אין בין יום טוב לשבת אלא אוכל נפש בלבד. רבי יהודה מתיר אף מכשירי אוכל נפש.<br><br>לפי הירושלמי, הלשון של רב יהודה אמר שמואל מוסב על הסיפא של המשנה ("איכא דמתני לה אסיפא").<br><br>בבבלי נמסר שרב חסדא אמר שהמשנה שלא כרבי יהודה. אבל בירושלמי: "אמר רב חסדא: דרבי יהודה היא". לירושלמי, אפילו רבי יהודה מודה ברישא שאין משחיזים את הסכין ביום טוב. ואולי משום שנחשב כמתקן כלי ("מקורות ומסורות", מועד ג, עמוד שכט).<br>המילים "דברי הכל היא" בירושלמי אינן מרב יהודה בשם שמואל אלא מן המסדר. הוא מתכוון בהן לומר שלשמואל אין צורך לומר כרב חסדא שהמשנה רבי יהודה היא אלא "דברי הכל היא". אבל שמואל עצמו לא היה יכול לכוון לרב חסדא שהיה אחריו (שם, הערה 14).</small><br>• • •
##### הלכה ח
(א)  <big><strong>משנה</strong></big><br><strong>אומר אדם לחנווני</strong> – ביום טוב<strong>:</strong> "<strong>מלא לי כלי זה</strong>" – אף על פי שהוא כלי המיוחד למדידת נפח<strong>, אבל לא במידה</strong> – לא יאמר לחנווני שייתן לו מידה קצובה<strong>. רבי יהודה</strong> (בר אלעאי, מגדולי התנאים בדור הרביעי) <strong>אומר: אם היה כלי של מידה</strong> – כלי המיוחד למדידת נפח, <strong>- לא ימלאנו</strong> – ביום טוב, לפי שאין ממלאים כלי מידה ביום טוב<strong>.</strong><br><strong>מעשה בשאול בן בטנית</strong> – שחי בזמן הבית השני והיה חנווני בירושלים<strong>, שהיה ממלא את מידותיו מערב יום טוב</strong> – ומערה אותן לתוך הכלים של הלקוחות שהובאו לו, <strong>ונותנן ללקוחות ביום טוב</strong> – לפי שאין ממלאים כלי מידה ביום טוב<strong>. אבא שאול</strong> (תנא בדור השלישי והרביעי) <strong>אומר: במועד</strong> – בחול המועד, <strong>עושה כן</strong> – היה שאול בן בטנית ממלא מידותיו מהלילה (אבא שאול חולק על התנא הראשון וסובר שביום טוב לא היה מוכר במידה כלל)<strong>. וחכמים אומרים: אף בחול</strong> – בימי החול, <strong>עושה כן</strong> – היה שאול בן בטנית ממלא מידותיו מהלילה<strong>, מפני מיצוי המידות</strong> – שתהא לו במשך הלילה שהות להמתין בכל כלי של הלקוח עד שיתמצה לתוכו כל השמן שבמידה<strong>.</strong><br>
(ב)  <big><strong>תלמוד</strong></big><br><strong>אין מודדים ביום טוב</strong>
<br>במשנה שנינו: "אומר אדם לחנווני: מלא לי כלי זה, אבל לא במידה".
<br><strong>רב חונה</strong> (רב הונא, גדול אמוראי בבל בדור השני) <strong>אמר: או חסר או יתר</strong> – בין חסר בין יתר ("אוצר לשונות ירושלמיים"), שהחנווני הממלא ביום טוב כלי של מידה שיש בו שנתות (סימונים בכלי מידה לציון מידות נפח שונות) לא יתכוון למלא בדיוק מידה מסוימת אלא ימלא פחות ממידה מסוימת או יותר ממנה<strong>.</strong><br>
<br>ומספרים: <strong>רבי לעזר</strong> (אמורא בדור השני) <strong>אמר</strong> – ביום טוב, <strong>לזעורה בר חמא</strong> – שהיה חנווני<strong>: מלי לי ההן מנא, ולמחר אנן מכילין ליה</strong> – מלא לי כלי זה (שאינו כלי המיוחד למדידה), ולמחר (ביום שאחרי יום טוב) אנחנו מודדים אותו (את הכלי, כדי לדעת כמה הוא מכיל. - נראה שרבי אלעזר החמיר שלא למלא ביום טוב כלי המיוחד למדידה)<strong>.</strong>
(ג)  במשנה שנינו: "מעשה בשאול בן בטנית...".
<br>מציעים ברייתא: <strong>תני:</strong> – שונה [התנא]: <strong>מעשה בירבי לעזר בירבי צדוק</strong> (הראשון, תנא בדור השני) <strong>ואבא שאול בן בטנית שהיו חנוונים בירושלם, והיו ממלין</strong> (ממלאים) <strong>מידותיהן מערב יום טוב</strong> – מפני שאין מודדים ביום טוב<strong>, ונותנין אותן ללקוחות ביום טוב. רבי חנינה בן עקביה</strong> (תנא בדור הרביעי) <strong>אומר: אף בחולו של מועד היו עושין כן</strong> – היו ממלאים מידותיהם מהלילה ומערים אותן לתוך הכלים של הלקוחות<strong>, [מפני ביטול בית המדרש</strong> – כדי שיוכלו למהר ביום, הם ולקוחותיהם, לבית המדרש, לפי שבחול המועד הם בטלים ממלאכה ובאים לבית המדרש<strong>. וחכמים אומרים: אף בחול היו עושים כן</strong> – היו ממלאים מידותיהם מהלילה ומערים אותן לתוך הכלים של הלקוחות<strong>,]</strong> (שמא לקה הירושלמי בחיסרון ("תוספתא כפשוטה", מועד ג, עמוד 972). - בירושלמי נשמט בטעות בשל הדמיון והושלם על פי התוספתא, וכן הגיה ב"גליון הש"ס") <strong>מפני מיצוי המידות</strong> – שתהא להם במשך הלילה שהות להמתין בכל כלי של הלקוח עד שיתמצה לתוכו כל השמן שבמידה<strong>.</strong>
<br><strong>אף הוא</strong> – אבא שאול בן בטנית (הברייתא נסמכה למשנתנו, שלא הוזכר שם אלא אבא שאול בן בטנית), <strong>כינס שלש מאות חביות, וחבירו</strong> – רבי אלעזר בירבי צדוק, <strong>כינס שלש מאות חביות</strong> – אף שנהגו למצות מידותיהם, עדיין נשאר כל שהוא במידותיהם, ומכיוון שהיו מוכרים בשפע רב, אספו במשך הזמן הרבה חביות ממיצויי המידות, ורצו להחמיר על עצמם, שלא ליהנות מן היין והשמן שהיה שייך ללקוחות. ואף שאמרו במשנה בבא בתרא ה,ח: "<strong>הרכינה</strong> (היטה המוכר את המידה על צידה לאחר שעירה את היין או השמן לתוך כליו של הלוקח) <strong>ומיצה</strong> (שהניח את המידה על צידה עד שכונסו שיירי היין או השמן שבדפנות לשולי הכלי) <strong>- הרי הוא</strong> (המיצוי) <strong>של מוכר</strong>, פירשו בירושלמי תרומות יא,ח ובבבלי בבא בתרא פז,ב שמשום ייאוש בעלים נגעו בה (שכבר נתייאש הלוקח ממנו), ולפיכך לא רצו ליהנות מייאוש בעלים. ובירושלמי שם אמר רבי יוחנן: "לית כאן של מוכר אלא של לוקח", ולפי דעה זו המיצוי אינו שלהם<strong>. אמרו להן חכמים: לא הייתם צריכין לעשות כן</strong> – לכנס הרבה חביות ממיצויי המידות ולא ליהנות מהם, שכבר זכיתם בהם מן הדין<strong>, אלא הואיל והחמרתם על עצמכם, יעשה בהן צורכי ציבור</strong> – הואיל ואינכם רוצים לזכות במיצויי המידות, הרי נשארו ברשות הבעלים אף על פי שנתייאשו, וכיוון שהבעלים אינם ידועים, משל ציבור הם, כדין גזל ואינו יודע ממי גזל, שיעשה בהם צורכי ציבור ("תוספתא כפשוטה")<strong>.</strong><br>
<br>ומספרים: <strong>פעם אחת חלה</strong> – אבא שאול בן בטנית<strong>, ונכנסו רבותינו לבקרו. אמר לון:</strong> – אמר להם: <strong>אתון חמון הדא ימינא דהוות מכילה בקושטא</strong> – בואו וראו את היד הימנית הזאת שהיתה מודדת ביושר (כיוון שידיו נקיות מגזל, יש לה' לשמוע את תפילתו ולרפא את חוליו, שהמתפלל וידיו נקיות מגזל תפילתו רצויה ומתקבלת)<strong>.</strong><br>
<br>ב"תוספתא כפשוטה" (מועד ג, תיקונים והשלמות לסדר מועד, עמודים 10-11) חזר בו וכתב: עכשיו נראה לי שצריך להפסיק אחרי המילים "אף בחולו של מועד היו עושין כן", והמילים "מפני מיצוי המידות" אינן אלא פסקה ממשנתנו, ולה מסמיך הירושלמי את הברייתא בתוספתא: "אף הוא כינס".
<br>בקונטרס תיקונים לתלמוד הירושלמי של מהדורת האקדמיה ללשון העברית תיקנו על פי "תוספתא כפשוטה" בלשון אחרון.
<br>נראה לנו שב"תוספתא כפשוטה" בלשון אחרון נגרר אחרי הבבלי (ראה להלן), שבו הברייתא שבתוספתא הובאה במקוטע כשפסקאות מהמשנה מופיעות לפני כל קטע מהברייתא, אבל בירושלמי אין לומר כך, שכן בירושלמי מועטות פסקאות מהמשנה, ורובן הן ראשי פרקים או ראשי הלכות, ופסקאות של אמצעי הלכות אינן שכיחות, ואילו השמטות מחמת הדומות שכיחות בירושלמי, ולכן נקטנו כ"תוספתא כפשוטה" בלשון ראשון, שכתב: שמא לקה הירושלמי בחיסרון.<br><br><small><strong>תוספתא ביצה</strong> ג,ח: אמרו עליו, על רבי לעזר ברבי צדוק ועל אבא שאול בן בטנית, שהיו חנוונים בירושלם כל ימי חייהם, והיו ממלאים מידותיהם מערב יום טוב ונותנים ללקוחות ביום טוב. רבי חנינה בן עקביה אומר: אף בחולו של מועד עושים כן, מפני ביטול בית המדרש. וחכמים אומרים: אף בחול עושים כן, מפני מיצוי המידות.<br>אף הוא כינס שלוש מאות כדי שמן וחבירו שלוש מאות גרבי יין ממיצוי המידות, והעלום לגזברים. אמרו להם: אין אתם זקוקים לכך. אמרו להם: אין רצוננו בהם. אמרו להם: הואיל והחמרתם על עצמכם, של ציבור הם, ייעשה / יעשו בהם צורכי ציבור / רבים (אבל הגזברים לא רצו לקבלם בשביל הקדש, שהרי הבעלים לא הפקירום מרצונם אלא התייאשו מהם בעל כורחם, ולכן אין זה מן ההידור לקבלם להקדש ("תוספתא כפשוטה")).<br><br><strong>בבלי ביצה</strong> כט,א: "מעשה באבא שאול בן בטנית, שהיה ממלא את מידותיו מערב יום טוב ונותנן ללקוחות ביום טוב. אבא שאול אומר: במועד עושה כן" (פסקה מהמשנה). - תנא: מפני ביטול בית המדרש.<br>"וחכמים אומרים: אף בחול עושה כן, מפני מיצוי המידות" (פסקה מהמשנה). - תנא: הוא כינס שלוש מאות גרבי יין ממיצוי המידות, וחברו כינס שלוש מאות גרבי שמן ממיצוי המידות, והביאום אצל הגזברים לירושלם. אמרו להם: אי אתם זקוקים לכך. אמרו להם: אף אנו אין רצוננו בכך. אמרו להם: הואיל והחמרתם על עצמכם, לכו ועשו בהם צורכי ציבור / רבים. - דתניא: גזל ואינו יודע ממי גזל - יילך ויעשה בהם צורכי ציבור / רבים.</small><br>
<br>נוסח הבבלי המובא כאן הוא כמו בשני כתבי יד ובשני קטעי גניזה של הבבלי. בשאר כתבי היד קוצרה הפסקה הראשונה מהמשנה וחסרה הפסקה השנייה מהמשנה.
(ד)  כאן התחלת מקבילה בירושלמי שקלים ה,א.
<br><strong>אמר רבי חנינה</strong> (בר חמא, אמורא ארץ ישראלי בדור הראשון)<strong>: מאן דאמר דרחמנא וותרן</strong> – מי (אדם) שאומר שהרחמן (הקב"ה) ותרן (מחלן וסלחן ואינו מקפיד, שאינו מעניש את האדם על חטאיו),<strong>, יתוותרון בני מעוי</strong> – יותרו (ייפתחו, ישתחררו (ותר = התר)) בני מעיו (ישלשלו, יפרישו תכופות צואה קלושה. יש כאן לשון נופל על לשון: וותרן - יתוותרון)<strong>, אלא מאריך רוחיה וגבי דידיה</strong> – אבל מאריך אפו (הקב"ה ממתין בתשלום עונש לאדם על מעשיו הרעים, אולי ישוב) וגובה את שלו (מעניש את האדם על חטאיו, כשאינו שב)<strong>.</strong>
<br><strong>אמר רבי אחא</strong> (אמורא ארץ ישראלי בדור הרביעי)<strong>: כתוב</strong> – בהתגלות האלוהים הבא לדין<strong>: "וּסְבִיבָיו נִשְׂעֲרָה מְאֹד"</strong> (תהילים נ,ג) – מסביב לה', המופיע לדון את ישראל, נושבת רוח סערה גדולה מאוד; ויש לדרוש את הכתוב: <strong>- מדקדק עמהן כחוד שערה</strong> (במקבילה: 'כחוט השערה', ובנוסח הגניזה במקבילה: 'כהוד שערה', כלומר כחוד שערה, בחילוף המצוי ה/ח. שני הדימויים, חוד השערה וחוט השערה, משמשים בעיקר כדימויים מופשטים למקום או רווח מצומצם ביותר, ובמובן זה הם ביטויים נרדפים, הדומים זה לזה גם במבטא ("הערות ללשון קטעי הגניזה של התלמוד הירושלמי", "גנזי הירושלמי", עמוד 786)) – הקב"ה נוהג בהקפדה עם הקרובים לו ("סביביו"), שהם הצדיקים, ומענישם עונש חמור על חטא קטן מאוד ("נשערה מאוד"), ואינו מוותר להם. - ואף אבא שאול בן בטנית, שהיה צדיק, דקדק הקב"ה עימו ולא ויתר לו, ולפיכך חלה<strong>.</strong>
<br><strong>אמר רבי יוסה בירבי בון</strong> (מגדולי אמוראי ארץ ישראל בדור החמישי)<strong>: לא מטעם הזה</strong> – לא מן הטעם (המקור בכתוב) הזה למדים כן<strong>, אלא "וְנוֹרָא עַל כָּל סְבִיבָיו"</strong> (תהילים פט,ח) – כל המלאכים העומדים מסביב לה' יראים אותו; ויש לדרוש את הכתוב: <strong>- מוראו על הקרובים יותר מן הרחוקים</strong> – פחדו ואימתו של הקב"ה מוטלים על הקרובים לו ("סביביו"), שהם הצדיקים, יותר מהרחוקים ממנו, שהם הרשעים, והוא מדקדק עם הצדיקים ומעניש אותם עונש מיתה על עבירות קלות, ואת הרשעים הוא מעניש על עבירות חמורות. - ואף אבא שאול בן בטנית, שהיה צדיק, דקדק הקב"ה עימו והענישו על עבירה קלה<strong>.</strong><br><br><small>עד כאן המקבילה בירושלמי שקלים.<br><br>מאמרו של רבי חנינה מובא גם בירושלמי תעניות ב,א, וכן במדרשי אגדה.<br>רבי יוסה בירבי בון רגיל לומר בסגנון זה: "לא מטעם הזה, אלא...".</small><br>• • •
##### הלכה ט
(א)  <strong>אומר אדם</strong> – ביום טוב, <strong>לחבירו</strong> – שמכירו ונותן לו בהקפה ובלי קביעת מחיר, וסומך עליו שלא יגזלנו<strong>:</strong> "<strong>תן לי ביצים ואגוזים במניין</strong>" – תן לי עשרים ביצים או חמישים אגוזים<strong>, שכן דרך בעל הבית להיות מונה בתוך ביתו</strong> – לכן אין בהזכרת המניין משום מיקח וממכר שאסור ביום טוב<strong>.</strong><br>• • •
(ב)  במשנה שנינו: "תן לי ביצים ואגוזים במניין, שכן דרך בעל הבית להיות מונה בתוך ביתו".
<br>מציעים ברייתא: <strong>תני:</strong> – שונה [התנא]: <strong>אומר הוא אדם</strong> – ביום טוב, <strong>לחבירו</strong> – שמכירו ונותן לו בהקפה ובלי קביעת מחיר, וסומך עליו שלא יגזלנו<strong>:</strong> "<strong>תן לי כְּלָה</strong> – אחד מעשרים של קב, <strong>של תבלין</strong>" (גם בירושלמי פאה ח,ה יש 'כלה תבלין')<strong>, שכן בעל הבית דרכו להיות נותן כלה של תבלין בתוך תבשילו</strong> – אדם מדקדק לתת בתוך תבשילו מידה מדויקת של תבלין, כדי שלא יקדיח את תבשילו. לכן אין בהזכרת המידה משום מיקח וממכר שאסור ביום טוב<strong>.</strong><br>• • •
#### פרק ד
##### הלכה א
(א)  <big><strong>משנה</strong></big><br><strong>המביא כדי יין</strong> – ביום טוב, <strong>ממקום למקום - לא יביאם</strong> – לא יעביר אותם, <strong>בסל ובקופה</strong> (סל גדול) – כדרך שהוא עושה בימי החול<strong>, אבל מביא הוא על כתיפו</strong> – נושא אותם על כתפו כשהם קשורים בחבל, או <strong>לפניו</strong> – נושא אותם בידו<strong>.</strong>
<br><strong>המוליך את התבן</strong> – ממקום למקום בקופה לצורך מאכל לבהמתו (תבן הוא החלק של קנה השיבולת (=הקש), שנקצץ ופורר לחתיכות זעירות בשעת פעולות הדיש, והופרד מן הבר והמוץ בשעת הזרייה), <strong>- לא יפשיל את הקופה לאחריו</strong> – מאחורי גבו, כדרך שהוא עושה בימי החול<strong>, אבל נוטלה בידו.</strong>
<br><strong>מתחילין בערימת התבן</strong> – מותר להתחיל ביום טוב ליטול מערימה של תבן, אף על שלא הכינה מערב יום טוב, מפני שמן הסתם התבן עומד להשתמש בו<strong>, אבל לא בעצים שבמוקצה</strong> – שאין העצים שבו עומדים לשימוש (למילה 'מוקצה' בספרות התנאית שתי הוראות: מתחם המשמש לאחסון, לטיפול ולייבוש של תאנים וחומרים נוספים; בהמה שיועדה לעבודה זרה. 'מוקצה' במשנה כאן הוא מתחם אחסון)<strong>.</strong><br>• • •
(ב)  <big><strong>תלמוד</strong></big><br><strong>הבאה והולכה ממקום למקום ביום טוב</strong>
<br>במשנה שנינו: <strong>"המביא כדי יין</strong> ממקום למקום - לא יביאם בסל ובקופה, אבל מביא הוא על כתיפו לפניו<strong>".</strong>
<br>מציעים פרשנות מצמצמת למשנה: <strong>אמר רבי חנין בר לוי</strong> (אמורא ארץ ישראלי שאין לקבוע את זמנו)<strong>: מתניתא באילין קורפדייא דקיקתה</strong> – המשנה - בכדים הקטנות האלה (קורפדייא - כדים קטנים בעלי ידית אחת המיועדים למזיגת יין. מקור המילה בלטינית. ראה "כלי החרס בספרות התלמוד" עמוד ר)<strong>, דמיטענן תרתיי תלת בגו ידא</strong> – שנישאות שתיים שלוש בתוך היד (יש להעמיד את המשנה בכדים קטנים, שבימי החול רגילים לשאת מספר גדול של כדים קטנים בסל או בקופה, אבל ביום טוב אסור לשאת כדרך שהוא עושה בימי החול, אלא הוא נושא בידו (-"לפניו") מספר קטן של כדים קטנים ככל שהוא יכול לשאת בידו, או שהוא נושא על כתפו כמה כדים קטנים שקשורים בחבל)<strong>.</strong><br>
<br>ומציעים בעיה: <strong>היתה אחת גדולה</strong> – היה לו כד גדול להביא ממקום למקום ביום טוב<strong>, לפניו - כך היא דרכו! לאחריו - כך היא דרכו!</strong> – בימי החול אדם אינו רגיל לשאת כד גדול בסל ובקופה, אלא הוא רגיל לשאת אותו לפניו, כשהוא מחבקו בשתי הידיים, או לאחריו, במנשא מאחורי הגב. ואם כן, כיצד מביא אדם כד גדול ביום טוב ממקום למקום כשהוא עושה בשינוי?
<br>ופושטים את הבעיה בהצעת היסק: <strong>היך מה דאת אמר:</strong> – כמו שאתה אומר: <strong>מביאה על גב עורה</strong> – שחט בהמה ביום טוב בשדה - הוא רשאי להביא לביתו גם את עור הבהמה, אף על פי שהעור אסור בטלטול ביום טוב. כיצד הוא עושה? הוא משאיר אחד מאיברי הבהמה מחובר לעור, ומביא את העור לביתו על גב (על ידי, באמצעות) אבר זה, שכן האבר הוא בשר הראוי לאכילה ומותר בטלטול (ירושלמי לעיל ג,ג)<strong>,</strong> - ויש להציע את ההיסק העולה מתוך השוואה: <strong>ודכוותה:</strong> – ושכמותה: <strong>מביאה על גב קנקנה</strong> – היה לו קנקן ריק, שהוא כד גדול, והוא צריך לקנקן בביתו - הוא מביא את הקנקן לביתו על גב יין מעט שהוא משייר שבתוכו, והוא נושא את הקנקן לפניו או לאחריו, שכן היין מותר בטלטול (הלשון 'מביאה על גב עורה' מגומגם, ונראה שצריך לומר: 'מביא על גבה [את] עורה'. גם הלשון 'מביאה על גב קנקנה' מגומגם, ונראה שצריך לומר: 'מביא על גבה [את] קנקנה'. וכן כתב ב"יפה עיניים" בבלי ביצה ל,א)<strong>.</strong>
<br>ופושטים עוד את הבעיה בהצעת היסק נוסף: <strong>כמה דאת אמר:</strong> – כמו שאתה אומר: <strong>מביאה איברים איברים</strong> – שחט בהמה ביום טוב בשדה - מותר להביאה לביתו בידו איברים איברים, אף על פי שעל ידי כך הוא מרבה בהליכה (משנה לעיל ג,ג)<strong>,</strong> - ויש להציע את ההיסק העולה מתוך השוואה: <strong>ודכוותה:</strong> – ושכמותה: <strong>מביאה צלוחיות צלוחיות</strong> – היה לו קנקן מלא יין, והוא צריך ליין בביתו - מותר להביא לביתו את היין שבתוך הקנקן בצלוחיות רבות, שבית קיבולן קטן, שהוא ממלא אותן מהיין שבקנקן, אף על פי שעל ידי כך הוא מרבה בהליכה, כיוון שהוא מביא וחוזר ומביא כמה פעמים, ובכל פעם הוא נושא מספר קטן של צלוחיות בידו<strong>.</strong><br><br><small><strong>בבלי ביצה</strong> ל,א: "המביא כדי יין" כו'. - תנא: אם אי אפשר לשנות - מותר (לעשות כדרכו בחול).<br>אמר ליה רבא בר רב חנן לאביי: אמור רבנן: כמה דאפשר לשנויי משנינן (שלא לעשות כדרך שעושים בחול). והא הני נשי, דקא מליין חצבייהו מיא ביומא טבא, ולא קא משניין, ולא קאמרינן להו ולא מידי! (ומדוע אין אנו מורים להן לשנות?) - אמר ליה: משום דלא אפשר (באופן אחר). היכי ליעבדן? דמליא בחצבא רבא תימלי בחצבא זוטא - קא מפשא בהילוכה; דמליא בחצבא זוטא תימלי בחצבא רבה - קא מפשי במשאוי... הילכך לא אפשר.</small><br>
<br>לפי הירושלמי, מביאים ביום טוב לבית את המים בכדים קטנים רבים, אף על פי שעל ידי כך מרבים בהליכה, שלא כבבלי.
(ג)  במשנה שנינו: "המוליך את התבן - לא יפשיל את הקופה לאחריו, אבל נוטלה בידו".
<br>מציעים בעיה: <strong>רבי יודן</strong> (אמורא ארץ ישראלי בדור הרביעי) <strong>בעי</strong> – שואל (מסתפק)<strong>: מהו להוציא תבן מרשות היחיד לרשות הרבים</strong> – ביום טוב לצורך מאכל לבהמתו<strong>?</strong> – האם הוצאה מרשות לרשות ביום טוב שלא לצורך אוכל נפש מותרת רק אם יש צורך בגופו של הדבר אבל אינה מותרת לצורך בהמה, או שמא היא מותרת אף לצורך בהמה?
<br>ומציעים פשיטת הבעיה על פי המשנה: <strong>ולא מתניתא היא:</strong> – ולא משנה היא: <strong>המוליך את התבן</strong> – ממקום למקום בקופה לצורך מאכל לבהמתו, <strong>- לא יפשיל את הקופה לאחריו</strong>, אבל נוטלה בידו<strong>?!</strong> (בתמיהה) – כיוון שהולכה ממקום למקום כוללת גם הוצאה מרשות לרשות, יש לפשוט ממשנתנו שהוצאת תבן מרשות לרשות ביום טוב מותרת אף לצורך בהמה!
<br>ודוחים את פשיטת הבעיה: <strong>מתניתא - כמאן דאמר:</strong> – המשנה - (יש להעמיד אותה) כמי שאומר: <strong>"</strong>אַךְ אֲשֶׁר יֵאָכֵל <strong>לְכָל נֶפֶשׁ</strong> הוּא לְבַדּוֹ יֵעָשֶׂה לָכֶם<strong>"</strong> (שמות יב,טז) – רק מלאכה הדרושה להכנת אוכל לכל נפש שבביתכם מותר לעשותה ביום טוב; ויש לדרוש מהריבוי "לכל נפש": <strong>- אף נפשות בהמה בכלל</strong> – ולכן מותר לעשות ביום טוב מלאכה הדרושה להכנת אוכל אף לנפש בהמה שבביתכם (דעה זו מובאת בירושלמי לעיל א,ט)<strong>, מה צריכה ליה</strong> – מה [ש]נצרך לו (הדבר שהוא מסופק בו, האם מוציאים את התבן מרשות היחיד לרשות הרבים לצורך בהמה), <strong>- כמאן דאמר:</strong> – כמי שאומר: <strong>אין נפשות בהמה בכלל</strong> – ולכן אסור לעשות ביום טוב מלאכה הדרושה להכנת אוכל לנפש בהמה שבביתכם. - העמדת המשנה והבעיה לפי דעות שונות אינה מאפשרת לפשוט את הבעיה מהמשנה<strong>.</strong>
<br>ומקשים: <strong>ברם כמאן דאמר:</strong> – ברם (=אפילו) כמי שאומר: <strong>נפשות בהמה בכלל - פשיטא</strong> (צריך לומר: '<strong>צריכא</strong>' ("שערי תורת ארץ ישראל" ו"אוצר לשונות ירושלמיים")) <strong>ליה</strong> – [הדבר] נצרך לו (הוא מסופק בו, האם מוציאים את התבן מרשות היחיד לרשות הרבים לצורך בהמה)<strong>!</strong> – ואם כן, יש לפשוט את הבעיה מהמשנה לפי דעה זו!
<br>ודוחים את פשיטת הבעיה: <strong>מתניתא</strong> – המשנה, <strong>- במוציא להאכיל</strong> – (יש להעמיד אותה) במקרה שהוא מוציא תבן מרשות לרשות ביום טוב לצורך מאכל לבהמתו<strong>, מה צריכא ליה</strong> – מה [ש]נצרך לו (הדבר שהוא מסופק בו), <strong>- במוציא להיסק</strong> – במקרה שהוא מוציא תבן מרשות לרשות ביום טוב לצורך הסקה לבישול. במקרה זה ההוצאה מרשות לרשות היא לצורך הכשרת אוכל נפש, ואף על פי שהוצאה מרשות לרשות ביום טוב מותרת שלא לצורך אוכל נפש, היא מותרת רק אם יש צורך בגופו של הדבר, אבל במקרה זה ההוצאה היא לצורך דבר אחר. - הרי שהבעיה התייחסה למקרה השונה מזה שנידון במשנה, ולכן אי אפשר לפשוט את הבעיה מהמשנה<strong>.</strong><br>• • •
(ד)  <strong>מוקצה לעניין שבת ולעניין מעשרות</strong>
<br>במשנה שנינו: "מתחילין בערימת התבן, אבל לא בעצים שבמוקצה".
<br><strong>רבי יעקב בר אחא</strong> (אמורא ארץ ישראלי בדור השלישי והרביעי) אמר <strong>בשם רבי יסא</strong> (רבי אסי, אמורא ארץ ישראלי בדור השלישי)<strong>: מוקצה שיבש</strong> – תאנים שהונחו לייבוש ובשבת הגיעו לידי ייבוש והפכו לגרוגרות ונעשו ראויים לאכילה, <strong>- אסור ליגע בו</strong> – אסור לאכול מהן בשבת, כיוון שלא הוזמנו מבעוד יום (מכיוון שהלשון 'אסור ליגע בו / בהן' נמצא כמה פעמים בירושלמי, נראה ששיטת הירושלמי שמוקצה אסור בנגיעה ולא רק בטלטול. כך כתב ב"הירושלמי כפשוטו" עמודים 93-94. - אולם ייתכן שכוונת הלשון 'ליגע בו' - להתעסק בו, שכן בלשון האמוראים בשני התלמודים מצאנו 'נגעו בו / בה' במובן של 'התעסקו בנושא', כמו שכתב ב"הקטגוריה 'מוקצה' והתגבשותה בספרות האמוראית" עמוד 242)<strong>.</strong><br><br><small>מימרה זו סדורה על המשנה "מתחילים בערימת התבן, אבל לא בעצים שבמוקצה", העוסקת ביום טוב. ספק האם המימרה נאמרה בהקשר ישיר למשנה זו, שכן אין נראה כי "מוקצה שיבש" מתייחס לעצים אלא לתאנים, כפי שעולה מההקשר הריאלי וכן מהסמיכות לסיפור רבי (להלן). זיקה קרובה יותר יש למימרה זו עם המשנה החותמת את הפרק "עומד אדם על המוקצה" (ד,ח), המגבילה לקיחת פירות מהמוקצה ללא הזמנתם מראש ("הקטגוריה 'מוקצה' והתגבשותה בספרות האמוראית", עמוד 241).</small>
(ה)  כאן התחלת מקבילה בירושלמי מעשרות א,ח.
<br><strong>רבי</strong> (רבי יהודה הנשיא, תנא בדור החמישי) <strong>אמר לרבי שמעון בריה</strong> (בנו של רבי יהודה הנשיא, בדור המעבר שבין התנאים לאמוראים)<strong>:</strong> – רבי אמר לרבי שמעון בנו (בשבת או ביום טוב): <strong>עלה והבא לנו גרוגרות</strong> (תאנים מיובשות) <strong>מן העלייה</strong> (חדר בקומה עליונה בבניין) (במקבילה: 'מן החבית'. - שני הנוסחים נכונים. השווה ירושלמי פאה ז,ד: 'מעשה שאמר רבי יהודה לבנו בסיכנין: עלה והבא לנו גרוגרות מן החבית. מעשה שאמר רבי יוסי לבנו בציפורין: עלה והבא לנו גרוגרות מן העלייה'. - העלייה או החבית הן מקום אחסונן לאחר ייבושן)<strong>. אמר ליה:</strong> – אמר לו (רבי שמעון בנו): <strong>ואינו אסור משום מוקצה?!</strong> – רבי שמעון חשש שמא לא נתייבשו התאנים כל צורכן, ולכן אסור לאכול אותן בשבת, לפי שאינן מן המוכן! <strong>אמר ליה:</strong> – אמר לו (רבי): <strong>ואדיין את לזו?!</strong> – ועדיין אתה [צריך] לזאת?! (וכי עדיין אתה מסופק בעניין זה?!) <strong>אין לך אסור משום מוקצה אלא תאנים וענבים בלבד</strong> – איסור מוקצה חל רק לגבי תאנים וענבים, אבל לא לגבי גרוגרות, כמוסבר בסמוך<strong>.</strong><br>
<br><strong>אמר רבי שמואל בר סוסרטיי</strong> (אמורא ארץ ישראלי בדור השלישי)<strong>: מפני שהן מסריחות בנתיים</strong> – איסור מוקצה חל רק לגבי תאנים וענבים בעודם בתהליך הייבוש ועדיין לא יבשו לגמרי, מפני שבמצב זה הם עלולים להרקיב ואינם ראויים לאכילה, ולכן אם לא בדק אותם לפני השבת ומצא שהגיעו לידי ייבוש, אינם נחשבים מוכנים. אבל גרוגרות וצימוקים שכבר יבשו לגמרי והם ראויים לאכילה נחשבים מוכנים<strong>.</strong><br>
<br><strong>רבי זעורא</strong> (רבי זירא, מגדולי אמוראי ארץ ישראל בדור השלישי) <strong>בעא קומי</strong> – שאל לפני <strong>רבי יסא</strong> (רבי אסי, אמורא ארץ ישראלי בדור השלישי)<strong>: לא מסתברא באילין פיצולייא הוה עובדא?!</strong> (בתמיהה) – (וכי) לא מסתבר שבתאנים המפוצלות האלה (המילה 'פיצולייא' יחידאית. אפשר שמדובר בזני תאנה שפירותיהם נוטים להתפצל או בתאנים שהתפצלו, וייתכן שמדובר בתאנים שפוצלו כדי לקצר את זמן ייבושן ("הקטגוריה 'מוקצה' והתגבשותה בספרות האמוראית", עמוד 238, הערה 84)) היה המעשה (ברבי ובנו, שהגרוגרות שרבי ביקש מבנו שיביא היו של תאנים מפוצלות שיובשו, ורבי שמעון שאל האם אין בהם משום איסור מוקצה כמו בגרוגרות של תאנים שלמות שיובשו, ורבי השיב לו שרק בגרוגרות של תאנים שלמות שיובשו יש לחשוש שמא לא נתייבשו התאנים כל צורכן אם לא בדקו אותן לפני השבת, אבל בגרוגרות של תאנים מפוצלות שיובשו אין לחשוש שמא לא נתייבשו התאנים כל צורכן)?! <strong>אמר ליה:</strong> – אמר לו (רבי אסי לרבי זעורא): <strong>אוף אנא סבר כן</strong> – אף אני סובר כך (כמו שסברת בשאלתך, שהמעשה היה בתאנים מפוצלות שיובשו)<strong>.</strong>
<br>ומציעים מסורת המיוחסת לשלשלת מוסרים שמאשרת את הקביעה שלפני כן שמקורה בסברה: <strong>אתא</strong> – בא <strong>רבי יוסי בירבי בון</strong> (מגדולי אמוראי ארץ ישראל בדור החמישי) [ואמר בשם] <strong>רבי יצחק בר ביסנא</strong> (אמורא ארץ ישראלי בדור השלישי והרביעי) [שאמר] <strong>בשם רבי יוחנן</strong> (גדול אמוראי ארץ ישראל בדור השני)<strong>: באילין פיצולי</strong>י<strong>א הוה עובדה</strong> – בתאנים המפוצלות האלה היה המעשה (כמו שאמרו לפני כן מסברה)<strong>.</strong>
(ו)  ומצטטים את מימרת רבי במעשה שלעיל כדי לדון בה: <strong>אמר ליה:</strong> – אמר לו (רבי לרבי שמעון בנו): <strong>אין לך אסור משום מוקצה אלא תאנים וענבים בלבד.</strong>
<br>ומצמצמים את תחולת הקביעה: <strong>רבי יעקב בר זבדי</strong> (אמורא ארץ ישראלי בדור הרביעי) אמר <strong>בשם רבי אבהו</strong> (אמורא ארץ ישראלי בדור השלישי)<strong>: הדא דאת אמר</strong> – זאת שאתה אומר (דבר זה שאתה אומר, שאיסור מוקצה חל רק לגבי תאנים וענבים בשעת ייבושם אבל לא לגבי גרוגרות שכבר יבשו), <strong>- לעניין שבת</strong> – וכן לעניין יום טוב<strong>, אבל לעניין מעשרות - כל הדברים יש להן מוקצה</strong> – כל הפירות, גם גרוגרות שכבר יבשו, אסור לאכול מהם אכילת עראי מבלי לעשר אותם משנגמרה מלאכתם למעשרות ('מוקצה' בהיקרות הזאת הוא מושג בהלכות מעשרות)<strong>.</strong>
<br>ומציעים סיוע לדברים שלפני כן ממשנה: <strong>אמר רבי יוסה</strong> (מגדולי אמוראי ארץ ישראל בדור הרביעי)<strong>: מתניתא אמרה כן:</strong> – המשנה (מעשרות א,ח) אומרת כך (שכל הפירות יש להם מוקצה לעניין מעשרות): (<strong>ב</strong>)<strong>גרוגרות</strong> – תאנים בודדות שחתכו את עוקציהן, ייבשון ואחר כך דחסון לתוך כלי (כד או חבית), <strong>- משידוש</strong> – גמר מלאכתן למעשרות של הגרוגרות היא דחיסתן לכלי<strong>, ו</strong>(<strong>ב</strong>)<strong>מגורה</strong> – גרוגרות שאחסנו אותן במחסן ולא דחסון לכלי, ושטחון על ידי מעגילה של אבן או של חרס, <strong>- משיעגל</strong> – גמר מלאכתן למעשרות היא שיטוחן. - הרי שהמשנה קבעה שאיסור אכילת עראי משעת גמר מלאכה חל גם לגבי גרוגרות שכבר יבשו<strong>.</strong><br>
<br>עד כאן המקבילה בירושלמי מעשרות.<br>
<br>נראה שהסוגיה מקורה כאן, משום שהיא דנה בעיקרה בעניין שבת ויום טוב. הסוגיה הועברה למעשרות משום שהיא דנה בחלקה האחרון בעניין מעשרות.<br><br><small><strong>בבלי שבת</strong> מה,א-ב (ו<strong>ביצה</strong> מ,א-ב): אמר רב יהודה אמר שמואל: אין מוקצה לרבי שמעון אלא גרוגרות וצימוקים בלבד (תאנים וענבים שהעלם לגג לעשות מהם גרוגרות וצימוקים).<br>בעא מיניה רבי שמעון ברבי מרבי: פצעילי תמרה (תמרים שנגדרו סמוך להבשלתם והונחו בשמש או בסלים כדי שיבשילו סופית) לרבי שמעון מהו? - אמר ליה: אין מוקצה לרבי שמעון אלא גרוגרות וצימוקים בלבד (תאנים וענבים בעודם בתהליך הייבוש עלולים להרקיב ואינם ראויים לאכילה, ולכן הם מוקצה. אבל פירות אחרים בעודם בתהליך הייבוש אינם עלולים להרקיב והם ראויים לאכילה, ולכן אינם מוקצה (על פי הירושלמי)).</small><br>
<br>המעשה של רבי ובנו בירושלמי הפך בבבלי לשאלה ותשובה בלבד.
<br>בירושלמי לא נזכר שהדיון במוקצה הוא לפי דעת התנא רבי שמעון בעניין מוקצה.
<br>הירושלמי נקט תאנים וענבים, והבבלי נקט גרוגרות וצימוקים, אך הכוונה בשני התלמודים זהה: תאנים וענבים שהונחו לייבוש כדי לעשותם גרוגרות וצימוקים.
<br>רוב מפרשי הירושלמי פירשו על פי הבבלי 'פיצולייא' - פצעילי תמרה, שאף הוא ביטוי יחידאי. ברם לא מסתבר שהאמוראים האומרים 'באילין פיצולייא הוה עובדה' יחליפו גרוגרות תאנים המוזכרות במפורש במעשה של רבי ובנו בפצעילי תמרה שהם שני מינים שונים, אבל מסתבר שיעמידו גרוגרות תאנים בזן מסוים או במקרה מסוים של תאנים כפי שפירשנו.
<br>ייתכן שפצעילי תמרה הוא זן של תאנה מוארכת המזכירה בצורתה תמר ("התאנה התמרית"), ואם כן, אף בבבלי התכוונו לזן מסוים של תאנים כמו בירושלמי.<br>• • •
##### הלכה ב
(א)  <big><strong>משנה</strong></big><br><strong>אין נוטלין עצים</strong> – ביום טוב להסקה, <strong>מן הסוכה</strong> – מן הסכך של צריף (ולאו דווקא מסוכה של חג הסוכות), משום שהוא סותר את האוהל<strong>, אלא מן הסמוך לה</strong> – מותר ליטול מן העצים הסמוכים לסכך, שאינם מגוף הסכך<strong>.</strong>
<br><strong>מביאין עצים</strong> – תלושים ביום טוב להסקה, <strong>מן השדה מן המכונס</strong> – רק מן העצים שכינס וצבר בערימה מסודרת לפני יום טוב, מפני שדעתו להשתמש בהם והם מוכנים<strong>,</strong> ו<strong>מן הקרפף</strong> – שטח פרטי גדול מאחורי הבית ומאחורי החצר או מחוץ לעיר שהקיפוהו מחיצות בלי קירוי, כדי לשמור בו עצים וכיוצא בהם, <strong>אפילו מן המפוזר</strong> – מותר להביא אפילו מן העצים המפוזרים בקרפף, שכל מה שנמצא בקרפף נחשב מוכן<strong>.</strong>
<br><strong>אי זה הוא קרפף</strong> – שמביאים ממנו אפילו עצים מפוזרים<strong>?</strong> – מה הגדרתו ההלכתית בהקשר של ההלכה שבמשנתנו? <strong>כל שהוא סמוך לעיר</strong> – ולכן דעתו על העצים שבו להשתמש בהם ביום טוב ואינם מוקצים<strong>; דברי רבי יהודה</strong> (בר אלעאי, מגדולי התנאים בדור הרביעי)<strong>.</strong>
<br><strong>רבי יוסי</strong> (בר חלפתא, תנא בדור הרביעי) <strong>אומר: כל שנכנסין לו בפותחת</strong> – מקום שיש לו כניסה נעולה, שצריכים לפותחו כדי להיכנס לתוכו, ולכן הוא נחשב כחצר והעצים שבתוכו אינם מוקצים<strong>, אפילו בתוך תחום שבת</strong> – אפילו הוא רחוק מהעיר, אבל בתוך אלפיים אמה מהעיר, שאפשר להגיע אליו ביום טוב (רבי יוסי אינו חולק על הגדרת הקרפף אלא על ההיתר להביא עצים מרחוק ("משנת ארץ ישראל", מסכת ביצה, עמוד 174))<strong>.</strong><br>• • •
(ב)  <big><strong>תלמוד</strong></big><br><strong>נטילת עצים מן הסוכה ביום טוב</strong>
<br>במשנה שנינו: <strong>"אין נוטלין עצים מן הסוכה, אלא מן הסמוך לה".</strong>
<br>מציעים פרשנות מצמצמת למשנה: <strong>שמואל</strong> (מגדולי אמוראי בבל בדור הראשון) <strong>אמר: בשלא נתכוון לעבותה</strong> – יש להעמיד את המשנה, שמתירה ליטול ביום טוב עצים מן הסמוך לסכך, במקרה שלא התכוון שהעצים האלה יעשו את הסכך עבה<strong>, אבל אם נתכוון לעבותה</strong> – במקרה שהתכוון שהעצים האלה יעבו את הסכך, <strong>- אסור</strong> – ליטול מהם, משום שבמקרה זה העצים האלה נעשים חלק מן הסכך ואינם מוכנים לשימוש ביום טוב<strong>.</strong> - ומציעים פרשנות מצמצמת נוספת למשנה: <strong>בשלא היתנה</strong> – אסור ליטול ביום טוב עצים מן הסוכה, רק במקרה שלא התנה מערב יום טוב תנאי שיוכל להשתמש בהם גם להסקה<strong>, אבל אם היתנה</strong> – במקרה שהתנה תנאי שיוכל להשתמש בהם גם להסקה, <strong>- מותר</strong> – ליטול מהם, משום שבמקרה זה העצים האלה מוכנים לשימוש ביום טוב<strong>.</strong><br>
<br>ומציעים קושיה: <strong>רב נחמן בר יעקב</strong> (רב נחמן, אמורא בבלי בדור השני והשלישי) <strong>בעי</strong> – שואל (מקשה)<strong>: ויש אדם מתנה לסתור אוהלין?!</strong> (בתמיהה) – אומנם התנאי שהתנה מועיל שהעצים מוכנים לשימוש ביום טוב, אבל כשהוא נוטל מהם הוא נחשב כסותר אוהל, והרי סתירת אוהל היא מלאכה האסורה ביום טוב מן התורה, וכיצד תנאי שהתנה מועיל להתיר איסור זה?
<br>ומתרצים את הקושיה: <strong>ואומרים בפני</strong> (צריך לומר כמו בהבאת הירושלמי בראב"ד ובעוד ראשונים: '<strong>אמרין בשם</strong>' ("שערי תורת ארץ ישראל"; "אוצר לשונות ירושלמיים", עמוד 442, הערה 5)) – יש אומרים בשם <strong>שמואל: בטפול לה</strong> – תנאי מועיל להתיר ליטול עצים מן הסכך, במקרה של עצים המחוברים לסכך אבל אינם מן הסכך עצמו, שבמקרה זה אינו נחשב כסותר אוהל, והתנאי שהתנה מועיל שהעצים מוכנים לשימוש ביום טוב<strong>.</strong>
<br><strong>והוה רב נחמן בר יעקב הוי בה</strong> – והיה רב נחמן בר יעקב הוֹוֶה בה (מקשה על דברי שמואל. - מסתבר ש'והוה רב נחמן בר יעקב הוי בה' אינו אלא 'לישנא אחרינא' ל-' רב נחמן בר יעקב בעי'. לפי הלשון הראשון (המצוי לפנינו במקום הנכון) הוצעה הקושיה על ידי המונח 'בעי', ואילו בלשון השני הוצעה קושיה זו על ידי הביטוי 'הוי בה', ואין בין שתי הגרסאות אלא הלשון בלבד ("'לישני אחריני' בירושלמי", "סידרא" ח, עמוד 72). - ברם נראה שצריך לומר: 'והוה רב נחמן בר יעקב <strong>חדי</strong> בה' - והיה רב נחמן בר יעקב שמח בה (בתירוץ שתירץ שמואל את קושייתו של רב נחמן בר יעקב), וכן הגיה רח"ק. לשון זה יש בכמה מקומות בירושלמי)<strong>.</strong><br>• • •
(ג)  <strong>הבאת עצים מן השדה ומן הקרפף</strong>
<br>במשנה שנינו: "מביאין עצים מן השדה מן המכונס, מן הקרפף אפילו מן המפוזר".
<br>מציעים ברייתא: <strong>תני:</strong> – שונה [התנא]: <strong>אמר רבי לעזר בירבי שמעון</strong> (תנא בדור החמישי)<strong>: לא נחלקו בית שמי</strong>י <strong>ובית הלל שמביאין</strong> – ביום טוב, <strong>עצים מן המכונסין שבשדה ומן המפוזרין שבקרפף</strong> – ובוודאי שלדעת הכול מביאים מן המכונסים שבקרפף<strong>. על מה נחלקו? על המפוזרין שבשדה, שבית שמי</strong>י <strong>אוסרין</strong> – להביא, <strong>ובית הלל מתירין</strong> – להביא<strong>.</strong>
(ד)  <strong>אמר רבי נתן</strong> (הבבלי, תנא בדור הרביעי)<strong>: מודין בית שמי</strong>י <strong>לבית הלל שמביאין עצים מן המכונסין שבשדה ומן המכונסין שבקרפף. ועל מה נחלקו? על המפוזרין שבקרפף, שבית שמי</strong>י <strong>אוסרין</strong> – להביא, <strong>ובית הלל מתירין</strong> – להביא. אבל לדעת הכול אסור להביא מן המפוזרים שבשדה<strong>.</strong>
<br>ופוסקים הלכה: <strong>רבי יוסה</strong> (נראה שצריך לומר: 'רבי <strong>יסה</strong>' - רבי אסי, אמורא ארץ ישראלי בדור השלישי) אמר <strong>בשם רב ירמיה</strong> (בר אבא, אמורא בבלי בדור השני<strong>); רבי חנינה</strong> (בקטע גניזה: 'רבי חנניה' - רבי חיננא, אמורא ארץ ישראלי בדור השלישי) <strong>מטי בה</strong> – מגיע בה <strong>בשם רב</strong> (אמורא בבלי בדור הראשון, מגדולי האמוראים) – מציע את שם המוסר הקדום ביותר של המסורת ומייחס אותה לרב<strong>: הלכה כדברי מי שהוא מחמיר</strong> – הלכה כדברי רבי נתן, שהמסורת של רבי נתן מחמירה יותר מהמסורת של רבי אלעזר בירבי שמעון<strong>, ובלבד</strong> (מילה זו נוספה במסירה שלפנינו על ידי מגיה, וישנה בקטע גניזה) <strong>מן המפוזרים שבקרפף</strong> – מותר להביא עצים רק מן המפוזרים שבקרפף כדעת בית הלל, אבל אסור להביא מן המפוזרים שבשדה (והוא כסתם משנתנו)<strong>.</strong><br><br><small><strong>תוספתא ביצה</strong> ג,י: אמר רבי שמעון בן לעזר: לא נחלקו בית שמיי ובית הלל על המכונסים שבקרפיף שיביאו ועל המפוזרים שבשדה שלא יביאו. על מה נחלקו? על המפוזרים שבקרפיף ועל המכונסים שבשדה, שבית שמיי אומרים: לא יביאו, ובית הלל אומרים: יביאו.<br>אמר רבי נתן: לא נחלקו בית שמיי ובית הלל על המפוזרים שבקרפיף ועל המכונסים שבשדה שיביאו. על מה נחלקו? על המפוזרים שבשדה, שבית שמיי אומרים: לא יביאו, ובית הלל אומרים: יביאו.</small><br>
<br>לפי גרסת התוספתא, משנתנו כרבי שמעון בן אלעזר, וכדעת בית הלל. המקרים הנזכרים במשנה הם המקרים שיש בהם מחלוקת בין בית שמאי לבית הלל.
<br>בירושלמי לא הובאה דעת רבי שמעון בן אלעזר, אלא שנו שם בשם רבי אלעזר בירבי שמעון מה שנשנה בתוספתא בשם רבי נתן.
<br>השמות רבי אלעזר בירבי שמעון ורבי שמעון בן אלעזר מתחלפים במקורות לעיתים קרובות.<br><br><small><strong>בבלי ביצה</strong> לא,א: אמר רב יהודה אמר שמואל: אין מביאים עצים אלא מן המכונסים שבקרפף (אבל לא מן המפוזרים, ובשדה אין מביאים אפילו מן המכונסים).<br>והא אנן תנן: מן הקרפף ואפילו מן המפוזרים! - מתניתין יחידאה היא (כדעת יחיד היא, רבי שמעון בן אלעזר, ואין לסמוך עליה, ודעת הרבים אינה כך). דתניא: אמר רבי שמעון בן אלעזר: לא נחלקו בית שמאי ובית הלל על המפוזרים שבשדות שאין מביאים, ועל המכונסים שבקרפף שמביאים. על מה נחלקו? על המפוזרים שבקרפף ועל המכונסים שבשדות, שבית שמאי אומרים: לא יביא, ובית הלל אומרים: יביא.</small><br>
<br>רב בירושלמי ושמואל בבבלי חלוקים בפסק ההלכה.
<br>דעת רבי שמעון בן אלעזר בבבלי כדעתו בתוספתא.
<br>בבבלי לא הובאה דעת רבי נתן.<br>
<br>במשנה שנינו: "אי זה הוא קרפף? כל שהוא סמוך לעיר; דברי רבי יהודה".
<br>כאן התחלת מקבילה בירושלמי עירובין ב,ה.
<br>מציעים סתירה מדבריו של חכם על עצמו: <strong>מחלפה שיטתיה דרבי יודה!</strong> – מוחלפת שיטתו של רבי יהודה! (דבריו במקום אחד סותרים את דבריו במקום אחר!) <strong>דתנינן תמן:</strong> – ששנינו שם (משנה עירובין ב,ה): <strong>ועוד אמר רבי יהודה בן בבא: הגנה והקרפף שהיא</strong> – הגינה או הקרפף, <strong>שבעים אמה ושיריים על שבעים אמה ושיריים</strong> – שיעור בית סאתיים<strong>, מוקפת גדר גבוה עשרה טפחים - מטלטלין בתוכה</strong> – בשבת<strong>, ובלבד שיהא בה שומירה</strong> – סוכת שומרים, <strong>או בית דירה</strong> – לבעל הבית, <strong>או שתהא סמוכה לעיר. רבי יהודה אומר: אפילו אין בה</strong> – בגינה או בקרפף, <strong>אלא בור ושׁיח</strong> (שוחה) <strong>ומערה</strong> – או שיח או מערה לשימוש במימיהם, ואין בה שומירה או בית דירה, <strong>- מטלטלין בתוכה</strong> – מותר לטלטל בה בשבת, אפילו רחוקה מן העיר, אבל בסמוכה לעיר אין צורך בבור ושיח ומערה. - רבי יהודה סובר שגם בור ושיח ומערה הם כשומירה ובית דירה. הרי שלדעת רבי יהודה, שטח נחשב קרפף אף אם אינו סמוך לעיר<strong>. והכא הוא אמר הכין?!</strong> – וכאן הוא אומר כך?! (לדעת רבי יהודה במשנתנו, שטח נחשב קרפף רק אם הוא סמוך לעיר)
<br>ומתרצים את הסתירה: <strong>אמר רבי מנא</strong> (השני, מגדולי אמוראי ארץ ישראל בדור החמישי)<strong>: כבית דירה עביד לַהּ רבי יודה</strong> – עושה אותה רבי יהודה (לעניין טלטול בשבת, מותר לטלטל בקרפף בשבת אם הוא נחשב כבית דירה (מקום שהוקף לדירה), ולדעת רבי יהודה קרפף שיש בו בור ושיח ומערה נחשב כבית דירה אף אם אינו סמוך לעיר (בקרפף הסמוך לעיר מותר לטלטל אף אם אין בו בור ושיח ומערה). - אבל לעניין הבאת עצים ביום טוב, מותר להביא עצים מקרפף שדעתו על העצים שבו להשתמש בהם ביום טוב, ולדעת רבי יהודה רק קרפף שהוא סמוך לעיר דעתו על העצים שבו)<strong>.</strong><br>
<br>עד כאן המקבילה בירושלמי עירובין.<br><br><small>אין להכריע על המקום העיקרי של הסוגיה המקבילה כי היא שייכת לשני המקומות באותה מידה ("ירושלמי ביצה עם פירוש ר"א אזכרי", מבוא, עמוד 38).</small><br>• • •
##### הלכה ג
(א)  <big><strong>משנה</strong></big><br><strong>אין מבקעין</strong> – ביום טוב, <strong>עצים</strong> – לצורך הסקה, <strong>מן הקורות</strong> – עצים גדולים משויפים ומיושרים המיועדים לבנייה ולהכנת רהיטים, מפני שהן מוקצות, <strong>ולא מן הקורה שנשברה</strong> – ביום טוב, אף על פי שעכשיו היא מוכנה להסקה, כיוון שבערב יום טוב לא יועדה לכך, הרי היא מוקצה<strong>.</strong>
<br><strong>אין מבקעין</strong> – ביום טוב עצים מן הקורה שנשברה מערב יום טוב, <strong>לא בקורדום</strong> (כלי שידיתו עשויה מעץ וראשו ממתכת. לראש היו שני צדדים, אחד מחודד והשני להב רחב מעט. בלהב השתמשו לביקוע עצים, לסיתות אבנים ולחיתוך, ובחלד המחודד השתמשו לעידור, לניכוש ולחפירה) <strong>ולא במגל</strong> (כלי שידיתו הקצרה עשויה מעץ והלהב עגול, ושימש לקציר ולביקוע) <strong>ולא במגירה</strong> (מין מסור משונן) <strong>אלא בקופיס</strong> (קופיץ, סכין גדולה) – כדי שישנה מדרכו בימי החול<strong>.</strong>
<br><strong>בית</strong> – חדר בבית, שמשמש כמחסן, <strong>שהוא מלא פירות</strong> – מוכנים לאכילה, <strong>וסתום</strong> – שמקום הפתח סתום באבנים, <strong>ונפחת</strong> – הפתח הסתום, שנפלו אבנים אחדות ביום טוב, <strong>- נוטל</strong> – פירות לאכול, <strong>ממקום הפחת</strong> – שאין הפירות מוקצים<strong>. רבי מאיר</strong> (גדול התנאים בדור הרביעי) <strong>אומר: פוחת כתחילה ונוטל</strong> – מותר לכתחילה לפחות ביום טוב את הפתח הסתום וליטול פירות, שכיוון שהפתח הסתום זמני ונועד לפריצה, אין בפריצתו משום סתירת אוהל<strong>.</strong><br>• • •
(ב)  <big><strong>תלמוד</strong></big><br><strong>ביקוע עצים ביום טוב</strong>
<br>במשנה שנינו: <strong>"אין מבקעין עצים מן הקורות ולא מן הקורה שנשברה".</strong>
<br>מציעים צמצום כפול של תחולת הקביעה: <strong>הדא דאת אמר</strong> – זאת שאתה אומר (דבר זה שאתה אומר, שאסור לבקע ביום טוב עצים לצורך הסקה מן הקורה שנשברה) <strong>- בקורה שנשברה ביום טוב</strong> – במקרה שהקורה נשברה ביום טוב, לפי שאינה מן המוכן<strong>; אבל בקורה שנשברה מערב יום טוב - מותר</strong> – לבקע עצים ממנה לצורך הסקה<strong>. בשאין בהן</strong> (צריך לומר כמו בקטע גניזה: '<strong>עליה</strong>') <strong>תואר כלי</strong> – מותר לבקע ביום טוב עצים לצורך הסקה מקורה שנשברה מערב יום טוב, רק במקרה שאי אפשר להשתמש בקורה שנשברה ככלי ואינה ראויה אלא להסקה<strong>; אבל אם יש עליה תואר כלי</strong> – במקרה שאפשר להשתמש בקורה שנשברה ככלי<strong>, אפילו נשברה מערב יום טוב - אסור</strong> – לבקע עצים ממנה לצורך הסקה, משום שאין דעתו עליה להשתמש בה להסקה<strong>.</strong>
(ג)  ומציעים ברייתא: <strong>תני:</strong> – שונה [התנא]: <strong>סוֹכות תאינים ובהן תא</strong>י<strong>נים</strong> – ענפי תאנה תלושים שנשארו תאנים עליהם<strong>, מכבדות</strong> (צריך להוסיף כמו בקטע גניזה: '<strong>תמרה</strong>') <strong>ובהן תמרים</strong> – ענפי הפרי של תמר תלושים שנשארו תמרים עליהם<strong>, שהכניסן</strong> – לביתו, <strong>לאוכלין</strong> – שהיה בדעתו מערב יום טוב לאכול מהפירות שעליהם, <strong>- אוכל מהן ביום טוב</strong> – ואינו משתמש בענפים להסקה<strong>; הכניסן לעצים</strong> – שהיה בדעתו מערב יום טוב להשתמש בענפים להסקה, <strong>- אין אוכל מהן ביום טוב</strong> – ומשתמש בענפים להסקה<strong>.</strong><br><br><small><strong>תוספתא ביצה</strong> ד,ב: סוכי תאינה ובהן תאנים, מכבדות תמרה ובהן תמרים, הכניסן לעצים - אין אוכל מהן ביום טוב, למאכל בהמה - אוכל מהן ביום טוב.<br><br>בירושלמי לא נזכר מאכל בהמה, אלא "שהכניסן לאוכלין". ושמא הכוונה למאכל אדם דווקא, וההלכה שמוכן לכלבים מוכן לאדם (בבלי ו,ב) לא הובאה בירושלמי. אבל אפשר שגרסו "שהכניסן לאוכלין" משום שאין אדם מאכיל לבהמתו תאנים. ולפנינו (בתוספתא) הפירוש הוא שהכניס את הסוכות הרכות למאכל בהמה, ומכל מקום יכול אף בעצמו לאכול את הפירות, משום שלא הכניסן לעצים ("תוספתא כפשוטה", מועד ג, עמוד 997).</small>
(ד)  <strong>רב</strong> (אמורא בבלי בדור הראשון, מגדולי האמוראים) <strong>אמר: מסיקין</strong> (מדליקים, מבעירים) – ביום טוב, <strong>בכלים</strong> – כיוון שכלים אינם מוקצים, ניתן להשתמש בהם לכל צורך, כולל לצורך הסקה, <strong>ואין מסיקין בשברי כלים</strong> – כיוון ששברי כלים הם מוקצים<strong>.</strong>
<br>ומציעים צמצום כפול של תחולת הקביעה: <strong>הדא דאת אמר</strong> – זאת שאתה אומר (דבר זה שאתה אומר, שאין מסיקים ביום טוב בשברי כלים) <strong>- בכלים שנשברו ביום טוב</strong> – במקרה שהכלים נשברו ביום טוב, לפי שאינם מן המוכן<strong>; אבל בכלים שנשברו מערב יום טוב - מותר</strong> – להסיק בהם<strong>. בשאין עליהן תואר כלי</strong> – אסור להסיק בכלים שנשברו ביום טוב, רק במקרה שאי אפשר להשתמש בכלים שנשברו ככלים<strong>; אבל</strong> אם <strong>יש עליהן תואר כלי</strong> – במקרה שאפשר להשתמש בכלים שנשברו ככלים<strong>,</strong> (<strong>ו</strong>)<strong>אפילו</strong> (<strong>ש</strong>)<strong>נשברו ביום טוב - מותר</strong> – להסיק בהם, שהרי ככלים הם, ומסיקים בכלים<strong>.</strong>
(ה)  ומציעים ברייתא המיוחסת לחכם נקוב שֵׁם: <strong>תני רבי חייה</strong> (בדור המעבר שבין התנאים לאמוראים)<strong>:</strong> – שונה רבי חייא: <strong>מסיקין</strong> – ביום טוב, <strong>באוכלין</strong> – כמו שהם בקליפותיהם ובגלעיניהם, שכיוון שאוכלים אינם מוקצים, ניתן להשתמש בהם לכל צורך, כולל לצורך הסקה<strong>, אבל לא בקליפיהן ולא בגלעיניהן</strong> – שנשארו לאחר שאכל את האוכלים ביום טוב, כיוון שקליפות וגלעינים אלה הם מוקצים, לפי שהם כנולד<strong>.</strong><br><br><small><strong>תוספתא ביצה</strong> ג,יא: המיטה והכיסא והספסל והקתדרא ועריסה שנתפרקו (כלים שנשברו), וכן קורה שנשברה, וכן סוואר של קורות (ערימת קורות הסדורות לבניין) שנשבר - אין מסיקים בהם ביום טוב, לפי שאינם מן המוכן.<br>אגוזים ושקדים שאכלם מערב יום טוב - מסיקים בקליפיהם ביום טוב, אכלם ביום טוב - אין מסיקים בקליפיהם ביום טוב. אגוזים ושקדים עצמם (בלי הקליפים) - אין מסיקים בהם ביום טוב, לפי שאינם מן המוכן (שאינם עומדים להסקה) / אגוזים ושקדים עצמם - מסיקים בהם ביום טוב.</small><br>
<br>ומספרים: <strong>רב הוה יתיב קומי רבי חייה רבה והוה אכיל</strong> – רב היה יושב לפני רבי חייא הגדול והיה אוכל (ביום טוב פירות שיש בהם גלעינים)<strong>, והוה מתחמי זרק גו תפייה, וזרק קומי תפייה</strong> – והיה (רב) נראה זורק (את הגלעינים של האוכל שאכל) לתוך הכיריים (לבישול במקום שהפחמים מונחים), וזרק לפני הכיריים (רב זרק את הגלעינים לפני הכיריים, אלא שהיה נראה שזרק לתוך הכיריים)<strong>. אמר ליה רבי חייה רבה:</strong> – אמר לו רבי חייא הגדול (לרב): <strong>הכא זרוק</strong>! – כאן זרוק! (זרוק את הגלעינים לפני הכיריים ולא לתוך הכיריים)<strong>. אמר ליה:</strong> – אמר לו (רב לרבי חייא): <strong>מה בין הכא ומה בין הכא?</strong> – מה בין כאן ומה בין כאן? (מה ההבדל בין לפני הכיריים ובין לתוך הכיריים?) <strong>אמר ליה:</strong> – אמר לו (רבי חייא לרב): <strong>בן פיחה</strong> – בן הריק (בן הטיפש)<strong>, אחריהם, אחריהם</strong>! – יש ללכת אחרי החכמים ולהישמע להלכותיהם (שאין מסיקים בגלעינים ביום טוב, כמו שרבי חייא שונה לעיל בברייתא)!<strong>.</strong>
<br><strong>אמר רבי חנינה</strong> (רבי חיננא, אמורא ארץ ישראלי בדור השלישי)<strong>: אוכלה הוה זרק</strong> – אוכל היה זורק (לדעת רבי חנינה, רב זרק לתוך הכיריים גלעינים שהיה עליהם אוכל, שמצץ את מיץ הפירות והשליך את בשר הפירות עם הגלעינים. ולא אמר רבי חייא לרב דבר, שכן מסיקים באוכלים ביום טוב, ולא כפי שסיפרו לפני כן)<strong>.</strong>
<br><strong>אמר רבי אימי בבלייא</strong> – הבבלי (אמורא בדור הרביעי)<strong>: חולה הוה</strong> – חול היה (לדעת רבי אימי בבלייא, המעשה הזה שרב זרק גלעינים לתוך הכיריים היה ביום חול ולא ביום טוב)<strong>. אמר ליה:</strong> – אמר לו (רבי חייא לרב): <strong>כנגד כן אסור ביום טוב</strong> – דבר דומה לזה (זריקת גלעינים לתוך הכיריים) אסור ביום טוב (שאין מסיקים בגלעינים ביום טוב. ורק דבר זה אמר רבי חייא לרב, ולא כפי שסיפרו לפני כן)<strong>.</strong><br>
<br>לפי שני האמוראים המוסרים מסורות אחרות לסיפור, רב זרק לתוך הכיריים, ולא שהיה נראה שזרק לתוך הכיריים.<br><br><small><strong>בבלי שבת</strong> כט,א: אמר רב יהודה אמר רב: מסיקים (ביום טוב) בכלים ואין מסיקים בשברי כלים; דברי רבי יהודה. ורבי שמעון מתיר. מסיקים (ביום טוב) בתמרים, אכלם - אין מסיקים בגרעיניהם; דברי רבי יהודה. ורבי שמעון מתיר. מסיקים באגוזים, אכלם - אין מסיקים בקליפיהם; דברי רבי יהודה. ורבי שמעון מתיר.<br>והא דרב - לאו בפירוש איתמר, אלא מכללא איתמר. דרב אכל תמרי ושדא קשייתא לכוביא (זרק את הגרעינים לתנור). אמר ליה רבי חייא: בר פחתי, כנגדו ביום טוב - אסור.</small><br>
<br>הסיפור בבבלי הוא כמסורת של רבי אמי הבבלי בירושלמי.<br>
<br><strong>בן פיחה</strong>
<br><small>הכינוי 'בן פיחה', שבו מכנה רבי חייא את אחיינו רב בירושלמי כאן, דומה לכינוי מקביל בבבלי 'בר פחתי', המשמש באופן קבוע את רבי חייא בקשר לרב. המפרשים נטו לפרש את שני הכינויים של רבי חייא לרב, 'בן פיחה' שבירושלמי ו'בר פחתי' שבבבלי, באופן חיובי. אך נראה ש'בן פיחה' מתפרש במובן שלילי: בן הריק / הטיפש.<br>השורש פח"ת, לשון פחיתות, משמש במובן 'קללה', בדומה לשורש העברי קל"ל, לשון קלילות, וזה היסוד לכינוי 'בר פחתי' שיש לפרשו במובן 'בן קללות'. ברוב ההקשרים הכינוי 'בר פחתי' בא בעקבות שאלה או התנהגות תמוהה של רב, כך שהכינוי הזה משמש לגנאי ולא לשבח ("'בר פחין', 'בן פיחה' ו'בר פחתי'", "תרביץ" עב, עמוד 489 ואילך).</small><br>
<br><strong>אחריהם, אחריהם!</strong>
<br><small>היה נראה שרב היה מתכוון לזרוק גו תפייה, אבל במקרה נפלו הגרעינים קומי תפייה. וכנראה שהיתה קיימת בזה מחלוקת, ולדעת כמה חכמי בבל אין קפידה בזה ורב עשה כמותם, ועל זה העירו רבי חייא שצריך אתה ללכת אחרי דעת חכמי ארץ ישראל שהם הרוב והם הסמוכים. וכזה בסנהדרין א,ב בחנניה בן אחי רבי יהושע שקידש חודשים ועיבר שנים בבבל לפי חשבונו והתנגדו לו חכמי ארץ ישראל, וכשהתלונן לפני רבי יהודה בן בתירא בנציבין אמר לו: אחריהם, אחריהם!, כלומר, שאחריהם אחריהם תלך בקביעת ההלכה. ובהוריות א,א: התורה אמרה: אחריהם, אחריהם! ("עלי תמר").</small><br>• • •
(ו)  <strong>ביקוע בקורדום ביום טוב</strong>
<br>במשנה שנינו: <strong>"</strong>אין מבקעין (<strong>ו</strong>)<strong>לא בקורדום".</strong>
<br><strong>דבית רבי ינאי</strong> (אמורא ארץ ישראלי בדור הראשון) <strong>אמרין:</strong> – [החכמים] של בית רבי ינאי אומרים: <strong>מבקעין</strong> – ביום טוב עצים, <strong>בקורדום</strong> – בניגוד למשנתנו<strong>.</strong>
<br><strong>תנא</strong> – שנה (בקטע גניזה: 'תני' - שונה) <strong>רבי הושעיה</strong> (מגדולי אמוראי ארץ ישראל בדור הראשון)<strong>: מבקעין בקורדום.</strong>
<br>ופוסקים הלכה: <strong>שמואל</strong> (מגדולי אמוראי בבל בדור הראשון) <strong>אמר: הלכה כמי שהוא אומר: מבקעין בק</strong>ו<strong>רדום</strong> – כבית רבי ינאי וכברייתא של רבי הושעיה וכבית הלל בברייתא שלהלן, ובניגוד למשנתנו<strong>.</strong><br>
<br>בפנקס הלכה ארץ ישראלי נאמר שמותר ביום טוב לבקע עצים בקורדום (ראה "הלכות ארץ ישראל מן הגניזה" עמוד מג). <br>
<br>ומציעים ברייתא: <strong>תני:</strong> – שונה [התנא]: <strong>רבי יוסי בן כופר</strong> (תנא בדור החמישי) <strong>א</strong>ו<strong>מר משם רבי לעזר בן שמוע</strong> (תנא בדור הרביעי)<strong>: בית שמאי אוסרין</strong> – לבקע בקורדום ביום טוב (סתם משנתנו כבית שמאי)<strong>, ובית הלל מתירין.</strong><br>• • •
(ז)  <strong>ביקוע במגל ביום טוב ועוד מלאכות</strong>
<br>במשנה שנינו: <strong>"</strong> אין מבקעין... <strong>ולא במגל".</strong>
<br>ומציעים גרסאות חלופיות עלומות שֵׁם של מקורות תנאיים: <strong>אית תניי תני:</strong> – יש תנא [ש]שונה: <strong>מבקעין</strong> – ביום טוב עצים במגל<strong>, ואית תניי תני:</strong> – ויש תנא [ש]שונה: <strong>אין מבקעין</strong> (חמש המילים האחרונות נוספו במסירה שלפנינו על ידי מגיה. מילים אלו ישנן בקטע גניזה, אך אינן ב"אור זרוע". המגיה הוסיף שלא לצורך, כיוון שזו הגרסה של התנא ששונה את המשנה)<strong>.</strong>
<br>ומיישבים את הסתירה בין המקורות התנאיים באמצעות אוקימתות: <strong>אמר רב חסדא</strong> (מגדולי אמוראי בבל בדור השני והשלישי)<strong>: מאן דאמר:</strong> – מי שאומר: <strong>מבקעין - במגל של יד</strong> – יש להעמיד מקור זה במקרה של מגל בעל להב חלק וחד המשמש בעיקר לקיצוץ ענפים, מפני שאף מי שאינו אומן משתמש במגל זה<strong>, מאן דאמר:</strong> – [ו]מי שאומר: <strong>אין מבקעין - במגל של קציר</strong> – יש להעמיד מקור זה במקרה של מגל בעל להב משונן המשמש בעיקר לקציר תבואה, מפני שרק מי שהוא אומן משתמש במגל זה<strong>.</strong>
(ח)  ומציעים גרסאות חלופיות עלומות שֵׁם של מקורות תנאיים: <strong>אית תניי תני:</strong> – יש תנא [ש]שונה: <strong>מפספסין בק</strong>י<strong>ל</strong>י<strong>קים</strong> – מפרידים ביום טוב את השיער הסבוך של אדם, <strong>אית תניי תני:</strong> – [ו]יש תנא [ש]שונה: <strong>אין מפספסין.</strong>
<br>ומיישבים את הסתירה בין המקורות התנאיים באמצעות אוקימתות: <strong>אמר רב חסדא: מאן דאמר:</strong> – מי שאומר: <strong>מפספסין - בבריא</strong> – יש להעמיד מקור זה במקרה של אדם בריא, שאין לחשוש להשרת שיער<strong>, מאן דאמר:</strong> – [ו]מי שאומר: <strong>אין מפספסין - בתש</strong> – יש להעמיד מקור זה במקרה של אדם חלש וחולה, שיש לחשוש להשרת שיער, ותלישת שיער אסורה ביום טוב מן התורה<strong>.</strong><br>
<br>קטע זהה יש בירושלמי נזיר ו,ג לעניין חשש השרת שיער בנזיר.
<br>קיליקין הוא שיער סבוך (ראה משנה מקוואות ט,ב-ג), דוגמת שער העיזים של קיליקיה שבאסיה הקטנה. קיליקין הוא גם בגד עשוי מאריג של שער עיזים שהובא מקיליקיה (משנה כלים כט,א).
(ט)  ומציעים גרסאות חלופיות עלומות שֵׁם של מקורות תנאיים: <strong>אית תניי תני:</strong> – יש תנא [ש]שונה: <strong>מוללין עצי בשמים</strong> – שוחקים ומועכים ביום טוב בין האצבעות עצי בשמים כדי להוציא מהם ריח<strong>, אית תניי תני:</strong> – [ו]יש תנא [ש]שונה: <strong>אין מוללין.</strong>
<br>ומיישבים את הסתירה בין המקורות התנאיים באמצעות אוקימתות: <strong>מאן דאמר:</strong> – מי שאומר: <strong>מוללין - בלחים</strong> – יש להעמיד מקור זה במקרה של עצי בשמים לחים, שניתן למלול אותם בקלות בין האצבעות<strong>, מאן דאמר:</strong> – [ו]מי שאומר: <strong>אין מוללין - ביבישין</strong> – יש להעמיד מקור זה במקרה של עצי בשמים יבשים, שלא ניתן למלול אותם בקלות בין האצבעות<strong>.</strong><br><br><small><strong>תוספתא שבת</strong> ה,ט: מטלטלים עצי בשמים להניף ולהריח בהם לחולה, מוללו ומריח בו.</small>
(י)  ומציעים גרסאות חלופיות עלומות שֵׁם של מקורות תנאיים: <strong>אית תניי תני:</strong> – יש תנא [ש]שונה: <strong>ממתקין</strong> – ביום טוב, <strong>את החרדל</strong> – את הטעם של העלים הירוקים של צמח החרדל לפני אכילתם, <strong>בגחלת, אית תניי תני:</strong> – [ו]יש תנא [ש]שונה: <strong>אין ממתקין.</strong>
<br>ומיישבים את הסתירה בין המקורות התנאיים באמצעות אוקימתות: <strong>מאן דאמר:</strong> – מי שאומר: <strong>ממתקין - בשנתנו על גבי הגחלת</strong> – יש להעמיד מקור זה במקרה שנתן את החרדל על הגחלת, שאינו מכבה את הגחלת<strong>, ומאן דאמר:</strong> – ומי שאומר: <strong>אין ממתקין - בשנתן את הגחלת עליו</strong> – יש להעמיד מקור זה במקרה שנתן את הגחלת לתוך החרדל, שהוא מכבה את הגחלת<strong>.</strong><br><br><small><strong>תוספתא ביצה</strong> ג,טו: ממתקים את החרדל בגחלת.<br><br><strong>בבלי שבת</strong> קלד,א: תנו רבנן: אין ממתקים אותו (את החרדל) בגחלת. - והתניא: ממתקים אותו בגחלת! - לא קשיא. כאן (שהתירו) - בגחלת של מתכת (שאין בכיבויה איסור מן התורה), כאן (שאסרו) - בגחלת של עץ.</small>
(יא)  ומציעים גרסאות חלופיות עלומות שֵׁם של מקורות תנאיים: <strong>אית תניי תני:</strong> – יש תנא [ש]שונה: <strong>שפין את הכסף בקרטיקון</strong> – משפשפים ביום טוב את כלי הכסף באדמת גיר כדי לצחצחם (מקור המילה 'קרטיקון' ביוונית ובלטינית)<strong>, אית תניי תני:</strong> – [ו]יש תנא [ש]שונה: <strong>אין שפין.</strong>
<br>ומיישבים את הסתירה בין המקורות התנאיים באמצעות אוקימתות: <strong>מאן דאמר:</strong> – מי שאומר: <strong>שפין - בשנתנו מערב יום טוב</strong> – יש להעמיד מקור זה במקרה שנתן את הגיר על כלי הכסף מערב יום טוב, שמותר ביום טוב לשפשף אותם כדי להסיר את הגיר, מפני שהגיר התרכך ואינו ממחק אותו<strong>, ומאן דאמר:</strong> – ומי שאומר: <strong>אין שפין - בשנתנו ביום טוב</strong> – יש להעמיד מקור זה במקרה שנתן את הגיר על כלי הכסף ביום טוב, שאסור ביום טוב לשפשף אותם<strong>.</strong><br><br><small><strong>תוספתא ביצה</strong> ד,י: ואין שפים / ושפים כלי כסף בקרטיקון (גיר שבא מן האי כרתים).<br><br><strong>בבלי שבת</strong> נ,א: בכול חפים (חופפים) את הכלים (בשבת), חוץ מכלי כסף בגרתקון.</small><br>• • •
(יב)  <strong>מקום סתום שהוא מלא פירות</strong>
<br>במשנה שנינו: <strong>"רבי מאיר אומר: אף הוא פוחת כתחילה ונוטל".</strong>
<br><strong>רבי בא</strong> (רבי אבא, אמורא בדור השלישי) אמר בשם <strong>רב יהודה</strong> (מגדולי אמוראי בבל בדור השני) שאמר <strong>בשם שמואל</strong> (מגדולי אמוראי בבל בדור הראשון)<strong>: ובלבד כנגד הפתח</strong> – מותר לכתחילה לפחות ביום טוב רק בצד הפתח הסתום, שהוא בניין שאינו קבוע, אבל אסור לפחות במקום אחר, שהוא בניין קבוע<strong>.</strong><br>
<br>ומציעים ברייתא: <strong>והא תני</strong> (נראה שצריך לומר: '<strong>תני</strong>')<strong>:</strong> – שונה [התנא]: <strong>מודין חכמים לרבי מאיר בחותמות שבקרקע</strong> – אף על פי שבמשנתנו אין החכמים החולקים על רבי מאיר מתירים לפחות את הפתח הסתום כדי ליטול פירות לאכול, מכל מקום מודים הם בחותמות של כדים המשוקעים בקרקע הבית, שפתחי הכדים חתומים וצרורים בחבלים, <strong>שמפקפקין</strong> (מזעזעים, מרופפים) – את הקשרים שנעשו על ידי החבלים, כדי שיותרו הקשרים מאליהם, <strong>ומפקיעין</strong> (מפרקים) – את גדילות החבלים, <strong>ומתירין</strong> – את הקשרים, מפני שאינם קשרים של קיימא, ולפתיחה הם עומדים, <strong>וחותכין</strong> – את החבלים עצמם ביום טוב<strong>, בשבת מפקפקין אבל לא מפקיעין</strong> – את גדילות החבלים, מפני שגדילות החבלים הם קשרים של קיימא, אלא שביום טוב התירו להפקיעם כדי ליטול ממה שבתוך הכדים, <strong>ולא מתירין ולא חותכין, ובכלים</strong> – בחותמות של כלים קלועים, שפתחי הכלים קשורים על ידי ראשי הקליעות, <strong>- בשבת מותר</strong> – להתיר את ראשי הקליעות או לקרוע אותם, כדי ליטול ממה שבתוך הכלים<strong>, ואין צורך לומר ביום טוב</strong> – מובן מאליו שמותר ביום טוב<strong>.</strong><br>
<br>קטע זה ישנו בירושלמי שבת טו,ב ו-כ,ה ולהלן ה,ב ומגילה א,ה.
<br>נראה שהלשון 'והא תני' שבתחילת הקטע כאן הוא אשגרה בטעות מהירושלמי שבת כ,ה.
<br>ב"סוגיות מקבילות ומסורת נוסח הירושלמי", "תרביץ" ס, עמוד 529, הערה 33, כתב, שהוא אשגרה בחילוף גרסה מהירושלמי להלן ה,ב. הלשון להלן בתחילת הקטע: 'ועוד מן הדא דתני:'.
<br>וב"הטרמינולוגיה של הירושלמי", עמוד 160, כתב: במקומות מסוימים אין סיבה ברורה להניח ש'והא תני' הוא שיבוש במקום 'תני'. ושם בהערה 76 ציין לירושלמי כאן.<br><br><small><strong>תוספתא ביצה</strong> ג,יב: מודים חכמים לרבי מאיר בחותמות שבקרקעות שמפקפקים ומתירים ומפקיעים אבל לא חותכים, ובשבת מפקפקים ומתירים אבל לא מפקיעים ולא חותכים, ושבכלים - בשבת מותר, ואין צריך לומר ביום טוב.<br><br>יש הבדלים בין הברייתא שבתוספתא ובין הברייתא שבירושלמי. וראה בבלי ביצה לא,ב-לב,א.<br>בעניין חותמות שבכלים ראה תוספתא שבת יב,טו ומקבילות בירושלמי שבת ובבבלי שבת קמו,א על חותלות של פירות.</small><br>• • •
##### הלכה ד
(א)  <big><strong>משנה</strong></big><br><strong>אין פוחתין את הנר</strong> – אין עושים ביום טוב פה לנר של חרס, כדי ליצוק לתוכו שמן להדלקה<strong>, מפני שהוא עושה כלי</strong> – שהפחיתה הופכת את הנר לבית קיבול לשמן, ועל ידי פעולה זו הנר ראוי לתפקידו (הואיל וכלי חרס נטמאים רק באוויר ולא מאחוריהם ולא מגביהם, יצרו את כלי החרס כשהם סתומים בפיהם, שלא ייטמאו אצל היוצר, וכשהובאו לבית הקונה פתחו אותם. אף הנרות של שמן נוצרו אצל היוצר כשהם סתומים מגבם בבית שיקועם במקום שיוצקים לתוכם שמן, בגלל חשש טומאה, וכשרצו להשתמש בהם היו פוחתים במקום זה פחת כדי להכניס בו שמן)<strong>.</strong>
<br><strong>ואין עושין פחמין</strong> – אסור להכין פחמים ביום טוב, אפילו לצורך יום טוב, מפני שהפחמים הם מעין כלי שעשייתו אסורה (הפחמים נועדו לחימום באש נמוכה ולבישול מתמשך של מאכלים ("משנת ארץ ישראל", מסכת ביצה, עמוד 184))<strong>.</strong>
<br><strong>ואין חותכין את הפתילה לשנים</strong> – ביום טוב, מפני שהוא מתקן ועושה אותה כלי הראוי לשימוש<strong>. רבי יהודה אומר: חותכה באור לשני נירות</strong> – מותר לקחת פתילה ארוכה ולשים כל קצה בתוך נר ולהדליק אותה באמצעה, ועל ידי כך ייווצרו שני נרות דולקים בנפרד<strong>.</strong><br>• • •
(ב)  <big><strong>תלמוד</strong></big><br><strong>פתיחת אילפס ביום טוב</strong>
<br>במשנה שנינו: "אין פוחתין את הנר, מפני שהוא עושה כלי".
<br>לפס, אילפס - קדירה בעלת מכסה, עשויה חרס, ששוליה רחבים ודופנותיה נמוכות ודקות, ושימשה לטיגון, לבישול ולהרתחה. מקור המילה ביוונית.
<br>האילפס וכיסויו נוצרו בעזרת דפוס שעליו היו מדביקים טיט יוצרים מכל צדדיו, ולאחר שהכלי התייבש במקצת יום אחד בערך פתחוהו, שחתכוהו מסביב לשפתו במכשיר חד, וכך נוצרו בבת אחת האילפס וכיסויו. פעולה זו דומה לפחיתת הנר. לאחר פתיחת האילפס שרפו אותו בכבשן או הסיקו אותו בתנור ("כלי החרס בספרות התלמוד", עמוד כ).
<br>מציעים ברייתא: <strong>תני:</strong> – שונה [התנא]: <strong>לפסים סתומות</strong> ש<strong>עשאן מערב יום טוב</strong> – שיצר אותם היוצר בערב יום טוב כשהם סתומים מכל צד, <strong>- לא יפתחם ביום טוב</strong> – אסור לחתוך אותם ביום טוב כדי להפריד בין האילפסים לכיסויהם<strong>, מפני שהוא כמכשיר כלי ביום טוב</strong> – על ידי הפתיחה הוא עושה כלי ביום טוב (ומכול שכן שאין לעשות כן בשבת)<strong>. [ורבן שמעון בן גמליאל</strong> (השני, נשיא ותנא בדור הרביעי) <strong>מתיר</strong> – לפתוח את האילפס הסתום ביום טוב (ואף בשבת), מפני שיש כאן כלי גמור מערב יום טוב לפני שנפתח, ואין פתיתתו אלא כפתיחת דלת שסגורה בהידוק ("תוספתא כפשוטה", מועד ג, עמוד 983)<strong>.]</strong> (המוסגר הושלם על פי התוספתא, וכן הוא בהבאת הירושלמי ברבנו חננאל וב"ספר העיטור", וכן הגיהו המפרשים, כפי שיוצא מהמשך הסוגיה)<br><br><small><strong>תוספתא שבת</strong> טז,יג ו<strong>ביצה</strong> ג,יג: אין פותחים לפסים סתומות, ורבן שמעון בן גמליאל מתיר.</small>
(ג)  ומציעים משנה ממקום אחר: <strong>תמן תנינן:</strong> – שם (משנה עדויות ב,ה) שנינו (בעניין שלושה דברים שאמרו לפני רבי ישמעאל): <strong>על לפסים ארוניות</strong> (כך בשני כתבי יד של המשנה. ובכתב יד שלישי של המשנה: 'עירניות') – לפסים כפריות, שהן סתומות לפני שנפתחו, שלא אמר בהם רבי ישמעאל לא טומאה ולא טהרה, עד שבא רבי יהושע בן מתיא ואמר<strong>, שהן טהורות באהל המת</strong> – שקודם פתיחתן הן סתומות מכל צד, ולכן אינן נטמאות באוהל שיש בו מת, שאין כלי חרס מקבל טומאה מגבו אלא מתוכו, <strong>וטמאות במשא הזב</strong> – אם נשאן הזב או טלטלן<strong>. רבי לעזר בירבי צדוק</strong> (הראשון, תנא בדור השני) <strong>אומר: אף במשא הזב טהורות, מפני שלא נגמרה מלאכתן</strong> – שעדיין לא פתחו אותן, ולכן אין עליהן תורת כלי לקבל טומאה<strong>.</strong>
<br>ומציעים קשר בין שתי המחלוקות: <strong>אתיא דיחידאה דהכא כסתומה</strong> (צריך לומר: '<strong>כסתמא</strong>') <strong>דתמן, ודיחידייא דתמן כסתומה</strong> (צריך לומר: '<strong>כסתמא</strong>') <strong>דהכא</strong> – באה (הולכת) [שיטתו] של היחיד של כאן כסתם של שם, ושל היחיד של שם כסתם של כאן (דברי היחיד כאן באים כסתם השנוי במקום אחר, ודברי היחיד במקום אחר באים כסתם השנוי כאן. - דברי רבן שמעון בן גמליאל בברייתא לעיל שמותר לפתוח אילפס סתום ביום טוב מתאימים לדברי סתם המשנה בעדויות שאילפס סתום נטמא במשא הזב, שדברי שניהם מבוססים על העיקרון שאילפס סתום נחשב כלי גמור. ודברי רבי אלעזר בירבי צדוק במשנה בעדויות שאילפס סתום אינו נטמא במשא הזב מתאימים לדברי סתם הברייתא לעיל שאסור לפתוח אילפס סתום ביום טוב, שדברי שניהם מבוססים על העיקרון שאילפס סתום אינו נחשב כלי גמור) (הכתיב 'סתומה' אינו מופיע אלא כאן, ואין ספק שהוא בא בהשפעת לשון ההלכה "לפסים סתומות" ("מחקרי לשון ומינוח בספרות התלמוד", עמוד 502))<strong>.</strong><br><br><small><strong>בבלי ביצה</strong> לב,א: תנו רבנן: אין פוחתים את הנר ואין עושים אילפסים חירניות (ביום טוב). רבן שמעון בן גמליאל מתיר באילפסים חירניות.<br>מאי חירניות? - אמר רב יהודה: עירניות. - מאי עירניות? - אמר אביי: צעי חקלייתא (קערות של בני כפרים).</small><br>• • •
(ד)  <strong>כיבוי בקעת ביום טוב</strong>
<br>במשנה שנינו: "ואין עושין פחמין".
<br><strong>רבי בא</strong> (רבי אבא, אמורא בדור השלישי) אמר <strong>בשם רב יהודה</strong> (מגדולי אמוראי בבל בדור השני)<strong>: בקעת</strong> (גזר עץ) – שבוערת באש, <strong>- סומכה לכותל בשביל שלא תכסכס</strong> (תשפשף. בהבאת הירושלמי ברבנו חננאל: 'תסכסך' - תשפשף ותלחך האש) – מותר להסיר ביום טוב את הבקעת מן האש (כגון שבערה בכירה והסתיים הבישול) ולשים אותה סמוך לכותל בחוץ, כדי שהאש לא תמשיך להבעיר אותה. הדבר מותר מפני שאין זה מכבה, אלא רק גורם כיבוי, שהיא נכבית מאליה, וגרימת כיבוי מותרת ביום טוב<strong>.</strong><br>
<br>ומציעים ברייתא: <strong>תני:</strong> – שונה [התנא]: <strong>אין מכבין את הבקעת בשביל לחוס עליה</strong> – אסור לכבות ביום טוב בקעת שבוערת באש, אם הכיבוי הוא משום שהוא חס עליה שלא תבער כולה לחינם, שהוא רוצה לחסוך אותה לשעה אחרת. הדבר אסור מפני שכיבוי שאינו לצורך יום טוב - אסור<strong>. אם בשביל שלא תעשן את הבית ואת הקדירה - מותר</strong> – מותר לכבות ביום טוב בקעת שבוערת באש, אם הכיבוי הוא בשביל שלא יתמלא הבית בעשן שיטריד או יסכן את אנשי הבית, או אם הכיבוי הוא בשביל שלא יתקלקל התבשיל שבקדירה מהעשן של הבקעת הבוערת. הדבר מותר מפני שכיבוי שהוא לצורך יום טוב - מותר<strong>.</strong>
<br>ומצמצמים את תחולת הקביעה: <strong>אמר רבי חנניה</strong> (רבי חיננא, אמורא ארץ ישראלי בדור השלישי)<strong>: בשאין שם אויר</strong> – מותר לכבות ביום טוב בקעת בשביל שלא תעשן את הבית, רק במקרה שאין שם מקום פנוי שאפשר להשליך את הבקעת לשם, ואם לא יכבה אותה, תעשן את הבית<strong>; אבל אם יש שם אויר</strong> – במקרה שיש שם מקום פנוי, <strong>- משליכה לאויר ודייו</strong> – הוא משליך את הבקעת למקום הפנוי, ושם היא תישאר לבעור עד שתיכבה מאליה, ואינו צריך לכבות אותה כיוון שלא יעשן הבית<strong>.</strong><br>
<br>ומציעים תמיהה על האמור לפני כן: <strong>אמר רבי נסא</strong> (אמורא ארץ ישראלי בדור הרביעי)<strong>: ויאות?!</strong> (בתמיהה) – ויפה?! (וכי נכון הוא שמותר לכבות ביום טוב בקעת בשביל שלא תעשן את הבית?!) <strong>כן אנן אמרין:</strong> – (וכי) כך אנחנו אומרים: <strong>הדא קלוריתה</strong> – משחת העיניים הזאת (מקור המילה 'קילורי' ביוונית ובלטינית), <strong>- שרי מישוף ומיכחול מינה</strong> (בהבאת הירושלמי בראב"ד: 'עינא') <strong>ביומא טבא</strong> – מותר לשפשף ולכחול ממנה (את העיניים) ביום טוב<strong>?!</strong> (בתמיהה) – אם מותר לכבות ביום טוב בקעת בשביל שלא תעשן את הבית, כיוון שהעשן מזיק לעיניים, נאמר שמותר לכחול את העין במשחה ביום טוב אם הוא חש בעינו! והרי אסור לכחול את העין בשבת והוא הדין ביום טוב!
<br>ומתרצים את התמיהה בהצעת הבחנה בין שני המקרים הדומים: <strong>אמר רבי מנא</strong> (השני, מגדולי אמוראי ארץ ישראל בדור החמישי)<strong>: כאן</strong> – במקרה של כיבוי בקעת בשביל שלא תעשן את הבית, <strong>- לשימור</strong> – מותר לכבות את הבקעת ביום טוב משום שאינו אלא לשמור את עיניו מן העשן, שלא יזיק להן<strong>, וכאן</strong> – במקרה של כחילת העין, <strong>- לרפואה</strong> – אסור לכחול את העין ביום טוב משום שהוא לרפואה, ורפואה כשאין סכנה אסורה בשבת וביום טוב<strong>.</strong><br><br><small><strong>תוספתא ביצה</strong> ג,יג: אין מכבים את הבקעת בשביל לחוס עליה. ואם בשביל שלא תעשן את הבית, או בשביל שלא תקדיח את התבשיל - מותר.<br><br><strong>בבלי ביצה</strong> כב,א: בעא מיניה רב אשי מאמימר: מהו לכחול את העין ביום טוב (בסממני רפואה)? היכא דאיכא סכנה (לעין), כגון... - לא קא מיבעיא לי, דאפילו בשבת שרי. כי קא מיבעיא לי כגון... (במקום שאין סכנה אלא מיחוש בלבד) - מאי? - אמר ליה: אסור. - איתיביה: אין מכבים את הבקעת בשביל לחוס עליה. ואם בשביל שלא יתעשן הבית או בשביל שלא תתעשן הקדירה - מותר! ושני ליה כדשנין (שברייתא זו היא כדעת רבי יהודה המתיר גם מלאכות שאינן לצורך אוכל נפש, וכשאני אומר את דברי הרי זה לשיטת החכמים).</small><br>
<br>בשני התלמודים השוו את המקרה של כחילת העין שיש בה מיחוש למקרה של כיבוי בקעת בשביל שלא תעשן את הבית ותזיק לעיניים. בירושלמי חילקו בין המקרים, ואילו בבבלי לא חילקו אלא העמידו את הברייתא כרבי יהודה.<br>• • •
(ה)  <strong>דיני פתילה ביום טוב</strong>
<br>במשנה שנינו: "ואין חותכין את הפתילה לשנים. רבי יהודה אומר: חותכה באור לשני נירות".
<br>מביאים ברייתא: <strong>שלשה דברים נאמרו בפתילה</strong> – בעניין פתילה ביום טוב, <strong>להחמיר ושלשה</strong> – דברים אחרים, <strong>להקל. אֵילּוּ שלשה שאמרו להחמיר: אין עושין אותה כתחילה</strong> (מההתחלה) <strong>ביום טוב</strong> – אסור להכין פתילה ביום טוב, מפני שהוא עושה כלי<strong>, ואין חותכין אותה לשנים</strong> – בסכין ביום טוב, מפני שהוא מתקן כלי, כמו ששנינו במשנה<strong>, ואין מספספין</strong> (חורכים, מהבהבים) <strong>אותה באור</strong> (באש) – ביום טוב קודם הדלקתה, כדי שתידלק בקלות, מפני שהוא מתקן כלי<strong>. אֵילּוּ שלשה שאמרו להקל: מועכין אותה</strong> – את ראש הפתילה באצבעות היד ביום טוב<strong>, ושורין אותה בשמן</strong> – ביום טוב, כדי שתדלק יפה<strong>, וחולקין אותה באור לשתי נרות</strong> – ביום טוב, כדברי רבי יהודה במשנה<strong>.</strong><br>
<br><strong>אמר רבי חיננא</strong> (אמורא ארץ ישראלי בדור השלישי)<strong>: בצריך לשניהן</strong> – חותכים פתילה באור לשתי נרות רק במקרה שצריך להדליק שתי נרות ואין לו אלא פתילה אחת ארוכה, שנותן חציה בנר זה וחציה בנר זה ומדליק באמצעה והיא נעשית מאליה שתי פתילות בשתי נרות. אבל אם אינו צריך להדליק שתיהן אלא אחת מהן - אסור לחתוך פתילה באור<strong>.</strong><br>
<br>ומציעים ברייתא: <strong>תני רבי יודה בר פזי</strong> (רבי יהודה בר סימון, אמורא ארץ ישראלי בדור השלישי והרביעי) <strong>דבר דלייא</strong> (אמורא ארץ ישראלי בדור הראשון)<strong>:</strong> – שונה רבי יודה בר פזי [ברייתא] של ברדלייה: <strong>מביא שתי נרות</strong> – ומניחם זה ליד זה, <strong>ונותנה בשניהן</strong> – נותן קצה הפתילה האחד בנר אחד וקצה הפתילה השני בנר האחר, <strong>וחולקה באור</strong> – מדליק אש באמצע הפתילה, <strong>לשני נירות</strong> – שהאש מחלקת את הפתילה לשניים<strong>.</strong><br>
<br><strong>רבי יעקב בר אחא</strong> (אמורא ארץ ישראלי בדור השלישי והרביעי) אמר בשם <strong>חיננא בר אידי</strong> (אמורא בבלי בדור השלישי) שאמר <strong>בשם רב</strong> (אמורא בבלי בדור הראשון, מגדולי האמוראים)<strong>: מוהטין</strong> (מנקים) <strong>את הפתילה ביום טוב</strong> – מותר להסיר את הפחם שבקצה הפתילה, כדי שתדלק יפה<strong>.</strong><br><br><small><strong>תוספתא ביצה</strong> ג,כא: שלושה דברים נאמרו בפתילה, שלושה להחמיר ושלושה להקל: אין עושים אותה כתחילה, ואין מהבהבים אותה באור, ואין חותכים אותה לשניים. אלו שלושה להקל: שורים אותה בשמן, וממעכים אותה ביד, וחותכה באור לשתי נירות.<br><br><strong>בבלי ביצה</strong> לב,א-ב: "רבי יהודה אומר: חותכה באור לשני נירות". - מאי שנא בסכין דלא - דקא מתקן מנא, באור נמי הא קא מתקן מנא! - תני רבי חייא: חותכה באור בפי שתי נרות (שאינו מתכוון לתקן כלי אלא להדליק).<br>אמר רב נתן בר אבא אמר רב: מוחטים את הפתילה ביום טוב. - מאי מוחטים? - אמר רב חיננא בר שלמיא משמיה דרב: לעדויי חושכא (להסיר את החלק המפוחם).<br>תני בר קפרא: שישה דברים נאמרו בפתילה, שלושה להחמיר ושלושה להקל. להחמיר: אין גודלים (פותלים) אותה כתחילה ביום טוב, ואין מהבהבים אותה באור, ואין חותכים אותה לשניים. להקל: ממעכה ביד, ושורה בשמן, וחותכה באור בפי שתי נרות.</small><br>• • •
##### הלכה ה
(א)  <big><strong>משנה</strong></big><br><strong>אין שוברין את החרס ואין חותכין את הנייר לצלות בו מליח</strong> – אסור ביום טוב לשבור חרס או לחתוך נייר כדי להשתמש בחלק מהם לצורך צליית דג מלוח, מפני שהחרס השבור והנייר החתוך נחשבים ככלי, ואסור לעשות כלי ביום טוב. ואפשר שאסור ביום טוב לשבור חרס או לחתוך נייר משום מלאכת מחתך, כיוון שהוא שובר או חותך אותם בגודל הנדרש ("עלי תמר") (כשצולים דג מלוח על אסכלה (רשת של ברזל), מניחים עליה חרס או נייר ספוג בשמן, כדי שלא יישרף הדג בחומו של הברזל הרותח)<strong>.</strong>
<br><strong>אין גורפין תנור וכיריים</strong> – אסור ביום טוב להוציא בגריפה את האפר של העצים שנשרפו בתוך התנור והכיריים<strong>, אבל מכבשין</strong> – מותר לכבוש וליישר את האפר, כדי לפנות מקום בתנור ובכיריים לעצים חדשים<strong>.</strong>
<br><strong>אין מקיפין שתי חביות לשפות עליהן את הקדירה</strong> – מי שאין לו כירה, אסור ביום טוב לקרב שתי חביות של חרס זו אצל זו, כדי לתת על החביות את הקדירה שתתבשל באש הדולקת ברווח שבין החביות<strong>.</strong>
<br><strong>אין סומכין את הקדירה בבקעת</strong> (בגזר עץ) – אסור ביום טוב להשעין את הקדירה על בקעת כדי לייצב את הקדירה על הכירה<strong>, וכן הדלת</strong> – הוא הדין בדלת שאסור להשעין אותה על בקעת כדי לייצב את הדלת כשהיא פתוחה. הדבר אסור משום שיש בכך תיקון כלי<strong>.</strong>
<br><strong>אין מנהיגין את הבהמה במקל ביום טוב</strong> – מפני שהוא עושה מעשה של יום חול, שנראה כמוליך את הבהמה למכור בשוק<strong>.</strong><br>• • •
(ב)  <big><strong>תלמוד</strong></big><br><strong>עשיית נקניק ביום טוב</strong>
<br>במשנה שנינו: "ואין חותכין את הנייר לצלות בו מליח".
<br>מציעים היסק: <strong>הדא אמרה:</strong> – זאת אומרת (יש להסיק מהדין האמור במשנה, שאסור לחתוך נייר ביום טוב, מפני שבחיתוך הנייר הוא עושה כלי): <strong>ההן סיקירה אסיר מיעבד ביומא טבא</strong> – עושה הנקניקים הזה (מקור המילה בלטינית. נקניק - מעיים ממולאים בבשר קצוץ) אסור לעשות (נקניק) ביום טוב<strong>, דהוא מקטע בגומיה</strong> (בהבאת הירושלמי בר"מ המאירי וב"כלבו" וב"אורחות חיים": 'בנ<strong>י</strong>מיה'. ונראה שצריך לומר: '<strong>בניניה</strong>') – (מפני) שהוא מחתך את החבל (כדי לתפור את המעיים לאחר המילוי, ובחיתוך החבל הוא עושה כלי. ואפשר שאסור ביום טוב לחתך את החבל משום מלאכת מחתך, כיוון שהוא מחתך אותו במידה הנדרשת ("עלי תמר" על פי ירושלמי שבת ז,ב בעניין עשיית נקניק). - מקור המילה 'ניניה' ביוונית. הגהתנו היא על פי הגהה דומה ב-DJPA ערך 'נינייה')<strong>.</strong><br><br><small>ירושלמי שבת <strong>ז,ב:</strong> ההן סיקורה (עושה הנקניקים הזה), כד מבחר בגרריה / בקלופיתיה (כשהוא חותך את הבשר במגררת / במקלף) - משום בורר, כד מכתת במרגזייה (צריך לומר: במגזרייה) (כשהוא מועך במקצץ) - משום דש, כד שחיק במדוכתיה (כשהוא טוחן במדוכה) - משום טוחן, כד יהיב משקין (כשהוא נותן משקים) - משום לש, כד משקע באנטר(י)[ו]ן (כשהוא משקע במעי) - משום בונה, כד מקטע בגומא (נראה שצריך לומר: בניניא) (כשהוא חותך את החבל) - משם מחתך, גמר מלאכתו - משם מכה בפטיש.</small><br>
<br>בירושלמי שם בא תיאור עשיית נקניק.
(ג)  <strong>גריפת תנור וכיבושו ביום טוב</strong>
<br>במשנה שנינו: "אין גורפין תנור וכיריים, אבל מכבשין".
<br>מספרים: <strong>ברתיה דרבי חייה רבה</strong> (בדור המעבר שבין התנאים לאמוראים) <strong>אתת מיפה גו תנורא</strong> – בתו של רבי חייא הגדול באה לאפות בתנור (ביום טוב)<strong>, אשכחת כיפה בגויה</strong> – מצאה אבן בתוכו (שהפריעה לאפייה בו)<strong>. אתת שאלת לאבוהא</strong> – באה ושאלה את אביה<strong>. אמר לה:</strong> – אמר לה (רבי חייא): <strong>איזלין גרפין</strong> – לכי וגרפי (את התנור)<strong>. אמרה: לינה יכלה</strong> – אין אני יכולה (הדבר אסור, שאסור לגרוף תנור ביום טוב)<strong>. אמר לה:</strong> – אמר לה (רבי חייא): <strong>איזלין כבשין</strong> – לכי וכבשי (את התנור)<strong>.</strong>
<br>ומעירים: <strong>ידעה הוות, אלא דהוות בעיא מישמע מן אבוה</strong> – יודעת היתה (בתו של רבי חייא את ההלכה ששנינו במשנה, שמכבשים תנור ביום טוב), אלא שהיתה רוצה לשמוע מאביה (במפורש שהוא מסכים להלכה ששנינו במשנה)<strong>.</strong><br><br><small><strong>בבלי ביצה</strong> לב,ב: תני רבי חייא בר יוסף קמיה דרבי יוחנן: אין גורפים תנור וכיריים, אבל מכבשים. ואם אי אפשר לו לאפות אלא אם כן גורפו - מותר.<br>אשתו של רבי חייא נפל לה אריח (חלק של לבינה) בתנור ביום טוב. אמר לה רבי חייא: ראי שאני רוצה שתהא פת מעולה (ורמז לה שמותר להוציא את הלבינה משם).</small><br>
<br>יש להסביר את המסופר בירושלמי על פי הברייתא שבבבלי, שבתחילה אמר רבי חייא לבתו שתגרוף את התנור, כי חשב שאי אפשר לאפות אלא אם כן גורפו, והבת אמרה שהדבר אסור, כי אפשר לאפות בלא שתגרוף, ולכן בסוף אמר לה שתכבוש את התנור.<br><br><small>התלמודים ניסחו את הסיפור, שמקורו בארץ ישראל, כל אחד על פי מקומו. בירושלמי נמצאה אבן בתנור, ואילו בבבל, שאין שם אבנים, סופר שנפל בתוכו אריח ("מסורות ארץ ישראליות ודרכן לבבל", "קתדרה" 92, עמוד 23).</small>
(ד)  <strong>רב</strong> (אמורא בבלי בדור הראשון, מגדולי האמוראים) <strong>אמר: מצילין מן התנור לכירה</strong> – מותר ביום טוב ליטול אוד (גזיר עץ שאחזה בו האש, אך לא נשרף כולו) ולהעביר אותו מהתנור לכירה כדי לבשל בו בכירה, ואין בהעברתו מהתנור משום מכבה, כיוון שחומו של התנור גדול<strong>, אבל לא מכירה לתנור</strong> – אסור ביום טוב ליטול אוד ולהעביר אותו מהכירה לתנור כדי לאפות בו בתנור, משום שיש בהעברתו מהכירה משום מכבה, כיוון שאין חומה של הכירה גדול (הוראת המילה 'מצילין' כאן: מעבירים, כמו בירושלמי להלן ה,א: 'נר שכבה - מצילין את שמנו'. בארמית סורית יש לשורש 'נצל' גם הוראה של לשפוך, למזוג)<strong>.</strong>
<br><strong>רב אבא בר חנה</strong> (רבה בר חנה, אמורא בדור הראשון) <strong>אמר: מצילין מתנור לכירה ומכירה לתנור</strong> – שאף שיש בהעברת האוד מהכירה משום מכבה, אבל העברת האוד היא לצורך אוכל נפש, והתירו כיבוי באוכל נפש<strong>, אבל לא מערבית לשחרית</strong> – העברת האוד מותרת לצורך אותה שעה, אבל אסור להעביר אוד בערב ולהצניעו כדי להשתמש בו בבוקר, משום שאסור לגרום כיבוי בידיים שלא לצורך אותה שעה<strong>.</strong>
<br><strong>רב אבון</strong> (רבין, אמורא בדור השלישי והרביעי) אמר <strong>בשם רב: מצילין מתנור לכירה ומכירה לתנור, מערבית לשחרית</strong> – העברת האוד מותרת אף שלא לצורך אותה שעה, כיוון שהוא לצורך יום טוב<strong>, אבל לא מיום טוב לחול</strong> – אסור ביום טוב להעביר אוד לצורך יום חול<strong>.</strong><br>• • •
(ה)  <strong>בניית כירה ביום טוב</strong>
<br>במשנה שנינו: <strong>"אין מקיפין שתי חביות לשפות עליהן את הקדירה".</strong>
<br>מנמקים: <strong>משֵּׁם</strong> (משום) <strong>בונה</strong> – אסור ביום טוב לקרב שתי חביות, כדי לתת על החביות את הקדירה, והעצים לבעירה מונחים בין החביות תחת הקדירה, מפני שהוא דומה לבונה כירה פשוטה ביום טוב (לא תמיד היו יוצרים את הכירה בבית האומן. לעיתים קרובות השתמשו באמצעים פשוטים יותר: צירפו שתי אבנים זו אצל זו ושפתו את הקדירה עליהן, ומתחתיה נתנו את העצים והאש ("כלי החרס בתקופת התלמוד", עמוד רמ))<strong>.</strong><br>
<br><strong>הנהגת בהמה במקל ביום טוב</strong>
<br>במשנה שנינו: "אין מנהיגין את הבהמה במקל ביום טוב".
<br>מציעים ברייתא: <strong>תני:</strong> – שונה [התנא]: <strong>לא יצא סומא במקלו ולא רועה בתרמילו</strong> – ביום טוב, מפני שהוא עושה מעשה של יום חול<strong>, ורבי שמעון</strong> (בן יוחאי, תנא בדור הרביעי) <strong>מתיר. וכן היה רבי שמעון אומר: הואיל והוא מותר בדבר אחד, יהא מותר בכל הדברים</strong> – הואיל וסומא מותר לצאת במקלו ורועה בתרמילו, מותר גם להנהיג את הבהמה במקל ביום טוב. רבי שמעון חולק על משנתנו, שהוא סבור שאין לאסור משום מעשה של יום חול<strong>.</strong><br><br><small><strong>תוספתא ביצה</strong> ג,יז: אין יוצאים בכיסא, אחד האנשים ואחד הנשים, ולא סומה במקלו, ולא רועה בתרמילו. רבי לעזר בי רבי שמעון אומר: אף (אין) (נראה שלפנינו המילה "אין" היא כפילות של המילה "אף" ("תוספתא כפשוטה")) מנהיגים את הבהמה במקל ביום טוב.<br><br><strong>בבלי ביצה</strong> כה,ב: תנו רבנן: אין הסומא יוצא במקלו, ולא הרועה בתרמילו, ואין יוצאים בכיסא, אחד האיש ואחד האישה.<br><strong>בבלי ביצה</strong> לג,א: תנו רבנן: אין מנהיגים את הבהמה במקל ביום טוב, ורבי אלעזר ברבי שמעון מתיר.<br>לימא רבי אלעזר ברבי שמעון כאבוה סבירא ליה (שאין לו מוקצה)? - בהא אפילו רבי שמעון מודה (לתנא קמא שאסור), משום שנראה כמי שהולך לחגיגה (לשוק, שהוא דרך חול).</small><br>
<br>בתוספתא ובבבלי רבי אלעזר ברבי שמעון מתיר להנהיג בהמה במקל, ובירושלמי רבי שמעון מתיר להנהיג בהמה במקל.<br>• • •
##### הלכה ו
(א)  <big><strong>משנה</strong></big><br><strong>רבי אליעזר</strong> (בן הורקנוס, תנא בדור השני) <strong>אומר: נוטל אדם</strong>– ביום טוב, <strong>קיסם</strong> (גזר עץ) <strong>לחצות</strong> (לחצוץ) <strong>בו שיניו</strong> – כדי לנקותן משיירי מזון<strong>, ומגבב</strong> (מקושש, אוסף) – שיירי עצים וזרדים, <strong>מן החצר ומדליק</strong> – אש, שקל להדליק אש באמצעותם<strong>, שכל מה שבחצר מוכן</strong> – עצים שבחצר מוכנים להסקה ולכל שימוש אחר (מילים אלו הן לדעת הכול)<strong>. וחכמים אומרים: מגבב מלפניו</strong> – מן המונח לפניו בחצר, <strong>ומדליק.</strong><br>• • •
(ב)  <big><strong>תלמוד</strong></big><br><strong>גיבוב מן החצר ביום טוב</strong>
<br>מציעים מקרה נפקות בין שתי הדעות במשנה: <strong>מה ביניהן</strong> (צריך לומר: 'ביניה<strong>ו</strong>ן')<strong>?</strong> – מה ביניהם? (מה הנפקות בין רבי אליעזר והחכמים, שהרי אף לפי החכמים מותר לגבב ממה שלפניו בחצר?) <strong>לעשות ציבור</strong> – לגבב מכל החצר ולעשות ערימה גדולה, <strong>ביניהן</strong> (צריך לומר: 'ביניה<strong>ו</strong>ן') – ביניהם<strong>. על דעתיה דרבי אליעזר</strong> – על דעתו של רבי אליעזר<strong>, עושין ציבור</strong> – מגבב מכל החצר ועושה ערימה גדולה<strong>. על דעתהון דרבנ</strong>י<strong>ן</strong> – על דעתם של החכמים<strong>, אין עושין ציבור</strong> – לא יגבב מכל החצר ויעשה ערימה גדולה, משום שנראה כמגבב לצורך יום חול, ואסור להכין מיום טוב לחול<strong>.</strong><br><br><small><strong>תוספתא ביצה</strong> ג,יח: רבי ליעזר אומר: מגבב מן החצר ומדליק, ובלבד שלא יעשה ציבורים. ורבי שמעון מתיר (לעשות ציבור).</small><br>
<br>רבי אליעזר במשנה הוא רבי שמעון שבברייתא שבתוספתא, והחכמים במשנה הם רבי אליעזר בברייתא שבתוספתא. שיכול שמות מצוי במקורות.<br><br><small><strong>בבלי ביצה</strong> לג,ב: תנו רבנן: מגבב מן החצר ומדליק, שכל מה שבחצר מוכן הוא, ובלבד שלא יעשה ציבורים ציבורים. ורבי שמעון מתיר לעשות ציבורים ציבורים.</small><br>
<br>התנא הראשון שבברייתא שבבבלי הוא רבי אליעזר בברייתא שבתוספתא, ורבי שמעון בברייתא שבבבלי הוא רבי שמעון בברייתא שבתוספתא.<br>• • •
##### הלכה ז
(א)  <big><strong>משנה</strong></big><br><strong>אין מוציאין את האור</strong> – ביום טוב, לפי שלא הותר אלא להבעיר את האש, אבל לא להוציא אש חדשה, <strong>לא מן העצים</strong> – שמשפשפים שני עצים זה בזה עד שנוצר חום שמבעיר חומר בעירה, כגון נסורת עצים או עשב יבש; או שלוקחים עץ ונוקבים בו נקב וממלאים אותו חומר בעירה, ולוקחים עץ קשה בעל ראש כדורי ונותנים אותו בנקב ולוחצים עליו ביד אחת, וביד השנייה מסובבים אותו במהירות רבה עד שנוצר חום וחומר הבעירה מתלקח, <strong>ולא מן האבנים</strong> – שמשפשפים שתי אבנים זו בזו ויוצאת מהן אש, <strong>ולא מן העפר</strong> – שלוקחים גללי בקר או צאן ומטמינים אותם בעפר, וכשהם נרקבים ומתחממים יוצאת מהן אש, <strong>ולא מן המים</strong> – שמעמידים כלי זכוכית מלא מים מול השמש ועל ידי ריכוז קרני השמש באמצעות כלי הזכוכית מבעירים חומר בעירה (ביאור הדרכים להוצאת האור הוא על פי "כלי החרס בספרות התלמוד", עמודים שע-שעא; ו"משנת ארץ ישראל", מסכת ביצה, עמוד 200)<strong>,</strong>
<br><strong>ואין מלבנין את הרעפים</strong> (טסים מחרס קמורים או שטוחים המונחים על גבי אבנים והאש מתחתיהם ועליהם אופים או צולים. ראה "כלי החרס בספרות התלמוד", עמוד תקכז; ו"מתקני אפייה בראי הספרות התלמודית", "קתדרה" 139, עמודים 93-96), <strong>לצלות עליהן</strong> – אף על פי שהליבון הוא לצורך יום טוב, שהרי צולים על הרעפים, כיוון שבליבון זה הרעפים מחוסמים (מחוזקים ומתקשים) באש, הליבון נחשב כעשיית כלי שאסורה ביום טוב<strong>.</strong>
<br><strong>ועוד אמר רבי אליעזר</strong> (בן הורקנוס, תנא בדור השני)<strong>: עומד אדם על המוקצה</strong> – מקום ששוטחים בו גרוגרות כדי לייבשם, <strong>ערב שבת בשביעית</strong> – בשנת השמיטה, שאין מעשרים את פירותיה, ומותר לאוכלם בשבת אם הכינם מערב שבת, <strong>ואומר:</strong> "<strong>מיכן</strong> (מכאן) <strong>אני אוכל למחר</strong>" – שהכנה בדיבור מועילה שיהא מותר לו לאכול מאותן הגרוגרות בשבת (רק ערב שבת בשביעית, שאין מעשר נוהג בה, מותר לו לאכול בשבת מן המוקצה, אבל ביתר השנים, שמעשר נוהג בהן, אסור לו לאכול בשבת, מפני שהיא קובעת למעשר גם בדבר שלא נגמרה מלאכתו. אבל אם הוא מעשר את הפירות בערב שבת, הוא יכול לעשות כן בכל שנה. - אין הבדל בין שבת ליום טוב לעניין הפרשת תרומות ומעשרות, ובשניהם אסור להפריש. לכן הדין שאמר רבי אליעזר הוא גם ביום טוב, אלא שדבריו נאמרו לעניין שבת)<strong>.</strong>
<br><strong>וחכמים אומרים: עד שירשום</strong> – אינו רשאי לאכול בשבת מן הגרוגרות שבמוקצה אלא אם יסמן את מקום הגרוגרות שייקח מהם לאכילה בשבת, <strong>ויאמר:</strong> "<strong>מיכן</strong> (מכאן) <strong>ועד כאן</strong>"<strong>.</strong><br>• • •
(ב)  <big><strong>תלמוד</strong></big><br><strong>ליבון רעפים ביום טוב</strong>
<br>במשנה שנינו: <strong>"אין מלבנין את הרעפים לצלות עליהן".</strong>
<br>מציעים גרסאות חלופיות עלומות שֵׁם של מקורות תנאיים: <strong>אית תניי תני:</strong> – יש תנא [ש]שונה: <strong>מלבנין</strong> – ביום טוב רעפים<strong>, ואית תניי תני:</strong> – ויש תנא [ש]שונה: <strong>אין מלבנין</strong> (חמש המילים האחרונות נוספו במסירה שלפנינו על ידי מגיה. המגיה הוסיף שלא לצורך, כיוון שזו הגרסה של התנא ששונה את המשנה)<strong>.</strong>
<br>ומיישבים את הסתירה בין המקורות התנאיים באמצעות אוקימתות: <strong>אמר רב חסדא</strong> (מגדולי אמוראי בבל בדור השני והשלישי)<strong>: מאן דאמר:</strong> – מי שאומר: <strong>מלבנין - בבדוקים</strong> – יש להעמיד מקור זה במקרה של רעפים צרופים בכבשן, שנבדקו שהם יכולים לעמוד בחום וגם נתחסמו<strong>, ומאן דאמר:</strong> – ומי שאומר: <strong>אין מלבנין - בשאינן בדוקים</strong> – יש להעמיד מקור זה במקרה של רעפים חדשים בלתי צרופים, שלא נבדקו ולא נתחסמו עדיין וצריך לבודקם ולחסמם, וכשמלבנים אותם הם נבדקים ומתחסמים<strong>.</strong><br><br><small><strong>בבלי ביצה</strong> לג,ב-לד,א: "ואין מלבנים את הרעפים". - מאי קא עביד? - אמר רבה בר בר חנה אמר רבי יוחנן: הכא ברעפים חדשים עסיקינן, מפני שצריך לבודקם (שעל ידי הליבון הוא בודקם האם הם יכולים לעמוד בחום או שמא הם מתבקעים, ואם ליבנם ביום טוב והתבקעו - נמצא שטרח שלא לצורך), ואמרי לה: מפני שצריך לחסמם (שעל ידי הליבון הם מחוזקים ומתקשים, ואם ליבנם ביום טוב - הרי הוא עושה כלי).</small><br>• • •
(ג)  <strong>אכילה מן המוקצה בשבת</strong>
<br>כאן התחלת מקבילה בירושלמי ביצה א,ג.
<br>במשנה שנינו: <strong>"ועוד אמר רבי אליעזר: עומד אדם על המוקצה ערב שבת בשביעית ואומר: מיכן אני אוכל למחר".</strong>
<br>מציעים סתירה מדבריו של חכם על עצמו: <strong>מחלפה שיטתיה דרבי ליעזר!</strong> – מוחלפת שיטתו של רבי אליעזר! (דבריו במקום אחד סותרים את דבריו במקום אחר!) - ומציעים את המקור לשיטה המוחלפת: <strong>דתנינן תמן:</strong> – ששנינו שם (משנה ביצה א,ג): <strong>בית שמי</strong>י <strong>אומרים: לא יטול</strong> – יונים שבשובך ביום טוב כדי לשוחטם<strong>, אלא אם כן נענע מבעוד יום</strong> – שנענע בידיו בערב יום טוב את היונים שבדעתו ליטלם ביום טוב<strong>. ורבי ליעזר לאו שמתי</strong> – לא מבית שמאי <strong>הוא?!</strong> (בתמיהה) (במשנה כאן רבי אליעזר אומר, שדי להכין את הגרוגרות בדיבור בלבד, ואילו במשנה שם בית שמאי אומרים, שלא די להכין את היונים בדיבור בלבד. - הקושיה היא מבית שמאי על רבי אליעזר, ש'שמתי' הוא, ולכן דעתו צריכה להתאים לדעת בית שמאי. - הירושלמי מניח בכמה מקומות, שהלכותיו של רבי אליעזר חייבות להתאים להלכה של בית שמאי, ומקשה מרבי אליעזר על בית שמאי ולהיפך, כשיש סתירה ביניהם (ראה "משנתו של רבי אליעזר בן הורקנוס ומקומה בתולדות ההלכה", עמ' 309 ואילך). רבי אליעזר המשיך בהלכותיו באופן שיטתי את דרכם של בית שמאי. אף שרבו של רבי אליעזר (רבן יוחנן בן זכאי) היה מבית הלל, הוא נטה אחרי דרכם של בית שמאי, וזה אחד ההסברים לכינוי "שמותי" שנאמר עליו. כדרכם של תלמידי בית שמאי, היה רבי אליעזר תקיף וחריף, ונתן משקל רב למסורת על פני הסברה)
<br>ומתרצים את הסתירה: <strong>חומר הוא בדבר שיש בו רוח חיים</strong> – בעניין הכנה יש להחמיר יותר בבעלי חיים, ולכן ביונים הצריכו הכנה בנענוע מערב יום טוב<strong>.</strong><br>
<br>במשנה שנינו: <strong>"וחכמים אומרים: עד שירשום ויאמר: מיכן ועד כאן".</strong>
<br>מציעים סתירה מדבריו של חכם על עצמו: <strong>מחלפה שיטתון דרבנ</strong>י<strong>ן!</strong> – מוחלפת שיטתם של החכמים! (דבריהם במקום אחד סותרים את דבריהם במקום אחר!) - ומציעים את המקור לשיטה המוחלפת: <strong>דתנינן תמן:</strong> – ששנינו שם (משנה ביצה א,ג): <strong>בית הלל אומרים: עומד ואומר</strong> – אינו צריך לנענע את היונים, אלא בא ואומר מבעוד יום<strong>:</strong> "<strong>זה וזה אני נוטל</strong>" – יונים אלה אני נוטל ביום טוב<strong>. והכא אינון אמרין הכין?!</strong> – וכאן הם אומרים כך?! (במשנה כאן החכמים אומרים, שבגרוגרות שבמוקצה די לו לסמן באופן כללי: "מכאן ועד כאן", ואינו צריך לסמן כל גרוגרת וגרוגרת שהוא עתיד ליטול למחר, ואילו במשנה שם בית הלל אומרים, שביונים הוא צריך לציין בדיוק: "זה וזה אני נוטל". - הקושיה היא מבית הלל על החכמים, שמן הסתם הולכים בשיטת בית הלל)
<br>ומתרצים את הסתירה: <strong>עוד אינון אית להון</strong> – גם הם יש להם (גם הם סוברים), <strong>חומר בדבר שיש בו רוח חיים</strong> – ביונים הוא צריך לציין בדיוק, משום החומרה שישנה בדבר שיש בו רוח חיים (כך פירש את הסתירה בדברי החכמים ואת תירוצה ב"אוצר לשונות ירושלמיים", עמוד 1187, הערה 147)<strong>.</strong><br>
<br>עד כאן המקבילה בירושלמי לעיל.<br>
<br>הסתירות המוצעות מתייחסות לרבי אליעזר ולחכמים החולקים עליו במשנה כאן, ולכן מקורה של המקבילה כאן והועתקה לעיל.<br>• • •
#### פרק ה
##### הלכה א
(א)  <big><strong>משנה</strong></big><br><strong>משילין</strong> (מפילים. - בשני כתבי יד של המשנה: 'משחילים') <strong>פירות</strong> – השטוחים על הגג לייבוש ואינם מוכנים לאכילה, <strong>דרך ארובה</strong> – לתוך הבית (הארובה כאן היא חור בגג הבית), <strong>ביום טוב</strong> – כשיש צורך להציל את הפירות מהגשמים<strong>, אבל לא בשבת</strong> – משום שהפירות הם מוקצה (צורת "משחילין" שנתקיימה בכתבי יד מן הענף הארץ ישראלי היתה ל"משילין" בענף הבבלי. אפשר שיש כאן המרת השורש שח"ל של לשון חכמים בשורש נש"ל המקראי, ואפשר ש"משחילין" היתה ל"משילין" בשל השמטת החי"ת בהגייה הבבלית ("מחקרים בלשון חכמים" א, עמוד 101))<strong>.</strong>
<br><strong>ומכסין את הפירות בכלים</strong> – ביום טוב, <strong>מפני הדלף</strong> – מי הגשמים הנוטפים מן הגג, כדי שלא יתקלקלו הפירות<strong>, וכן כדי יין, וכן כדי שמן</strong> – מכסים אותם מפני הדלף, כדי שלא יינזקו<strong>.</strong>
<br><strong>נותנין כלי תחת הדלף</strong> – לקבל בו את מי הגשמים הנוטפים מן הגג, <strong>בשבת</strong> – וכן ביום טוב, כדי שלא יזיקו<strong>.</strong><br>• • •
(ב)  <big><strong>תלמוד</strong></big><br><strong>העברת פירות דרך ארובה ביום טוב</strong>
<br>במשנה שנינו: <strong>"משילין פירות דרך ארובה ביום טוב" כול'.</strong>
<br>מציעים פרשנות מצמצמת למשנה: <strong>מתניתא</strong> – המשנה, <strong>- באותו הגג</strong> – יש להעמיד את המשנה, שמתירה להפיל ביום טוב פירות שבגג דרך ארובה לתוך הבית, במקרה שהפירות נמצאים באותו גג שבו הארובה<strong>, אבל בגג אחר</strong> – במקרה שהפירות אינם נמצאים באותו גג שבו הארובה, <strong>- אסור</strong> – לטלטל את הפירות מגג לגג של בתים הצמודים זה לזה ולהפיל אותם דרך הארובה<strong>.</strong> - ומציעים פרשנות מצמצמת נוספת למשנה: <strong>בשאינו שוה</strong> – אסור לטלטל את הפירות מגג לגג ולהפיל אותם דרך הארובה, רק במקרה שהגג האחר שעליו נמצאים הפירות אינו שווה בגובהו לגג שבו הארובה, הואיל ובמקרה זה יש בטלטול הפירות מגג לגג טרחה יתירה, כיוון שהוא צריך להעלות או להוריד את הפירות מגג לגג<strong>, אבל אם היה שוה</strong> – אם הגג האחר שעליו נמצאים הפירות שווה בגובהו לגג שבו הארובה, <strong>- מותר</strong> – לטלטל את הפירות מגג לגג של בתים הצמודים זה לזה ולהפיל אותם דרך הארובה, הואיל ובמקרה זה אין בטלטול הפירות מגג לגג טרחה יתירה<strong>.</strong><br><br><small><strong>בבלי ביצה</strong> לו,א: תנן: משילים פירות דרך ארובה ביום טוב. ואמר רב נחמן: לא שנו אלא באותו הגג, אבל מגג לגג - לא. ותניא נמי הכי: אין מטלטלים מגג לגג, ואפילו גגותיהם שווים.</small><br>
<br>בירושלמי התירו אם הגגות שווים, ובבבלי אסרו.<br>
<br>ומציעים ברייתא: <strong>תני</strong> – שונה [התנא]<strong>: היה שם חלון</strong> – אם הגג שעליו נמצאים הפירות מוקף מחיצה, ואין בגג ארובה, אבל יש במחיצה חלון לבית, <strong>- משחילין דרך חלון</strong> – מותר להעביר ביום טוב את הפירות שבגג דרך החלון לתוך הבית (ב"שערי תורת ארץ ישראל" מגיה: 'אין משחילין', כמו בתוספתא ובבבלי)<strong>.</strong><br><br><small><strong>תוספתא ביצה</strong> ד,ג: משילים / משחילים פירות דרך ארובה ביום טוב (אם יש לו צורך בכך). אין משלשלים אותם דרך חלונות (משום שצריך להגביהם עד החלון, ויש כאן טרחה יתירה).<br><br>אין הירושלמי חולק על התוספתא, אלא אם היה חלל החלון שווה לקרקע הגג ואין צורך להגביה את הפירות - מותר להשחילם דרך החלון, אבל אם צריך להגביהם כדי לשלשלם דרך החלון - כולם מודים שאסור ("תוספתא כפשוטה", מועד ג, עמוד 998).<br><br><strong>בבלי ביצה</strong> לו,א: תניא: לא ישלשלם בחבל בחלונות.</small><br>• • •
(ג)  <strong>כיסוי דברים מוקצים בשבת וביום טוב</strong>
<br>במשנה שנינו: "ומכסין את הפירות בכלים מפני הדלף".
<br>כאן התחלת מקבילה בירושלמי שבת ד,ב.
<br><strong>רב ירמיה</strong> (בר אבא, אמורא בבלי בדור השני) <strong>בשם רב</strong> (אמורא בבלי בדור הראשון, מגדולי האמוראים)<strong>: פורסין מחצלת</strong> (שטיח קלוע מקש או מקנים) <strong>על גבי שיפוף</strong> (במקבילה: 'שייפות') <strong>של לבינים</strong> (נראה שצריך לומר: 'מחצלת <strong>של שיפה על גבי</strong> לבינים', או שצריך לומר: 'מחצלת <strong>על גבי שיפה של</strong> לבינים') – מחצלת של שיפה או שיפה של לבינים היא מחצלת העשויה מסיבים ומגבעולים של צמחים שונים (כמו גומא - צמח מים בעל גבעול ארוך); ולבינים הן אבני בניין עשויות מטיט, <strong>בשבת</strong> – אם גשמים באים, מותר לטלטל בשבת מחצלת ולכסות בה לבינים העומדות לבניין (או לכסות בה מחצלת שמכסה לבינים), כדי להגן עליהן מפני הגשמים שלא יימחו, מפני שכל כלי הניטל מטלטלים אותו אף לדבר שאינו ניטל, שאין הלבינים עצמן ראויות לטלטל שהרי הוקצו לבניין (מימרה זו נזכרת בירושלמי מועד קטן ב,ה. - 'מחצלת של שיפה / חשיפה' נזכרת בתוספתא סוכה א,י ובבבלי סוכה טז,א ו-כ,א. 'שיפה / חשיפה של לבינים' נזכרת במשנה מכשירים ה,ח, והכוונה למחצלת של שיפה שמכסים בה לבינים)<strong>.</strong><br><br><small><strong>בבלי ביצה</strong> לו,א: "ומכסים את הפירות". - אמר עולא: ואפילו אוירא / אוארא דליבני (שורת לבינים העשויה להתקלקל מן הגשם). - רבי יצחק אמר: פירות הראויים לאכילה. ואזדא רבי יצחק לטעמיה, דאמר רבי יצחק: אין כלי ניטל אלא לדבר הניטל בשבת (אבל לא לצורך מוקצה).<br>תא שמע: פורסים מחצלת על גבי לבינים (שהן מוקצות) בשבת! (מכאן שמותר לטלטל כלי לצורך דבר שאינו ניטל) - שנשארו מבניין, שראויות לשבת עליהן (ואין בהן משום מוקצה).</small><br>
<br>בבבלי התיר אמורא בבלי (עולא) כיסוי לבינים בשבת ואמורא ארץ ישראלי (רבי יצחק) אסר, ובירושלמי התירו אמוראים בבליים כיסוי לבינים בשבת.
(ד)  <strong>אמר רבי שמעון בירבי ינאי</strong> (אמורא ארץ ישראלי בדור השני, בנו של רבי ינאי)<strong>: אני לא שמעתי מאבא</strong> – את הדין שלהלן<strong>, אחותי</strong> – בתו של רבי ינאי, <strong>אמרה לי משמו</strong> – של אבא את הדין שלהלן<strong>: ביצה שנולדה</strong> – שהוטלה על ידי תרנגולת, <strong>ביום טוב</strong> – שלפי בית הלל (משנה לעיל א,א) היא מוקצה, <strong>- סומכין</strong> (משעינים) <strong>לה כלי בשביל שלא תתגלגל</strong> – ותישבר<strong>, אבל אין כופין עליה כלי</strong> – אין שמים על הביצה כלי כשפיהו כלפי מטה ותחתיתו כלפי מעלה, מפני שלדעתו כל כלי הניטל מטלטלים אותו רק לדבר שניטל, וכיוון שהביצה אסורה בטלטול ביום טוב, אסור גם לטלטל כלי בשבילה<strong>.</strong>
<br><strong>ושמואל</strong> (מגדולי אמוראי בבל בדור הראשון) <strong>אמר: כופין עליה כלי</strong> – כדי שלא תישבר, מפני שלדעתו כל כלי הניטל מטלטלים אותו אף לדבר שאינו ניטל. - שמואל חולק על רבי ינאי<strong>.</strong>
<br>ומצמצמים את תחולת הקביעה: <strong>אמר רבי מנא</strong> (השני, מגדולי אמוראי ארץ ישראל בדור החמישי)<strong>: ובלבד שלא יהא</strong> ה<strong>כלי נוגע בגופה של ביצה</strong> – כופים כלי על הביצה, רק אם אין הכלי נוגע בביצה, כדי שלא יבוא לטלטל (להזיז) את הביצה על ידי הכלי<strong>.</strong><br><br><small><strong>בבלי שבת</strong> מב,ב: אמר רב חסדא: אף על פי שאמרו: אין נותנים (בשבת) כלי תחת התרנגולת לקבל ביצתה (שתישמר בו הביצה ולא תישבר בנפילתה), אבל כופים עליה כלי בשביל שלא תישבר.<br><strong>בבלי שבת</strong> מג,א: אמר רבי יצחק: כשם שאין נותנים כלי תחת התרנגולת לקבל ביצתה, כך אין כופים עליה כלי בשביל שלא תישבר. - קסבר: אין כלי ניטל אלא לדבר הניטל בשבת.<br>תא שמע: אחת ביצה שנולדה בשבת ואחת ביצה שנולדה ביום טוב - אין מטלטלים אותה לא לכסות בה את הכלי ולא לסמוך בה כרעי המיטה, אבל כופה עליה כלי בשביל שלא תישבר! (והרי זה שלא כרבי יצחק!) - הכא נמי בצריך למקומו (של הכלי, וכיוון שמטלטלו ממקומו בהיתר, מותר אף לכסות בו את הביצה, ובצריך למקומו גם רבי יצחק מודה שמותר).</small><br>
<br>דעת רבי יצחק בבבלי כדעת רבי ינאי בירושלמי, ודעת רב חסדא בבבלי כדעת שמואל בירושלמי.
(ה)  <strong>תני</strong> – שונה (ברייתא) <strong>רבי הושעיה</strong> (מגדולי אמוראי ארץ ישראל בדור הראשון)<strong>: נחיל של דבורים</strong> – להקת דבורים הנפרדת מן הכוורת ויוצאת לחפש לה מקום חדש, <strong>- פורסין עליה</strong> – על הנחיל בשבת וביום טוב, <strong>סדין, בחמה מפני החמה, ובגשמים מפני הגשמים</strong> – כדי להגן על הדבורים<strong>.</strong><br>
<br>ושואלים: <strong>מה? כרב? כשמואל?</strong> – האם המשנה שמתירה לכסות פירות בכלים ביום טוב מפני הדלף מתאימה רק לשיטת רב שמתיר לפרוס מחצלת על גבי לבינים בשבת כדי שלא יתקלקלו ולשיטת שמואל שמתיר לכפות כלי על ביצה שנולדה ביום טוב כדי שלא תישבר, שלדעתם כל כלי הניטל מטלטלים אותו אף לדבר שאינו ניטל, ואינה מתאימה לשיטת רבי ינאי שאוסר לכפות כלי על ביצה שנולדה ביום טוב, שלדעתו כל כלי הניטל מטלטלים אותו רק לדבר שניטל?
<br>ומשיבים בהצעת הבחנה בין שני המקרים הדומים לכאורה: <strong>כאן</strong> – בפירות, <strong>- מלמעלן</strong> – מדובר במקרה ששמים על הפירות כלי כשפיהו כלפי מעלה, כדרך שימושו של כלי<strong>, וכאן</strong> – בביצה, <strong>- מלמטן</strong> – מדובר במקרה ששמים על הביצה כלי כשפיהו כלפי מטה, שלא כדרך שימושו של כלי. ולכן המשנה מתאימה אף לשיטת רבי ינאי שאינו אוסר אלא כפיית כלי על ביצה אבל לא כיסוי פירות בכלי כשפיהו כלפי מעלה (פירושיהם של מפרשי הירושלמי לשאלה ולתשובה קשים, ולכן נדחקנו לפרש פירוש אחר)<strong>.</strong>
(ו)  <strong>רבי ביסנא</strong> (אמורא ארץ ישראלי בדור הרביעי) אמר <strong>בשם רבי יוסה בן חנינה</strong> (אמורא ארץ ישראלי בדור השני)<strong>: חפי</strong> – חיפויים של <strong>לסוטות</strong> – מעילים עליונים קצרים של נשים, <strong>- אסור לטלטלן</strong> – שאסור להסיר בשבת כיסויים של דברים מוקצים<strong>.</strong><br>• • •<br><strong>הצלת דברים מוקצים בשבת וביום טוב</strong>
<br>כאן המשך המקבילה בירושלמי שבת ד,ב.
<br>מספרים: <strong>מצדתא הוויין פריסין</strong> (צריך לומר: 'פריסן') <strong>והויין משתרפן</strong> (צריך לומר: 'משתדפן') <strong>גו שמשא</strong> – המצודות (רשתות) היו פרושות והיו מצטמקות בשמש<strong>. אתון שאלון לרב:</strong> – באו ושאלו את רב: <strong>מהו מטלטלתון?</strong> – מהו לטלטלן? (האם מותר לטלטל בשבת את המצודות מהשמש לצל כדי שלא יתקלקלו?) <strong>אמר לון: אסור ליגע בהון</strong> (שלוש מילים אלו נוספו במסירה שלפנינו על ידי מגיה, ואינן במקבילה) – שמוקצה אסור לא רק בטלטול (בהזזה) אלא גם בנגיעה (ראה "הירושלמי כפשוטו", עמודים 93-94)<strong>. חשבין עליהון מיתונין</strong> (צריך לומר כמו במקבילה: '<strong>מיתנינן</strong>', וכן הגיה כאן מגיה במסירה שלפנינו) <strong>תוחתי ראשיכון ושרי לכון מטלטלתון</strong> – חִשבו עליהן (מערב שבת) לתת אותן תחת ראשיכם (להשעין עליהן את ראשיכם) ומותר לכם לטלטל אותן (בשבת, מפני שכלי שמלאכתו לאיסור מותר לטלטלו לצורך גופו של אדם)<strong>.</strong><br>
<br>עד כאן המקבילה בירושלמי שבת.<br>
<br>קרוב לוודאי שמקורה של הסוגיה בקשר למשנה כאן "ומכסין את הפירות בכלים מפני הדלף", שכן הסוגיה עוסקת בכיסוי דברים מוקצים. מכאן הועתקה הסוגיה לשבת בקשר למשנה שם העוסקת בהטמנת חמים בערב שבת לשבת ומזכירה דברים שמטלטלים אותם ושאין מטלטלים אותם. בהמשך הירושלמי שם נזכרים דברים שחישב עליהם מאתמול שמותר לטלטלם למחר.<br><br><small><strong>בבלי שבת</strong> קכד,ב (תרגום): רב כהנא הזדמן לבית רב, ואמר (רב) להם: הביאו לו מצודה (רשת) לכהנא ויישב עליה.<br>לאו למימרא דדבר שמלאכתו לאיסור, לצורך גופו - אין (מותר לטלטל), לצורך מקומו - לא (אסור לטלטל, שכן פירש רב שיישב עליה, שהוא לצורך גופה)? - כך אמר להם: הוציאו את המצודה מלפני כהנא (שיישב במקומה, ונמצא שהיה זה טלטול לצורך מקומה), ואי בעית אימא: שם מחמה לצל היה (וכיוון שהיה אפשר לחשוב שבשל כך טלטלו את הרשת, פירש רב שיישב עליה, שמטלטלים אותה לצורך).</small><br>
<br>בשני התלמודים הביאו מעשה שבו הורה רב בעניין טלטול מצודה מחמה לצל, אך ההוראות שונות בשני התלמודים.
(ז)  ומציעים ברייתא: <strong>תני:</strong> – שונה [התנא]: <strong>חבית</strong> – שיש בה יין או שמן, <strong>של טבל</strong> – שלא הופרשו מהם תרומות ומעשרות, <strong>שנתרועעה</strong> (נפגמה, נתקלקלה) – בשבת, ויש חשש שהיין או השמן יישפכו מהחבית, <strong>- מביא כלי אחר ונותנו תחתיה</strong> – כדי לקלוט את היין או השמן שיישפכו מהחבית, שבמקום הפסד מרובה התירו לטלטל כלי לצורך הצלת מוקצה (טבל נחשב מוקצה, כיוון שהוא אסור באכילה ובשתייה, ואי אפשר לתקנו בשבת)<strong>. נתמלא</strong> – הכלי שקלט את היין או השמן שנשפכו מהחבית, <strong>- אסור לטלטלו</strong> (בהבאת הירושלמי ב"אור זרוע": 'אסור ליגע בו'. - וזו היא הגרסה הנכונה ("תוספתא כפשוטה", מועד א, עמוד 49)) – כיוון שיש בו מוקצה, והוא נעשה בסיס לדבר האסור בטלטול<strong>.</strong>
<br>ומציעים היסק מן האמור בברייתא: <strong>אמר רבי זעורה</strong> (רבי זירא, מגדולי אמוראי ארץ ישראל בדור השלישי)<strong>: זאת אומרת</strong> – יש להסיק מן הקביעה שבברייתא<strong>, שעושין תקנה למוקצה להצילו שלא כדרכו</strong> – מותר לטפל בשבת במוקצה כדי להצילו שלא באופן שהוא מציל אותו ביום חול, ולכן מותר לתת כלי תחת החבית של טבל שנתרועעה כדי לקלוט את היין או השמן שיישפכו מהחבית. אבל אסור לטפל בשבת במוקצה כדי להצילו באופן שהוא מציל אותו ביום חול, ולכן אסור לשפוך את היין או השמן מהחבית שנתרועעה לחבית אחרת<strong>.</strong><br>
<br>ומציעים קושיה מברייתא על האמור לפני כן: <strong>והא תני:</strong> – והרי [התנא] שונה: <strong>על העֶבֶט</strong> (כלי קיבול לענבים לאחר בצירתם) <strong>של ענבים, על המַעְטֵן</strong> (כלי קיבול לזיתים לאחר מסיקתם) <strong>של זיתים שמשכן</strong> (מילה זו נוספה במסירה שלפנינו על ידי מגיה. וצריך לומר: 'שמשכ<strong>ו</strong>', כמו בתוספתא, וכן הוא בהבאת הירושלמי בר"מ המאירי) – שזבו תירוש מהענבים ומוהל מהזיתים ביום טוב או בשבת, <strong>- לא יטול מהן ביום טוב, ואין צורך לומר בשבת</strong> – שהרי המשקה שזב ביום טוב או בשבת הוא מוקצה, כיוון שלא היה קיים כמשקה בערב יום טוב או בערב שבת<strong>!</strong> – מהלכה זו משמע שאף אין לטפל במשקה שזב כדי להצילו, ואם כן, יש סתירה בין הלכה זו ובין ההלכה הקודמת בעניין חבית של טבל שנתרועעה, שהרי זה מוקצה וזה מוקצה, ואף על פי כן זה מותר להצילו בשבת וזה אסור להצילו בשבת (קושיית התלמוד מתבססת על המסקנה הכללית של רבי זעורה)
<br>ומתרצים את הקושיה: <strong>אמר רב חסדא</strong> (מגדולי אמוראי בבל בדור השני והשלישי)<strong>: אף על פי שזה טבל וזה טבל, זה יש לו מוקצה וזה אין לו מוקצה</strong> – גם חבית שיש בה יין או שמן שנתרועעה וגם עבט של ענבים או מעטן של זיתים שמשכו מהם משקה אסורים משום טבל, אלא שחבית יש לה מוקצה לעניין מעשרות, שאסור לאכול מהיין או מהשמן אכילת עראי מבלי לעשר אותם כיוון שנגמרה מלאכתם של הענבים או של הזיתים למעשרות, אבל עבט או מעטן אין לו מוקצה לעניין מעשרות, שמותר לאכול מהמשקה אכילת עראי מבלי לעשר אותו כיוון שלא נגמרה מלאכתם של הענבים או של הזיתים למעשרות. לפיכך חבית שנגמרה המלאכה למעשרות ואינה דחויה משימוש זמין מותר להצילה בשבת, אבל עבט ומעטן שלא נגמרה המלאכה למעשרות והם דחויים משימוש זמין אסור להצילם בשבת (ראה "הקטגוריה 'מוקצה' והתגבשותה בספרות האמוראית", עמודים 232-235, שהציע ארבע אפשרויות לפירוש הביטוי 'יש / אין לו מוקצה'. אנו פירשנו כאפשרות ג שם, כיוון שכך גם נראה לפרש את הביטוי הזה בירושלמי מעשרות א,ז-ח ולעיל ד,א. 'מוקצה' בהיקרויות האלו הוא מושג בהלכות מעשרות)<strong>.</strong><br>
<br><strong>הדא אמרה</strong> – זאת אומרת<strong>, שעושין תקנה למוקצה להצילו שלא כדרכו</strong> (משפט זה הוא גרסה חלופית למשפט לעיל "זאת אומרת, שעושין תקנה...', כי המשפט כאן שווה מצד תוכנו למשפט לעיל, ואין המשפט כאן מובן במקומו הנוכחי, והוא יובן רק אם יוחלף במשפט לעיל הנרדף לו. - מצאנו "לישני אחריני" מסופקים בכמה מקומות בירושלמי. ראה ביצה ה,א: "זאת אומרת, שעושין תקנה... הדא אמרה, שעושין תקנה..." ("'לישני אחריני' בירושלמי", "סידרא" ח, עמוד 65, הערה 13))<strong>.</strong><br><br><small><strong>תוספתא שבת</strong> ג,ט: חבית של טבל שנשברה - מביא כלי ונותן תחתיה. נתמלא - אסור לטלטלו. עביט של ענבים ומעטן של זיתים שמשכו - אין מסתפקים בהם ביום טוב, ואין צריך לומר בשבת.<br><br><strong>בבלי שבת</strong> מג,א: רב יוסף אמר: היינו טעמא דרב חסדא (שאין נותנים בשבת כלי תחת תרנגולת לקבל ביצתה שלא תישבר), משום דקא מבטל כלי מהיכנו (שמאחר שיש בתוכו ביצה שאסור לטלטלה, אף הוא אינו מוכן עוד לטלטול). - איתיביה אביי: חבית של טבל שנשברה - מביא כלי ומניח תחתיה! - אמר ליה: טבל מוכן הוא אצל שבת, שאם עבר ותיקנו (הפריש ממנו תרומות ומעשרות בשבת) - מתוקן (ומותר באכילה וראוי לטלטול).</small><br>
<br>הטעם שאמרו בבבלי בעניין חבית של טבל שנשברה ("טבל מוכן הוא אצל שבת") אינו הטעם שאמרו בירושלמי ("עושין תקנה למוקצה להצילו").
<br>בירושלמי לא נזכרה כלל ההלכה של מבטל כלי מהיכנו ("תוספתא כפשוטה").<br>
<br>ומציעים ברייתא: <strong>תני</strong> (מילה זו נוספה במסירה שלפנינו על ידי מגיה, וכן הוא בהבאת הירושלמי ב"אור זרוע")<strong>:</strong> – שונה [התנא]: <strong>נר שכבה</strong> – בשבת, <strong>- מצילין את שמנו</strong> – שופכים את השמן שנשאר בנר לכלי אחר, כדי להשתמש בו (הוראת המילה 'מצילין' כאן: מעבירים, כמו בירושלמי לעיל ד,ה: 'מצילין מכירה לתנור'. בארמית סורית יש לשורש 'נצל' גם הוראה של לשפוך, למזוג. וכן כתב ב"הקטגוריה 'מוקצה' והתגבשותה בספרות האמוראית", עמודים 197-198)<strong>.</strong>
<br>ומזהים את התנא שהברייתא היא בשיטתו: <strong>אמר רבי יעקב בר אחא</strong> (אמורא ארץ ישראלי בדור השלישי והרביעי)<strong>: דרבי שמעון</strong> (בן יוחאי, תנא בדור הרביעי) <strong>היא</strong> – של רבי שמעון היא (הברייתא מתאימה לשיטתו של רבי שמעון המוצעת להלן)<strong>,</strong> - ומציעים מראה מקום לדברי רבי שמעון: <strong>דרבי שמעון אמר: כבה - מותר לטלטלו</strong> – תוספתא שבת ג,יג: "<strong>רבי שמעון אומר: כל הנרות מטלטלים, חוץ מן הנר הדולק בשבת</strong> (שאסור לטלטל נר שדולק, שמא יטה את הנר אגב טלטולו ונמצא מבעיר או מכבה, או מפני שהנר נעשה בסיס לדבר האסור, לשלהבת)<strong>. כבה - מותר לטלטלו</strong>". - רבי שמעון אינו אוסר לטלטל דבר המוקצה, ולכן לשיטתו מותר לטלטל נר שכבה וכן שמן שנשאר בנר שכבה. - רבי יעקב בר אחא סבור, שכמו שמותר לטלטל שמן שנשאר בנר שכבה לשיטתו של רבי שמעון, כך מותר להשתמש בשמן זה<strong>.</strong>
<br>ודוחים את הזיהוי בהצעת פרשנות מצמצמת למקור שעליו הוא מוסב: <strong>אמר רבי שמואל בר רב יצחק</strong> (אמורא בדור השלישי)<strong>: לא אמר אלא לטלטלו, הא</strong> – אבל <strong>להציל - מצילין</strong> (נראה שצריך לומר: '<strong>אין</strong> מצילין') – רבי שמעון לא התיר אלא לטלטל שמן שנשאר בנר שכבה, אבל לא התיר להשתמש בשמן זה. ולכן הברייתא המתירה להשתמש בשמן זה אינה מתאימה לשיטתו של רבי שמעון, שלא כמו שאמר רבי יעקב בר אחא (ב"הקטגוריה 'מוקצה' והתגבשותה בספרות האמוראית" עמוד 197 הערה 31 ועמוד 272 הערה 152 הציע לקרוא את המילים 'הא להציל - מצילין?' בתמיהה ופירש כפירושנו, אבל בכל המקומות שבהם מופיע המונח 'לא אמר אלא... הא...' כצורתו כאן לא מצאנו שיש לקרוא את 'הא...' בתמיהה)<strong>.</strong><br><br><small><strong>בבלי שבת</strong> מד,א: תנו רבנן: מותר השמן שבנר ושבקערה (שהדליקו בה פתילה) - אסור (להשתמש בו בשבת), ורבי שמעון מתיר (כיוון שלשיטתו אין כמעט איסורי מוקצה).<br>תנו רבנן: ...רבי שמעון אומר: כל הנרות מטלטלים (בשבת), חוץ מן הנר הדולק בשבת. כבה (הנר) - מותר לטלטלו... רבי אליעזר ברבי שמעון אומר: מסתפק (משתמש) מן הנר הכבֶה (שכבֶה והולך, אף על פי שלא כבָה)...</small><br>
<br>בבבלי שם אמר אביי בהסבר מחלוקת רבי שמעון ובנו בברייתא השנייה, שרבי שמעון סובר שמותר להשתמש בשמן שנשאר בנר שכבה, כמו שאמר רבי שמעון בברייתא הראשונה. הרי שכמו שמותר לטלטל שמן שנשאר בנר שכבה לשיטתו של רבי שמעון, כך מותר להשתמש בשמן זה, כמו שאמר רבי יעקב בר אחא בירושלמי.<br>• • •
(ח)  <strong>נתינת כלי תחת הדלף בשבת וביום טוב</strong>
<br>במשנה שנינו: "נותנין כלי תחת הדלף בשבת".
<br>מציעים ברייתא: <strong>תני:</strong> – שונה [התנא]: <strong>נותנין כלי תחת הדלף</strong> – לקבל בו את מי הגשמים הנוטפים מן הגג, <strong>בשבת</strong> – וכן ביום טוב, כדי שלא יזיקו<strong>. נתמלא</strong> – הכלי בדלף, <strong>- שופך ושונה ואינו חושש</strong> – מותר לשפוך את המים שבכלי ולהחזירו למקומו תחת הדלף, ואין בכך כל חשש לאיסור<strong>.</strong>
<br><strong>אמר רבי חנניה</strong> (בהבאת הירושלמי ברבנו חננאל וב"אור זרוע": 'רבי חנינא')<strong>: עשו אותו כנהרות ומעיינות שבאו מחוץ לתחום</strong> – מחוץ לאלפיים אמה ממקום מושבו, <strong>לתוך התחום</strong> (שתי המילים האחרונות אינן בהבאת הירושלמי ברבנו חננאל וב"אור זרוע") – עשו (דימו) דבר זה מבחינה הלכתית כמו מי נהרות ומי מעיינות שבאו בשבת או ביום טוב מחוץ לתחום, שמותר להשתמש במים, ואינם נחשבים מוקצה, והוא הדין דלף שנוטף בשבת או ביום טוב, שמותר להשתמש במים, ואינם נחשבים מוקצה, ולכן מותר לשפוך את המים שבכלי שנתמלא בדלף<strong>.</strong>
<br><strong>ותני כֵן:</strong> – ושונה [התנא] כך: <strong>נהרות ומעיינות שבאו מחוץ התחום לתחום</strong> (בהבאת הירושלמי ברבנו חננאל ובספר "הרוקח": 'שבאו מחוץ לתחום') <strong>- ממלא מהן בשבת, ואין צריך לומר ביום טוב</strong> – מותר להשתמש במימיהם בשבת או ביום טוב, מכיוון שדעתו של אדם עליהם שאם יבואו ישתמש בהם<strong>.</strong><br><br><small><strong>תוספתא שבת</strong> ג,יא: נותן אדם כלי תחת הדלף בשבת. נתמלא - שופך ושונה ואינו חושש.<br><br><strong>בבלי ביצה</strong> לו,ב: "נותנים כלי תחת הדלף בשבת". - תנא: אם נתמלא הכלי - שופך ושונה ואינו נמנע.</small><br>• • •
##### הלכה ב
(א)  <big><strong>משנה</strong></big><br><strong>כל שחייבין עליו משום שבות</strong> – שהחכמים אסרוהו לעשות משום "וביום השביעי תשבות" (שמות כג,יב)<strong>, משום רשות</strong> – דבר שעשייתו רשות, אף על פי שיש בו קצת מצווה, ואסרוהו משום שבות<strong>, משום מצוה</strong> – דבר מצווה שאסרוהו משום שבות, <strong>בשבת - חייבין עליו ביום טוב</strong> – שלושת סוגי שבות אלה חייבים עליהם מדברי החכמים גם ביום טוב<strong>.</strong>
<br><strong>אֵילוּ הן משום שבות? לא עולין באילן, ולא רוכבין על גבי בהמה, ולא שטין על פני המים, ולא מספקין, ולא מטפחין, ולא מרקדין</strong> – טעמיהם של הדברים האלה מבוארים בתלמוד<strong>.</strong>
<br><strong>אֵילוּ הן משום רשות? לא דנין</strong> – אין יושבים בדין, אף על פי שיש בזה קצת מצווה<strong>, ולא מקדשין</strong> – קידושי אישה<strong>, ולא חולצין, ולא מייבמין</strong> – ליבמה. ארבעה דברים אלה אסורים שחוששים שמא יכתוב שטרות (בבלי)<strong>.</strong>
<br><strong>אֵילוּ הן משום מצוה? לא מקדישין</strong> – שום דבר להקדש<strong>, ולא מעריכין</strong> – ערך איש, לתת דמי ערכו להקדש<strong>, ולא מחרימין</strong> – חרם להקדש או לכוהנים<strong>, ולא מגביהין תרומה ומעשרות</strong> – אין מפרישים מפני שהוא מתקן את הפירות לאכילה<strong>.</strong>
<br><strong>כל אֵילּוּ ביום טוב, אין צורך לומר בשבת.</strong>
<br><strong>אין בין יום טוב לשבת אלא אוכל נפש בלבד</strong> – שמותר לעשותו ביום טוב, כמו שנאמר: "אך אשר ייאכל לכל נפש הוא לבדו ייעשה לכם" (שמות יב,טז), ובשבת אסור<strong>.</strong><br>• • •
(ב)  <big><strong>תלמוד</strong></big><br><strong>שבות שהיא רשות ורשות שהיא מצוה</strong>
<br>במשנה שנינו: "כל שחייבין עליו משום שבות, משום רשות, משום מצוה בשבת...".
<br>מפרשים את המשנה: <strong>שבות שהיא רשות, ורשות שהיא מצוה</strong> – המילה "שבות" שבמשנתנו מסמנת רשות גמורה שאין בה מצווה, והמילה "רשות" שבמשנתנו מסמנת רשות שיש בה קצת מצווה (אמרו כך בירושלמי כי התקשו: מה בין שבות, מה בין רשות?) (על פי "תוספתא כפשוטה", מועד ג, עמוד 998; "מחקרים בתורת ארץ ישראל", עמוד 202). וכך הוא פירוש המשנה: "<strong>כל שחייבין עליו משום שבות</strong>" - משום שבות שהיא רשות (שבות של רשות גמורה שאין בה מצווה), "<strong>משום רשות</strong>" - משום רשות שהיא מצווה (שבות של רשות שיש בה קצת מצוה), "<strong>משום מצווה</strong>" - שבות של מצווה גמורה, "<strong>בשבת - חייבין עליו ביום טוב</strong>"<strong>.</strong>
<br><strong>אילו הן משום שבות?</strong> - <strong>אי זו היא שבות שהיא רשות?</strong> "<strong>לא עולין באילן, ולא רוכבין על גבי בהמה, ולא שטין על פני המים, ולא מספקין, ולא מטפחין, ולא מרקדין</strong>"<strong>.</strong>
<br><strong>אילו הן משום רשות?</strong> - <strong>אי זו היא רשות שהיא מצוה?</strong> "<strong>לא דנין, ולא מקדשין, לא חולצין, ולא מייבמין</strong>"<strong>.</strong>
<br><strong>אילו הן משום מצוה?</strong> - אי זו היא שבות שהיא מצוה? "<strong>לא מקדישין, ולא מעריכין, ולא מחרימין, ולא מגביהין תרומה ומעשרות</strong>".<br>
<br>המילה "רשות" משמשת גם לדבר שהוא רשות ממש וגם לדבר שיש בו קצת מצווה.<br><br><small><strong>ספרא</strong> "אחרי מות" פרשה ה: אין לי אלא מלאכה שחייבים על מינה כרת. מלאכה שאין חייבים על מינה כרת מניין, שלא יעלה באילן ולא ירכב על גבי בהמה ולא ישוט על פני המים ולא יספוק ולא יטפח ולא ירקד? תלמוד לומר: "שבתון" - שבות. אין לי אלא שביתת רשות. שביתת מצווה מניין, שלא יקדיש ולא יעריך ולא יחרים ולא יגביה ולא יתרום ולא יעשר ולא יקדש ולא יגרש ולא ימאן ולא יחלוץ ולא ייבם ולא יפדה נטע רבעי ומעשר שני? תלמוד לומר: "שבתון" - שבות.</small><br>
<br>בספרא קראו לשבות של רשות גמורה "שביתת רשות", וקראו לשבות של רשות שיש בה קצת מצוה ולשבות של מצווה גמורה "שביתת מצווה".<br><br><small><strong>מכילתא דרבי שמעון בר יוחאי</strong> יב,טז: אין לי אלא מלאכה שחייבים על מינה חטאת. מלאכה שאין חייבים על מינה חטאת מניין, שלא עולים באילן ולא רוכבים על גבי בהמה ולא שטים על פני המים ולא מספקים ולא מרקדים ולא מטפחים? תלמוד לומר: "כל מלאכה". אין לי אלא ברשות. במצווה מניין, שאין מקדישים ואין מעריכים ואין מחרימים ואין מגביהים ואין מתרימים תרומה ומעשרות? תלמוד לומר: "שבתון שבת קודש" (שמות טז,כג).<br><br>הספרא כלל את שני הסוגים האחרונים של המשנה ב״שביתת מצווה״, וב"שביתת רשות״ הכניס רק רשות גרידא. מכילתא דרבי שמעון בר יוחאי לא הזכירה כלל את הסוג השני שבמשנה ("מבואות לספרות התנאים", עמוד 360).</small><br>
<br>במכילתא ובספרא נשנו 'מגביהים' לחוד ו'מתרימים תרומה ומעשרות' לחוד. 'מגביהים' = מגבים, והפירוש הוא שגובים בשביל ההקדש ממי שהקדיש, העריך או החרים (כמו שפירשנו בירושלמי שקלים פרק ח). ואף במשנה כאן יש לגרוס: 'ולא מגבין ולא מתרימין תרומה ומעשרות'.<br><br><small><strong>בבלי ביצה</strong> לז,א: והני משום רשות איכא, משום שבות ליכא? והני משום מצווה איכא, משום שבות ליכא? (הלוא כל הפעולות המנויות במשנה זו אסורות משום שבות, ולמה נתייחס השם "שבות" לקבוצה הראשונה בלבד?) - אמר רבי יצחק: לא מיבעיא קאמר. לא מיבעיא שבות גרידתא דאסיר, אלא אפילו שבות דרשות - נמי אסיר. ולא מיבעיא שבות דרשות דאסיר, אלא אפילו שבות דמצווה - נמי אסיר.</small><br>
<br>שני התלמודים שווים בפירוש המשנה, שיש במשנה זו שלושה סוגים של שבות.<br>• • •
(ג)  <strong>לא עולים באילן</strong>
<br>במשנה שנינו: "לא עולין באילן".
<br>מציעים ברייתא: <strong>תני:</strong> – שונה [התנא]: <strong>אין עולין באילן</strong> – בשבת, <strong>בין לח בין יבש</strong> – גם באילן חי שיש בו עלים ופירות, וגם באילן שיבש שאין בו עלים ופירות<strong>.</strong>
<br>ומציעים קושיה: <strong>ניחא</strong> – [הדבר] נוח, <strong>לח</strong> – הדין במקרה של אילן לח מובן<strong>; יבש</strong> – הדין במקרה של אילן יבש אינו מובן, <strong>-</strong> ומנמקים את הקושיה: וכי <strong>כך אנו אומרין: אסור לדוש</strong> (לדרוך) <strong>על גבי זמורה</strong> (ענף של גפן) <strong>בשבת</strong> – אפילו זמורה יבשה שהיא תלושה ומוטלת בארץ<strong>?!</strong> (בתמיהה) – ואם כן, מדוע אסור לעלות באילן יבש? - ויש לתמוה: <strong>אלא כרבי מאיר</strong> (גדול התנאים בדור הרביעי)<strong>,</strong> - ומציעים מראה מקום לדברי רבי מאיר: <strong>דרבי מאיר אמר: גפן שיבשה - אסורה ואינה מקדשת</strong> – במשנה כלאיים ז,ב שנינו: "<strong>גפן שיבשה</strong> (שנשרו עליה, והיא נראית כיבשה) <strong>- אסורה</strong> (בזריעה סמוך לה) <strong>ואינה מקדשת</strong> (אם זרע סמוך לה - אין הזרוע נאסר משום כלאי הכרם)<strong>. רבי מאיר אומר: אף גפן צמר</strong> (כך בכתבי היד של המשנה. בדפוסי המשנה שובש השם ל'צמר גפן'. הכוונה לצמח המכונה בימינו כותנה, שממנו מפיקים סיבים לטוויית אריגים. נקרא גפן צמר בשל דמיון עליו לעלי הגפן) <strong>- אסור ואינו מקדש</strong> (מכיוון שהוא מין אילן (צמח רב שנתי)). - בירושלמי כלאיים ב,ד אמרו: "מהו לזרע בצד גפנים יבישות? - נישמעינה מן הדא: גפן שיבשה - אסורה ואינה מקדשת, ואמר רבי לעזר: דרבי מאיר היא, דרבי מאיר אמר: אפילו גפן הצמר - אסור ואינו מקדש. הדא אמרה, שמותר לזרע בצד גפנים יבישות". - הרי שסתם המשנה בעניין גפן שיבשה הוא כרבי מאיר<strong>?!</strong> – וכי עלינו לומר שהברייתא שאסרה לעלות באילן יבש בשבת כמו שאסור לעלות באילן חי אינה כדעת הרבים אלא כדעת היחיד של רבי מאיר שאסור לזרוע בצד גפן יבישה כמו שאסור לזרוע בצד גפן חיה?!
<br>ומתרצים את הקושיה: <strong>דברי הכל</strong> (צריך לומר: 'דברי הכל <strong>היא</strong>' ("הטרמינולוגיה של הירושלמי", עמוד 122, הערה 1)) – הברייתא שאסרה לעלות באילן יבש בשבת כמו שאסור לעלות באילן חי נכונה לפי דעת כל החכמים<strong>,</strong> ומסבירים מדוע הברייתא דברי הכול היא: <strong>אסרו אילן יבש מפני אילן לח</strong> – החכמים אסרו לעלות באילן יבש מפני שחששו, שאם יהיה מותר לעלות באילן יבש, יטעה ויעלה גם באילן חי (אבל בכלאיים לא אסרו גפן שיבשה מפני גפן לחה, משום שאיסור שבת חמור מאיסור כלאיים (ר"א אזכרי))<strong>.</strong><br><br><small><strong>בבלי עירובין</strong> ק,ב: תני חדא: אחד אילן לח ואחד אילן יבש (אסור לעלות ולהשתמש בהם). ותניא אידך: במה דברים אמורים (שאין עולים)? בלח, אבל ביבש - מותר.</small><br>
<br>בירושלמי מובאת הברייתא הראשונה שבבבלי.<br>
<br>ומספרים: <strong>רב חייה בר אשי</strong> (אמורא בבלי בדור השני) <strong>אתא</strong> (<strong>ו</strong>)<strong>פרי קומי</strong> – בא רץ (בשבת) לפני <strong>רב</strong> (אמורא בבלי בדור הראשון, מגדולי האמוראים)<strong>. אמר ליה:</strong> – אמר לו (רב לרב חייא בר אשי): <strong>ביידא אתותה</strong> (צריך לומר: 'אתיתה')<strong>?</strong> – באיזו (דרך) באת (שכל כך מיהרת לבוא)? <strong>אמר ליה:</strong> – אמר לו (רב חייא בר אשי לרב): <strong>בההיא תמרתא עקימתא</strong> – באותה תמרה (עץ תמר) עקומה (שרץ על גזע העץ שיבש והתעקם והיה מוטל סמוך לארץ)<strong>. אמר ליה:</strong> – אמר לו (רב לרב חייא בר אשי): <strong>מאן שרא לך?</strong> – מי התיר לך (לעלות על אילן יבש בשבת)?<br><br><small>רב חייא בר אשי סיפר לרב שהוא קיצר את הדרך בזכות שימושו בעץ תמר עקום. הרקע לסיפור הוא בבלי, ונראה שהיתה בדרך תעלת מים שלא היה אפשר לעוברה אלא על גבי עץ תמר עקום שאיפשר את המעבר מגדה לגדה. רב חייא בר אשי סבר שמותר לעלות על גבי אילן כדי לקצר את דרכו, ורב תקף אותו על כך בחריפות ("משנת ארץ ישראל", מסכת ביצה, עמוד 207).</small>
(ד)  כאן התחלת מקבילה בירושלמי עירובין י,ח.
<br><strong>רבי [אחא</strong> (אמורא ארץ ישראלי בדור הרביעי)<strong>]</strong> (הושלם כמו במקבילה, וכן הוא בהבאת הירושלמי ברבנו חננאל ובר"מ המאירי) אמר <strong>בשם רב: אסור לדוש</strong> (לדרוך) <strong>על גבי זמורה</strong> (ענף של גפן) <strong>בשבת</strong> – אפילו זמורה יבשה שהיא תלושה ומוטלת בארץ (שלא כמו שאמרו לעיל)<strong>.</strong><br><br><small><strong>משנה עירובין</strong> י,ח: שרשיו (של אילן) גבוהים מן הארץ שלושה טפחים - לא יישב עליהם (שהם כאילן, שאסור להשתמש בו בשבת).</small>
<br>קובעים: <strong>היא שורשי אילן, היא קולסי</strong> (במקבילה: 'שורשי', ובהבאת הירושלמי בר"מ המאירי ובראבי"ה: 'קולחי') <strong>אֶכרוב</strong> – דינם של שורשי אילן היוצאים מהאדמה ושל קולסי כרוב זהה, שאסור לשבת עליהם בשבת (במשנה עורלה ג,ז: 'קולסי אכרוב'. במשנה עוקצין א,ד ובתוספתא שביעית ז,יז: 'שורשי קולסי אכרוב / כרוב'. במשנה שבת ח,ה ובתוספתא תרומות ז,טז ובעוד מקומות: 'קלח של אכרוב / כרוב'. - קולס אכרוב הוא צמח הכרוב. קלח של כרוב הוא צמח מפותח של כרוב שנותר כדי שיפרח ויניב זרעים. הכרוב הוא כרוב העלים, צמח רב שנתי שעליו הנאכלים וכן תפרחתו גדלים על גזעו. מקור השם כרוב ביוונית ובלטינית)<strong>.</strong>
<br>ומצמצמים את תחולת הקביעה: <strong>בגבוהין שלשה</strong> – אסור לשבת בשבת על שורשי אילן ועל קולסי כרוב רק במקרה שהם גבוהים מן הארץ שלושה טפחים לפחות, שדינם כאילן<strong>, אבל אם אינן גבוהין שלשה</strong> – במקרה שאינם גבוהים מן הארץ שלושה טפחים, <strong>- מארץ</strong> (צריך לומר כמו במקבילה: '<strong>כ</strong>ארץ', וכן הוא בהבאת הירושלמי ברבנו חננאל ובר"מ המאירי וב"אור זרוע") <strong>הם</strong> – הם נחשבים כקרקע, ומותר לשבת עליהם בשבת<strong>.</strong><br>
<br>עד כאן המקבילה בירושלמי עירובין.
(ה)  ושואלים: <strong>מפני מה אמרו: אין עולין באילן?</strong> – מדוע אסרו החכמים לעלות באילן בשבת? <strong>שמא ישכח ויאכל</strong> – האם מפני שחששו שמא ישכח שאסור לתלוש פרי מהאילן ולאכול בשבת והוא יתלוש ויאכל בשעה שיעלה<strong>, או שמא ישכח וירעיד</strong> (צריך לומר: '<strong>שמא ירעיד</strong>', כמו שהוא בהבאת הירושלמי בפירוש תלמיד רמב"ן ("תוספתא כפשוטה", מועד א, עמוד 300, הערה 65)) – או האם מפני שחששו שמא ירעיד וינענע את האילן בשעת שיעלה וישיר פרי ממנו<strong>?</strong>
<br>ופושטים את השאלה ממקור תנאי: <strong>נישמעינה מן הדא:</strong> – נשמע (נלמד) אותה מזאת (מברייתא): <strong>היה רוכב על גבי בהמה</strong> – בשבת, שאסרו החכמים לרכוב על גבי בהמה בשבת<strong>, אומרים לו: רד</strong> – מעל גבי הבהמה. ומשמע שאם היה עולה באילן בשבת, אין אומרים לו: רד (רד"ל וב"שערי תורת ארץ ישראל" כתבו, שצריך לגרוס בברייתא במקום המשפט הזה או בנוסף לו: 'היה יושב על גבי אילן, אין אומרים לו: רד')<strong>.</strong> - ומציעים את התשובה לשאלה: <strong>הדא אמרה:</strong> – זאת אומרת (יש להסיק): <strong>שמא ישכח וירעיד</strong> – החכמים אסרו לעלות באילן בשבת שמא ירעיד את האילן בשעת שיעלה, ולכן אם עלה באילן בשבת - אין אומרים לו: רד, מפני שיש לחשוש שמא ירעיד את האילן בשעה שיירד. אבל אילו אסרו לעלות באילן בשבת שמא ישכח ויאכל בשעה שיעלה, אם עלה באילן (או ישב על גביו) בשבת - היו אומרים לו: רד, מפני שיש לחשוש שמא ישכח ויאכל גם כל שעה שיהיה על גבי האילן ולא יירד ממנו<strong>.</strong><br><br><small><strong>בבלי עירובין</strong> ק,א: תני חדא: אם עלה (באילן בשבת) - מותר לירד, ותני חדא: אסור לירד.</small><br>
<br>בירושלמי מובאת ברייתא (לפי הגהת רד"ל ו"שערי תורת ארץ ישראל") המתאימה לברייתא השנייה שבבבלי.<br><br><small><strong>בבלי ביצה</strong> לו,ב: "לא עולים באילן" - גזירה שמא יתלוש.</small><br>
<br>לפי הירושלמי אין גזירה זו סיבת האיסור לעלות באילן בשבת.<br>• • •
(ו)  <strong>לא רוכבים על גבי בהמה</strong>
<br>במשנה שנינו: "ולא רוכבין על גבי בהמה".
<br>שואלים: <strong>מפני מה אמרו: היה רוכב על גבי בהמה</strong> – בשבת<strong>, אומרים לו: רד</strong> – מעל גבי הבהמה<strong>?</strong> – מדוע אמרו החכמים שהרוכב על גבי בהמה בשבת אומרים לו לרדת ממנה?
<br>ומשיבים: <strong>חברייא אמרי</strong> (צריך לומר: 'אמרין')<strong>:</strong> – החברים (קבוצת תלמידי החכמים בבית המדרש) אומרים: <strong>שמא תינזק</strong> (כך תיקן מגיה במסירה שלפנינו את הגרסה הבלתי ברורה של הסופר) <strong>הבהמה</strong> – הרוכב על גבי בהמה בשבת אומרים לו לרדת ממנה, מפני שחששו שמא תינזק הבהמה מכובד הרוכב שיהיה על גביה ולא יירד ממנה (ב"תוספתא כפשוטה", מועד ג, עמוד 300, הערה 67, מציע לגרוס: 'שמא תימק (תירקב) הבהמה')<strong>.</strong>
<br>ומציעים מקרה שממנו מקשים על האמור לפני כן: <strong>אמר לון</strong> – אמר להם (לחברים) <strong>רבי יוסי</strong> (מגדולי אמוראי ארץ ישראל בדור הרביעי)<strong>: הגע עצמך</strong> – שער בנפשך, <strong>שהיה הוגן</strong> (גמל צעיר) <strong>אחד גדול!</strong> – הרי במקרה שהיה רוכב על גבי בהמה גדולה וחזקה, שיכולה לעמוד בכובד הרוכב, אין לחשוש שמא תינזק הבהמה מכובד הרוכב, ואף על פי כן אומרים לו לרדת ממנה! ולכן יש לפרוך את הדעה שהרוכב על גבי בהמה בשבת אומרים לו לרדת ממנה מפני שחששו שמא תינזק הבהמה.
<br>ומשיבים תשובה אחרת המציעה הבחנה עקרונית בין עניינים שהושוו: <strong>תנא</strong> – שנה (ר"א אזכרי מוחק 'תנא' וגורס 'אמר', כנראה משום שאלה דברי אמורא. אולם במספר מקומות המונח 'תנא' ומונחים אחרים הגזורים מאותו שורש מציעים דברי אמוראים) <strong>רבי אחא בר פפא</strong> (אמורא בדור השלישי) <strong>קומי</strong> – לפני <strong>רבי זעורה</strong> (רבי זירא, מגדולי אמוראי ארץ ישראל בדור השלישי)<strong>: שנייא היא</strong> – שונָה היא (שונֶה הוא הדבר, שיש הבדל בין הרוכב על גבי בהמה ובין העולה באילן)<strong>, שהוא מצווה על שביתת בהמה כמוהו</strong> – כמו שהאדם מצווה על שביתתו בשבת, כך הוא מצווה על שביתת בהמתו, ולכן אסור לרכוב על גבי בהמה בשבת, שנאמר: <strong>- "</strong>וּבַיּוֹם הַשְּׁבִיעִי תִּשְׁבֹּת, <strong>לְמַעַן יָנוּחַ שׁוֹרְךָ וַחֲמֹרֶךָ"</strong> (שמות כג,יב); <strong>"</strong>וְיוֹם הַשְּׁבִיעִי שַׁבָּת לַה' אֱלֹהֶיךָ, לֹא תַעֲשֶׂה כָל מְלָאכָה אַתָּה וּבִנְךָ וּבִתֶּךָ וְעַבְדְּךָ וַאֲמָתֶךָ וְשׁוֹרְךָ וַחֲמֹרְךָ וְכָל בְּהֶמְתֶּךָ וְגֵרְךָ אֲשֶׁר בִּשְׁעָרֶיךָ, לְמַעַן יָנוּחַ עַבְדְּךָ וַאֲמָתְךָ <strong>כָּמוֹךָ"</strong> (דברים ה,יד) (ברייתא זו מרכיבה יחד את שני הכתובים, כאילו כתוב "למען ינוח שורך וחמורך כמוך"). - הרי שהרוכב על גבי בהמה בשבת עובר על מצוות שביתת בהמתו בכל שעה שהוא על גביה, ולכן אומרים לו לרדת ממנה<strong>.</strong><br>
<br>ר"א אזכרי מפרש את הירושלמי, שאסור להעמיס משא על גבי בהמה בשבת משום שהוא מצווה על שביתת בהמה, וגזרו רכיבה משום משא. אבל הראשונים (רבנו חננאל, רא"ש ור"מ המאירי) מפרשים את הירושלמי כפשוטו, שאיסור רכיבה הוא משום שביתת בהמה ולא מטעם גזירה.<br><br><small><strong>בבלי ביצה</strong> לו,ב: "ולא רוכבים על גבי בהמה" - גזירה שמא ייצא חוץ לתחום (ברכיבה עליה). - שמעת מינה: תחומים (איסור היציאה חוץ לתחום) דאורייתא? (והרי דבר זה שנוי במחלוקת!) - אלא גזירה שמא יחתוך זמורה (כדי להכות ולזרז את הבהמה).</small><br>
<br>התלמודים נחלקו בהסבר טעם איסור רכיבה בשבת. בעוד שהבבלי רואה בו גזירה מדברי החכמים, הרי שמהירושלמי כאן נראה בפשטות שהוא רואה ברכיבה בשבת איסור מן התורה.<br>
<br><strong>איסורי שבות בשבת</strong>
<br><small>הנימוקים לאיסורי שבות המובאים בסוגיה הסתמית בבבלי ביצה לו,ב לא היו מוכרים לחכמי ארץ ישראל הדנים במשנת השבותים בירושלמי. בין איסורי שבות שבמשנתנו כלולה רכיבה על גבי בהמה, איסור שלדברי הירושלמי הוא מן התורה, ושבותים אחרים העומדים בפני עצמם, ואשר היו נוהגים בישראל מימי קדם.<br>יתר על כן, מדרשי ההלכה (למשל בספרא "אחרי מות" ז,ט) למדים את איסורי השבות, או כפי שהם נקראים בהם: מלאכות שאין חייבים עליהן כרת או חטאת, מכתובים שבתורה.<br>מסתבר שהפעולות הללו הנקראות בשם "שבות" היו מקובלות כאסורות בישראל מזמן קדום. בתקופת בית שני הפליגו ביותר בחומרת דיני שבת ואסרו על עצמם כל פעולה שיש בה משום סרך מלאכה וביטול מצוות שביתה, הפוגעת במנוחת שבת ובקדושתה. פעולות אלה נידונו בימים ראשונים כמעשים האסורים מן התורה. אמנם אין חייבים עליהם מיתה, כרת או חטאת, משום שאין הן מלאכה ממש. אך מכיוון שיש בעשייתן ביטול מצוות שביתה, העושה אותן עובר על "וביום השביעי תשבות" (שמות כג,יב) או כדברי המדרש על "שבת שבתון": שבת, שבוֹת. ומכאן המונח "שבות".<br>במשך הזמן, עם הגדרתו המלאה של המושג "מלאכה" הכלול ב"לא תעשה כל מלאכה" והעמדתו על ל"ט אבות מלאכה ותולדותיהן, חדרה התפיסה שאין איסור מלאכה בשבת מן התורה חל אלא על המלאכות המובהקות הכלולות ב"לא תעשה כל מלאכה" ושחייבים עליהן מיתה או קורבן. ואילו המלאכות שאין חייבים עליהן סקילה, כרת או חטאת ושאינן כלולות בכתוב זה אין איסורן אלא מדברי סופרים.<br>בעקבות התבססותה של תפיסה זו, עם "פיחותם" של השבותים לאיסורים דרבנן, נתפקפק תוקפם של השבותים וחלה התרופפות בשמירתם. כדי שלא יזלזלו באיסורי השבות השתדלו האמוראים לאושש אותם בהסבירם אותם בסייגים ובגזירות לאבות המלאכות האסורים מדאורייתא שהעובר עליהם מתחייב סקילה או כרת. הם הצמידו לכל שבות "גזירה שמא" יעבור על אחת מל"ט המלאכות החמורות.<br>יוצא אפוא שלא הנימוקים הנמנים בסוגיית ביצה לו,ב שימשו כגורמים להתקנת השבותים. איסורי השבות קדומים הם, יסודם במסורת עתיקה. הנימוקים שבבבלי ניתנו בימים מאוחרים, כדי ליצור זיקה בין השבותים ובין אבות המלאכה ולהקנות להם מעמד מאושש במסגרת איסורי שבת ("פרקים בהשתלשלות ההלכה", עמודים 87-93).</small><br>
<br>ומציעים גרסאות חלופיות עלומות שֵׁם של מקורות תנאיים: <strong>אית תניי תני:</strong> – יש תנא [ש]שונה: <strong>נשענים בבהמה</strong> – מותר להיסמך על בהמה בשבת<strong>. אית תניי תני:</strong> – [ו]יש תנא [ש]שונה: <strong>אין נשענים בבהמה.</strong>
<br>ומיישבים את הסתירה בין המקורות התנאיים על ידי העמדתם במקרים שונים: <strong>אמר רב חסדא</strong> (מגדולי אמוראי בבל בדור השני והשלישי)<strong>: מאן דאמר:</strong> – מי שאומר: <strong>נשענין - בבריא</strong> – יש להעמיד מקור זה במקרה של אדם בריא, שאינו צריך להישען בכל כוחו על הבהמה ואינו משתמש בה, ולכן אינו עובר על מצוות שביתת בהמה<strong>, מאן דאמר:</strong> – [ו]מי שאומר: <strong>אין נשענין - בתש</strong> – יש להעמיד מקור זה במקרה של אדם חלש וחולה, שאין לו כוח לעמוד בעצמו והוא צריך להישען בכל כוחו על הבהמה והוא משתמש בה, ולכן הוא עובר על מצוות שביתת בהמה<strong>.</strong><br>
<br>ומציעים מחלוקת אמוראים: <strong>רבי יוסה</strong> (מגדולי אמוראי ארץ ישראל בדור הרביעי) <strong>אומר: איתפלגון</strong> – נחלקו <strong>רבי בא בר ממל</strong> (אמורא ארץ ישראלי בדור השני והשלישי) <strong>וחברייא</strong> – והחברים (קבוצת תלמידי החכמים בבית המדרש)<strong>. חד אמר: נשענים, וחורנה אמר: אין נשענים.</strong> (נראה שצריך לומר כמו שהגיהו ר"א אזכרי, הגר"א וב"שערי תורת ארץ ישראל": '<strong>חד אמר:</strong> – [חכם] אחד אומר: <strong>מאן דאמר:</strong> – מי שאומר: <strong>נשענין - בבריא, מאן דאמר:</strong> – [ו]מי שאומר: <strong>אין נשענין - בתש</strong> – כמו שאמר רב חסדא<strong>. וחורנה אמר:</strong> – ו[החכם] האחר אומר:') <strong>מאן דאמר:</strong> – מי שאומר: <strong>נשענים - בהוא דמיסתמיך ציבחד</strong> – יש להעמיד מקור זה במקרה של אדם שנסמך מעט על הבהמה, שאינו נשען בכל כוחו על הבהמה ואינו משתמש בה, ולכן אינו עובר על מצוות שביתת בהמה<strong>, מאן דאמר:</strong> – [ו]מי שאומר: <strong>אין נשענין - בכובש את כבדו</strong> – יש להעמיד מקור זה במקרה של אדם שלוחץ את משקלו על הבהמה, שהוא נשען בכל כוחו על הבהמה והוא משתמש בה, ולכן הוא עובר על מצוות שביתת בהמה<strong>.</strong>
<br><strong>ולא ידעין מאן אמר דא ומאן אמר דא</strong> – ולא יודעים מי אומר זאת ומי אומר זאת (לא ידוע מי מבעלי המחלוקת מחזיק באיזו דעה)<strong>.</strong> - ומציעים הכרעה בנוגע לעניין המסופק: <strong>מן מה דלא אמר</strong> – ממה שלא אמר <strong>רבי יוסה בשם רבי בא בר ממל כלום</strong> – ממה שרבי יוסה, שהציע את מחלוקת רבי בא בר ממל והחברים, לא אמר במפורש מה אמר רבי בא בר ממל בעניין זה<strong>, הוי</strong> – הוֹוֶה (נמצא), <strong>דו</strong> (=דהוא) <strong>אמר</strong> – שהוא (רבי בא בר ממל) אומר<strong>: נשענים בבריא ואין נשענים בתש</strong> – כמו שאמר רב חסדא, שאילו לא אמר רבי בא בר ממל כמו שאמר רב חסדא, היה לו לרבי יוסה לומר במפורש מה אמר רבי בא בר ממל<strong>.</strong><br>• • •
(ז)  <strong>לא שטים על פני המים</strong>
<br>במשנה שנינו: <strong>"ולא שטין על פני המים".</strong>
<br>מציעים היסק העולה מן המשנה: <strong>רבי יעקב בר זבדי</strong> (אמורא ארץ ישראלי בדור הרביעי) אמר <strong>בשם רבי אבהו</strong> (אמורא ארץ ישראלי בדור השלישי)<strong>: זאת אומרת</strong> – יש להסיק מן הקביעה שבמשנה<strong>, שאסור</strong> לאדם <strong>להשיט דבר</strong> – במים בשבת, <strong>ולהוליכו מאצלו</strong> – להרחיק אותו ממנו, שכשאדם שט על פני המים הוא דוחה את המים ומרחיקם מאצלו (האיסור לשוט על פני המים בשבת הוא משום שדוחה את המים מאצלו, ונראה כעושה מלאכה ("תוספתא כפשוטה", מועד א, עמוד 300, הערה 68; מועד ג, עמוד 1000))<strong>.</strong>
<br>ומציעים מסקנה העולה מתוך השוואה: <strong>ודכוותה:</strong> – ושכמותה: <strong>אסור לאדם להשיט דבר</strong> – במים בשבת, <strong>ולהביאו אצלו</strong> – לקרב אותו אליו<strong>.</strong><br>
<br>ומספרים: <strong>רבי אבא מרי ורבי מתניה</strong> (אמוראים ארץ ישראלים בדור החמישי) <strong>הוון יתיבין</strong> – היו יושבים<strong>. חמון לחד בר נש פצל מיא לכא ולכא ושתי</strong> – ראו אדם אחד מפצל (מפריד, מחלק) את המים לכאן ולכאן (לשני צדדים, כדי להרחיק ממנו דברים הצפים במים) ושותה<strong>. אמר רבי אבא מרי לרבי מתניה: הדא היא דאמר</strong> – זאת היא [המימרה] שאומר <strong>רבי יעקב בר זבדי בשם רבי אבהו: אסור לאדם להשיט דבר ולהוליכו מאצלו?</strong> – האם לפי המימרה הזו שהובאה לעיל, הדין הוא שאסור לאדם לפצל מים לכאן ולכאן בשבת ולשתות? <strong>אמר ליה:</strong> – אמר לו (רבי מתניה לרבי אבא מרי): <strong>הדא היא דתנינן:</strong> – זאת היא [המשנה] ששנינו (משנה שבת כב,ג): <strong>שובר אדם את החבית לוכל</strong> (לאכול) <strong>ממנה גרוגרות</strong> – חבית שיש בה גרוגרות ואי אפשר לפותחה, מותר לשבור אותה בשבת כדי להוציא ממנה גרוגרות לאכילה, מפני שהוא מקלקל את החבית, ומותר לקלקל אף לכתחילה לצורך אכילה בשבת. לפי המשנה הזו, הדין הוא שמותר לאדם לפצל מים לכאן ולכאן לצורך שתייה בשבת (כאן נראה שהמונח 'הדא היא דתנינן' מציע מקור הדומה רק באופן חלקי למקור שאליו הוא מתייחס, והקשר בין שני המקורות מבוסס על השוואה שהיא קצת רחוקה ("הטרמינולוגיה של הירושלמי", עמוד 176 והערה 193))<strong>.</strong><br><br><small><strong>בבלי ביצה</strong> לו,ב: "ולא שטים על פני המים - גזירה שמא יעשה חבית של שייטים (כלי להיעזר בו בשעת שחייה).</small><br>
<br>לפי הירושלמי, האיסור לשוט על פני המים בשבת הוא איסור בפני עצמו, ואין בירושלמי זכר לגזירה שבבבלי.<br>• • •
(ח)  <strong>לא מספקים בשבת</strong>
<br>במשנה שנינו: <strong>"ולא מספקין".</strong>
<br>מפרשים את לשון המשנה: <strong>סיפוק שהוא מחמתו</strong> – שהוא מכה בידיו כף אל כף מתוך כעסו ורוגזו<strong>,</strong> ומציעים פסוק כסימוכין לפירוש המוצע: <strong>כמה דאת אמר:</strong> – כמו שאתה אומר (בפרשת בלק ובלעם): <strong>"וַיִּחַר אַף בָּלָק אֶל בִּלְעָם וַיִּסְפֹּק אֶת כַּפָּיו"</strong> (במדבר כד,י) – בלק התרגז על בלעם, והיכה כף אל כף<strong>.</strong><br>• • •
(ט)  <strong>לא מטפחים בשבת</strong>
<br>במשנה שנינו: <strong>"ולא מטפחין".</strong>
<br>מפרשים את לשון המשנה: <strong>טיפוח שהוא לרצונו</strong> – שהוא מכה בידיו כף אל כף מתוך שביעות רצונו ושמחתו<strong>.</strong><br>
<br>ומציעים מחלוקת אמוראים (בעניין אופן הטיפוח האסור בשבת): <strong>רבי יונה</strong> (מגדולי אמוראי ארץ ישראל בדור הרביעי) <strong>וחברייא</strong> – נחלקו רבי יונה והחברים (קבוצת תלמידי החכמים בבית מדרשו של רבי יונה שבאו בדין ודברים איתו)<strong>. חד אמר:</strong> – [חכם] אחד אומר: <strong>הכין שרי והכין אסור</strong> – כך מותר וכך אסור (בהחוויה ממחישה, שהראה אופן אחד של טיפוח ואמר שהוא מותר בשבת, והראה אופן אחר של טיפוח ואמר שהוא אסור בשבת)<strong>, וחורנה אמר:</strong> – ו[החכם] האחר אומר: <strong>בין הכין ובין הכין אסור</strong> – בין כך ובין כך אסור (בהחוויה ממחישה, שהראה את האופן האחד ואת האופן האחר של טיפוח ואמר ששניהם אסורים בשבת)<strong>.</strong>
<br><strong>ולא ידעין מאן אמר דא ומאן אמר דא</strong> – ולא יודעים מי אומר זאת ומי אומר זאת (לא ידוע מי מבעלי המחלוקת מחזיק באיזו דעה)<strong>.</strong> - ומציעים הכרעה בנוגע לעניין המסופק: <strong>מן מה דאמר</strong> – ממה שאמר <strong>רבי יונה: אית הוה סבין ביומינן והוון מטפחין לאחורי ידיהון בשובתא</strong> – היו זקנים בימינו והיו מטפחים לאחורי ידיהם בשבת (היו מכים על גב היד, שהוא דרך שינוי)<strong>, הוי</strong> – הוֹוֶה (נמצא), <strong>דו</strong> (=דהוא) <strong>אמר</strong> – שהוא (רבי יונה) אומר<strong>: הכין שרי והכין אסור</strong> – כך מותר וכך אסור (יש להסיק ממה שסיפר רבי יונה על האופן של טיפוח שעשו הזקנים בשבת, שלדעת רבי יונה, האופן המותר בשבת הוא שהוא מכה בכף יד אחת על גב היד השנייה, כמו שעשו הזקנים, והאופן האסור בשבת הוא שהוא מכה כף יד אחת בכף היד השנייה. אבל לדעת החברים, שני האופנים האלה אסורים בשבת)<strong>.</strong><br>
<br>ומספרים: <strong>רבי</strong> (רבי יהודה הנשיא, תנא בדור החמישי) <strong>הוה מסב לרבי שמעון בריה והוון מטפחין לאחורי ידיהון בשובתא</strong> – רבי היה משיא (אישה) לרבי שמעון בנו והיו מטפחים לאחורי ידיהם בשבת (בסעודת הנישואין שבה היו רבי והחכמים)<strong>. עבר רבי מאיר</strong> (גדול התנאים בדור הרביעי) <strong>ושמע קלהון</strong> – עבר רבי מאיר (מחוץ לביתו של רבי) ושמע את קולם (של רבי והחכמים שהם מטפחים, אבל לא ראה את האופן של טיפוח הידיים שעשו)<strong>. אמר</strong> – רבי מאיר<strong>: רבותינו, הותרה השבת?</strong> – וכי הותרו איסורי השבת?
<br><strong>שמע רבי קליה</strong> – שמע רבי את קולו (של רבי מאיר)<strong>, אמר</strong> – רבי<strong>: מי הוא זה שבא לרדותינו</strong> – להוכיח אותנו, <strong>בתוך ביתינו?</strong> ומציעים מסורת חלופית עלומת שֵׁם המציעה חילוף לשון: <strong>ואית דאמרי</strong> (צריך לומר: 'דאמרין')<strong>:</strong> – ויש שאומרים: <strong>הכין אמר:</strong> – כך אמר (רבי): <strong>מי הוא זה שבא לצנעינו</strong> – לגרום שנחזור בנו (על פי הארמית הארץ ישראלית). פירוש אחר: לנזוף ולגעור בנו (על פי הארמית הבבלית), <strong>בתוך ביתינו?</strong> ('ואית דאמרי: הכין אמר: מי הוא זה...' נוסף במסירה שלפנינו על ידי מגיה, ואינו בכל הראשונים המביאים קטע זה)
<br><strong>שמע רבי מאיר קליה וערק</strong> – שמע רבי מאיר את קולו (של רבי) וערק (ברח)<strong>. נפקין פריי בתריה</strong> – יצאו (אנשי ביתו של רבי) רצים אחריו (אחרי רבי מאיר, שרצו לראות מי הוא)<strong>. מִפָּרֵי</strong> (=מן פרי)<strong>, אפרח רוחא פיקייליה מעל קדליה דרבי מאיר</strong> – כשהיה (רבי מאיר) רץ (בורח), הפריח הרוח את צעיפו מעל צווארו של רבי מאיר (פיקייל הוא צעיף עשוי פשתן הנכרך סביב הצוואר. מקור המילה ביוונית (ראה "'כל מילה דלא מחוורא מסמכין לה מן אתרין סגין': ערך 'פיקרין' וערך 'פיקייליה'", "תרביץ" עד, עמודים 565-576))<strong>.</strong>
<br><strong>אודיק רבי מן כוותא וחמא קדליה דרבי מאיר מן אחורוי</strong> – הסתכל רבי מן החלון (בביתו) וראה את צווארו של רבי מאיר מאחוריו (שהכיר שהוא רבי מאיר)<strong>. אמר</strong> – רבי<strong>: לא זכית אנא לאורייתא אלא בגין דחמית קדליה דרבי מאיר מן אחורוי</strong> – לא זכיתי אני לתורה אלא בשביל שראיתי את צווארו של רבי מאיר מאחוריו (ראייה זו של רבי מאיר מאחוריו הזכירה לרבי שבשעה שהיה לומד תורה מרבי מאיר ראה אותו רק מאחוריו ולא מלפניו, כמו שאמרו בבבלי המובא להלן)<strong>.</strong><br>
<br>מביאים מימרה דומה למימרה שאמר רבי.
<br><strong>רבי יוחנן</strong> (גדול אמוראי ארץ ישראל בדור השני) <strong>ורבי שמעון בן לקיש</strong> (מגדולי אמוראי ארץ ישראל בדור השני) <strong>תריהון אמרין</strong> – שניהם אומרים<strong>: אנן לא זכינן לאוריתא אלא בגין דחמינן אצבעתיה דרבי מן גו לגיקין</strong> (צריך לומר: 'לג<strong>ד</strong>קין') <strong>דידיה</strong> – אנחנו לא זכינו לתורה אלא בשביל שראינו את אצבעותיו של רבי מתוך האפריון שלו (כיסא או מיטה מחופים הנישאים במוטות ומשמשים לנשיאת אנשים נכבדים)<strong>.</strong><br><br><small>בכתב יד ליידן "גו לגיקין" מתוקן על ידי המתקין לדפוס ונציה. קשה לדעת מה היתה הגרסה המקורית לפני התיקון, ורק 'קין' שבסוף הוא מקורי. מקור המילה לקטיקה / לקדיקה בלטינית. ובאשר לסיומת -ין, במקום א/ה הרגילה, יש להסביר שזו צורת הזעירות של לקטיקה הלטינית. הלקטיקה היתה אפריון לשכיבה, והיו לה וילונות בצד. רבי יוחנן ורבי שמעון בן לקיש בוודאי למדו אצל רבי בסוף ימיו, תקופת היותו חולה בציפורי כשבע עשרה שנה, וסביר להניח שמחמת חולשתו היה שוכב בלקטיקה מכוסה בווילונות, ורק אצבעותיו נראו כלפי חוץ, שכך היו מחזיקים בצידי הלקטיקה ("תרבות חומרית בארץ ישראל בימי התלמוד" ב, עמודים 134-136).</small><br>
<br><strong>רבי למד אצל רבי מאיר</strong>
<br><small><strong>בבלי עירובין</strong> יג,ב (תרגום): אמר רבי: זה שמחודד אני וחריף יותר מחבריי, משום שראיתי את רבי מאיר מאחוריו (בזמן שלמד אצלו), ואילו ראיתיו מלפניו - הייתי מחודד יותר.</small><br>
<br><strong>רבי יוחנן למד אצל רבי</strong>
<br><small><strong>בבלי חולין</strong> קלז,ב (תרגום דברי רבי יוחנן): זוכר אני כשהייתי יושב (בבית המדרש) שבע עשרה שורות אחורי רב (שהיה יושב) לפני רבי, והיו יוצאים זיקוקים של אש מפיו של רב לפיו של רבי ומפיו של רבי לפיו של רב, ולא ידעתי מה הם אומרים (מתוך עומק הדברים)<strong>.</strong></small><br>• • •
(י)  <strong>לא מרקדים בשבת</strong>
<br>במשנה שנינו: <strong>"ולא מרקדין".</strong>
<br><strong>רבי ירמיה</strong> (מגדולי אמוראי ארץ ישראל בדור השלישי והרביעי) אמר בשם <strong>רבי זעורה</strong> (רבי זירא, מגדולי אמוראי ארץ ישראל בדור השלישי) שאמר <strong>בשם רב חונה</strong> (רב הונא, גדול אמוראי בבל בדור השני)<strong>: קיפוץ - עוקר שתי רגליו כאחת</strong> – שהוא מרים את שתי רגליו ביחד (ריקוד באופן זה אינו הריקוד שנזכר במשנה והוא מותר בשבת)<strong>. ריקוד - עוקר אחת ומניח אחת</strong> – שהוא לסירוגין מרים רגל אחת ומשאיר רגל שנייה על הארץ (קיפוץ וריקוד הם שני אופני ריקוד, ושניהם כלולים בדברי המשנה האוסרת לרקד בשבת. - ב"עלי תמר" כאן כתב: השם ריקוד הוא שם הסוג וכולל ריקוד וקיפוץ, ואם כן, 'אין מרקדין' במשנה פירושו בין ריקוד ובין קיפוץ. השם ריקוד הוא גם שם עצם פרטי המכוון רק לריקוד, מה שאין כן השם קיפוץ שהוא רק שם עצם פרטי. וכן כתב ב"עלי תמר" סוכה ה,ד. ושם כתב עוד: ונראה שגרסת תלמוד ירושלמי במשנה היתה 'ולא מקפצין ולא מרקדין'. - אבל ר"א אזכרי כתב שקיפוץ לא נאסר)<strong>.</strong><br>• • •<br><strong>השמעת קול בשבת</strong>
<br><strong>אמר רבי לעזר</strong> (אמורא בדור השני)<strong>: כל משמיעי קול אסורין בשבת</strong> – כל השמעת קול אסורה בשבת, שלא יעשה כמו שהוא עושה בחול (כל זמן שמכוון להשמיע קול, אף שלא בכוונת שמחה, אפילו קול שאינו של שיר, כגון הקשה על דלת וכיוצא בו)<strong>.</strong><br>
<br>ומספרים: <strong>רבי שמואל בר רב יצחק</strong> (אמורא בדור השלישי) <strong>סבר</strong> (צריך לומר: 'ס<strong>כ</strong>ר' ("תלמוד ירושלמי במהדורת האקדמיה ללשון העברית", "תרביץ" עא, עמוד 600)) <strong>מקושה דכנישתא חדתא</strong> – סתם (השתיק בשבת) את המקוש (המותקן על דלת הכניסה ומשמש לנקישה על הדלת) של בית הכנסת החדש (בטבריה, כדי שלא ישמיע קול בשבת)<strong>.</strong>
<br><strong>רבי ליל בירבי אלס</strong> (רבי הלל בריה דרבי ולס, חכם ארץ ישראלי בדורו של רבי יהודה הנשיא) <strong>מקש על כסא</strong> – מקיש (היה רגיל להקיש) על כוס (בשבת, שלא סבר שכל השמעת קול אסורה בשבת)<strong>.</strong>
<br><strong>רבי אילא</strong> (רבי אלעאי, אמורא ארץ ישראלי בדור השלישי) <strong>עני בסדרא</strong> – התאחר בסדר (נשאר מאוחר בבית המדרש שלו שהיה בטבריה)<strong>. סלק לבייתא, אשכחון דמיכין</strong> – עלה (בא) לבית, מצא אותם (את בני ביתו) ישינים<strong>. רבע ליה על סולמא בגין דלא מקשה על תרעא בשובתא</strong> – שכב לו על הסולם (מחוץ לבית), בשביל שלא להקיש על השער בשבת (שכל השמעת קול אסורה בשבת)<strong>.</strong>
<br><strong>רבי ירמיה</strong> (מגדולי אמוראי ארץ ישראל בדור השלישי והרביעי) <strong>הוה פשט עם בריה דרבי אימי</strong> (רבי אמי, אמורא ארץ ישראלי בדור השלישי) – היה פושט (היה רגיל לפשוט) עם בנו של רבי אמי (היה מסביר ומפרש לו פסוקי תורה)<strong>. אזל בעי מתערתא</strong> (צריך לומר: 'מערתה') <strong>בקריצתא דשובתא</strong> – הלך (רבי ירמיה) ורצה להעיר אותו (את בנו של רבי אמי) בשחר של השבת (כדי לפשוט עימו, כמו שהיתה דרכו בימי החול)<strong>. שרי מיקש</strong> (צריך לומר: 'מקיש') <strong>על תרעא</strong> – התחיל להקיש על השער (של ביתו של רבי אמי)<strong>. אמר ליה אבא</strong> (צריך לומר: 'אב<strong>וי</strong>' ("תלמודה של קיסרין", עמוד 86, הערה 16))<strong>:</strong> – אמר לו אביו (אמר רבי אמי לרבי ירמיה): <strong>מאן שרא לך?</strong> – מי התיר לך (להקיש על השער בשבת)?<br><br><small><strong>בבלי ביצה</strong> לו,ב: "ולא מטפחים ולא מספקים ולא מרקדים". - גזירה שמא יתקן כלי שיר (ללוות אותו בשעה שמטפח ומספק ומרקד).<br><br><strong>בבלי עירובין</strong> קד,א (תרגום): עולא הזדמן לביתו של רב מנשה. בא אדם אחד והקיש על הדלת. אמר (עולא): מי זה? יחולל גופו שהוא מחלל את השבת. - אמר לו רבה: לא אסרו אלא קול של שיר.<br>איתיביה (אביי לרבה): המשמר את זרעיו מפני העופות ומקשאיו ומדלעיו מפני החיה - משמר כדרכו בשבת, ובלבד שלא יספק ולא יטפח ולא ירקד כדרך שהוא עושה בחול (כדי להבריח את העופות והחיות). מאי טעמא? לאו משום דקא מוליד קלא, וכל אולודי קלא אסיר? - אמר רב אחא בר יעקב: גזירה שמא ייטול צרור (שמא, אם ינהג כפי שהוא נוהג בחול, ישכח וייטול אבן ויזרוק בהם).</small><br>
<br>בבבלי נחלקו עולא ורבה, ולעולא כל השמעת קול אסורה בשבת, וזו היא שיטת הירושלמי כאן, ולרבה לא אסרו אלא דווקא קול של שיר.<br><br><small>דומה שסוגיית הבבלי בעירובין קד,א לא הכירה את הסוגיה בביצה לו,ב. התלמוד בעירובין שם דן בשאלה האם מותר אולודי קלא (ליצור, להוליד קול) בשבת, ומביא ראיה מברייתא (תוספתא שבת יז,כה): "המשמר... - משמר כדרכו בשבת, ובלבד שלא יספק ולא יטפח ולא ירקד כדרך שהוא עושה בחול". לדברי עולא ואביי שם, טעם האיסור לשלוש פעולות אלה: משום שהוא מוליד (משמיע) קול בשבת; מכאן שכל אולודי קלא אסור. רב אחא בר יעקב חולק וסובר שטעם האיסור אחר: גזירה שמא יטול צרור (ויזרוק לרשות הרבים להבריח העופות). בכל אופן, כל האמוראים בסוגיית עירובין קד,א מתעלמים לגמרי מן הנימוק "שמא יתקן כלי שיר" הניתן על ידי סתמא דגמרא בביצה לו,ב.<br>גם הירושלמי בביצה ה,ב איננו מביא כלל את הגזירה שמא יתקן כלי שיר, והוא מבאר את ההלכה שבמשנת ביצה שאין מטפחים ואין מספקים ואין מרקדים, בהביאו את דברי רבי אלעזר ודעות אמוראים נוספים הסוברים שכל משמיעי קול בשבת אסורים. אף לשון התוספתא לעיל: "ובלבד שלא יספק ולא יטפח ולא ירקד כדרך שהוא עושה בחול" מוכיח, שהטעם לאיסור איננו גזירה שמא יתקן כלי שיר, אלא זהו איסור העומד בפני עצמו, שיסודו ב"שלא יעשה כדרך שהוא עושה בחול" ("פרקים בהשתלשלות ההלכה", עמודים 89-90).</small><br>
<br><strong>רבי אבא בר כהנא</strong> (אמורא ארץ ישראלי בדור השלישי) <strong>בעא קומי</strong> – שאל לפני <strong>רבי יסא</strong> (רבי אסי, אמורא ארץ ישראלי בדור השלישי)<strong>: מהו מקשה על כריסא בשובתא?</strong> – מהו להקיש (האם מותר להכות ביד) על הכרס בשבת (לצורך רפואי, אף שיש בכך השמעת קול)? <strong>אמר ליה:</strong> – אמר לו (רבי אסי): <strong>בחולא מאן שרא לך?</strong> – בחול מי התיר לך (להקיש על הכרס)? (שכן אסור לנגוע בגוף מן הטבור ולמטה, כאמור להלן. ולכן אין כלל לשאול לגבי שבת מצד השמעת קול!)<br>
<br><strong>אמר רבי שמואל בר אבודמא</strong> (אמורא ארץ ישראלי בדור החמישי)<strong>: נהגין רבנ</strong>י<strong>ן בחולה מן הטיבור ולמעלן</strong> – נוהגים החכמים במקרה של אדם חולה (בעניין עיסוי רפואי של גופו), שהם נוגעים בגופו רק מטבורו ולמעלה<strong>, בבגדיו מן הטיבור ולמטן</strong> – הם נוגעים בבגדיו של האדם מטבורו ולמטה, אבל אין נוגעים בגופו מטבורו ולמטה, מחשש שייגעו באיבר הזכרות<strong>.</strong><br><br><small><strong>ירושלמי נידה</strong> ב,א: רבי טרפון אומר: תיקצץ (ידו) על טיבורו (תוספתא נידה ב,ח)... - אמר רבי יוסי: לא בא (רבי טרפון) אלא לפרש שאסור למשמש מן הטיבור ולמטן.<br><br><strong>בבלי נידה</strong> יג,ב: תניא: רבי טרפון אומר: תיקצץ ידו על טיבורו... - אלא הכי קאמר רבי טרפון: כל המכניס ידו למטה מטיבורו - תיקצץ.</small><br>• • •
(יא)  <strong>דיני ממונות בערב שבת</strong>
<br>במשנה שנינו: <strong>"ולא דנין".</strong>
<br>כאן התחלת מקבילות בירושלמי כתובות א,א וסנהדרין ד,א.
<br><strong>רבי חזקיה</strong> (אמורא ארץ ישראלי בדור הרביעי) אמר בשם <strong>רבי אחא</strong> (אמורא ארץ ישראלי בדור הרביעי) שאמר <strong>בשם רבי אבהו</strong> (אמורא ארץ ישראלי בדור השלישי)<strong>: אסור לדון דיני ממונות בערב שבת</strong> (ביום שישי)<strong>.</strong>
<br>ומציעים קושיה ממשנה על הדעה שלפני כן: <strong>והא מתניתא פליגא:</strong> – והרי המשנה (משנה סנהדרין ד,א) חלוקה: <strong>לפיכך אין דנין</strong> – אין מתחילים את הדין בדיני נפשות, <strong>לא בערב שבת ולא בערב יום טוב</strong> – שאם עומדים לגמור את דינו לחובה - אין יכולים לדחות את גמר הדין למחר ולהמיתו, לפי שאין מיתת בית דין דוחה לא את השבת ולא יום טוב. ולהשהותו ולא להמיתו אלא לאחר השבת ולאחר יום טוב אי אפשר, משום שאסור לענות את דינו<strong>.</strong> - ויש לדייק במשנה: <strong>דיני נפשות</strong> – אין דנים בערב שבת<strong>, הא</strong> – אבל <strong>דיני ממונות - דנין</strong> – בערב שבת<strong>!</strong> - ומציעים ברייתא המסייעת לאמור לפני כן: <strong>ותני רבי חייה</strong> (בדור המעבר שבין התנאים לאמוראים) <strong>כן:</strong> – ושונה רבי חייא כך: <strong>דנין דיני ממונות בערב שבת, אבל לא דיני נפשות בערב שבת</strong> (במקבילה בכתובות: 'אבל לא דיני נפשות'. ובמקבילה בסנהדרין: 'ואין דנין דיני נפשות בערב שבת')<strong>.</strong>
<br>ומציעים הבחנה בין המקורות הסותרים כדי לתרץ את הקושיה: <strong>אמרין</strong> (במסירה שלפנינו: 'אמ''. במקבילה בכתובות מילה זו חסרה, ובמקבילה בסנהדרין: 'אמר'. ונראה שצריך לומר 'אמרין' כרגיל בירושלמי ("סוגיות מקבילות ומסורת נוסח הירושלמי", "תרביץ" ס, עמוד 534, הערה 60))<strong>:</strong> – אומרים (חכמי בית המדרש): <strong>כאן</strong> – במימרה בשם רבי אבהו, <strong>- להלכה</strong> – מדברי חכמים או הלכה למעשה ("אוצר לשונות ירושלמיים", עמוד 845, הערה 538)<strong>, וכאן</strong> – במשנה ובברייתא ששונה רבי חייא, <strong>- לדבר תורה</strong> – מן התורה (מן התורה דנים דיני ממונות בערב שבת, אבל מדברי חכמים אין דנים מפני כבוד השבת, שאם ידונו בערב שבת יימנעו בעלי הדין והדיינים מלעסוק בהכנות לשבת בגלל טרדתם במשפטם. - הגרסה במקבילה בכתובות כמו כאן. והגרסה במקבילה בסנהדרין: '<strong>כאן</strong> (במשנה ובברייתא ששונה רבי חייא) <strong>- להלכה, כאן</strong> (במימרה בשם רבי אבהו) <strong>- למעשה</strong>' - מעיקר הדין אין איסור לדון דיני ממונות בערב שבת, אבל למעשה קבעו חכמים שיש להימנע בערב שבת מלדון גם דיני ממונות מפני כבוד השבת)<strong>.</strong><br>
<br>עד כאן המקבילות בירושלמי כתובות וסנהדרין.<br><br><small>הסוגיה כאן מובאת על המשנה כאן המונה דברים האסורים ביום טוב כמו בשבת משום שבות, ובהם: "לא דנים (אין יושבים בדין) ולא מקדשים (קידושי אישה)".<br>המקבילה בכתובות מובאת לאחר שאמרו שם שאין אישה נישאת בערב שבת משום כבוד השבת, ושאסור לארס (לקדש) אישה בערב שבת, ואף האיסור הזה הוא משום כבוד השבת.<br>נראה שמקור המקבילה הוא בכתובות, משום שאף האיסור לדון דיני ממונות בערב שבת הוא משום כבוד השבת כמו האיסור לקדש אישה בערב שבת שמובא שם לפני כן. מכתובות הועתקו לביצה גם הקטע בעניין האיסור לקדש אישה בערב שבת וגם הקטע בעניין האיסור לדון דיני ממונות בערב שבת: הקטע בעניין האיסור לדון דיני ממונות בערב שבת נסדר על דברי המשנה כאן "לא דנים", והקטע בעניין האיסור לקדש אישה בערב שבת נסדר על דברי המשנה כאן "לא מקדשים" (ראה להלן).<br>הקטע בעניין האיסור לדון דיני ממונות בערב שבת הועתק לסנהדרין משום שמובאת בו המשנה שם. הקטע שהועתק לסנהדרין נתחב בין השאלה שלעיל שם 'ומניין שצריכין שני ימים סמוכין זה לזה?' ובין התשובה עליה שלהלן שם, וזה סימן מובהק שהקטע הזה אין מקורו בסנהדרין.<br><br>שתי הגרסאות 'המתחלפות' כאן מתועדות גם בראשונים, וברור שהן חלוקות לא רק בלשון אלא גם בתוכן. לפי גרסת ביצה וכתובות ('לדבר תורה'), אסור לדון דיני ממונות בערב שבת מדרבנן ('להלכה'), בעוד שלפי המקבילה בסנהדרין, דבר זה מותר מעיקר הדין (גם מדרבנן), אלא שאין מורים כן הלכה למעשה.<br>הגרסה 'לדבר תורה' מתועדת היטב בכתבי היד ובראשונים, אולם היא מוקשה מצד הַסְּבָרָה. אפשר שהחילוף כאן איננו אלא שיבוש הנובע מאשגרה, שנוצרה כשגרסן קדום החליף מבלי משים בין הגרסה המקורית (המשוערת) - 'למעשה', לבין ביטוי אחר המשמש בכמה מקומות אחרים בירושלמי כניגוד ל'הלכה' (מדרבנן) - 'דבר תורה'. לחלופין, אפשר שיש להעדיף דווקא את הגרסה 'לדבר תורה', שהיא הלשון הקשה (ותיעודה בעדי הנוסח אף עולה על זה של הגרסה השנייה). ייתכן שזו היתה הגרסה המקורית, אלא ש'תוקנה' בשלב מאוחר יותר לגרסה קלה יותר - 'למעשה' ("סוגיות מקבילות ומסורת נוסח הירושלמי", "תרביץ" ס, עמודים 533-535).</small><br>• • •
(יב)  <strong>אירוסי אישה בערב שבת ובתשעה באב</strong>
<br>במשנה שנינו: <strong>"ולא מקדשין".</strong>
<br>כאן התחלת מקבילות בירושלמי תעניות א,ז ו-ד,ו וכתובות א,א.
<br><strong>רבי בא בר כהן</strong> (אמורא ארץ ישראלי בדור החמישי) <strong>אמר קומי</strong> – אמר לפני <strong>רבי יוסה</strong> (מגדולי אמוראי ארץ ישראל בדור הרביעי)<strong>: רבי אחא</strong> (אמורא ארץ ישראלי בדור הרביעי) אמר <strong>בשם רבי יעקב בר אידי</strong> (אמורא ארץ ישראלי בדור השני והשלישי)<strong>: אסור לארס</strong> (לקדש) <strong>אשה בערב שבת</strong> (ביום שישי)<strong>.</strong>
<br>ומצמצמים את תחולת הקביעה: <strong>הדא דאת אמר</strong> – זאת שאתה אומר (דבר זה שאתה אומר, שאסור לארס אישה בערב שבת), <strong>- שלא לעשות סעודת אירוסין</strong> – לא אסרו חכמים אלא לעשות סעודת אירוסין בערב שבת, משום שאין קובעים סעודה בערב שבת, מפני כבוד השבת (ירושלמי כתובות א,א), כדי שיוכלו לעסוק בהכנת צורכי השבת, או כדי שייכנסו לשבת כשהם תאווים לאכול<strong>, הא</strong> – אבל <strong>לארס</strong> – אישה בלא לעשות סעודת אירוסין, <strong>- יארס</strong> – מותר לארס בערב שבת<strong>.</strong><br>
<br><strong>שמואל</strong> (מגדולי אמוראי בבל בדור הראשון) <strong>אמר: אפילו בתשעה באב יארס</strong> – כשאמרו חכמים, שמשנכנס אב ממעטים באירוסין, לא אמרו אלא שלא לעשות סעודת אירוסין, אבל מותר לארס אישה, אפילו בתשעה באב<strong>, שלא יקדמנו אחר</strong> – מחשש שמא יקדים אותו אדם אחר ויארס אישה זו<strong>.</strong><br>
<br>מציעים סתירה מדבריו של חכם על עצמו: <strong>מחלפא שיטתיה דשמואל!</strong> – מוחלפת שיטתו של שמואל! (דבריו במקום אחד סותרים את דבריו במקום אחר!) <strong>תמן הוא אמר:</strong> – שם הוא אומר: <strong>"</strong>אֱלֹהִים <strong>מוֹשִׁיב יְחִידִים בַּיְתָה"</strong> (תהילים סח,ז)<strong>, "בְּמֹאזְנַיִם לַעֲלוֹת הֵמָּה מֵהֶבֶל יָחַד"</strong> (תהילים סב,י) – חכמים דרשו מהכתובים הללו, שזיווג של אישה לאיש נקבע בגזירתו של הקב"ה (ואף שמואל אמר כן, כמובא להלן מהבבלי), ואינו תלוי בידי אדם ("אֱלֹהִים מוֹשִׁיב יְחִידִים בַּיְתָה" - הקב"ה מקשר איש ואישה ומושיב אותם בבית אחד; "בְּמֹאזְנַיִם לַעֲלוֹת הֵמָּה מֵהֶבֶל יָחַד" - הקב"ה שוקל במאזניים איש ואישה ומזווג אותם בגזירתו עוד כשהם במעי אימם)<strong>, והכא הוא אמר הכין?!</strong> – וכאן הוא אומר כך (שמואל אמר: 'שלא יקדמנו אחר', הרי שאין הזיווג נקבע בגזירתו של הקב"ה, אלא תלוי בידי אדם, וכל הזריז ומקדים זוכה בזיווג)?!
<br>ומתרצים את הסתירה בסיוג דבריו של שמואל: (צריך להוסיף כמו במקבילות: '<strong>אלא</strong>') <strong>שלא יקדמנו אחר בתפילה</strong> – הזיווג נקבע בגזירתו של הקב"ה, אלא, שאף לאחר שזיווג הקב"ה אישה לאיש, אם יתפלל אדם אחר אל הקב"ה שיזווג לו אישה זו, אפשר שישמע ה' לתפילתו ויבטל את גזירתו ויזווג אישה זו לאדם האחר, ושמואל שאמר: 'שלא יקדמנו אחר', לא אמר אלא: 'שלא יקדמנו אחר' בתפילה, שתפילה עשויה לבטל את גזירתו של הקב"ה<strong>.</strong>
<br>ומעירים: <strong>אפילו כן, לא קיימה</strong> – אף על פי כן, אינה עומדת (התפילה, שאף אם יזווג ה' אישה זו לאדם האחר, לא תתקיים התפילה לאדם האחר ולא יתקיים הזיווג הזה, שהאדם האחר ימות קודם זמנו, או שהאדם האחר יגרש אישה זו, משום שאין התפילה מבטלת את גזירתו של הקב"ה לגמרי, וה' יזווג שוב אישה זו לאיש הראשון<strong>.</strong><br>
<br>עד כאן המקבילות בירושלמי תעניות וכתובות.<br>
<br>נראה שהקטע הראשון בעניין האיסור לקדש אישה בערב שבת מקורו בכתובות (כמו שכתבנו בסוגיה הקודמת). נראה שגם הקטע השני בעניין ההיתר לארס אישה בתשעה באב מקורו בכתובות, כיוון שהוא דן בזמן אירוסין כמו הקטע הראשון. מכתובות הועתק הקטע השני לתעניות ד,ו על המשנה שם: "משנכנס אב ממעטים בשמחה", ועימו הועתק לשם גם הקטע הראשון. הקטע השני הועתק גם לתעניות א,ז על המשנה שם: "עברו אלו (שבע התעניות האחרונות) ולא נענו ממעטים בבניין ובאירוסין", בשל הדמיון בין שתי המשניות בתעניות, ועימו הועתק לשם גם הקטע הראשון.<br>
<br><strong>שלא יקדמנו אחר</strong>
<br><small><strong>בבלי מועד קטן</strong> יח,ב (תרגום): אמר שמואל: מותר לארס אישה בחולו של מועד, שמא יקדמנו אחר.<br>ומי אמר שמואל: שמא יקדמנו אחר? והאמר רב יהודה אמר שמואל: בכל יום ויום בת קול יוצאת ואומרת: בת פלוני לפלוני, שדה פלוני לפלוני, בית פלוני לפלוני! (ואם כן, למה לו לחשוש, שהרי בוודאי יישא את האישה שנגזרה לו?) - אלא אימא: שמא יקדמנו אחר ברחמים (שיתפלל אחר ויבטל את הגזירה הזאת, ולכן ראוי לו להזדרז).<br>כמו זה, שרבא שמע אדם אחד שביקש רחמים (שהתפלל) ואמר: תזדמן לי פלונית (לאישה). אמר לו (רבא): לא תבקש רחמים (לא תתפלל) כך. אם היא ראויה לך (שנגזר כך) - לא תלך ממך, ואם לא - כפרת בה (אם אינה ראויה לך ותישאנה על ידי ריבוי תפילה - לסוף תתחרט על שנשאת אותה ותמאס בה). אחר כך (לאחר שנשא את האישה שביקש) שמע אותו שאמר: או הוא ימות לפניה (קודם זמנו) או היא תמות לפניו (מפני שהיתה אישה רעה והתחרט על שנשא אותה). אמר לו: האם לא אמרתי לך שלא תבקש רחמים על הדבר?<br><br>הרי שמה שאמר שמואל בבבלי לעניין חולו של מועד הוא מה שאמר בירושלמי לעניין תשעה באב. ואף בבבלי שאלו כמו בירושלמי: מוחלפת שיטתו של שמואל, והשיבו: שמא יקדמנו אחר בתפילה, וסיפרו מעשה ללמדנו, ש'אפילו כן, לא קיימה'.</small><br>
<br><strong>לא דנין, ולא מקדשין, ולא חולצין, ולא מייבמין</strong>
<br><small><strong>בבלי ביצה</strong> לז,א: "לא דנים, ולא מקדשים, ולא חולצים, ולא מייבמים". - וכולהו טעמא מאי? - גזירה שמא יכתוב (שטרות בעניינים האלה).<br><br>טעם האיסור לדון בשבת לא נתבאר בירושלמי. ושמא אף בזה האיסור הוא משום עובדין דחול ("תוספתא כפשוטה", מועד ג, עמוד 1000).<br><br>הנימוק לאיסור השבותים: לא דנין, לא מקדשין, לא חולצין ולא מיבמין, הניתן בבבלי: גזירה שמא יכתוב, איננו נזכר כלל בירושלמי. לעומת זאת, בירושלמי יומא א,א וכתובות א,א נאמר: "אילין דכנסין ארמלן צריך לכונסה מבעוד יום, שלא יהא כקונה קיניין בשבת". לפי זה, האיסור לקדש או לייבם הוא משום איסור קניין בשבת.<br>אשר לטעם ש"לא דנין". מסתבר, כי כבר בימים קדומים נמנעו מלדון בשבת, מכיוון שכרגיל אין יושבים בדין אלא על ענייני הון ובצע ודברי ריבות בין איש לרעהו, שיש בהם על פי רוב דיבור של משא ומתן וחפצי חול, המסיחים את הדעת מקדושת יום השבת.<br>גם הטעם ל"אין חולצין" הוא, כנראה, משום שמצוות חליצה בשלושה דיינים (משנה יבמות יב,א) ואין יושבים בדין בשבת ("פרקים בהשתלשלות ההלכה", עמודים 90-91).</small><br>• • •
(יג)  <strong>הקדש ביום טוב ובשבת</strong>
<br>במשנה שנינו: <strong>"ולא מקדישין".</strong>
<br>כאן התחלת מקבילה בירושלמי פסחים ח,ג.
<br>מציעים מחלוקת אמוראים: <strong>רבי יעקב בר אחא</strong> (אמורא ארץ ישראלי בדור השלישי והרביעי) אמר <strong>בשם רבי אימי</strong> (רבי אמי, אמורא ארץ ישראלי בדור השלישי)<strong>: איתפלגון</strong> – נחלקו <strong>רבי יוחנן</strong> (גדול אמוראי ארץ ישראל בדור השני) <strong>ורבי שמעון בן לקיש</strong> (מגדולי אמוראי ארץ ישראל בדור השני)<strong>. חד אמר:</strong> – [חכם] אחד אומר: <strong>מקדישין</strong> – דבר להקדש ביום טוב<strong>, וחורנה אמר:</strong> – ו[החכם] האחר אומר: <strong>אין מקדישין.</strong>
<br><strong>רבנ</strong>י<strong>ן דקיסרין מפרשין להון:</strong> – חכמי קיסריה (עיר על חוף ים התיכון) מפרשים אותם (מפרשים את שמות בעלי המחלוקת על שיטתם): <strong>רבי יוחנן אמר: מקדישין כתחילה ביום טוב</strong> – מותר לכתחילה להקדיש בהמה לקורבן ביום טוב (והוא הדין בשבת)<strong>. רבי שמעון בן לקיש אמר: אין מקדישין כתחילה ביום טוב</strong> – אסור לכתחילה להקדיש בהמה לקורבן ביום טוב (והוא הדין בשבת), אבל אם הקדיש - חל ההקדש<strong>.</strong><br>
<br>ומציעים גרסאות חלופיות עלומות שֵׁם של מקורות תנאיים: <strong>אית תניי תני:</strong> – יש תנא [ש]שונה: <strong>הולך לו אצל מוכרי טלאים</strong> – כשחל ערב פסח בשבת, ולא עלתה בידו של אדם שנמצא בירושלים לקנות לפני השבת טלה לקורבן פסח, הוא רשאי ללכת בשבת אצל מוכרי טלאים, שמוכרים בהמות חולין, וליטול מאחד מהם טלה ולהקדישו לקורבן פסח בשבילו<strong>. אית תניי תני:</strong> – [ו]יש תנא [ש]שונה: <strong>הולך לו אצל מוכרי פסחים</strong> – כשחל ערב פסח בשבת, ולא עלתה בידו של אדם שנמצא בירושלים לקנות לפני השבת טלה לקורבן פסח, הוא רשאי ללכת בשבת אצל מוכרי פסחים, שמוכרים בהמות שהוקדשו לפני שבת לקורבנות פסח, ולהימנות עם אחד מהם על פסחו. אבל אינו רשאי ללכת בשבת אצל מוכרי טלאים וליטול מאחד מהם טלה ולהקדישו לקורבן פסח בשבילו<strong>.</strong>
<br>ומסבירים את המקורות התנאיים החולקים: <strong>מאן דאמר:</strong> – מי שאומר: <strong>הולך לו אצל מוכרי טלאים</strong> – ונוטל מהם טלה ומקדישו בשבת לקורבן פסח בשבילו, <strong>- כמאן דאמר:</strong> – כמי שאומר: <strong>מקדישין</strong> – ביום טוב ובשבת (יש להסביר את דעתו של התנא ששונה שהולך בשבת אצל מוכרי טלאים כשיטת רבי יוחנן שאמר שמותר לכתחילה להקדיש בשבת)<strong>. מאן דאמר:</strong> – [ו]מי שאומר: <strong>הולך לו אצל מוכרי פסחים</strong> – ונוטל מהם פסח בשבילו שהוקדש לפני שבת, <strong>- כמאן דאמר:</strong> – כמי שאומר: <strong>אין מקדישין</strong> – ביום טוב ובשבת (יש להסביר את דעתו של התנא ששונה שהולך בשבת אצל מוכרי פסחים כשיטת רבי שמעון בן לקיש שאמר שאסור לכתחילה להקדיש בשבת)<strong>.</strong><br>
<br>ומציעים היסק מן האמור לפני כן: <strong>הדא אמרה</strong> – זאת אומרת (יש להסיק מהסברת דעתו של התנא ששונה שהולך בשבת אצל מוכרי פסחים כשיטת רבי שמעון בן לקיש)<strong>, שאינו יוצא לחולין וחוזר וקדש</strong> – כשאדם ממנה אחר על פסחו, אין הפסח יוצא לחולין וחוזר ונעשה קודש (ראה בירושלמי פסחים בקטע שלפני המקבילה, שתנאי בית דין הוא, שאדם אחד יהיה מפריש בהמה לקורבן פסח, ואדם אחר יהיה מפריש מעות לקנות בהן חלק מן הפסח, וזה שמפריש בהמה לפסחו ממנה את זה שמפריש מעות על הבהמה תמורת המעות, והמעות נעשות חולין מעצמן, אף על פי שגם הפסח וגם המעות הם קודש, כיוון שתנאי בית דין הוא, שכך הוא אופן ההקדש, שהפסח יהיה קודש כל הזמן, אבל המעות יוצאות לחולין בשעה שהמפריש את פסחו מקבל אותן, שעל מנת כן הקדיש זה את מעותיו, שיהיו קודש עד הזמן שיקנה בהן חלק מן הפסח)<strong>.</strong> - ומנמקים את ההיסק: <strong>אין תימר:</strong> – אם תאמר (שההיסק אינו נכון): שהוא <strong>יוצא לחולין</strong> ו<strong>חוזר וקדש</strong> – כשאדם ממנה אחר על פסחו, הפסח יוצא לחולין וחוזר ונעשה קודש (שתנאי בית דין הוא, שהפסח יוצא לחולין לפני שהמפריש את פסחו מקבל את המעות, ובשעה שהוא מקבל את המעות הן מתחללות על הפסח והוא נעשה קודש, ועל ידי זה המעות יוצאות לחולין), <strong>- יהא אסור משום מקדיש!</strong> – שכיוון שהפסח חוזר ונעשה קודש כשנמנים עליו, יש לאסור ללכת בשבת אצל מוכרי פסחים ולהימנות עם אחד מהם על פסחו, שהרי זה כמקדיש לכתחילה בשבת, ולשיטת רבי שמעון בן לקיש אסור לכתחילה להקדיש בשבת. - הרי שמהסברת דעתו של התנא ששונה שהולך בשבת אצל מוכרי פסחים כשיטת רבי שמעון בן לקיש יש להסיק שאין הפסח יוצא לחולין וחוזר וקדש.<br>
<br>ומציעים קושיה מהמשנה על מימרת רבי יוחנן: <strong>ותנינן</strong> (צריך לומר: 'והתנינן' ("הטרמינולוגיה של הירושלמי", עמוד 157, הערה 53 - הציון למקבילה))<strong>:</strong> – והרי שנינו (במשנה כאן): <strong>אין מקדישין</strong> – לכתחילה ביום טוב ובשבת<strong>!</strong> – וכיצד אמר רבי יוחנן שמותר לכתחילה להקדיש ביום טוב ובשבת, שלא כדברי המשנה?
<br>ומתרצים את הקושיה בהצעת מחלוקת אמוראים בפירוש המשנה: <strong>רבי חנניה</strong> (אמורא ארץ ישראלי בדור החמישי) <strong>ורבי מנא</strong> (השני, מגדולי אמוראי ארץ ישראל בדור החמישי) – נחלקו שני החכמים (בפירוש המשנה כאן)<strong>.</strong> ומציעים את דבריהם של שני החכמים: <strong>חד אמר:</strong> – [חכם] אחד אומר: <strong>במקדיש למחר</strong> – המשנה שאסרה להקדיש מדברת במקרה שמקדיש ביום טוב ובשבת בהמה לקורבן כדי להקריבו אחרי יום טוב ושבת. אבל מותר להקדיש ביום טוב ובשבת בהמה לקורבן כדי להקריבו באותו יום, אם הקרבתו זמנה קבוע וקרב ביום טוב ובשבת<strong>, וחורנה אמר:</strong> – ו[החכם] האחר אומר: <strong>במקדיש לבדק הבית</strong> – המשנה שאסרה להקדיש מדברת במקרה שמקדיש ביום טוב ובשבת דבר בשביל בדק הבית (תיקון בנייני בית המקדש). אבל מותר להקדיש ביום טוב ובשבת בהמה לקורבן אפילו כדי להקריבו אחרי יום טוב ושבת (ב"גליוני הש"ס" כתב, שהקדש לבדק הבית הוא של גבוה והוא נחשב כמכירה, אבל הקדש למזבח הוא עדיין של הבעלים הואיל וקנוי לו לכפרה)<strong>.</strong><br>
<br><strong>אמר רבי שמיי</strong> (אמורא ארץ ישראלי בדור הרביעי והחמישי)<strong>: ואפילו כמאן דאמר:</strong> – ואפילו כמי שאומר: <strong>מקדישין</strong> (צריך לומר: '<strong>אין</strong> מקדישין' ("קורבן העדה"; "הירושלמי כפשוטו", עמוד 502) <strong>- [במקדיש]</strong> (הושלם כמו במקבילה) <strong>בעזרה</strong> – ואפילו כשיטת רבי שמעון בן לקיש שאמר שאסור לכתחילה להקדיש בשבת בהמה לקורבן, מכל מקום במקרה שמקדיש בעזרה שבמקדש הרי זה מותר<strong>, משום שבות שהתירו במקדש</strong> – כיוון שההקדשה אסורה בשבת רק משום שבות, והרי במקדש לא אסרו החכמים משום שבות, לכן מותר להקדיש בשבת במקדש. ולכן רשאי ליטול טלה לפסחו ממוכרי טלאים ולהקדישו בשבת בעזרה לקורבן פסח בשבילו. הרי שיש להסביר את דעתו של התנא ששונה שהולך בשבת אצל מוכרי טלאים אף כשיטת רבי שמעון בן לקיש שאמר שאסור לכתחילה להקדיש בשבת, שלא כמו שאמרו לעיל<strong>.</strong><br>
<br>עד כאן המקבילה בירושלמי פסחים.<br>
<br>מקורה של הסוגיה הוא כאן על המשנה שאומרת שאין מקדישים ביום טוב ובשבת. הסוגיה הועברה לפסחים בגלל הקטע 'הדא אמרה, שאינו יוצא לחולין וחוזר וקדש' ששייך לשם.<br><br><small><strong>משנה שבת</strong> כג,א: ערב פסח בירושלים שחל להיות בשבת (ולא קנה אדם לעצמו בהמה לקורבן פסח לפני שבת), מניח טליתו אצלו (רשאי הקונה להניח טליתו אצל מוכר הבהמות כמשכון, אם אין המוכר מאמינו) ונוטל (בכתבי היד של המשנה: 'ואוכל') את פסחו (שהתירו חכמים לקנות את הבהמה ולהקדיש אותה לקורבן הפסח בשבת), ועושה עימו חשבון (כמה הוא חייב בעד הבהמה שקנה בשבת) לאחר יום טוב (אינו רשאי לעשות את החשבון עם מוכר הבהמות אלא לאחר יום טוב, שהרי למחרת השבת חל פסח, ואף ביום טוב אסור לעשות חשבון).<br><br><strong>בבלי שבת</strong> קמח,ב: אמר רבי יוחנן: מקדיש אדם פסחו בשבת וחגיגתו ביום טוב. - נימא מסייע ליה: "ערב פסח בירושלים שחל להיות בשבת, מניח טליתו אצלו ונוטל את פסחו, ועושה עימו חשבון לאחר יום טוב"! (נמצא שהוא מקדיש את הטלה בשבת) - הכא במאי עסקינן - בממנה אחרים עימו על פסחו (אין עוסקים באדם שלוקח טלה של חולין ומקדישו, אלא שמצטרף עם שאר המנויים לטלה קורבן), דמעיקרא מיקדש וקאי... - והא תני רבי הושעיא: הולך אדם אצל רועה הרגיל אצלו (בערב פסח שחל בשבת) ונותן לו טלה לפסחו ומקדישו ויוצא בו! - התם נמי, כיוון דרגיל אצלו, אקדושי ליה (הרועה) מעיקרא...<br>ומי אמר רבי יוחנן הכי? והא אמר רבי יוחנן: הלכה כסתם משנה, ותנן: "לא מקדישים... כל אלו ביום טוב אמרו, קול וחומר בשבת"! - לא קשיא; כאן (שהתיר רבי יוחנן להקדיש) - בחובות שקבוע להן זמן (בקורבנות שיש זמן קבוע להקרבתם, שאם לא יקדיש עכשיו, תיבטל המצווה לגמרי), כאן (שאסרו חכמים להקדיש) - בחובות שאין קבוע להן זמן (בקורבנות שאין זמן קבוע להקרבתם, שיכול להקדיש אחר השבת).</small><br>
<br>שתי הברייתות שבירושלמי "הולך לו אצל מוכרי טלאים / פסחים" נשנו על המשנה בשבת ("מבוא לנוסח המשנה", עמוד 310, הערה 2). הברייתא ששנה רבי הושעיא בבבלי "הולך אדם אצל רועה הרגיל אצלו ונותן לו טלה לפסחו" וכו' היא הברייתא שבירושלמי "הולך לו אצל מוכרי טלאים".<br><br><small><strong>בבלי פסחים</strong> סו,ב: פסח בשבת (בערב פסח שחל בשבת) היכי מצי מקדיש ליה? והתנן: "לא מקדישים... כל אלו ביום טוב אמרו, קול וחומר בשבת"! - הני מילי (שאין מקדישים) בחובות שאין קבוע להן זמן, אבל בחובות שקבוע להן זמן - מקדישים. דאמר רבי יוחנן: מקדיש אדם את פסחו בשבת וחגיגתו ביום טוב (שכיוון שחובה להקריב קורבנות אלה ביום זה, מותר להקדישם אף בשבת וביום טוב, שלא עמדו חכמים על גזירתם במקרה זה).</small><br>
<br>בבבלי בשבת ובפסחים אמרו, שהמשנה בביצה שאסרה להקדיש מדברת במקרה שמקדיש ביום טוב ובשבת למחר (חובות שאין קבוע להן זמן), ורבי יוחנן שהתיר להקדיש מדבר במקרה שמקדיש ביום טוב ובשבת לבו ביום (חובות שקבוע להן זמן), כמו שאמר אמורא אחד בירושלמי. בבבלי לא אמרו כמו שאמר האמורא האחר בירושלמי. וכן לא אמרו בבבלי, שמותר להקדיש בעזרה משום שאין שבות במקדש, כמו שאמר רבי שמיי בירושלמי.<br><br><small><strong>ספרי זוטא</strong> במדבר ט,ב: "ויעשו בני ישראל" - יכול, אין לי שהוא (הפסח) דוחה את השבת אלא בשחיטתו. אמרת: "יעשו" "ויעשו", ריבה קיבול דמו וזריקתו ומיחוי קרביו והקטר חלביו. רבי אליעזר מוסיף ארבעה דברים (שדוחים את השבת): חתיכת יבלתו, ונותן משכון ולוקח (אם לא קנה אדם קורבן פסח לפני שבת - לוקח בשבת, ואם אין המוכר מאמינו - נותן לו משכון ולוקח), הרכבו מירושלם להר הבית, והבאתו מחוץ לתחום.</small><br>
<br>נותן משכון ולוקח שבדברי רבי אליעזר הוא המשנה בשבת.<br><br><small>ההלכה "לא מקדישים" שנויה במחלוקת. במשנה שבת כג,א שנינו: "ערב פסח שחל להיות בשבת, מניח טליתו אצלו (אצל מוכר הבהמות) ונוטל את פסחו ועושה עימו חשבון לאחר יום טוב". וכן אומר רבי יוחנן (בבלי שבת קמח,ב; ירושלמי ביצה ה,ב ופסחים ח,ג): "מקדיש אדם פסחו בשבת וחגיגתו ביום טוב". הבבלי משתדל ליישב את הסתירה שבין משנת שבת למשנת ביצה. ברם אפשר שמשנת שבת היא כרבי אליעזר בספרי זוטא ט,ב, המוסיף ארבעה דברים הדוחים שבת שחל בערב פסח, וביניהם "ונותן משכון ולוקח", כלומר, נותן משכון למוכר הבהמות ולוקח את פסחו, מקדישו ומקריבו ("פרקים בהשתלשלות ההלכה", עמוד 91).<br><br><strong>בבלי ביצה</strong> לז,א: "לא מקדישים ולא מעריכים ולא מחרימים". - גזירה משום מיקח וממכר (שלושה דברים אלה אסורים משום שהם דומים למיקח וממכר, שמוציא מרשותו לרשות הקדש).</small><br>• • •
(יד)  <strong>בין יום טוב לשבת</strong>
<br>במשנה שנינו: <strong>"כל אֵילּוּ ביום טוב אמרו, קל וחומר לשבת</strong>. אין בין יום טוב לשבת אלא אוכל נפש בלבד<strong>".</strong>
<br>כאן התחלת מקבילה בירושלמי מגילה א,ה.
<br>מקשים (על סופה של המשנה): <strong>אילין אינין? והא אית לך חורניין!</strong> – אֵילּוּ הן?! (וכי אין בין יום טוב לשבת אלא אוכל נפש בלבד?!) והרי יש לך אחרות! (הרי יש בין יום טוב לשבת גם דברים אחרים, כמפורט להלן!) <strong>סקילה בשבת, ואין סקילה ביום טוב</strong> – העושה מלאכה בשבת במזיד בפני עדים והתרו בו שלא לעשות - חייב סקילה, מה שאין כן ביום טוב<strong>; כרת בשבת, ואין כרת ביום טוב</strong> – העושה מלאכה בשבת במזיד ולא התרו בו - חייב כרת, מה שאין כן ביום טוב<strong>; מכות ביום טוב, ואין מכות בשבת</strong> – העושה מלאכה ביום טוב במזיד בפני עדים והתרו בו שלא לעשות - חייב מלקות, מה שאין כן בשבת<strong>.</strong>
<br>ומציעים אפשרות שנדחית בהמשך: <strong>אין תימר:</strong> – אם תאמר: <strong>בדברים שיש בהן אוכל נפש אתינן מיתני</strong> – באנו לשְׁנות (המשנה לא באה לשנות אלא חילוק המלאכות בין שבת ליום טוב, אבל לא באה לשנות חילוק העונשים ביניהם, ולכן אמרה שאין ביניהם אלא אוכל נפש בלבד), <strong>-</strong> ויש להציע קושיה ממשנה כדי לדחות את האפשרות שהועלתה: <strong>והא תנינן:</strong> – והרי שנינו (משנה ביצה ה,א): <strong>משחילין</strong> (מעבירים) <strong>פירות</strong> – השטוחים על הגג לייבוש ואינם מוכנים לאכילה, <strong>דרך ארובה</strong> – לתוך הבית, <strong>ביום טוב</strong> – כשיש צורך להציל את הפירות מהגשמים, אף על פי שאינו צריך לאכול מהם ביום טוב<strong>, אבל לא בשבת</strong> – משום שהפירות הם מוקצה<strong>!</strong> – הרי שהמשנה שונה מלאכה האסורה בשבת ומותרת ביום טוב שאינה מלאכת אוכל נפש.
<br>ומציעים מקור נוסף המסייע לקושיה: <strong>ועוד מן הדא:</strong> – ועוד מזאת (ברייתא): <strong>שוחקין</strong> (כותשים, מפוררים לאבקה) <strong>עצי בשמים למילה</strong> – כדי לתת על מקום המילה לשם רפואה, <strong>ביום טוב, אבל לא בשבת. אמר רבי יוסה</strong> (בר חלפתא, תנא בדור הרביעי)<strong>: והוא שמל</strong> – שוחקים עצי בשמים ביום טוב רק אם כבר מל קודם לכן, כדי שיהא ניכר שהוא לצורכי המילה, אבל לא ישחקם לפני המילה. - הרי שהברייתא שונה מלאכה האסורה בשבת ומותרת ביום טוב שאינה מלאכת אוכל נפש<strong>.</strong>
<br>ומציעים מקור נוסף המסייע לקושיה: <strong>ועוד מן הדא דתני:</strong> – ועוד מן [הברייתא] הזאת ששונה [התנא]: (או: ועוד מזאת: ש[התנא] שונה:) <strong>מודין חכמים לרבי מאיר</strong> (גדול התנאים בדור הרביעי) <strong>בחותמות שבקרקע</strong> – אף על פי שבמשנה ביצה ד,ג אין החכמים החולקים על רבי מאיר מתירים לפחות ביום טוב פתח סתום באבנים של חדר בבית שהוא מלא פירות כדי ליטול פירות לאכול, מכל מקום מודים הם בחותמות של כדים המשוקעים בקרקע הבית, שפתחי הכדים חתומים וצרורים בחבלים, <strong>שמפקפקין</strong> (מזעזעים, מרופפים) – את הקשרים שנעשו על ידי החבלים, כדי שיותרו הקשרים מאליהם, <strong>ומפקיעין</strong> (מפרקים) – את גדילות החבלים, <strong>ומתירין</strong> – את הקשרים, מפני שאינם קשרים של קיימא, ולפתיחה הם עומדים, <strong>וחותכין</strong> – את החבלים עצמם ביום טוב<strong>, בשבת מפקפקין אבל לא מפקיעין</strong> – את גדילות החבלים, מפני שגדילות החבלים הם קשרים של קיימא, אלא שביום טוב התירו להפקיעם כדי ליטול ממה שבתוך הכדים, <strong>ולא מתירין ולא חותכין, בכלים</strong> – בחותמות של כלים קלועים, שפתחי הכלים קשורים על ידי ראשי הקליעות, <strong>- בשבת מותר</strong> – להתיר את ראשי הקליעות או לקרוע אותם, כדי ליטול ממה שבתוך הכלים<strong>, אין צורך לומר ביום טוב</strong> – מובן מאליו שמותר ביום טוב. - הרי שהברייתא שונה מלאכה האסורה בשבת ומותרת ביום טוב שאינה מלאכת אוכל נפש. ולכן אין לומר שבדברים שיש בהם אוכל נפש באנו לשנות, ואם כן, הקושיה לעיל על המשנה במקומה עומדת<strong>.</strong><br>
<br>ר"א אזכרי כתב, שיש לתרץ את הקושיה, שלא באה המשנה לומר שרק אוכל נפש יש בין יום טוב לשבת ולא שאר דברים, שוודאי כן הוא שגם שאר דברים יש ביניהם, ולא באה משנתנו לומר אלא שמכשירי אוכל נפש שניהם שווים בהם, שהם אסורים ביום טוב ובשבת, ושלא כרבי יהודה בברייתא (בסוגיה הבאה) שמתיר מכשירי אוכל נפש ביום טוב.<br><br><small>עד כאן המקבילה בירושלמי מגילה.</small><br>
<br>גם במשנה מגילה א,ה שנינו כמו במשנה כאן: "אין בין יום טוב לשבת אלא אוכל נפש בלבד". הלכה זו נשנתה במגילה בקובץ שלם של הלכות שונות שכולן מתחילות בלשון "אין בין... אלא..." שנסדר אגב ההלכה הראשונה שבו בעניין קריאת המגילה. כיוון שמקומה העיקרי של הלכה זו הוא במשנה בביצה, לכן הסוגיה הזו מקורה בביצה והועתקה מביצה למגילה.<br><br><small>ב<strong>תוספתא ביצה</strong> ג,יב שנו: מודים חכמים לרבי מאיר בחותמות שבקרקעות שמפקפקים ומתירים ומפקיעים, אבל לא חותכים, ובשבת מפקפקים ומתירים, אבל לא מפקיעים ולא חותכים, ושבכלים - בשבת מותר, ואין צריך לומר ביום טוב.<br><br>יש הבדלים בין הברייתא שבתוספתא ובין הברייתא שבירושלמי. וראה בבלי ביצה לא,ב-לב,א.<br>בעניין חותמות שבכלים ראה תוספתא שבת יב,טו ומקבילות בירושלמי שבת ובבבלי שבת קמו,א על חותלות של פירות.</small><br>• • •
(טו)  <strong>בין יום טוב לשבת (המשך)</strong>
<br>במשנה שנינו: <strong>"אין בין יום טוב לשבת אלא אוכל נפש בלבד".</strong>
<br>כאן התחלת מקבילה נוספת בירושלמי מגילה א,ה.
<br>[צריך להוסיף כמו במקבילה: מציעים ברייתא: <strong>תני</strong> – שונה (התנא) <strong>בשם רבי יהודה</strong> (בר אלעאי, מגדולי התנאים בדור הרביעי)<strong>: אף מכשירי אוכל נפש התירו</strong> – ביום טוב מותר לעשות גם כלים שהם לצורך התקנת מזונות שנועדו לאכילה בו ביום, ולא אוכל נפש בלבד. רבי יהודה חולק על התנא של המשנה<strong>.</strong>]
<br>ושואלים: <strong>מה ביניהון?</strong> – מה ביניהם? (מה הנפקותות בין הדעה של התנא של המשנה והדעה של רבי יהודה?) - ומציעים שני מקרי נפקות בין שתי הדעות התנאיות: <strong>רב חסדא</strong> (צריך לומר כמו במקבילה: '<strong>רבי חסדי</strong>' - אמורא ארץ ישראלי בדור הרביעי. - נראה שהשם 'רב חסדא' הוא טעות בשל השם הדומה להלן או בשל מימרה דומה של רב חסדא בבבלי ביצה כח,ב המובא להלן. ויגיד עליו בן מחלוקתו בסמוך שהוא אמורא בן מקומו וזמנו) <strong>אמר: לחדד ראשו של שפוד</strong> (קנה מחודד בקצהו המשמש בעיקר לתחיבה בנתחי בשר לצלותם על האש) <strong>ביניהון</strong> – ביניהם (לחדד שפוד שניטל ביום טוב קצהו המחודד, כדי להשתמש בו לצורך הכנת אוכל נפש - לדעת התנא של המשנה אסור לחדדו ביום טוב, ולדעת רבי יהודה מותר לחדדו, כיוון שלא היה אפשר לחדדו מאתמול)<strong>. רבי חנינה</strong> (אמורא ארץ ישראלי בדור השלישי והרביעי) <strong>בריה ד-</strong> – בנו של <strong>רבי אבהו אמר: להוציא אש מן העצים</strong> (צריך לומר כמו להלן ובמקבילה: 'מן <strong>האבנים</strong>') <strong>ביניהון</strong> – ביניהם (לשפשף ביום טוב אבנים זו בזו ולהוציא מהן אש, כדי להשתמש בה לצורך הכנת אוכל נפש - לדעת התנא של המשנה אסור להדליקה ביום טוב, ולדעת רבי יהודה מותר להדליקה, אף שהיה אפשר להדליקה מאתמול. - לפי רבי חסדי, לדעת רבי יהודה אסור להדליק אש ביום טוב, כיוון שהיה אפשר להדליקה מאתמול. ולפי רבי חנינא בריה דרבי אבהו, לדעת התנא של המשנה מותר לחדד שפוד ביום טוב, כיוון שלא היה אפשר לחדדו מאתמול)<strong>.</strong><br>
<br>ומציעים ברייתא: <strong>תנא רבי יודה בר פזי</strong> (רבי יהודה בר סימון, אמורא ארץ ישראלי בדור השלישי והרביעי) <strong>דבר דלייא</strong> – שנה רבי יודה בר פזי [ברייתא] של ברדלייא (תנא שזמנו אינו ידוע)<strong>: הוא הדבר</strong> – שבין התנא של המשנה ורבי יהודה (ואין יודעים מה הדבר שביניהם)<strong>.</strong>
<br>ושואלים: <strong>מהו</strong> – מה פירוש <strong>הוא הדבר?</strong> ומציעים שתי אפשרויות פרשניות: <strong>לחדד ראשו של שפוד הוא הדבר</strong> – שבין התנא של המשנה ורבי יהודה, כמו שאמר רבי חסדי<strong>, או להוציא אש מן האבנים הוא הדבר</strong> – שבין התנא של המשנה ורבי יהודה, כמו שאמר רבי חנינא בריה דרבי אבהו<strong>?</strong>
<br>ומציעים מקור תנאי כדי לפתור את הקושי: <strong>לית לך אלא כהדא:</strong> – אין לך אלא כזאת (כמו המשנה הזאת - משנה ביצה ג,ז): <strong>אין משחיזין</strong> (מלטשים ומחדדים) <strong>את הסכין</strong> – במשחזת ביום טוב, שהרי זה כמתקן כלי<strong>, אבל משיאה על גבי חבירתה</strong> – מעביר את הסכין מעל סכין אחרת, הואיל ואין זה תיקון גמור<strong>.</strong> - ומזהים את התנא העומד מאחורי הקביעה התנאית עלומת השם: <strong>אמר רב חסדא</strong> (מגדולי אמוראי בבל בדור השני והשלישי)<strong>: דרבי יודה היא</strong> – של רבי יהודה היא (המשנה, שמתירה להעביר סכין מעל חברתה כדי לחדדה, היא כדעת רבי יהודה שמתיר לעשות ביום טוב מכשירי אוכל נפש. - חידוד סכין אינו מעשה הנצרך להכנת האוכל אלא הוא רק מעשה המכשיר את הכנת האוכל, ולכן אינו מותר ביום טוב אלא לדעת רבי יהודה)<strong>.</strong> - ודוחים את הזיהוי: <strong>דאמר</strong> (צריך לומר: '<strong>א</strong>מר' או '<strong>ו</strong>אמר') <strong>רב יהודה</strong> (מגדולי אמוראי בבל בדור השני) <strong>בשם שמואל</strong> (מגדולי אמוראי בבל בדור הראשון)<strong>: דברי הכל היא</strong> – המשנה נכונה לפי דעת הכול, בניגוד לאפשרות שהוצעה לפני כן, שלפיה המשנה נכונה רק לפי דעת רבי יהודה<strong>,</strong> ומסבירים מדוע המשנה נכונה לפי דעת הכול: <strong>כדי להעביר</strong> (להסיר, לסלק) <strong>שמנונית שעליה</strong> – המשנה היא אף כדעת התנא החולק על רבי יהודה ואוסר לעשות ביום טוב מכשירי אוכל נפש, כי המשנה אינה מדברת במקרה שמעביר סכין מעל חברתה כדי לחדדה אלא רק כדי להעביר את שמנוניתה הדבוקה בה על מנת לחתוך בה אוכלים. - הרי שלפי האמוראים הללו (רב חסדא ושמואל), לדעת התנא החולק על רבי יהודה אסור להעביר ביום טוב סכין מעל חברתה כדי לחדדה, ולדעת רבי יהודה מותר, וכמו כן, לדעת התנא החולק על רבי יהודה אסור לחדד ביום טוב ראשו של שפוד, ולדעת רבי יהודה מותר, ולכן יש לך לומר שעל זה אמרו בברייתא לעיל שהוא הדבר שבין התנא של המשנה ורבי יהודה<strong>.</strong><br><br><small>עד כאן המקבילה בירושלמי מגילה.</small><br>
<br>כיוון שמקומה העיקרי של ההלכה "אין בין יום טוב לשבת אלא אוכל נפש בלבד" הוא במשנה בביצה, לכן הסוגיה הזו מקורה בביצה והועתקה מביצה למגילה. ברם, כיוון שדעת רבי יהודה, שבהבדלים שבינו ובין התנא של המשנה הסוגיה עוסקת, נשנתה רק בתוספתא מגילה, לכן אפשר שהסוגיה הזו מקורה במגילה והועתקה ממגילה לביצה.
<br>במסירה שלפנינו במגילה באה הסוגיה הזו בהעתקת מגיה לפני הסוגיה הקודמת. אולי יש בכך ראיה שהסוגיה הזו מקורה בביצה ולא במגילה.<br><br><small>המימרות של רב חסדא ושל רב יהודה בשם שמואל מובאות גם בירושלמי ביצה ג,ז.<br><br><strong>תוספתא מגילה</strong> א,ז: אין בין יום טוב לשבת אלא אוכל נפש בלבד. רבי יהודה אומר: אף מכשירי אוכל נפש.<br><br><strong>בבלי ביצה</strong> כח,א: איכא דמתני לה אמתניתין: "אין משחיזים את הסכין ביום טוב" - אמר רב יהודה אמר שמואל: לא שנו אלא לחדדה, אבל להעביר שמנוניתה - מותר. מכלל דעל גבי חברתה, אפילו לחדדה נמי - מותר.<br>ואיכא דמתני לה אסיפא: "אבל משיאה על גבי חברתה" - אמר רב יהודה אמר שמואל: לא שנו אלא להעביר שמנוניתה, אבל לחדדה - אסור. מכלל דהשחזה / דבמשחזת, אפילו להעביר שמנוניתה נמי - אסור.<br>מאן תנא "אין משחיזים את הסכין" / דבמשחזת אסור? - אמר רב חסדא: דלא כרבי יהודה, דאי רבי יהודה, האמר: "לכם" - לכל צורכיכם ואפילו מכשירי אוכל נפש / דתניא: אין בין יום טוב לשבת אלא אוכל נפש בלבד. רבי יהודה מתיר אף מכשירי אוכל נפש.<br><br>לפי הירושלמי, הלשון של רב יהודה אמר שמואל מוסב על הסיפא של המשנה ("איכא דמתני לה אסיפא").</small><br>• • •
(טז)  <strong>הדלקת נר של הבטלה ביום טוב</strong>
<br>ומציעים שאלה: <strong>מהו להדליק נר של הבטלה?</strong> – האם מותר להדליק (על ידי העברת אש) ביום טוב נר שלא לצורך אוכל נפש, כגון להארה?
<br>ופושטים את השאלה: <strong>חזקיה</strong> (אמורא ארץ ישראלי בדור הראשון, בנו של רבי חייא) <strong>אמר: אסור</strong> – להדליק ביום טוב נר שלא לצורך אוכל נפש<strong>.</strong>
<br>ומציעים מקור תנאי החולק על הדעה האמוראית המובאת לפני כן: <strong>מתניתא פליגא על חזקיה:</strong> – המשנה (ברייתא של מדרש הלכה) חלוקה על חזקיה: <strong>"לֹא תְבַעֲרוּ אֵשׁ בְּכֹל מֹשְׁבֹתֵיכֶם בְּיוֹם הַשַּׁבָּת"</strong> (שמות לה,ג) – אסור להבעיר אש בכל מקום בשבת; ויש ללמוד מהכתוב: <strong>- בשבת אין את</strong> (אתה) <strong>מבעיר,</strong> אבל <strong>מבעיר את</strong> (אתה) <strong>ביום טוב</strong> – מותר להבעיר אש ביום טוב<strong>.</strong> - ומבססים את הקושיה בהצעת אפשרות שנדחית בהמשך: <strong>אין תימר:</strong> – אם תאמר: <strong>בדברים שיש בהן אוכל נפש אנן קיימין</strong> – אנחנו עומדים (עוסקים, שהלימוד מהכתוב מדבר בהבערה לצורך אוכל נפש, שמותר להבעיר אש ביום טוב לצורך אוכל נפש), <strong>-</strong> ויש להציע קושיה מפסוק כדי לדחות את האפשרות שהועלתה: <strong>והכתיב:</strong> – והרי כתוב: <strong>"אַךְ אֲשֶׁר יֵאָכֵל לְכָל נֶפֶשׁ הוּא לְבַדּוֹ יֵעָשֶׂה לָכֶם"</strong> (שמות יב,טז) – רק מלאכה הדרושה להכנת אוכל מותר לעשותה ביום טוב. הרי שהכתוב הזה כבר מלמד שמותר להבעיר אש ביום טוב לצורך אוכל נפש, והלימוד מהכתוב "לא תבערו..." אין בו צורך<strong>!</strong> - ומציעים אוקימתא למקור התנאי כדי להקשות על הדעה האמוראית: <strong>אלא כי</strong> (כן) <strong>נן קיימין</strong> – [בכך] אנחנו עומדים (עוסקים), <strong>בנר של הבטלה</strong> – הלימוד מהכתוב "לא תבערו..." מדבר בהבערה שלא לצורך אוכל נפש, שמותר להדליק ביום טוב נר אפילו שלא לצורך אוכל נפש, שלא כדברי חזקיה<strong>.</strong><br><br><small><strong>מכילתא דרבי ישמעאל</strong> מסכתא דשבתא פרשה א: "ביום השבת" - ביום השבת אי אתה מבעיר, אבל אתה מבעיר ביום טוב.</small><br>
<br>ומציעים ברייתא בבלית שנמסרה על ידי אמורא: <strong>אמר רבי אבונה</strong> (רבי אבינא, אמורא בבלי בדור השלישי)<strong>: ותניי תמן:</strong> – שונים שָׁם (בבבל): <strong>בית שמי</strong>י <strong>אוסרין</strong> – להדליק ביום טוב נר של הבטלה<strong>, ובית הלל מתירין</strong> – להדליק ביום טוב נר של הבטלה טעמם של בית הלל הוא, שמתוך שהותרה הבערה לצורך אוכל נפש, הותרה גם לצורך דבר אחר, אפילו אינו אוכל נפש. ראה משנה ביצה ב,ה ('תניי תמן' מיוחד לברייתות בבליות שנמסרו על ידי חכמי בבל שעלו לארץ ישראל ("אוצר לשונות ירושלמיים", עמוד 1438, הערה 609))<strong>.</strong><br>
<br><strong>רבי נחום אחוי ד-</strong> – אחיו של <strong>רבי אילא בעא קומי</strong> – שאל לפני <strong>רבי יוחנן</strong> (גדול אמוראי ארץ ישראל בדור השני) – כיצד להורות הלכה בעניין הדלקת נר של הבטלה ביום טוב?<strong>. אמר ליה:</strong> – אמר לו (רבי יוחנן): <strong>לא תאסור</strong> (צריך לומר: 'לא תיסר') <strong>ולא תישרי</strong> – אל תאסור ואל תתיר! (נראה שרבי יוחנן לא ידע את הברייתא הבבלית שלפיה בית הלל מתירים להדליק ביום טוב נר של הבטלה, והסתפק האם להתיר כדברי הברייתא או לאסור כדברי חזקיה)<strong>.</strong><br>• • •
##### הלכה ג
(א)  <big><strong>משנה</strong></big><br>אסור ללכת מחוץ לתחום ביום טוב, שיום טוב שווה לשבת לגבי איסור התחומים. איסור היציאה מחוץ לתחום חל על האדם, על בהמתו ועל חפציו.
<br><strong>הבהמה והכלים כרגלי הבעלים</strong> – גם אדם אחר אינו רשאי להוליכם ביום טוב למקום שהבעלים אסורים ללכת ביום טוב<strong>.</strong>
<br><strong>המוסר את בהמתו</strong> – ביום טוב, <strong>לבנו או לרועה</strong> – שיוציאה למרעה, <strong>- הרי אֵילּוּ כרגליו</strong> – כרגלי הבעלים, ולא כרגלי הבן או הרועה, והם אסורים להוליכה למקום שהבעלים אסורים ללכת ביום טוב<strong>.</strong>
<br><strong>כלים המיוחדין לאחד מן האחים שבבית</strong> – שהאחים גרים בבית אביהם והם שותפים ברכוש שבבית, <strong>- הרי אֵילּוּ כרגליו</strong> – כרגלי אותו האח שהכלים שייכים לו<strong>, ושאינן מיוחדין</strong> – לאחד, אלא הם משותפים לכל האחים, <strong>- למקום שכולם הולכים</strong> – אין מותר להוליכם אלא למקום שכל האחים מותרים ללכת לשם. ואם עירבו עירובי תחומים, אחד לצד צפון ואחד לצד דרום - אסור להוליכם לשום מקום, משום שכל אחד מהם מעכב להוליך את הכלים לרוח שחברו עירב לה<strong>.</strong><br>• • •
(ב)  <big><strong>תלמוד</strong></big><br><strong>המוסר את בהמתו לרועה</strong>
<br>במשנה שנינו: "המוסר את בהמתו לבנו או לרועה - הרי אילו כרגליו".
<br>מציעים פרשנות מצמצמת למשנה: <strong>מתניתא</strong> – המשנה, <strong>- בשמסרה לו ביום טוב</strong> – יש להעמיד את המשנה, שהמוסר את בהמתו לרועה - מותר לרועה להוליכה למקום שהבעלים מותרים ללכת, במקרה שהבעלים מסר לו את בהמתו ביום טוב, כיוון שהבהמה קנתה שביתה בין השמשות אצל הבעלים<strong>, אבל אם מסרה לו מערב יום טוב</strong> – במקרה שהבעלים מסר לו את בהמתו בערב יום טוב, <strong>- כרגלי הרועה</strong> – מותר לרועה להוליכה למקום שהוא מותר ללכת, כיוון שהבהמה קנתה שביתה אצל הרועה<strong>.</strong> - ומציעים פרשנות מצמצמת נוספת למשנה: <strong>בשיש שם רועה אחד</strong> (צריך לומר: 'אח<strong>ר</strong>' ("קורבן העדה"; "תוספתא כפשוטה", מועד ג, עמוד 1005)) – יש להעמיד את המשנה, שהמוסר את בהמתו לרועה ביום טוב - מותר לרועה להוליכה למקום שהבעלים מותרים ללכת, במקרה שיש שם עוד רועה, ולפיכך אם מסרה לרועה אחד ביום טוב - הרי היא כרגלי הבעלים, מפני שדעת הבעלים לא היתה ידועה מערב יום טוב<strong>, אבל אם אין שם רועה אחד</strong> (צריך לומר: 'אח<strong>ר</strong>') – במקרה שאין שם עוד רועה, אלא רק זה, <strong>- כרגלי הבַּקָּר</strong> (רועה שכיר לעדרי בקר) – אפילו מסרה לו ביום טוב - הרי היא כרגלי הרועה, מפני שהיתה דעתו של בעליה עליו מאתמול, ולכן זה נחשב כאילו מסרו לרועה מאתמול והבהמה קנתה שביתה אצלו, אף על פי שלא הודיע לרועה מערב יום טוב שימסרה לו ביום טוב ("תוספתא כפשוטה", שם)<strong>.</strong>
<br>ומציעים ברייתא המסייעת לאמור לפני כן: <strong>ותני כֵן:</strong> – ושונה [התנא] כך: <strong>המוסר בהמתו לבַּקָּר</strong> – שיוציאה למרעה, אפילו מסרה לו ביום טוב<strong>, אף על פי שלא הודיע לבַּקָּר</strong> – מערב יום טוב שהוא ירעה את הבהמה ביום טוב<strong>, הרי זו כרגלי הבַּקָּר</strong> – במקרה שאין שם עוד רועה<strong>.</strong><br>
<br>גם בבבלי ביצה לז,ב אמרו, שבמשנתנו מדובר במקום שיש בו שני רועים, ולכן הבהמה כרגלי הבעלים, אבל במקום שיש בו רועה אחד - הבהמה כרגלי הרועה.<br>• • •
##### הלכה ד
(א)  <big><strong>משנה</strong></big><br><strong>השואל כלים מחבירו מערב יום טוב - כרגלי השואל</strong> – מותר להוליכו ביום טוב למקום שהשואל מותר ללכת ביום טוב, לפי שבכניסת החג עמד הכלי לשימושו של השואל<strong>, ביום טוב - כרגלי המשאיל.</strong>
<br><strong>האשה ששאלה מחבירתה</strong> – ביום טוב, <strong>תבלים ומים ומלח לעיסתה</strong> – ונתנה אותם בעיסתה, <strong>- הרי אֵילּוּ כרגלי שתיהן</strong> – אין מותר להוליך את העיסה אלא למקום ששתי הנשים מותרות ללכת ביום טוב, לפי שיש לשתיהן חלק בעיסה זו<strong>. רבי יהודה</strong> (בר אלעאי, מגדולי התנאים בדור הרביעי) <strong>פוטר במים, מפני שאין בהן ממש</strong> – אחרי שנתערבו המים בתוך העיסה אין הם ניכרים בעיסה והם בטלים בה, ולכן אינם מעכבים את הולכתה למקום שבעלת העיסה מותרת ללכת<strong>.</strong><br>• • •
(ב)  <big><strong>תלמוד</strong></big><br><strong>האישה ששאלה מחברתה מים לעיסה</strong>
<br>במשנה שנינו: "האשה ששאלה מחבירתה תבלים ומים ומלח לעיסתה - הרי אילו כרגלי שתיהן".
<br>כאן התחלת מקבילה בירושלמי מעשר שני ב,א.
<br><strong>אמר רבי בא</strong> (רבי אבא, אמורא בדור השלישי)<strong>: תחומין עשו אותן כמידת הדין</strong> – החכמים דימו עניין תחומים לדיני ממונות מבחינה הלכתית (כמו שבדיני ממונות, עיסה של אחד שיש בה תבלים או מים או מלח של אחר - הרי יש לשניהם חלק בעיסה, ואין התבלים והמים והמלח בטלים ברוב, כך בעניין תחומים, עיסה של אישה אחת שיש בה תבלים ומים ומלח של אישה אחרת - הרי העיסה כרגלי שתיהן)<strong>.</strong>
<br>ומציעים סיוע ממקור אמוראי לדעה הבאה לפני כן: <strong>תדע לך שכן</strong> (צריך לומר כמו במקבילה: '<strong>שהוא</strong> כן')<strong>, תמן</strong> (במקבילה: 'דתמן') <strong>אמרין בשם רב חסדא</strong> (מגדולי אמוראי בבל בדור השני והשלישי) <strong>ולא ידעין אין מן שמועה ואין מן מתניתא:</strong> – שָׁם (בבבל) אומרים בשם רב חסדא ולא יודעים אם מן שמועה ואם מן משנה (לא יודעים האם מקור מאמרו של רב חסדא הוא אמוראי או האם הוא תנאי): <strong>ואפילו עצים</strong> – אף אם בעלת העיסה שאלה מחברתה רק עצים לאפות בהם את עיסתה - הפת כרגלי שתיהן<strong>,</strong> - ומציעים הנחה כדי להוכיח את הטענה שהועלתה לפני כן: <strong>וסברנן מימר:</strong> – וסברנו לומר (ואנו אומרים, ואנו יודעים): <strong>עצים אין בהן ממש</strong> – אין העצים ניכרים בעיסה, ואף על פי כן אמר רב חסדא שהפת כרגלי שתיהן. מכאן שתחומים עשו אותם כדיני ממונות, שכן בדיני ממונות יש חלק בפת גם למי שנתן עצים לאפות בהם את העיסה<strong>.</strong><br>
<br>עד כאן המקבילה בירושלמי מעשר שני.<br>
<br>עיקר הסוגיה הוא במעשר שני, וכאן הובאו רק דברי רבי בא ששם הם תירוץ לקושיה מהמשנה כאן על דברי רבי יוחנן שם בעניין מעשר שני.<br><br><small><strong>בבלי ביצה</strong> לח,א-ב: "האישה ששאלה מחברתה...". - כי סליק רבי אבא (מבבל לארץ ישראל)... אשכחיה לרבי אבהו ולרבי חנינא בר פפי ולרבי יצחק נפחא, ואמרי לה: לרבי אבהו ולרבי חנינא בר פפי ולרבי זירא, ואמרי לה: לרבי אבהו ולרבי שמעון בן פזי ולרבי יצחק נפחא, דיתבי וקאמרי: אמאי? ליבטלו מים ומלח לגבי עיסה (ותידון העיסה רק לפי הבצק שבה ולא לפי המים והמלח שהרי הם מעטים ובטלים)! - אמר להו רבי אבא: הרי שנתערב לו קב חיטים בעשרה קבים חיטים של חבירו, יאכל הלה וחדי (וישמח)? (והרי דבר שבממון אינו בטל כלל. וכיוון שכאן דין התחומים תלוי בבעלות שיש לכל אחד על שלו, יש לדון את הדבר כדין ממונות ולא כאיסור)...</small><br>
<br>דברי רבי אבא בבבלי הם דבריו בירושלמי.<br>• • •
(ג)  <strong>האישה ששאלה מחברתה מים לעיסה ולתבשיל</strong>
<br>במשנה שנינו: <strong>"רבי יודה פוטר במים, מפני שאין בהן ממש".</strong>
<br><strong>[</strong>ומציעים גרסה חלופית עלומת שֵׁם של המשנה: <strong>אית תניי תני:</strong> – יש תנא [ש]שונה: רבי יהודה פוטר במים, <strong>מפני שהן נבלעין בעיסה</strong> – אחרי שנתערבו המים בתוך העיסה הם נבלעים ובטלים בה, ולכן אינם מעכבים את הולכתה למקום שבעלת העיסה מותרת ללכת<strong>.]</strong> (ההשלמה היא על פי כתב יד של ר"א אזכרי)
<br>ומציעים מקרה נפקות בין שתי הגרסאות: <strong>מה נפק מביניהון?</strong> – מה יוצא מביניהם? (מה המקרה שבו יש נפקות בין הגרסאות השונות?) <strong>המים</strong> (במסירה שלפנינו הגיה מגיה 'חמים') – מקרה של אישה ששאלה מחברתה מים וחיממה אותם ביום טוב ובישלה באותם מים תבשיל<strong>.</strong> - ומפרטים את הנפקות: <strong>מאן דאמר:</strong> – מי שאומר: <strong>מפני שאין בהן ממש - הרי יש</strong> (צריך לומר: '<strong>אין</strong>' (ר"א אזכרי, "קורבן העדה", "פני משה")) <strong>בהן ממש</strong> – המים החמים שבהם התבשל התבשיל יוצרים רוטב שאין בו ממש והוא טפל לגבי התבשיל, ואין בו כוח לקנות שביתה, ולכן התבשיל והרוטב כרגלי בעלת התבשיל<strong>. מאן דאמר:</strong> – [ו]מי שאומר: <strong>מפני שהן נבלעין בעיסה - הרי אינן נבלעין בתבשיל</strong> – המים החמים שבהם התבשל התבשיל יוצרים רוטב שניכר ואינו נבלע בתבשיל, ולכן התבשיל והרוטב כרגלי שתיהן<strong>.</strong><br><br><small><strong>תוספתא ביצה</strong> ד,ו: האישה ששאלה מחברתה תבלין מים ומלח מערב יום טוב (ולא נתנה אותם בעיסה) - כרגלי השואל, ביום טוב - כרגלי המשאלת. נתנתם לעיסתה - הרי היא כרגלי שתיהן. רבי יהודה פוטר במים, מפני שנבלעים בעיסה.</small><br>
<br>הגרסה החלופית בדברי רבי יהודה בירושלמי היא הגרסה בדבריו בתוספתא.<br>• • •
##### הלכה ה
(א)  <big><strong>משנה</strong></big><br><strong>הגחלת</strong> (פחם בוער) <strong>- כרגלי הבעלים</strong> – הנוטל גחלת מחבירו ביום טוב - אינו רשאי להוליכה אלא למקום שבעל הגחלת מותר ללכת<strong>, והשלהבת - בכל מקום</strong> – המדליק נר בשלהבת חבירו ביום טוב - מותר להוליך את הנר בכל מקום שהוא הולך, לפי שאין בשלהבת ממש, ואינה בגדר קניין שביתה<strong>.</strong>
<br><strong>גחלת של</strong> ה<strong>הקדש</strong> (כינוי לאוצר המקדש) – שעל גבי המזבח, או של בדק הבית, <strong>- מועלין בה</strong> – הנהנה ממנה - מועל בהקדש וחייב להביא קורבן אשם מעילות<strong>, והשלהבת</strong> – של ההקדש, <strong>- לא נהנין</strong> – אסור להדליק ממנה לכתחילה מדברי חכמים, <strong>ולא מועלין</strong> – המדליק ממנה - אינו מועל ואינו חייב קורבן אשם מעילות, מפני שאין בה ממש, אבל לכתחילה אסור ליהנות ממנה, משום שגזרו בה חכמים שמא יבוא ליהנות מן ההקדש בדבר שיש בו ממש<strong>.</strong>
(ב)  <big><strong>תלמוד</strong></big><br><strong>גחלת ושלהבת</strong>
<br>במשנה שנינו: "הגחלת... והשלהבת...".
<br>כאן התחלת מקבילה בירושלמי ברכות ח,ו.
<br>מביאים ברייתא: <strong>חמשה דברים נאמרו בגחלת</strong> (פחם בוער) <strong>וחמשה בשלהבת</strong> – בחמישה דברים יש הבדל בין גחלת לשלהבת<strong>:</strong>
<br><strong>גחלת של</strong> ה<strong>הקדש - מועלין בה, והשלהבת</strong> – של הקדש, <strong>- לא נהנין ולא מועלין</strong> – כמו ששנינו במשנה<strong>.</strong>
<br><strong>גחלת של עבודה זרה - אסורה</strong> – אסור ליהנות ממנה<strong>, והשלהבת מותרת</strong> – מותר ליהנות ממנה, מפני שאין בה ממש<strong>.</strong>
<br><strong>המודר הנייה מחבירו</strong> – שהדירו חבירו שלא ייהנה משלו, או שהדיר את עצמו שלא ייהנה משל חבירו, <strong>- אסור בגחלתו</strong> – אסור לו ליהנות בגחלת של חבירו, <strong>ומותר בשלהבתו</strong> – מותר לו להדליק מהשלהבת של חבירו, מפני שאין השלהבת בכלל נכסי חבירו, משום שאין בה ממש<strong>.</strong>
<br><strong>המוציא את הגחלת לרשות הרבים</strong> – מרשות היחיד בשבת, <strong>- חייב</strong> – קורבן חטאת בשוגג, מפני שיש בה ממש<strong>, והשלהבת</strong> – כגון שדחף אותה בידו מרשות היחיד לרשות הרבים, או שהוציא אותה ברוח פיו, <strong>- פטור</strong>– מקורבן חטאת בשוגג, מפני שאין בה ממש<strong>.</strong>
<br><strong>ומברכין</strong> – ברכת הנר במוצאי שבת, <strong>על השלהבת</strong> – כשרואים אותה ומשתמשים לאורה<strong>, ואין מברכין על הגחלת.</strong><br>
<br><strong>רב חייה בר אשי</strong> (אמורא בבלי בדור השני) אמר <strong>בשם רב</strong> (אמורא בבלי בדור הראשון, מגדולי האמוראים)<strong>: אם היו הגחלים לוחשות</strong> (בקטע גניזה ובמקבילה בכתב יד רומי: 'רוחשות') – בוערות באש קטנה, אגב קול לחישה קלה, <strong>- מברכין</strong> – במוצאי שבת עליהן. אבל אם היו הגחלים כבות והולכות - אין מברכים עליהן<strong>.</strong>
<br>ומצמצמים את תחולת הקביעה: <strong>רבי יוחנן דקציון</strong> (אמורא ארץ ישראלי שזמנו אינו ידוע, מהיישוב קציון במזרח הגליל העליון) אמר <strong>בשם רבי נחום בירבי סימאי</strong> (רבי מנחם בר סימאי, אמורא ארץ ישראלי בדור הראשון)<strong>: ובלבד בנקטפת</strong> (נתלשת, ניתקת) – מברכים על גחלים לוחשות רק במקרה שהאש נקטפת - מתנתקת קצת מהגחלים ומתרוממת מעליהן ("עריכה, מסירה ופרשנות בתלמודים: המחלוקת על אש קודחת ונכפפת", "תרביץ" עא, עמוד 378, הערה 42). אבל אין מברכים על גחלים לוחשות כשאין האש נקטפת<strong>.</strong><br>
<br>עד כאן המקבילה בירושלמי ברכות.<br><br><small><strong>תוספתא ביצה</strong> ד,ז: חמישה דברים נאמרו בגחלת: גחלת של הקדש - מועלים בה, שלהבת לא נהנים ולא מועלים. גחלת של עבודה זרה - אסורה, שלהבת - מותרת. המוציא גחלת לרשות הרבים - חייב, שלהבת - פטור. המודר הנאה מחבירו - אסור בגחלתו ומותר בשלהבתו. מברכים על השלהבת, ואין מברכים על הגחלת.<br><br><strong>בבלי ביצה</strong> לט,א: תנו רבנן: חמישה דברים נאמרו בגחלת וחמישה בשלהבת: הגחלת - כרגלי הבעלים, ושלהבת - בכל מקום. גחלת של הקדש - מועלים בה, ושלהבת - לא נהנים ולא מועלים. גחלת של עבודה זרה - אסורה, ושלהבת - מותרת. המוציא גחלת לרשות הרבים - חייב, ושלהבת - פטור. המודר הנאה מחבירו - אסור בגחלתו ומותר בשלהבתו.<br><br>הברייתא שבתוספתא היא כמו הברייתא שבירושלמי ואינה כמו הברייתא שבבבלי.<br><br>בבבלי לא מנו "מברכים על השלהבת, ואין מברכים על הגחלת" בתוך חמשת הדברים, שהרי קולי שלהבת שנו כאן, ומטעם אין בה ממש אתינן עלה, וממילא אין לו מקום כאן, והכניסו במקומו את הרישא של משנת ביצה ה,ה ושל התוספתא כאן: "הגחלת כרגלי הבעלים, והשלהבת בכל מקום" ("תוספתא כפשוטה", מועד ג, עמוד 1010).<br><br><strong>בבלי ברכות</strong> נג,ב: תנו רבנן: גחלים לוחשות - מברכים עליהן, אוממות (כבות והולכות) - אין מברכים עליהן. - היכי דמי לוחשות? - אמר רב חסדא: כל שאילו מכניס קיסם לתוכן ודולק מאליו (בלי שיצטרכו ללבותו).<br><br>הברייתא שבבבלי הובאה בירושלמי כמימרה של אמורא.</small><br>• • •
##### הלכה ו
(א)  <strong>באר של</strong> ה<strong>יחיד</strong> – בור מים ששייך לאדם פרטי, <strong>- כרגלי היחיד</strong> – אין מוליכים את מי הבור בשבת וביום טוב אלא למקום שבעל הבור מותר ללכת<strong>, ושל אנשי העיר</strong> – בור ששייך לרשות העירונית, ואנשי העיר שותפים בו, <strong>- כרגלי אנשי אותה העיר</strong> – מותר להוליכם רק עד אלפיים אמה מחוץ לעיר לכל צד<strong>, ושל עולי בבל</strong> – בור ששייך לכלל ישראל, <strong>- כרגלי הממלא</strong> – כל מי ששואב מים מן הבור מוליכם למקום שהוא מהלך, לפי שהמים הללו אינם שייכים לאנשים מסוימים, והממלא קנה אותם כשהעלה אותם מן הבור, ולכן הם כרגליו (מבחינה מילולית 'עולי בבל' הם עולי הגולה בתקופת שיבת ציון. ברם, בספרות חז"ל יש למונח זה משמעות נוספת. רכוש עולי בבל הוא רכוש ששייך לכלל האומה, ואינו הפקר, ואין זו שותפות ("משנת ארץ ישראל", מסכת ביצה, עמוד 223))<strong>.</strong><br>• • •
(ב)  <strong>בור שבין שני תחומים</strong>
<br>במשנה שנינו: "באר של יחיד - כרגלי היחיד, ושל אנשי העיר - כרגלי אנשי אותה העיר".
<br>מביאים מחלוקת אמוראים בעניין שאיבת מים מבור בשבת וביום טוב: <strong>באר</strong> (כך הגיה מגיה במסירה שלפנינו על הגרד. ייתכן שהסופר כתב 'בור'. - באר ובור מתחלפים במקורות ובכתבי היד, ודומה שחכמים לא הבחינו בין השניים ("משנת ארץ ישראל", מסכת ביצה, עמוד 219)) <strong>שבין שני תחומין</strong> – בור מים שהוא בין שני תחומי שבת של שתי ערים, שחציו האחד בסוף התחום של אלפיים אמה מחוץ לעיר אחת, וחציו השני בסוף התחום של אלפיים אמה מחוץ לעיר השנייה, ודעתם של אנשי כל עיר על המים שבתחום של עירם, והמים הם כרגלי אנשי העיר, ואם יתערבו מים שמחוץ לתחום של עירם במים שבתחום של עירם - אסור להם לשאוב מים מן הבור, <strong>- רבי יוחנן</strong> (גדול אמוראי ארץ ישראל בדור השני) <strong>אמר: עושין לה מחיצה של ברזל</strong> – כדי שאנשי כל עיר ישאבו רק מים שהם בחלקו של הבור שבתחום של עירם ולא יתערבו מים שמחוץ לתחום של עירם במים שבתחום של עירם, צריך לעשות בתוך הבור מחיצה של ברזל שמגיעה עד לקרקעית הבור, להפריד בין המים שבתחום של כל עיר ובין המים שמחוץ לתחום של כל עיר<strong>. רבי יוסי בן חנינה</strong> (אמורא ארץ ישראלי בדור השני) <strong>אמר: אפילו מחיצה של קנים</strong> – די לעשות בתוך הבור מחיצה של קנים שמגיעה עד לקרקעית הבור, ואין צורך לעשות מחיצה של ברזל<strong>, ובלבד שלא יהו המים נמשכין לכאן ולכאן</strong> – די במחיצה של קנים, רק אם אין חלל בין הקנים, כך שהמים שבבור אינם זורמים מצד אחד של המחיצה לצד השני (רבי יוסי בן חנינה חולק על רבי יוחנן וסובר, שאף אם המחיצה אינה של ברזל אלא של קנים, אף על פי שטיפות מים עוברות בין הקנים - ממלאים מים מן הבור)<strong>.</strong><br>
<br><strong>אמר רבי יודן</strong> (אמורא ארץ ישראלי בדור הרביעי)<strong>: החמירו בדבריהן יותר מדברי תורה</strong> – החכמים החמירו בדבריהם יותר מבדברי תורה, שכן דין תחומים הוא מדבריהם, והצריכו לעשות מחיצה בתוך הבור שבין שני תחומים, כיוון שאם אין עושים מחיצה, אף אם מים מעטים שמחוץ לתחום של כל עיר מתערבים במים רבים שבתחום של כל עיר - אינם בטלים, ואסור לאנשי כל עיר לשאוב מים מן הבור, ואילו בדברי תורה, אם איסור מעט מתערב בהיתר רב - האיסור בטל<strong>.</strong>
<br><strong>אמר רבי חנינה: ולא מין במינו הוא?!</strong> (בתמיהה) – אם אין עושים מחיצה, אף אם מים מעטים שמחוץ לתחום של כל עיר מתערבים במים רבים שבתחום של כל עיר - אינם בטלים, כמו בדברי תורה, שכן תערובת של מים במים היא תערובת של מין במינו, ובמין במינו, אף אם איסור מעט מתערב בהיתר רב - האיסור אינו בטל. הרי שהחכמים החמירו בדבריהם כמו בדברי תורה, אבל לא החמירו יותר מדברי תורה! <strong>אלא החמירו בדבריהן כדברי תורה</strong> – שלא כמו שאמר רבי יודן<strong>.</strong><br><br><small><strong>תוספתא ביצה</strong> ד,ח: בור של שני תחומים - אין ממלים ממנו בשבת, אלא אם כן עשו לו מחיצה גבוהה עשרה טפחים.<br><br><strong>בבלי עירובין</strong> מז,ב-מח,א: תני רבי חייא: חרם (תעלה מלאה מים) / חרס (חרץ) / חריץ מים שבין שני תחומי שבת - צריך מחיצה של ברזל להפסיקו (להפריד בין תחום לתחום, כדי להתיר לאנשי שני המקומות לשאוב מים משם). - מחייך עלה (היה צוחק עליה) רבי יוסי ברבי חנינא (שסבר שאין צורך בתקנה זו).<br>מאי טעמא קא מחייך עלה? ...אלא משום דקל הוא שהקלו חכמים במים (שדי במחיצה כל שהיא). כדבעא מיניה רבי טבלא מרב: מחיצה תלויה (המפסיקה למעלה אבל אינה מגיעה עד למטה), מהו שתתיר בחורבה? אמר ליה: אין מחיצה תלויה מתרת אלא במים, קל הוא שהקלו חכמים במים (ומדבריו למדנו שבמים די במחיצה כל שהיא).</small><br>
<br>רבי חייא בבבלי חולק על הברייתא שבתוספתא, ורבי יוחנן בירושלמי סובר כרבי חייא. לפי מסורת הבבלי, רבי יוסי ברבי חנינא חולק וסובר כברייתא שבתוספתא שדי במחיצה כל שהיא שגבוהה עשרה טפחים. ואילו לפי מסורת הירושלמי, רבי יוסי ברבי חנינא סובר שדי במחיצה של קנים, ואינה צריכה להיות של ברזל, אבל המחיצה צריכה להיות שלמה ומגיעה עד לקרקעית הבור.<br>• • •
(ג)  <strong>המוצא כלי בדרך</strong>
<br>במשנה שנינו: "באר... של עולי בבל - כרגלי הממלא".
<br>מציעים היסק מן האמור במשנה: <strong>הדא אמרה:</strong> – זאת אומרת (יש להסיק מהדין במשנה לדין אחר): <strong>המוצא כלי בדרך</strong> – בשבת וביום טוב, וכגון שאין בו סימן, והרי הוא של המוצא, <strong>- הרי זו כרגלי המוצא</strong> – הוא מוליכו למקום שהוא מהלך, לפי שהכלי הזה אינו שייך לאיש מסוים, והמוצא קנה אותו כשהגביה אותו מן הארץ, ולכן הוא כרגליו. כך יש להסיק מהדין במשנה, שכל מי ששואב מים מבור של עולי בבל בשבת וביום טוב מוליכם למקום שהוא מהלך, לפי שהמים הללו אינם שייכים לאנשים מסוימים, והממלא קנה אותם כשהעלה אותם מן הבור, ולכן הם כרגליו<strong>.</strong><br>• • •
##### הלכה ז
(א)  <big><strong>משנה</strong></big><br><strong>מי שהיו פירותיו בעיר אחרת</strong> – שהיו פירותיו מופקדים אצל בני עיר אחרת, ובעל הפירות לא עירב עירוב תחומים לבוא מעירו לעיר האחרת<strong>, ועירבו בני אותה העיר לבוא אצלו</strong> – בני העיר האחרת, שבה מונחים הפירות, עירבו עירוב תחומים לבוא אצל בעל הפירות לעירו (המרחק בין שתי הערים הוא יותר מאלפיים אמה אך פחות מאבעת אלפים אמה), <strong>- לא יביאו לו מפירותיו</strong> – אסור להם להביא עימהם מפירותיו, לפי שהפירות כרגליו, והרי הוא לא עירב עירוב תחומים לבוא לשם<strong>, ואם עירב הוא - הרי פירותיו כמוהו</strong> – אם בעל הפירות עירב עירוב תחומים לבוא לעיר שבה מונחים פירותיו - מותר לבני אותה העיר להביא עימהם מפירותיו<strong>.</strong><br>• • •
(ב)  <big><strong>תלמוד</strong></big><br><strong>הולכת פירות מופקדים</strong>
<br>מביאים מחלוקת אמוראים: <strong>רב</strong> (אמורא בבלי בדור הראשון, מגדולי האמוראים) <strong>ושמואל</strong> (מגדולי אמוראי בבל בדור הראשון) – נחלקו שני החכמים (בעניין הולכת פירות המופקדים אצל אדם אחר בשבת וביום טוב)<strong>. חד אמר:</strong> – [חכם] אחד אומר: <strong>כרגלי המפקיד</strong> – מותר להוליך את הפירות בכל מקום שהמפקיד את הפירות הולך<strong>, וחורנה אמר:</strong> – ו[החכם] האחר אומר: <strong>כרגלי מי שהיו מופקדין אצלו הן</strong> – מותר להוליך את הפירות בכל מקום שהשומר את הפירות המופקדים הולך (כרגלי הנפקד)<strong>.</strong><br>
<br>ומציעים מקור תנאי החולק על דעה אמוראית המובאת לפני כן: <strong>מתניתא פליגא על מאן דאמר:</strong> – המשנה חלוקה על מי שאומר: <strong>כרגלי מי שהן מופקדין אצלו הן, דתנינן:</strong> – ששנינו (במשנתנו): <strong>מי שהיו פירותיו בעיר אחרת, ועירבו בני אותה העיר לבוא אצלו - לא יביאו לו מפירותיו.</strong> - ומבססים את הקושיה בהצעת אפשרות שנדחית בהמשך: <strong>אין תימר:</strong> – אם תאמר: <strong>כרגלי מי שהיו מופקדין אצלו הם - יביאו לו מפירותיו</strong> – מותר לבני אותה העיר להביא עימהם מפירותיו, לפי שהפירות המופקדים אצלם הם כרגליהם<strong>!</strong> – ומדוע שנינו במשנתנו שאסור להם להביא עימהם מפירותיו? אלא מכאן שפירות מופקדים הם כרגלי המפקיד, שלא כדעה האמוראית שהם כרגלי מי שהם מופקדים אצלו!
<br>ומתרצים את הקושיה בהצעת שתי אפשרויות פרשניות למקור התנאי המבוססות על אוקימתא: <strong>אמר רבי יודן</strong> (אמורא ארץ ישראלי בדור הרביעי)<strong>: תיפתר</strong> – תתפרש (המשנה)<strong>, שהיה מפתח ביד הבעלים</strong> – קרה שהמפתח של המקום שבו היו הפירות מופקדים אצל בני העיר האחרת היה בידי הבעלים של הפירות (המפקיד), ולכן הפירות המופקדים הם כרגלי המפקיד<strong>, או שלא מסרו להן רשותו מבעוד יום</strong> (צריך לומר: 'או <strong>שמסרו</strong> להן <strong>רשותן</strong> מבעוד יום' (ר"א אזכרי, "קורבן העדה", "יפה עיניים") – או שקרה שבני העיר האחרת מסרו מבעוד יום לבעלים של הפירות (המפקיד) את המקום שבה מונחים הפירות, ועל ידי זה הדבר נחשב שהפירות נמצאים ברשותו, ולכן הפירות המופקדים הם כרגלי המפקיד. אבל בכל מקרה אחר, פירות מופקדים הם כרגלי מי שהם מופקדים אצלו<strong>.</strong><br>
<br>ומציעים מקור תנאי חלופי במקום המקור התנאי שנדחה בשלב הקודם של הסוגיה: <strong>ויי דא אמרה דא?</strong> – ואיזו אומרת זאת? (איזה מקור תנאי אומר כמו הדעה האמוראית המובאת לפני כן?) <strong>- מי שזימן אצלו אורחים</strong> – שיבואו אליו ביום טוב מעיר אחרת על ידי עירוב תחומים, <strong>- לא יוליכו בידם מנות</strong> – לעירם, לפי שהמנות שנתן להם המזמין בביתו הן כרגליו, והוא לא עירב ללכת לעירם של האורחים<strong>, אלא אם כן זיכה להן אחר במנותיהם מערב יום טוב</strong> – שמסר את המנות לאדם אחר מערב יום טוב, כדי שיזכה האחר בהן מעכשיו בשביל האורחים, ונמצא שקנו האורחים את המנות מערב יום טוב ומותרים להוליכן למקום שהם הולכים (משנה ביצה ה,ז)<strong>.</strong> - ויש לדון במקור זה: <strong>מכיון שזיכה להן אחר במנותיהן, לא כרגלי מי שהיו מופקדין אצלו הן</strong> (נראה שצריך לומר: 'לא <strong>כ</strong>מי שהיו מופקדין אצל<strong>ן</strong> הן')<strong>?!</strong> (בתמיהה) – הרי על ידי הזיכוי לאדם אחר הדבר נחשב שהמנות נמצאות אצל האורחים, ולכן הם מותרים להוליכן למקום שהם הולכים! מכאן שפירות מופקדים הם כרגלי מי שהם מופקדים אצלו.<br><br><small><strong>בבלי ביצה</strong> מ,א: איתמר: המפקיד פירות אצל חבירו - רב אמר: כרגלי מי שהפקידו אצלו, ושמואל אמר: כרגלי המפקיד.<br>תנן: ואם עירב הוא - פירותיו כמוהו. ואי אמרת: כרגלי מי שהפקידו אצלו - כי עירב הוא מאי הווי? (הרי הפירות נמצאים בידי אנשי העיר האחרת!) - אמר רב הונא: אמרי בי רב: כגון שייחד לו קרן זווית (לפירותיו, שגילה דעתו שאין הפירות ברשות הנפקד אלא ברשותו).<br>תא שמע: מי שזימן אצלו אורחים - לא יוליכו בידם מנות, אלא אם כן זיכה להם על ידי אחר מנותיהם מערב יום טוב. ואי אמרת: כרגלי מי שהפקידו אצלו - כי זיכה להם על ידי אחר מאי הווי? (הרי הפירות אינם נמצאים בידי האורחים!) - הכא נמי, כיוון שזיכה להם על ידי אחר, כמי שייחד לו קרן זווית דמי. ואיבעית אימא: זיכה שאני.</small><br>
<br>בירושלמי לא פירשו כמו בבבלי מה רב אמר ומה שמואל אמר.
<br>בירושלמי הקשו על מי שאומר כרגלי הנפקד מהרישא של משנתנו ("מי שהיו פירותיו בעיר אחרת, ועירבו בני אותה העיר לבוא אצלו - לא יביאו לו מפירותיו"). ובבבלי הקשו על מי שאומר כרגלי הנפקד מהסיפא של משנתנו ("ואם עירב הוא - פירותיו כמוהו"). התירוץ לקושיה בירושלמי (לפי הגהת המפרשים) הוא התירוץ גם בבבלי.
<br>בבבלי הקשו על מי שאומר כרגלי הנפקד מהמשנה הבאה (ביצה ה,ז) ותירצו. ובירושלמי הוכיחו מהמשנה הבאה כמי שאומר כרגלי הנפקד כפי מה שתירצו בבבלי.<br>• • •
##### הלכה ח
(א)  <big><strong>משנה</strong></big><br><strong>מי שזימן אצלו אורחים</strong> – שיבואו אליו ביום טוב מעיר אחרת על ידי עירוב תחומים, <strong>- לא יוליכו בידן מנות</strong> – לעירם, לפי שהמנות שנתן להם המזמין בביתו הן כרגליו, והוא לא עירב ללכת לעירם של האורחים<strong>, אלא אם כן זיכה להן אחר במנותיהן מערב יום טוב</strong> – שמסר את המנות לאדם אחר מערב יום טוב, כדי שיזכה האחר בהן מעכשיו בשביל האורחים, ונמצא שקנו האורחים את המנות מערב יום טוב ומותרים להוליכן למקום שהם הולכים<strong>.</strong>
<br><strong>אין משקין ושוחטין את המדבריות</strong> – אסור ביום טוב להשקות ולשחוט את הבהמות המדבריות<strong>, אבל משקין ושוחטין את הבייתות</strong> (המשנה מדברת בצאן. ראה "משנת ארץ ישראל", ביצה, עמודים 232-236)<strong>.</strong>
<br><strong>אֵילוּ הן הבייתות? הלנות בעיר</strong> – בהמות הלנות בלילה בעיר, וכיוון שהן נכנסות לתוך תחום העיר, הן מוכנות, שדעת הבעלים עליהן ליטול מהן לשחיטה, ולכן מותר לשחוט אותן ביום טוב<strong>. והמדבריות? הלנות באֲפָר</strong> – בהמות שאף לנות בלילה בשדה מרעה מחוץ לעיר, וכיוון שאינן נכנסות לתוך תחום העיר, אינן מוכנות, שאין דעת הבעלים עליהן ליטול מהן לשחיטה, ולכן אסור לשחוט אותן ביום טוב<strong>.</strong><br>• • •
(ב)  <big><strong>תלמוד</strong></big><br><strong>המדבריות והבייתות</strong>
<br>במשנה שנינו: "אין משקין ושוחטין את המדבריות, אבל משקין ושוחטין את הבייתות".
<br>מביאים ברייתא: <strong>אֵילוּ הן המדבריות? אֵילּוּ שהן יוצאות בפסח ונכנסות ברביעה</strong> – בהמות היוצאות למרעה מחוץ לעיר בפסח ורועות ביום ולנות בלילה שם במשך ימות החמה, ונכנסות לעיר בתחילת ירידת הגשמים ורועות ביום בסביבת העיר ולנות בלילה בעיר במשך ימות הגשמים (לדעה זו ודאי שגם בהמות הרועות ביום ולנות בלילה מחוץ לעיר במשך כל ימות השנה הן מדבריות)<strong>. אֵילוּ הן בייתות? הלנות בעיר</strong> – בהמות הרועות ביום בסביבת העיר ולנות בלילה בעיר במשך כל ימות השנה<strong>.</strong>
<br><strong>רבי</strong> (רבי יהודה הנשיא, תנא בדור החמישי) <strong>אומר: אֵילּוּ ואֵילּוּ שנכנסו</strong> (נראה שצריך לומר: 'שנכנסו<strong>ת</strong>', על פי גרסת כמה ראשונים בתוספתא) <strong>לתחום משחשיכה</strong> – שהן לנות בלילה בתוך תחום העיר, בין אם הן רועות ביום בתוך תחום העיר ובין אם הן רועות ביום מחוץ לתחום העיר, <strong>- מותרין לשחוט</strong> – ביום טוב, שאלו ואלו בייתות הן לדעת רבי<strong>. אֵילוּ הן מדבריות</strong> – לדעת רבי, שאסורים לשחוט ביום טוב<strong>? הגדילות</strong> (הסופר במסירה שלפנינו כתב 'הלנות' ומחק את המילה וכתב בגיליון 'הגדילות') <strong>באפר</strong> – בהמות הרועות ביום ולנות בלילה מחוץ לעיר במשך כל ימות השנה<strong>.</strong><br><br><small><strong>תוספתא ביצה</strong> ד,יא: אילו הן מדבריות? אלו היוצאות בפסח ונכנסות ברביעה. בייתות? אלו שלנות בתוך התחום. רבי אומר: אלו ואלו היוצאות חוץ לתחום, אף על פי שלא נכנסו (גרסת ר"ח וספר "העיטור" ותלמיד רמב"ן: 'שאין נכנסות') בתוך התחום אלא משחשיכה - מותר לשחוט מהן ביום טוב. אילו הן מדבריות? הרועות באפר לעולם.</small><br>
<br>משנתנו כרבי ("תוספתא כפשוטה", מועד ג, עמוד 1016).
<br>גם משנתנו וגם רבי קובעים את הגדרת הבהמות לפי המקום שהן לנות, שלא כתנא הראשון של הברייתא.<br><br><small><strong>בבלי ביצה</strong> מ,א: תנו רבנן: אילו הן מדבריות ואילו הן בייתות? מדבריות - כל שיוצאות בפסח ונכנסות ברביעה. בייתות - כל שיוצאות ורועות חוץ לתחום ובאות ולנות בתוך התחום. רבי אומר: אלו ואלו בייתות הן, אלא אילו הן מדבריות? כל שיוצאות ורועות באפר ואין נכנסות ליישוב לא בימות החמה ולא בימות הגשמים.</small><br>• • •<br><strong>כלי שבא מחוץ התחום לתחום משחשיכה</strong>
<br>מציעים היסק מן האמור בברייתא לעיל: <strong>אמר רבי זעורא</strong> (רבי זירא, מגדולי אמוראי ארץ ישראל בדור השלישי)<strong>: הדא אמרה:</strong> – זאת אומרת (יש להסיק מהדין בברייתא לעיל לדין אחר): <strong>כלי שבא מחוץ התחום לתחום משחשיכה</strong> – כלי שהובא מחוץ התחום בערב שבת או בערב יום טוב והוכנס לתחום לאחר שנעשה חושך, <strong>- מותר לטלטלו</strong> – בשבת או ביום טוב. כך יש להסיק מהדין בברייתא לדעת רבי, שבהמה שנכנסת מחוץ התחום לתחום משחשיכה - מותר לשחוט אותה ביום טוב<strong>.</strong>
<br>ומצמצמים את תחולת הקביעה: <strong>רבי שמעון בר כרסנא</strong> (אמורא ארץ ישראלי בדור הרביעי או החמישי) אמר <strong>בשם רבי אחא</strong> (אמורא ארץ ישראלי בדור הרביעי)<strong>: ובלבד בארבע אמות</strong> – מותר לטלטל בשבת או ביום טוב כלי שהובא מחוץ התחום לתחום משחשיכה רק בתוך ארבע אמות סביבו, אבל חוץ לארבע אמות סביבו - אסור לטלטלו, הואיל ולא היה שם בכניסת השבת או יום טוב (בירושלמי ראש השנה ב,ה מביאים ברייתא: "חזרו (החכמים לאחר זמן) ועשו אותם (את העדים שראו את הירח החדש ובאו בשבת מחוץ לתחום) ככלי שבא חוץ לתחום משחשיכה, שמותר לטלטלו בתוך ארבע אמות (ואף העדים הותרו ללכת בתוך ארבע אמות סביבם)")<strong>.</strong><br>
<br>ומציעים מעשה המתקשר אל האמור לפני כן: <strong>כהדא:</strong> – כמו זאת (כמו המעשה הזה): <strong>גמלייל זוגא</strong> (חכם ארץ ישראלי בדור השני-השלישי לאמוראים) <strong>אוקריה חד סרקיי כמהין</strong> – כיבד אותו (שלח לו מתנה ביום טוב) ערבי אחד כמהים (פטריות הגדלות מתחת לפני הקרקע)<strong>. אתא שאל לרבי מנא</strong> (הראשון, אמורא ארץ ישראלי בדור השני) – בא (גמליאל זוגא) ושאל את רבי מנא (האם מותר לאכול את הכמהים שהובאו מחוץ התחום לתחום משחשיכה)<strong>. אמר ליה:</strong> – אמר לו (רבי מנא): <strong>קבלין בגו מגיריון דידך, ואוכלין בארבע אמות</strong> – קבל אותן (את הכמהים) בתוך המטבח שלך, ואכול אותן בארבע אמות (כמו שאמרו לעיל, שמותר לטלטל בשבת או ביום טוב כלי שהובא מחוץ התחום לתחום משחשיכה רק בתוך ארבע אמות סביבו. - מקור המילה מגיריון ביוונית)<strong>.</strong><br>• • •

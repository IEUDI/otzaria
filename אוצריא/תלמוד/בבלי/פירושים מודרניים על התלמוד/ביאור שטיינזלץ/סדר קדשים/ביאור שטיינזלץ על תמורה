# ביאור שטיינזלץ על תמורה
עדין שטיינזלץ
## דף ב.
 <big>א משנה</big> <strong>הכל ממירין</strong> (יכולים לעשות תמורה), <strong>אחד</strong> (בין) <strong>אנשים ואחד</strong> (ובין) <strong>נשים.</strong> ומעתה, אם המירו (שאמרו על בהמת חולין שלהם שתהא תמורת, או תחת, בהמת קדשים זו) — התקדשה בכך בהמת החולין, ואילו בהמת הקדשים עומדת בקדושתה. ומסייגים את הדברים: <strong>לא</strong> (אין כוונת הדברים) <strong>שאדם רשאי להמיר, אלא</strong> ללמדנו <strong>שאם</strong> עבר ו<strong>המיר</strong> — מה שהוא חולין <strong>מומר,</strong> ונעשה הוא קדוש, <strong>ו</strong>אילו הממיר <strong>סופג</strong> (לוקה) על כך <strong>את הארבעים</strong> מלקות, מן התורה, לפי שעבר על מצוות לא תעשה.
 <big>ב גמרא</big> שנינו במשנתנו: "הכל ממירין... לא שאדם רשאי להמיר..." ושואלים: <strong>הא גופא קשיא</strong> <small>[זו</small> המשנה <small>עצמה קשה]</small> שכן בתחילה <strong>אמרת: "הכל ממירין"</strong> — ולשון זו מורה שרשאי אדם להמיר מ<strong>לכתחילה,</strong> <strong>והדר תני</strong> <small>[וחזר,</small> והמשיך התנא ו<small>שנה]:</small> <strong>"לא שאדם רשאי להמיר אלא שאם המיר מומר"</strong> — משמע שאין מעשה התמורה אלא ב<strong>דיעבד</strong> (שכבר נעשה), אבל אינו מותר לכתחילה. ונמצאת איפוא סתירה בין חלקי המשנה!
 ודוחים: <strong>ותיסברא</strong> <small>[וכי סבור אתה]</small> שמשמעות הלשון <strong>"הכל ממירין"</strong> שאף <strong>לכתחילה</strong> מותר לעשות כן? אם כך, <strong>אדקשיא</strong> <small>[עד שקשה]</small> <strong>לך</strong> על כך <strong>ממתניתין</strong> <small>[מ</small>המשך לשון <small>משנתנו],</small> <strong>תיקשי</strong> <small>[יוקשה]</small> <strong>לך</strong> מ<strong>קרא</strong> <small>[המקרא]</small> עצמו, <strong>דכתיב</strong> <small>[ש</small>הרי <small>נאמר]</small> בדין התמורה: <strong>"לא יחליפנו ולא ימיר אתו</strong> טוב ברע או רע בטוב" (ויקרא כז, י), הרי שאסור הדבר מן התורה!
 <strong>אלא אמר רב יהודה: הכי קתני</strong> <small>[כך היא,</small> המשנה, <small>נשנית,</small> זו היא כוונתה<small>]</small> — <strong>הכל מתפיסין</strong> (יכולים להתפיס קדושת בהמת קדשים על בהמת חולין) <strong>ב</strong>אמצעות מעשה ה<strong>תמורה, אחד אנשים ואחד נשים. לא</strong> (אין כוונת הדברים) <strong>שאדם רשאי להמיר</strong> לכתחילה, אלא <strong>שאם המיר</strong> — <strong>מומר, וסופג</strong> (ולוקה) <strong>את הארבעים</strong> מלקות.
 <big>ג</big> שנינו במשנתנו: <strong>"הכל</strong> ממירין, אחד אנשים ואחד נשים", ומבררים: לשון כוללת זו ("הכל") <strong>לאיתויי מאי</strong> <small>[להביא,</small> להוסיף את <small>מה]</small> היא באה, שאף הוא בכלל הממירים? ומסבירים: <strong>לאיתויי</strong> <small>[לרבות]</small> את ה<strong>יורש</strong> שירש מאביו קרבן שהפרישו האב ולא הספיק להקריבו לפני מותו, שאם המיר היורש בהמת חולין בבהמת קרבן זו, חלים עליה דיני תמורה. <strong>ו</strong>מעירים: שיטת משנתנו זו היא ש<strong>לא כ</strong>שיטת <strong>ר' יהודה.</strong>
 <strong>דתנן</strong> <small>[ש</small>כן <small>שנינו</small> במשנה<small>]:</small> ה<strong>יורש סומך</strong> על קרבן מורישו, וכן ה<strong>יורש ממיר</strong> בהמת חולין בקרבן מורישו אלו <strong>דברי ר' מאיר.</strong> ואילו <strong>ר' יהודה אומר:</strong> ה<strong>יורש אינו סומך, ו</strong>ה<strong>יורש אינו ממיר.</strong> ודנים בשיטות הללו.
 <strong>מאי טעמא</strong> <small>[מה הטעם,</small> המקור<small>]</small> לשיטתו זו של <strong>ר' יהודה?</strong> — <strong>יליף</strong> <small>[לומד]</small> דין הנוגע ל<strong>תחילת הקדש</strong> (כלומר, לענין תמורה, שהיא תחילת הקדש הקרבן) <strong>מ</strong>דין הנוגע ל<strong>סוף הקדש</strong> (לענין סמיכה על הקרבן, לפני שחיטתו). והוא למד: <strong>מה</strong> (כשם) ב<strong>סוף הקדש</strong> — ה<strong>יורש אינו סומך, אף תחילת הקדש</strong> — ה<strong>יורש אינו ממיר.</strong>
 ושואלים: <strong>וסמיכה גופה מנלן</strong> <small>[עצמה, מנין לנו]</small> שאין היורש סומך? ומשיבים: שכן בפרשת השלמים (ויקרא ג) <strong>תלת</strong> <small>[שלוש]</small> פעמים המלה <strong>"קרבנו" כתיבי</strong> <small>[נאמרו].</small> וכל אחד מהם בא ללמד: <strong>חד</strong> <small>[</small>דבר <small>אחד]</small> — שרק על <strong>קרבנו</strong> של ישראל בעליו סומך, <strong>ולא</strong> על <strong>קרבן</strong> של <strong>גוי</strong> אף שהוא קרב במקדש, ואולם אין סומכים עליו. <strong>וחד</strong> <small>[ואחד]</small> — רק על <strong>קרבנו</strong> שלו הוא סומך, <strong>ולא</strong> על <strong>קרבן חבירו. וחד</strong> <small>[ואחד]</small> — רק על <strong>קרבנו</strong> שלו הוא סומך, <strong>ולא</strong> על <strong>קרבן</strong> שירש מ<strong>אביו.</strong>
 <strong>ולר' מאיר</strong> ש<strong>אמר</strong> ש<strong>יורש סומך</strong> על קרבן אביו, יש לשאול: <strong>והכתיב</strong> <small>[והרי נאמר]</small> <strong>"קרבנו",</strong> שלמדנו ממנו למעט את היורש מסמיכה! ומשיבים: <strong>ההוא מיבעי ליה</strong> <small>[אותו</small> "קרבנו" <small>נצרך לו</small> ללימוד אחר<small>]:</small> <strong>לרבות כל בעלי חוברין</strong> (כמה אנשים המשתתפים בקרבן אחד) <strong>ל</strong>דין ה<strong>סמיכה,</strong> שקרבן זה נחשב כ"קרבנו" של כל אחד מהם, וכולם סומכים עליו.
 ושואלים: <strong>ור' יהודה</strong> שלמד מ"קרבנו" זה למעט את היורש מסמיכה, מנין לו שאף בעלי חוברים סומכים? ומשיבים: ר' יהודה, <strong>בעלי חוברין לסמיכה לית ליה</strong> <small>[אין לו,</small> אינו סבור כן<small>],</small> שלשיטתו אינם סומכים. <strong>מאי טעמא</strong> <small>[מה טעם</small> הדבר<small>]</small> — משום <strong>דהא לא מיחד</strong> <small>[שהרי אינו מיוחד]</small> ה<strong>קרבן דידהו</strong> <small>[שלהם]</small> לאדם מסויים, אלא משותף לכולם. <strong>ואיבעית אימא</strong> <small>[ואם תרצה אמור]</small> הסבר אחר בשיטת ר' יהודה: <strong>לעולם</strong> אכן <strong>אית ליה</strong> <small>[יש לו],</small> אף הוא סבור שבעלי חוברים סומכים, <strong>ו</strong>אולם דינים אלו שאין הסמיכה נוהגת ב<strong>קרבן גוי ו</strong>כן שאינה נוהגת ב<strong>קרבן חבירו</strong> — לא משני מקראות נפרדים הם נלמדים, אלא שניהם <strong>מחד קרא נפקא</strong> <small>[ממקרא אחד יוצא,</small> נלמד<small>],</small> ולפיכך, <strong>אייתר ליה חד</strong> <small>[נותר לו</small> "קרבנו" <small>אחד]</small> <strong>ל</strong>למדנו לרבות אף <strong>בעלי חוברין לסמיכה.</strong>
 <strong>ו</strong>מבררים עתה את שיטת ר' מאיר ש<strong>אמר יורש ממיר, מאי טעמא</strong> <small>[מה הטעם</small><small>]</small> לשיטתו? <strong>אמר</strong> <small>[יכול לומר]</small> <strong>לך</strong> ר' מאיר: כפל לשון 'המרה' שנאמר בכתוב <strong>"אם המר ימיר</strong> בהמה בבהמה והיה הוא ותמורתו יהיה קודש" (ויקרא כז, י), בא <strong>לרבות</strong> את <strong>היורש,</strong> שאף הוא בכלל דין הממירים.
## דף ב:
 <strong>ויליף</strong> <small>[ולמד]</small> דין הנוגע ל<strong>סוף הקדש</strong> (סמיכה) <strong>מ</strong>דין הנוגע ל<strong>תחילת הקדש</strong> (תמורה), ובאופן זה: <strong>מה</strong> (כשם) שב<strong>תחילת הקדש</strong> — ה<strong>יורש מימר</strong> (ממיר), <strong>אף</strong> ב<strong>סוף הקדש</strong> — ה<strong>יורש סומך.</strong>
 ושואלים: ולשיטת <strong>ר' יהודה</strong> שיורש אינו ממיר, <strong>האי</strong> <small>[</small>כפל הלשון שבפסוק <small>זה]</small> <strong>"ואם המר ימיר"</strong> (ויקרא כז, י), <strong>מאי עביד ליה</strong> <small>[מה</small> הוא <small>עושה בו,</small> דורש ממנו<small>]?</small> ומשיבים: כפל לשון זה בא <strong>לרבות את האשה</strong> לענין תמורה, שאם המירה אשה — חלה התמורה, והריהי לוקה על כך, כאיש. <strong>וכדתניא</strong> <small>[וכמו ששנויה</small> ברייתא<small>]:</small> <strong>לפי שכל הענין כולו</strong> (פרשת התמורה האמורה בתורה, ויקרא כז, י) <strong>אינו מדבר אלא</strong> ב<strong>לשון זכר, ש</strong>כן <strong>נאמר: "לא יחליפנו ולא ימיר אתו",</strong> ויש לשאול: <strong>אשה מנין</strong> לנו שאף היא בכלל דין התמורה? לכך <strong>תלמוד לומר</strong> (משמיענו) המשך הפסוק: <strong>"ואם המר ימיר"</strong> — <strong>לרבות</strong> <strong>את האשה.</strong>
 ושואלים: <strong>ול</strong>שיטת <strong>ר' מאיר</strong> שדרש מכתוב זה שהיורש ממיר — <strong>אשה</strong> שאף היא בכלל דין התמורה <strong>מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא,</small> נלמד <small>לו]</small> דין זה <strong>מ</strong>האמור בפסוק זה <strong>"ואם</strong> המר ימיר", ובאה תוספת הוא"ו שבמלה "ואם" לרבות דין האשה בתמורה. ושואלים: <strong>ור' יהודה</strong> מדוע אין הוא לומד את דין האשה בתמורה מ"ואם"? ומשיבים: מתוספת זו, <strong>"ואם"</strong> <strong>לא דריש</strong> <small>[אינו דורש],</small> שלדעתו אין ללמוד מכך.
 ושואלים: <strong>ובין</strong> לשיטת <strong>ר' מאיר</strong> הלמד מהכתוב "ואם" שהאשה בכלל דין התמורה, <strong>ובין ר' יהודה</strong> הלמד דין זה מהכתוב "ואם המר ימיר", מובן כי <strong>טעמא</strong> <small>[טעם]</small> הדבר שהאשה היא בכלל דין התמורה הוא רק משום <strong>דרבי קרא</strong> <small>[שריבה הכתוב]</small> <strong>לאשה,</strong> ונדייק: <strong>הא</strong> <small>[הרי</small> מכאן<small>]</small> שאם <strong>לא רבייה קרא</strong> <small>[מרבה הכתוב אותה],</small> כי אז <strong>הוה אמינא</strong> <small>[הייתי אומר]:</small> <strong>כי עבדא</strong> <small>[כאשר</small> אשה <small>עשתה]</small> <strong>תמורה</strong> — <strong>לא לקיא</strong> <small>[אינה לוקה]</small> על כך. ויש להקשות, <strong>האמר</strong> <small>[הרי אמר]</small> <strong>רב יהודה, אמר רב, וכן תנא דבי</strong> <small>[שנה</small> החכם <small>של בית</small> מדרשו<small>]</small> של <strong>ר' ישמעאל:</strong> בכתוב <strong>"איש או אשה כי יעשו מכל חטאת האדם</strong> למעול מעל בה' ואשמה הנפש ההיא" (במדבר ה, ו) <strong>השוה הכתוב אשה לאיש לכל עונשין שבתורה</strong> ובכלל זה גם עונש מלקות לממירה!
 ומשיבים: אף שהושוותה האשה לאיש לכל עונשים בתורה, מכל מקום <strong>איצטריך</strong> <small>[נצרך]</small> הכתוב ללמדנו שאשה לוקה על התמורה, שכן <strong>מהו דתימא</strong> <small>[שתאמר]:</small> כי <strong>הני מילי</strong> <small>[דברים אלה,</small> שאשה נענשת כאיש<small>]</small> אמורים דווקא ב<strong>עונש</strong> ה<strong>שוה בין ביחיד</strong> <strong>בין בצבור,</strong> <strong>אבל הכא</strong> <small>[כאן,</small> בתמורה<small>]</small> <strong>כיון</strong> ש<strong>עונש שאינה שוה בכל הוא,</strong> שאין דין תמורה נוהג בציבור, <strong>דתנן</strong> <small>[ש</small>כן <small>שנינו</small> במשנה בסוף פרקנו<small>]:</small> <strong>אין הצבור והשותפין עושין</strong> בבהמותיהם של חולין <strong>תמורה</strong> לבהמת הקדש, וכן אין ממירים בהמת הקדש של ציבור ושל שותפים על בהמת חולין, ואם כן <strong>אשה נמי</strong> <small>[גם כן]</small> <strong>כי עבדא</strong> <small>[כאשר</small> עברה ו<small>עשתה</small> תמורה<small>]</small> — <strong>לא לקיא</strong> <small>[אינה לוקה],</small> לכן <strong>קא משמע לן</strong> <small>[משמיע לנו]</small> הכתוב שהאשה לוקה על איסור תמורה.
 <big>א</big> ומתוך שנידון דינה של האשה בתמורה, נידון אף דינו של הקטן בתמורה. <strong>בעי</strong> <small>[שאל]</small> <strong>רמי בר חמא: קטן מהו</strong> דינו לענין זה <strong>שימיר</strong> (שמעשה תמורה שלו יהיה תקף)? ודנים בשאלה זו: <strong>היכי דמי</strong> <small>[כיצד בדיוק המדובר]?</small> <strong>אילימא</strong> <small>[אם תאמר]</small> שמדובר <strong>בקטן שלא הגיע</strong> עדיין <strong>לעונת נדרים</strong> (שהריהו פחות מבן שתים עשרה שנה ויום אחד, ואין נדריו נחשבים) — בכגון זה <strong>לא תיבעי</strong> <small>[תישאל]</small> <strong>לך</strong> כלל, <strong>כיון</strong> ש<strong>אקדושי לא אקדיש</strong> <small>[להקדיש</small> לקרבן <small>אין</small> קטן זה <small>מקדיש],</small> האם <strong>אמורי</strong> <small>[להמיר]</small> הוא <strong>ממיר?! אלא כי קמבעיא ליה</strong> <small>[כאשר נשאלה לו,</small> לרמי בר חמא<small>]</small> שאלה זו, הריהי <strong>בקטן שהגיע לעונת נדרים.</strong>
 והסבר השאלה: <strong>מי אמרינן</strong> <small>[האם אומרים אנו],</small> כי <strong>כיון</strong> ש<strong>אמר מר</strong> <small>[החכם]</small> על הכתוב בפרשת ערכין <strong>"איש</strong> כי יפליא נדר בערכך נפשות לה'" (ויקרא כז, ב): <strong>מה תלמוד לומר</strong> (מה מלמדתנו) לשון מיוחדת זו <strong>"כי יפליא נדר",</strong> ולא רק "כי ידור נדר"? — <strong>לרבות</strong> את מי שהוא <strong>מופלא הסמוך לאיש</strong> (קטן מיום שמלאו לו שתים עשרה שנה ויום אחד ועד להיותו בן שלש עשרה שנה ויום אחד שאם נדר, ומצאו שהוא יודע לשם מי נדר — נדרו נדר), <strong>דקדשו</strong> <small>[שהקדשו]</small> שהקדיש הרי הוא <strong>קדוש.</strong> ומעתה יש לדון בדבר: האם <strong>מ</strong>כיון שקטן שכזה <strong>אקדושי</strong> <small>[להקדיש]</small> הוא <strong>מקדיש</strong> — <strong>אמורי נמי</strong> <small>[להמיר גם כן]</small> הוא <strong>ממיר. או דלמא</strong> <small>[שמא]:</small> <strong>כיון דלאו</strong> <small>[שלא]</small> <strong>בר עונשין הוא</strong> על מעשיו, שהרי עדיין קטן הוא — <strong>בתמורה לא מיתפיס</strong> <small>[אין</small> הוא <small>מתפיס, גורם שתיתפס בקדושה אף בבהמת החולין].</small>
 <big>ב</big> ובעקבות בעיה זו הנוגעת לדין הקטן בתמורה העלה רמי בר חמא בעיה נוספת: <strong>אם תימצי</strong> <small>[תמצא]</small> <strong>לומר</strong> בהכרעת הבעיה הקודמת, ש<strong>קטן</strong> (מופלא הסמוך לאיש) <strong>עביד</strong> <small>[עושה]</small> <strong>תמורה,</strong> וטעם הדבר — משום שאף שעתה אינו בן עונשים, מכל מקום שייך הוא בכך, <strong>דהא אתי</strong> <small>[שהרי</small> הוא <small>בא],</small> לכשיגדל, <strong>לכלל עונשין</strong> של תורה, ואולם <strong>גוי</strong> שאינו בא לעולם לכלל עונשים <strong>מהו</strong> דינו לענין זה <strong>שימיר?</strong> וצדדי השאלה: <strong>מי אמרת מדאקדושי</strong> <small>[האם אומר אתה מ</small>כיון <small>שלהקדיש]</small> הוא <strong>מקדיש, דתניא</strong> <small>[ש</small>כן <small>שנינו</small> בברייתא<small>]:</small> נאמר <strong>"איש איש</strong> מבית ישראל ומן הגר הגר בישראל אשר יקריב קרבנו לכל נדריהם ולכל נדבותם אשר יקריבו לה' לעולה" (ויקרא כב, יח), ו<strong>מה תלמוד לומר</strong> (מלמדנו) כפל לשון זה <strong>"איש איש"</strong> — <strong>לרבות את הגוים, ש</strong>הריהם <strong>נודרים נדרים ונדבות כישראל,</strong> שהקדשם הקדש. לכן יש מקום לומר ש<strong>אמורי נמי</strong> <small>[להמיר גם כן]</small> <strong>ממיר</strong> הגוי. או דלמא <small>[שמא]:</small> <strong>כיון דלא אתי</strong> <small>[שאין</small> הוא <small>בא]</small> לעולם <strong>לכלל עונשין</strong> שהרי גוי הוא, משום כך <strong>כי עביד</strong> <small>[כאשר</small> הוא <small>עשה]</small> <strong>תמורה</strong> — <strong>לא קדשה</strong> <small>[אינה מתקדשת]?!</small> <strong>אמר</strong>
 <strong>רבא: תא שמע</strong> <small>[בא</small> ו<small>שמע]</small> פתרון לשאלה זו ממה <strong>דתניא</strong> <small>[ששנויה</small> בברייתא<small>],</small> <strong>קדשי גוים</strong> — <strong>לא נהנין ולא מועלין</strong> בהם (שאין נוהג בהם דין מעילה, שאם נהנה מהם אינו מביא קרבן אשם מעילות), ואין חייבין עליהם משום פיגול (אם חשב עליהם הכהן בשעת הקרבתם לאכול את בשרם מחוץ לזמן אכילתם), ואין חייבים על קרבנות הגוי משום <strong>נותר</strong> (אם אכלום לאחר שעבר זמן אכילת הקרבן) <strong>וטמא</strong> (אם נטמא). וכן <strong>אין</strong> הגוים <strong>עושין תמורה, ואין</strong> הם <strong>מביאין</strong> <strong>עליהם נסכים</strong> בפני עצמם, כקרבן לעצמו בפני עצמם. <strong>אבל קרבנו</strong> של הגוי <strong>טעון</strong> (חייב בהבאת) <strong>נסכים.</strong> כל אלה <strong>דברי ר' שמעון.</strong>
 <strong>אמר ר' יוסי: בכולן,</strong> בכל הדינים הללו, <strong>אני רואה</strong> (דעתי) <strong>להחמיר,</strong> אף בקדשי הגוים. ובמה ששנינו בדברי ר' שמעון שאין דין מעילה בקדשי גוים, מסבירים: <strong>במה דברים אמורים</strong> — דווקא <strong>בקדשי מזבח</strong> בקרבנות המוקדשים להקרב על המזבח, <strong>אבל בקדשי בדק הבית</strong> (שמקדיש כל דבר בעל ערך לצורך המקדש) — <strong>מועלין בהן.</strong> עד כאן דברי הברייתא. <strong>קתני מיהא</strong> <small>[שנינו על כל פנים]</small> בה ש<strong>אין</strong> הגוים <strong>עושין תמורה!</strong>
 ושואלים: <strong>ורמי בר חמא</strong> ששאל שאלה זו, מה משיב הוא על פתרון זה מהברייתא? ומשיבים: אין מברייתא זו פתרון לשאלה, משום ש<strong>ב</strong>מקרה ש<strong>הקדיש</strong> ה<strong>גוי</strong> קרבן כדי <strong>להתכפר</strong> בו אותו ה<strong>גוי</strong> — <strong>לא קמיבעיא</strong> <small>[נשאלה]</small> <strong>לי</strong> כלל, שברור שאין הגוי עושה תמורה. ובמקרה זה עוסקת הברייתא. ואולם <strong>כי קמיבעיא</strong> <small>[כאשר נשאלה]</small> <strong>לי</strong> שאלתי זו — הריהי <strong>בהקדיש גוי ומתכפר בישראל</strong> (כדי שיתכפר בו ישראל). וצדדי השאלה: האם <strong>בתר</strong> <small>[אחר]</small> ה<strong>מקדיש</strong> הגוי <strong>אזלינן</strong> <small>[הולכים אנו],</small> ואין הוא עושה תמורה. <strong>או בתר</strong> <small>[אחר]</small> ה<strong>מתכפר</strong> הישראלי <strong>אזלינן</strong> <small>[הולכים אנו],</small> ועושה הגוי תמורה?
 ומציעים: <strong>תיפשוט ליה</strong> <small>[תיפתר לו,</small> לרמי בר חמא<small>]</small> הבעיה <strong>מ</strong>תוך דברי <strong>ר' אבהו,</strong> שכן אמר ר' אבהו, <strong>אמר ר' יוחנן: המקדיש</strong> בהמה משלו כדי שיתכפר בה חבירו, ונפל בה מום, אם הוא רוצה לפדותה, הריהו <strong>מוסיף</strong> על מחירה <strong>חומש</strong> (חמישית), כדין כל בעל חפץ שפודה את מה שהקדיש, אבל מי שעבורו הקדיש בהמה זו אינו מוסיף חומש. <strong>ו</strong>מצד אחר, <strong>מתכפר,</strong> כלומר, מי שבשבילו נועד הקרבן — הוא <strong>עושה תמורה. ו</strong>עוד: <strong>התורם</strong> (המפריש תרומה) לכהן <strong>מ</strong>תבואתו <strong>שלו</strong>
## דף ג.
 <strong>על</strong> תבואתו <strong>של חבירו</strong> כדי לפוטרו מחובת הפרשה זו — <strong>טובת הנאה,</strong> כל ההנאות הבאות לו מחמת נתינה זו, הריהן <strong>שלו,</strong> של נותן התרומה, ולא של בעל התבואה. הרי למדנו איפוא שהמתכפר עושה תמורה, ולא המקדיש, ונמצא פתרון לשאלת רמי בר חמא!
 <strong>אמר ליה</strong> <small>[לו],</small> יכול רמי בר חמא להשיב על כך: אין להביא ראיה מדברי ר' אבהו אלה, שכן <strong>התם</strong> <small>[שם]</small> כשגם המקדיש וגם המתכפר הם ישראלים, כך <strong>הוא</strong> הדין, שהמתכפר עושה תמורה ולא המקדיש, משום <strong>דקאתי</strong> <small>[שהוא,</small> הקרבן <small>בא]</small> <strong>מכח ישראל,</strong> ו<strong>משום הכי אזלינן בתר</strong> <small>[ומשום כך הולכים אנו אחר]</small> ה<strong>מתכפר, והוה ליה</strong> <small>[ונהיה לו,</small> נחשב הדבר<small>]</small> <strong>תחילתו וסופו ביד ישראל.</strong> ונמצא שכל הזמן היה הקרבן ברשות מי שהוא בכלל דין תמורה. <strong>אבל הכא</strong> <small>[כאן]</small> בבעיה זו, שהמקדיש הוא גוי והמתכפר ישראל, <strong>הכי קא מיבעיא ליה</strong> <small>[כך נשאלה לו]</small> לרמי בר חמא: <strong>מי בעינן</strong> <small>[האם צריכים אנו]</small> ש<strong>מתחילה ועד סוף דתיקו</strong> <small>[שתעמוד]</small> בהמת הקרבן <strong>ברשות מאן דעביד</strong> <small>[מי שעושה,</small> יכול לעשות<small>]</small> <strong>תמורה?</strong> ומסכמים: לא נפתרה השאלה, ו<strong>תיקו</strong> <small>[תעמוד]</small> במקומה.
 <big>א</big> ונפנים לברר את דברי הברייתא שהובאה קודם. <strong>אמר מר</strong> <small>[החכם]</small> בתחילת הברייתא כי <strong>מוקדשי גוים לא נהנין ולא מועלין</strong> בהם (אין בהם דין מעילה). ומסבירים: יש להבחין בין שתי הלכות אלה, שכן מה ששנינו ש<strong>לא נהנין</strong> מהם — איסור זה הוא <strong>מדרבנן</strong> <small>[מדברי חכמים],</small> <strong>ו</strong>אילו מה ששנינו ש<strong>לא מועלין</strong> בהם — הלכה זו היא <strong>מדאורייתא</strong> <small>[מדין תורה].</small>
 <strong>מאי טעמא</strong> <small>[מה הטעם,</small> המקור בתורה] להלכה זו שאין בקדשי גוים דין מעילה, <strong>דכתיב</strong> <small>[ש</small>כן <small>נאמר]:</small> בפרשת המעילה <strong>"נפש כי תמעל מעל וחטאה בשגגה</strong> מקדשי ה'" (ויקרא ה, יד), <strong>וילפינן</strong> <small>[ולמדים אנו]</small> בגזירה שווה <strong>"חטא"</strong> (במעילה), <strong>"חטא" מתרומה</strong> (שנאמר בה "ולא ישאו עליו חטא", ויקרא כב, ט). <strong>ובתרומה כתיב</strong> <small>[נאמר]</small> "ואני הנני נתתי לך את משמרת תרומותי לכל קדשי <strong>בני ישראל"</strong> (במדבר יח, ח) — והרי זה בא למעט שאין דין התרומה נוהג אלא בבני ישראל <strong>ולא</strong> ב<strong>גוים.</strong> ובגזירה שווה נלמד שאף דין המעילה נוהג רק בבני ישראל.
 <big>ב</big> <strong>ו</strong>עוד שנינו בברייתא ש<strong>אין חייבין עליהם,</strong> על קדשי גוים, <strong>משום פיגול</strong> ומשום <strong>נותר ו</strong>משום <strong>טמא.</strong> ומסבירים: טעם הדבר, <strong>דכתיב</strong> <small>[ש</small>כן <small>נאמר]</small> <strong>בה בטומאה</strong> של הקדשים: <strong>"דבר אל אהרן ואל בניו וינזרו מקדשי בני ישראל ולא יחללו את שם</strong> קדשי אשר הם מקדישים לי" (ויקרא כב, ב). שבהיותם טמאים, עליהם לפרוש ("וינזרו") מן הקדשים.
 <strong>ויליף</strong> <small>[ולמד]</small> החכם <strong>נותר</strong> בגזירה שווה <strong>"חילול"</strong> (האמור בנותר) ו<strong>"חילול" מטומאה, דכתיב גבי</strong> <small>[ש</small>כן <small>נאמר אצל]</small> <strong>טומאה:</strong> "וינזרו מקדשי <strong>בני ישראל ולא יחללו</strong> את שם קדשי אשר הם מקדישים לי", <strong>וכתיב גבי</strong> <small>[ונאמר אצל]</small> דין ה<strong>נותר:</strong> "ביום זבחכם יאכל וממחרת והנותר עד יום השלישי באש ישרף... <strong>ואכליו עונו ישא כי את קדש ה' חלל"</strong> (ויקרא יט, ו—ח). ומעתה, כשם שדין טומאה בקדשים אינו נוהג אלא בקדשי בני ישראל, אף דין נותר אינו נוהג בקדשי גוים.
 <strong>ויליף</strong> <small>[ולמד]</small> את דין ה<strong>פיגול</strong> בקדשי גוים מגזירה שווה <strong>"עון"</strong> (בפיגול) <strong>"עון" מנותר, דכתיב גבי</strong> <small>[ש</small>כן <small>נאמר אצל]</small> דין ה<strong>פיגול:</strong> "ואם האכל יאכל מבשר זבח שלמיו ביום השלישי לא יירצה המקריב אותו לא יחשב לו פיגול יהיה <strong>והנפש האכלת ממנו עונה תשא"</strong> (ויקרא ז, יח), <strong>וכתיב גבי</strong> <small>[ונאמר אצל]</small> דין ה<strong>נותר: "ואכליו עונו ישא כי את קדש ה' חלל".</strong> וכשם שהנותר, כאמור, אינו נוהג אלא בקדשי בני ישראל, אף דין הפיגול אינו נוהג בקדשי גוים. <strong>וכולהו</strong> <small>[כולם,</small> פיגול, נותר וטמא<small>]</small> — אינם נוהגים אלא בקדשי <strong>בני ישראל ולא</strong> בקדשי <strong>גוים.</strong>
 <big>ג</big> <strong>ו</strong>עוד שנינו בברייתא ש<strong>אין</strong> הגוים <strong>עושין תמורה.</strong> ומסבירים: טעם הדין, <strong>דכתיב</strong> <small>[ש</small>כן <small>נאמר]</small> בפרשת התמורה: <strong>"לא יחליפנו ולא ימיר</strong> אותו" (ויקרא כז, י), <strong>וכתיב בריש</strong> <small>[ונאמר בתחילת]</small> ה<strong>ענין: "דבר אל בני ישראל לאמר איש כי יפליא נדר בערכך"</strong> (ויקראכז, י) הרי שכל האמור בפרשה דינו אמור רק לגבי ישראל.
 <strong>לישנא אחרינא</strong> <small>[לשון אחר].</small> מה ששנינו בברייתא בדין קדשי הגוים: <strong>"ואין עושין תמורה".</strong> ושואלים: <strong>מאי טעמא</strong> <small>[מה הטעם,</small> המקור<small>]</small> להלכה זו? ומשיבים: <strong>דאיתקשא</strong> <small>[ש</small>כן <small>הוקשה,</small> הושוותה<small>]</small> דין <strong>תמורת בהמה ל</strong>דין <strong>מעשר בהמה, ו</strong>דין <strong>מעשר בהמה</strong> הוקש <strong>ל</strong>דין <strong>מעשר דגן. וגבי</strong> <small>[ואצל]</small> <strong>מעשר דגן כתיב</strong> <small>[נאמר]:</small> <strong>"[כי את] מעשר בני ישראל אשר ירימו לה'... בני ישראל"</strong> (במדבר יח, כד) — לומר שמעשר דגן נוהג רק בבני ישראל <strong>ולא</strong> ב<strong>גוים,</strong> ומההיקש נלמד, שאף מעשר בהמה ותמורה אינם נוהגים אלא בבני ישראל ולא בגוים.
 <big>ד</big> <strong>ו</strong>עוד שנינו בברייתא זו שכאשר גוי מביא קרבן, <strong>אין</strong> הוא <strong>מביא (עליהן) נסכים</strong> בפני עצמם, <strong>אבל</strong> כדין כל קרבן אף <strong>קרבנו טעון נסכים.</strong> אלו <strong>דברי ר' שמעון.</strong> ושואלים: <strong>מנא הני מילי</strong> <small>[מאין אלו הדברים,</small> מה המקור להם<small>]?</small> ומשיבים: <strong>דתנו רבנן</strong> <small>[ש</small>כן <small>שנו חכמים]:</small> נאמר בפרשת הנסכים "כל האזרח יעשה ככה את אלה להקריב אשה" (במדבר טו, יג), ולשון <strong>"אזרח"</strong> באה להורות: דווקא מי שהוא בגדר <strong>אזרח</strong> (אדם מישראל) <strong>מביא נסכים</strong> לעצמם. <strong>יכול</strong> (אפשר) אף <strong>לא תהא עולתו</strong> של הגוי <strong>טעונה נסכים</strong> כלל — <strong>תלמוד לומר</strong> באותה פרשה: "ויין תקריב לנסך חצי ההין אשה ריח ניחוח לה'. <strong>ככה</strong> יעשה לשור האחד או לאיל האחד או לשה בכבשים או בעזים" (במדבר י—יא), ללמדנו שכל קרבן חייב בנסכים ("ככה יעשה"), ואף זה של הגוי.
 <big>ה</big> עוד שנינו בברייתא ש<strong>אמר ר' יוסי: רואה אני בכולן</strong> (בכל הדברים הללו, איסור הנאה, מעילה, פיגול, נותר, טמא, ותמורה) <strong>להחמיר</strong> בהם בקדשי גוים". ודנים בדבריו: <strong>מאי טעמא</strong> <small>[מה הטעם]?</small> של ר' יוסי? שכן גם בקרבן הגוי <strong>"לה'" כתיב ביה</strong> <small>[נאמר בו],</small> ככתוב: "איש איש מבית ישראל ומן הגר בישראל אשר יקריב קרבנו לכל נדריהם ולכל נדבותם אשר יקריבו לה' לעולה" (ויקרא כב, יח), ומשמע שקדשי הגוים ("ומן הגר בישראל") הריהם כשאר קדשי ה' לכל דבר.
 ומעירים: <strong>במה דברים אמורים</strong> — הרי זה דווקא <strong>בקדשי מזבח, אבל בקדשי בדק הבית</strong> שהתנדבו גוים — <strong>מועלין בהן.</strong> ושואלים: <strong>מאי טעמא</strong> <small>[מה טעם</small> הדבר<small>]?</small> ומשיבים: <strong>דכי גמרינן</strong> <small>[ש</small>כן <small>כאשר למדים אנו]</small> שאין דין <strong>מעילה</strong> בגוי, הרי זה נסמך על גזירה שווה של המילים <strong>"חטא" "חטא" מ</strong>דין ה<strong>תרומה</strong> ואין למדים ממנה אלא דבר שהוא <strong>דומיא</strong> <small>[בדומה]</small> ל<strong>תרומה</strong> עצמה <strong>דקדוש</strong> <small>[ש</small>היא <small>קדושה]</small> <strong>קדושת הגוף, אבל בקדושת בדק הבית,</strong> שהיא <strong>קדושת דמים,</strong> שאין הדבר עצמו קדוש, אלא דמיו, שהוא עומד למכירה לצרכי בדק הבית — <strong>לא</strong> נאמרה הלכה זו, וקדשי גוים יש בהם מעילה.
 <big>ו</big> שנינו במשנתנו כי הממיר לוקה ארבעים. ודנים בדין המלקות. <strong>אמר רב יהודה, אמר רב: כל</strong> איסור <strong>לא תעשה</strong> הכתוב <strong>בתורה,</strong> אם עבר אדם ו<strong>עשה בה מעשה</strong> — הריהו <strong>חייב</strong> בשל כך מלקות. ואם <strong>לא עשה בה מעשה</strong> — הריהו <strong>פטור</strong> ממלקות.
 ושואלים: <strong>וכללא</strong> <small>[ו</small>כי <small>כלל]</small> <strong>הוא</strong> זה, שכל העובר על איסור <strong>לאו שאין בו מעשה</strong> הריהו <strong>פטור</strong> ממלקות? <strong>והרי מימר,</strong> ש<strong>לאו שאין בו מעשה הוא, ו</strong>בכל זאת הריהו <strong>לקי</strong> <small>[לוקה],</small> <strong>דתנן</strong> <small>[ש</small>כן <small>שנינו</small> במשנתנו<small>]</small> בדינו של הממיר: <strong>לא שהוא רשאי להמיר, אלא שאם המיר</strong> — הרי זה <strong>מומר, וסופג את הארבעים!</strong>
 <strong>אמר</strong> <small>[יכול לומר]</small> <strong>לך רב</strong> בתשובה: <strong>הא מני</strong> <small>[</small>משנתנו <small>זו</small> כשיטת <small>מי היא]?</small> — כשיטת <strong>ר' יהודה היא,</strong> ש<strong>אמר: לאו שאין בו מעשה</strong> — <strong>לוקין עליו.</strong> וחלקו עליו חכמים.
 ומקשים: <strong>ומי מצית מוקמת למתניתין</strong> <small>[והאם יכול אתה להעמיד את משנתנו]</small> <strong>כר' יהודה? והא אוקימתא לרישא</strong> <small>[והרי העמדת את תחילת</small> המשנה<small>]</small> ש<strong>לא כר' יהודה, דקתני</strong> <small>[ש</small>כן <small>שנינו]</small> במשנתנו <strong>"הכל ממירין",</strong> ושאלנו בבירור הלשון: <strong>"הכל" לאיתויי מאי</strong> <small>[לרבות</small> את <small>מה],</small> והסברנו כי לשון זו באה <strong>לאיתויי</strong> <small>[להביא,</small> לרבות<small>]</small> את ה<strong>יורש</strong> שאף הוא בכלל הממירים, <strong>ו</strong>ש<strong>לא כ</strong>שיטת ר' יהודה. ומשיבים:
 <strong>האי</strong> <small>[זה]</small> ה<strong>תנא</strong> של משנתנו <strong>סבר לה כוותיה בחדא</strong> <small>[סבור הוא כמותו,</small> כר' יהודה, <small>ב</small>הלכה <small>אחת]</small> — ש<strong>לאו שאין בו מעשה לוקין עליו, ו</strong>אולם הוא <strong>פליג עליה בחדא</strong> <small>[חולק עליו ב</small>הלכה <small>אחת] — ש</small><strong>אילו ר' יהודה סבר</strong> <small>[סבור]</small> ש<strong>יורש אינו סומך, יורש אינו ממיר, ו</strong>אילו ה<strong>תנא דידן</strong> <small>[שלנו]</small> <strong>סבר</strong> <small>[סבור]:</small> <strong>יורש סומך, יורש ממיר.</strong>
 <big>ז</big> <strong>אמר רב אידי בר אבין, אמר רב עמרם, אמר ר' יצחק, אמר ר' יוחנן משום</strong> <small>[בשם]</small> <strong>ר' יוסי הגלילי: כל</strong> איסור <strong>לא תעשה שבתורה,</strong> אם עבר אדם ו<strong>עשה בו מעשה</strong> — הריהו <strong>לוקה</strong> על כך. ואם עבר אדם ב<strong>לא</strong> ש<strong>עשה בו מעשה</strong> — הריהו <strong>פטור</strong> על כך ממלקות. <strong>חוץ מנשבע, ומימר, ומקלל חבירו בשם,</strong> שבכל אלה, <strong>אף על פי שלא עשה מעשה</strong> — הריהו <strong>חייב</strong> מלקות. <strong>משום</strong> <small>[בשם]</small> <strong>ר' יוסי בר' חנינא אמרו: אף המקדים</strong> להפריש מפירותיו את ה<strong>תרומה ל</strong>פני שהפריש מהם את ה<strong>ביכורים,</strong> לוקה אף שאין בו מעשה.
 <big>ח</big> שנינו בשם ר' יוסי הגלילי שהנשבע לוקה אף שאין בכך מעשה. ומבררים: ה<strong>נשבע מנלן</strong> <small>[מנין לנו]</small> שלוקה? <strong>אמר ר' יוחנן משום</strong> (בשם) <strong>ר' מאיר:</strong> שכן <strong>אמר קרא</strong> <small>[הכתוב]</small> בדין השבועה "לא תשא את שם ה' אלהיך לשוא <strong>כי לא ינקה ה' את אשר ישא את שמו לשוא"</strong> (שמות כ, ז). ומדיוק לשון הכתוב למדים, כי דווקא <strong>בית דין של מעלה</strong>
## דף ג:
 <strong>אין מנקין אותו</strong> (שאין לו כפרה בתשובה בלבד), <strong>אבל בית דין של מטה</strong> — <strong>מלקין אותו, ו</strong>בכך <strong>מנקין אותו.</strong>
 <strong>אמר ליה</strong> <small>[לו]</small> <strong>רב פפא לאביי: ואימא</strong> <small>[ו</small>אולי <small>אומר]</small> שזו הכוונה ב"לא ינקה": ש<strong>לא תיהוי ליה</strong> <small>[לא תהיה לו]</small> <strong>נקיות כלל,</strong> שאין תקנה כלל לעוונו לא בבית דין של מעלה ולא בבית דין של מטה?! <strong>אמר ליה</strong> <small>[לו]</small> רב פפא לאביי בתשובה: <strong>אם כן,</strong> כדבריך, <strong>לכתוב קרא</strong> <small>[שיכתוב המקרא]</small> רק <strong>"לא ינקה", ולישתוק</strong> <small>[וישתוק,</small> ולא יוסיף<small>]</small> דבר, תוספת זו של <strong>"ה'", למה לי</strong> (מה באה לומר בדיוק)? — דווקא <strong>בית דין של מעלה הוא</strong> ש<strong>אין מנקין אותו, אבל בית דין של מטה</strong> — <strong>מלקין</strong> אותו <strong>ו</strong>בכך <strong>מנקין אותו.</strong>
 <big>א</big> ולאחר שלמדנו מקור הדין שהנשבע לוקה, דנים עוד בדבר. <strong>אשכחן</strong> <small>[מצאנו]</small> מכתוב זה ("לא תשא את שם ה' אלהיך לשוא כי לא ינקה ה' את אשר ישא את שמו לשוא", שמות כ, ז) שלוקים על לאו שאין בו מעשה ב<strong>שבועת שוא,</strong> ואולם לענין <strong>שבועת שקר מנלן</strong> <small>[מנין לנו]</small> שלוקים עליה? <strong>ר' יוחנן דידיה</strong> <small>[משל עצמו],</small> ולא בשם תנאים שאמר הלכה בענין שבועת שוא בשמם (בעמוד הקודם), <strong>אמר:</strong> נאמר בכתוב זה <strong>"לשוא" "לשוא" שני פעמים,</strong> ומייתור הלשון נלמד: <strong>אם אינו ענין לשבועת שוא</strong> שכבר נאמרה פעם אחת — <strong>תניהו ענין לשבועת שקר,</strong> ש<strong>לוקה</strong> עליה,
 <strong>מתקיף לה</strong> <small>[מקשה על כך]</small> <strong>ר' אבהו: שבועת שקר</strong> זו שלמד ר' יוחנן מכפל הלשון "לשוא" "לשוא" <strong>היכי דמי</strong> <small>[כיצד היא בדיוק]?</small> <strong>אי נימא</strong> <small>[אם נאמר]</small> באופן שנשבע ו<strong>אמר "שלא אוכל", ואכל</strong> — <strong>התם</strong> <small>[שם]</small> <strong>הוא מעשה עבד</strong> <small>[עשה],</small> כאשר אכל, והרי זה לאו שיש בו מעשה, ובודאי לוקים עליו, ואין צורך במקרא מיוחד. <strong>ואלא</strong> תאמר שמדובר באופן שנשבע ו<strong>אמר "שאוכל", ולא אכל</strong> — אף על כך יש להקשות: <strong>ההוא מי לקי</strong> <small>[אותו</small> אופן של שבועה <small>האם</small> הוא <small>לוקה]</small> עליו? <strong>והאיתמר</strong> <small>[והרי נאמר]</small> לגבי מי שנשבע ואמר <strong>"שבועה שאוכל ככר זה היום", ועבר היום ולא אכל</strong> את הככר — <strong>ר' יוחנן ור' שמעון בן לקיש</strong> שניהם <strong>אמרי</strong> <small>[אומרים]</small> ש<strong>אינו לוקה.</strong> וכל אחד מהם מנמק דין זה, ובאופן שונה.
 <strong>ר' יוחנן אומר: אינו לוקה</strong> — משום ש<strong>לאו שאין בו מעשה הוא,</strong> שהרי במה שעבר על שבועתו, לא עשה מעשה, <strong>ו</strong>כלל הוא כי <strong>כל לאו שאין בו מעשה</strong> — <strong>אין לוקין עליו. ו</strong>אילו <strong>ריש לקיש אמר: אינו לוקה</strong> — <strong>משום דהוה ליה</strong> <small>[שהרי הינו]</small> <strong>התראת ספק,</strong> שהרי צריך להתרות בו סמוך לזמן העבירה, וכיון שאין יודעים אם כוונתו שלא לאכול או לאכול, נמצא שבכל רגע ספק הוא, <strong>ו</strong>כלל הוא כי <strong>כל התראת ספק</strong> — <strong>אין לוקין עליו!</strong>
 <strong>אלא אמר ר' אבהו: תהא</strong> (יש להעמיד) הלכה זו שלוקה על שבועת שקר שאין בה מעשה, <strong>ב</strong>מקרה שנשבע על לשעבר ואמר <strong>"אכלתי"</strong> והוא לא אכל, <strong>ו</strong>כן באופן שנשבע ואמר <strong>"לא אכלתי"</strong> והוא אכל.
 ושואלים: <strong>ומאי שנא</strong> <small>[ו</small>ב<small>מה שונה,</small> מיוחד<small>]</small> שבועה לשעבר משבועה לעתיד לענין זה, <strong>דקא</strong> <small>[ש</small>התורה<small>]</small> <strong>מרבה</strong> מקרה זה של הנשבע <strong>"אכלתי"</strong> והוא לא אכל, <strong>ו</strong>כן הנשבע ואמר <strong>"לא אכלתי",</strong> שלוקה אף שלא עשה מעשה, <strong>מ</strong>מקרה זה של הנשבע ואמר <strong>"אוכל" ו</strong>הוא <strong>לא אכל,</strong> שאינו לוקה על כך, משום שלא עשה מעשה? <strong>אמר רבא</strong> בהסבר הדבר: <strong>בפירוש ריבתה תורה</strong> סוג זה של שבועת <strong>שקר</strong> שלוקים עליה, שהיא ב<strong>דומה ל</strong>שבועת <strong>שוא, מה</strong> שבועת <strong>שוא</strong> — הריהי דווקא שבועה המתייחסת <strong>לשעבר, אף</strong> שבועת <strong>שקר</strong> שלוקים עליה — הריהי זו המתייחסת דווקא <strong>לשעבר.</strong>
 <strong>איתיביה</strong> <small>[שאל אותו]</small> <strong>ר' ירמיה לר' אבהו</strong> ממה ששנינו: האומר <strong>"שבועה שלא אוכל ככר זו"</strong> והוסיף ואמר <strong>"שבועה שלא אוכלנה"</strong> והוסיף עוד ואמר <strong>"שבועה שלא אוכלנה", ואכלה</strong> את הככר, למרות שנשבע כמה פעמים — <strong>אינו חייב</strong> מלקות <strong>אלא</strong> פעם <strong>אחת. וזוהי</strong> (שבועה כגון זו) הריהי <strong>שבועת ביטוי, שחייבין על זדונה</strong> (אם עבר עליה בזדון) — <strong>מכות, ועל שגגתה</strong> (אם עבר על השבועה בשגגה) — <strong>קרבן עולה ויורד</strong> (קרבן חטאת המשתנה לפי מצבו הכלכלי של המביא) ומדייק ר' ירמיה: הלשון <strong>"זוהי"</strong> באה <strong>למעוטי</strong> <small>[למעט]</small> ממלקות שבועה אחרת. ומעתה נשאל, <strong>מאי</strong> <small>[מה]</small> באה למעט? <strong>לאו למעוטי</strong> <small>[האם לא למעט]</small> שבועה של האומר <strong>"אכלתי" ו</strong>כן של הנשבע <strong>"לא אכלתי"</strong> — <strong>דלא לקי</strong> <small>[שאינו לוקה]</small> על כך, ושלא כדברי ר' אבהו?!
 ודוחה ר' אבהו: <strong>לא</strong> ממלקות באה הלשון "זוהי" למעט, אלא מקרבן, וכך הוא לומד: <strong>זו היא</strong> ש<strong>על שגגתה מייתי</strong> <small>[מביא]</small> <strong>קרבן, אבל</strong> על השבועה <strong>"אכלתי" ו"לא אכלתי"</strong> — <strong>לא מייתי</strong> <small>[אין מביא]</small> <strong>קרבן. ומני</strong> <small>[ו</small>כשיטת <small>מי היא]</small> — כשיטת <strong>ר' ישמעאל היא,</strong> ש<strong>אמר:</strong> הנשבע <strong>אינו חייב</strong> קרבן אם עבר על שבועתו בשוגג <strong>אלא על</strong> שבועה שנשבע על <strong>העתיד לבא.</strong> ולא התמעטו שבועת "אכלתי" ו"לא אכלתי" אלא לענין קרבן, <strong>אבל</strong> לענין <strong>מילקא</strong> <small>[מלקות]</small> — <strong>לקי</strong> <small>[לוקה]</small> על שבועת שקר אף לשעבר.
 ודנים עוד, <strong>אימא סיפא</strong> <small>[אמור</small> את <small>סופה]</small> של משנה זו: הנשבע שבועת שוא, כגון שנשבע על אבן שהיא זהב, ועוד, <strong>זוהי שבועת שוא שחייבין על זדונה מכות ועל שגגתה</strong> — <strong>פטור.</strong> ונדייק: הלשון <strong>"זוהי"</strong> באה <strong>למעוטי</strong> <small>[למעט]</small> ממלקות שבועה באופן אחר. ומעתה נשאל, <strong>מאי</strong> <small>[מה]</small> באה למעט? <strong>לאו למעוטי</strong> <small>[האם לא למעט]</small> אופן שבועה של האומר <strong>"אכלתי" ו</strong>כן של הנשבע <strong>"לא אכלתי"</strong> שאף הן מעין שבועת שוא — <strong>דלא לקי</strong> <small>[שאינו לוקה]</small> עליהן כלל, ושלא כדברי ר' אבהו!
 ודוחים: <strong>לא,</strong> אלא כך הוא הדיוק: <strong>זוהי</strong> ש<strong>על שגגתה פטור מקרבן, אבל</strong> על שבועה על העבר <strong>"אכלתי" ו"לא אכלתי"</strong> — <strong>מייתי</strong> <small>[מביא]</small> <strong>קרבן. ומני</strong> <small>[ו</small>כשיטת <small>מי היא]</small> — כשיטת <strong>ר' עקיבא היא,</strong> ש<strong>אמר: מביאין</strong> (חייבים) <strong>קרבן</strong> על שבועה <strong>לשעבר</strong> כמו על שבועה על העתיד.
 ויש לשאול: <strong>והא</strong> <small>[והרי]</small> <strong>אמרת</strong> כי ה<strong>רישא</strong> <small>[תחילת</small> המשנה<small>]</small> היא כשיטת <strong>ר' ישמעאל</strong> החלוקה על שיטת ר' עקיבא! <strong>אלא,</strong> יש לומר כי <strong>מ</strong>תוך שה<strong>סיפא</strong> <small>[סוף</small> המשנה<small>]</small> כשיטת <strong>ר' עקיבא</strong> היא — <strong>רישא נמי</strong> <small>[תחילת</small> המשנה <small>גם כן]</small> כשיטת <strong>ר' עקיבא</strong> היא, <strong>ורישא לאו למעוטי</strong> <small>[ותחילת</small> המשנה <small>לא למעט]</small> אופני השבועה <strong>"אכלתי" ו"לא אכלתי", אלא למעוטי</strong> <small>[למעט]</small> אופן השבועה <strong>"אוכל" ולא אכל, ו</strong>שואלים:
 <strong>מאי שנא</strong> <small>[</small>ב<small>מה שונה],</small> מדוע יש לפרש את המשנה דווקא באופן זה? ומשיבים: מסתבר, <strong>משום דקאי</strong> <small>[ש</small>כאשר הוא, התנא, <small>עומד]</small> <strong>ב</strong>שבועה המתייחסת <strong>להבא</strong> ("שבועה שלא אוכל ככר זה", "שבועה שלא אוכלנה" וכו') — <strong>ממעט</strong> התנא שבועה אחרת המתייחסת <strong>להבא</strong> ("שבועה שאוכל ככר זה"). אבל אם <strong>קאי</strong> <small>[עומד]</small> <strong>ב</strong>שבועה המתייחסת <strong>להבא</strong> — <strong>ממעט</strong> שבועה המתייחסת <strong>לשעבר?</strong> ולפיכך מסתבר לומר שכל המשנה כשיטת ר' עקיבא, שברישא שנשבע על העתיד ממעט ב"זוהי" "לא אוכל" ממלקות, ובסיפא שנשבע על העבר ממעט "אכלתי" ו"לא אכלתי", מקרבן.
 <big>ב</big> <strong>ו</strong>עוד שנינו בדברי ר' יוסי הגלילי שהובאו בעמוד הקודם, כי אף ה<strong>מימר</strong> לוקה, אף שלא עשה מעשה. ובענין זה נמסר ש<strong>אמר ליה</strong> <small>[לו]</small> <strong>ר' יוחנן לתנא</strong> <small>[לשונה המשניות]:</small> כאשר הינך שונה בבית המדרש לפני הציבור דברים אלה, <strong>לא תתני</strong> <small>[אל תשנה]</small> בתוכם <strong>"ומימר", משום</strong> שאין הממיר בכלל אלו שלא עשו מעשה ולוקים, שכן <strong>בדיבורו עשה מעשה,</strong> שעשה מבהמת חולין קדשים.
 <big>ג</big> עוד שנינו בדברי ר' יוסי הגלילי כי אף <strong>המקלל את חבירו בשם</strong> הריהו לוקה, אף שלא עשה מעשה. ודנים בדבר, <strong>מנלן</strong> <small>[מנין לנו]</small> הלכה זו? אמר ר' אלעזר, <strong>אמר ר' אושעיא: אמר קרא</strong> <small>[המקרא]</small> <strong>"אם לא תשמר</strong> לעשות את כל דברי התורה הזאת הכתובים בספר הזה ליראה את השם הנכבד והנורא הזה את ה' אלהיך" (דברים כח, נח), שהמקלל את חבירו בשם ה' מראה שאינו ירא את השם הנכבד והנורא. <strong>וכתיב</strong> <small>[ונאמר]</small> שם בפסוק שלאחריו <strong>"והפלא ה' את מכותך".</strong> ויש לדון בדבר: <strong>הפלאה זו איני יודע מהו</strong> מובנה. ואולם <strong>כשהוא</strong> (המקרא עצמו) <strong>אומר</strong> במקום אחר, לענין דין המלקות שלוקה אדם בבית דין "והיה אם בן הכות הרשע <strong>והפילו השפט והכהו לפניו</strong> כדי רשעתו במספר" (דברים כה, ב) — <strong>הוי אומר: הפלאה זו מלקות,</strong> ומכאן, שהמקלל את חבירו בשם לוקה, אף שלא עשה מעשה.
 ושואלים: אם מקור הלכה זו הוא בפסוק זה, <strong>אימר</strong> <small>[אמור]</small> ש<strong>אפילו</strong> הנשבע <strong>שבועת אמת</strong> בכלל, שאף הוא בכלל מי שאינו ירא את השם! ומשיבים: אינך יכול לומר כן, שכן <strong>בהדיא כתיב</strong> <small>[במפורש נאמר]</small> בתורה, בדין השומרים, שמותר להישבע, שכן נאמר <strong>"שבעת ה' תהיה בין שניהם</strong> אם לא שלח ידו במלאכת רעהו ולקח בעליו ולא ישלם" (שמות כב, י).
 וחוזרים ושואלים: <strong>אימר</strong> <small>[אמור]</small> כי <strong>הני מילי</strong> <small>[דברים אלה</small> שמותר להישבע שבועת אמת אמורים<small>] — דווקא לעניין שיכול להשבע על מנת</small> <strong>לפייס את חבירו,</strong> כגון זה התובע מיד השומר את פקדונו, והלה אינו רוצה לשלם בטענה כי אותו הפקדון "מת או נשבר או נשבה" (שמות כב ט). ובשבועה זו מחזק השומר את טענתו, ונפטר מלשלם. <strong>אבל מילקא</strong> <small>[ללקות]</small> על כך, על שנשבע למרות שיכול היה לשלם ולא להישבע — <strong>לילקי</strong> <small>[שילקה]!</small> ודוחים: <strong>לא מצית אמרת</strong> <small>[אינך יכול לומר]</small> כך, <strong>דהכתיב</strong> <small>[שהרי נאמר]</small> "את ה' אלהיך תירא ואותו תעבוד ובשמו תשבע" (דברים ו, יג), הרי שהתירה התורה להישבע שבועת אמת, ואין זה מסתבר שילקה אדם על כך.
 ומשיבים על ראיה זו: אין להביא מכאן הוכחה שמותר להישבע שבועת אמת, שכן הכתוב <strong>ההוא מיבעי ליה</strong> <small>[נצרך לו]</small> <strong>ל</strong>למדנו <strong>כ</strong>אותה הלכה של <strong>רב,</strong> שכן <strong>אמר רב גידל, אמר רב: מנין שנשבעין לקיים את המצות</strong> — <strong>שנאמר: "נשבעתי ואקימה לשמר משפטי צדקך"</strong> (תהלים קיט, קו)! ודוחים: אכן, הכתוב "את ה' אלהיך תירא ואותו תעבוד ובשמו תשבע" בא להשמיענו שנשבעים לקיים את המצוות, ואולם <strong>הכתיב קרא אחרינא</strong> <small>[הרי נאמר מקרא אחר]</small> "את ה' אלהיך תירא אותו תעבוד <strong>ובו תדבק ובשמו תשבע"</strong> (דברים י, כ), והרי אלו שני מקראות שעניינם אחד,
 <strong>אלא למאי אתא</strong> <small>[למה,</small> לאיזה ענין <small>בא]</small> מקרא נוסף זה — <strong>ל</strong>עניינו של ה<strong>מקלל את חבירו בשם</strong> שהוא לוקה אף שלא עשה מעשה. ושואלים: <strong>ואימא</strong> <small>[ואמור]</small> שבא הכתוב <strong>ל</strong>עניינו של ה<strong>מוציא שם שמים לבטלה</strong> וללמדנו שלוקה על כך, אף שלא עשה מעשה, אבל המקלל את חבירו בשם אינו לוקה? ודוחים: <strong>מי גרע</strong> <small>[האם גרוע יותר,</small> פחות וחלש<small>]</small> ה<strong>מקלל את חבירו בשם</strong> שלא ילקה על כך <strong>ממוציא שם שמים לבטלה</strong> הלוקה? והלא המקלל את חבירו חמור הוא מהמוציא שם שמים לבטלה. שהרי המקלל, מלבד שהוציא שם שמים מפיו אף קילל!
 ומסבירים את השאלה: <strong>אנן, הכי קא קשיא לן</strong> <small>[אנו, כך היה קשה לנו],</small> <strong>אימא</strong> <small>[אמור]</small> שה<strong>מוציא שם שמים לבטלה</strong> שקל הוא — <strong>תיסגי ליה</strong> <small>[די לו]</small> על כך <strong>ב</strong>עונש <strong>מלקות</strong> כדי להתכפר על ידן. <strong>אבל</strong> ה<strong>מקלל חבירו בשם,</strong> שחמור הוא, <strong>כיון דקעביד תרתי</strong> <small>[שהוא עושה שתי</small> עבירות<small>],</small> <strong>דקא מפיק</strong> <small>[שהוא מוציא]</small> <strong>שם שמים לבטלה, וקמצער ליה לחבריה</strong> <small>[והוא מצער את חבירו]</small> בקללתו — <strong>לא תיסגי ליה</strong> <small>[לא יהיה די לו]</small> <strong>במלקות</strong> כדי להתכפר בהן!
## דף ד.
 <strong>לא מצית אמרת</strong> <small>[אינך יכול לומר</small> כן<small>]</small> שהכתוב בא ללמדנו דין הכפרה במלקות רק לעניין המוציא שם שמים לבטלה, ולא לעניין המקלל את חבירו בשם ה', <strong>דכתיב</strong> <small>[ש</small>הרי <small>נאמר]</small> <strong>"לא תקלל חרש"</strong> (ויקרא יט, יד), ומשמע שבכלל איסור זה כל אופני הקללה, בין קללה סתם ובין קללה בשם ה'. <strong>ו</strong>מעתה נדון ונאמר: <strong>אי אמרת בשלמא</strong> <small>[נוח</small> הדבר אם אומר אתה] שהאיסור <strong>לקלל את חבירו</strong> בשם — <strong>אזהרתיה מהכא, דכתיב</strong> <small>[אזהרתו מכאן,</small> ממה <small>שנאמר]</small> <strong>"לא תקלל חרש".</strong> הרי לפנינו איפוא אזהרה (בכתוב זה) ועונש ("אם לא תשמור... והפלא"), <strong>אלא אי אמרת</strong> <small>[אם אתה אומר]</small> שהכתוב "אם לא תשמור... והפלא" בא לחייב עונש מלקות ל<strong>מוציא שם שמים לבטלה,</strong> יש לשאול: <strong>אזהרתיה מהיכא</strong> <small>[אזהרתו</small> של מוציא שם שמים לבטלה <small>מהיכן]</small> היא?
 ודוחים: <strong>אלמה</strong> <small>[ולמה]</small> תאמר ש<strong>לא</strong> מצאנו אזהרה למוציא שם שמים לבטלה, <strong>והכתיב</strong> <small>[והרי נאמר]:</small> <strong>"את ה' אלהיך תירא ואתו תעבד</strong> ובשמו תשבע" (דברים ו, יג), והרי זו אזהרה לירא את ה' ובכלל זה שלא להוציא שם שמים לבטלה! ומשיבים: הפסוק <strong>ההוא</strong> אין הוא אזהרה הבאה בלשון שלילה ("לא", "אל" ודומיהן), אלא <strong>אזהרת עשה הוא,</strong> ואין אזהרת עשה נחשבת להעניש עליה.
 <big>א</big> שנינו למעלה (ג,א), בין הלוקים על איסור מן התורה ("לאו") אף שאין בו מעשה, כי <strong>משום</strong> (בשם) <strong>ר' יוסי בר' חנינא אמרו</strong> ש<strong>אף המקדים</strong> הפרשת <strong>תרומה</strong> מן הפירות <strong>ל</strong>נתינת פירות ה<strong>ביכורים</strong> לכהן דינו כן. ודנים בדבר. <strong>מאי טעמא</strong> <small>[מה הטעם,</small> המקור בתורה<small>]</small> לשיטתו זו של <strong>ר' יוסי בר' חנינא</strong> שאסור להקדים את התרומה לביכורים? ומשיבים, שכן <strong>אמר קרא</strong> <small>[הכתוב]:</small> <strong>"מלאתך ודמעך לא תאחר"</strong> (שמות כב, כח). ובפירוש הכתוב למדנו כי האמור <strong>"מלאה"</strong> — הרי <strong>אלו ביכורים,</strong> שמשעה שנגמרה מלאכתה של התבואה ("מלאה"), הריהי מתחייבת בביכורים. <strong>"ודמעך"</strong> — <strong>אלו תרומה,</strong> שכן התרומה שהתערבה בחולין (ואין בהם מאה כנגדה) הריהי אוסרתם ("מדמעת" אותם). <strong>ואמרה</strong> תורה בכתוב זה <strong>"לא תאחר"</strong> את "מלאתך" ל"דמעך", כלומר, שאין להקדים את התרומה לביכורים.
 <big>ב</big> ודנים עוד, <strong>איתמר</strong> <small>[נאמר]</small> בדינו של זה ש<strong>הקדים תרומה לביכורים</strong> שנחלקו בו החכמים <strong>ר' אלעזר ור' יוסי בר' חנינא, חד</strong> <small>[אחד</small> מהם<small>]</small> <strong>אמר: לוקה</strong> על כך, <strong>וחד</strong> <small>[ואחד</small> מהם<small>]</small> <strong>אמר: אינו לוקה</strong> על כך. וכיון שלא נתפרשו בעלי הדעות, מציעים: <strong>תסתיים</strong> <small>[תוגדר</small> שיטה בשם אומרה<small>]</small> כי <strong>ר' יוסי בר' חנינא הוא</strong> זה ש<strong>אמר לוקה, מ</strong>אחר שבהמשך לרשימת הלוקים (אף שלא עשו מעשה) <strong>אמר ר' יוסי בר' חנינא</strong> במפורש ש<strong>אף המקדים תרומה לביכורים לוקה.</strong>
 ודוחים: <strong>אדרבה</strong> <small>[להיפך],</small> אפשר לומר כי <strong>תסתיים</strong> <small>[תוגדר</small> שיטה בשם אומרה<small>]</small> ש<strong>ר' אלעזר הוא</strong> זה ש<strong>אמר</strong> שהמקדים תרומה לביכורים <strong>לוקה. דתנן</strong> <small>[ש</small>כן <small>שנינו</small> במשנה<small>]:</small> <strong>היו לפניו שתי כלכלות</strong> (כעין סלים) <strong>של</strong> פירות <strong>טבל</strong> (שלא עושרו), <strong>ואמר:</strong> "כל ה<strong>מעשר</strong> (המעשרות) <strong>של</strong> (שמחוייבת בהם) כלכלה <strong>זו</strong> (הראשונה) יהיו <strong>ב</strong>כלכלה <strong>זו</strong> (השנית)", שמפירות הכלכלה השניה יופרשו המעשרות על פירות הכלכלה הראשונה — הכלכלה <strong>הראשונה מעושרת.</strong> אף שלא עישר מפירות שבה, ולאחר מכן, כשיפריש מהכלכלה השניה על עצמה ועל הראשונה — תתוקן אף השניה.
 אולם אם אמר: "המעשרות <strong>של</strong> כלכלה <strong>זו</strong> הראשונה יהיו <strong>בזו</strong> הכלכלה השניה, <strong>ו</strong>המעשרות <strong>של</strong> כלכלה <strong>זו</strong> השניה יהיו <strong>בזו</strong> הכלכלה הראשונה" — הכלכלה <strong>הראשונה מעושרת,</strong> כאמור, <strong>ו</strong>אולם הכלכלה <strong>השניה אינה מעושרת.</strong> שכן, כשאמר בתחילה "המעשרות של זו הראשונה יהיו בשניה" — נתקנה בכך הכלכלה הראשונה, ונפטרה מן המעשרות. ואולם כשאמר בהמשך "ושל זו (השניה) בזו (הראשונה)" הכלכלה השניה לא נתקנה, שהרי הכלכלה הראשונה הריהי עתה פטורה מן המעשרות, ואי אפשר להפריש מפירותיה הפטורים על פירות השניה החייבים. ואם אמר: <strong>"מעשרותיהם</strong> של שתי הכלכלות יהיו <strong>מעשר</strong> של כל <strong>כלכלה בחבירתה"</strong> — שתיהן מתוקנות, שהרי <strong>קרא את השם</strong> של מעשר על שתיהן כאחת, וקבע את מעשרותיהן.
 <strong>ואתמר</strong> <small>[ונאמר]</small> על האמור כי <strong>ר' אלעזר אמר:</strong> הרי זה <strong>לוקה, מפני</strong> שבאופן הראוי מפריש מעשר ראשון ולאחר מכן מעשר שני (או עני, כסדר שנות השמיטה). ואילו במקרה זה, כאשר אמר "של זו בזו", והפריש מהכלכלה השניה עבור הראשונה, נמצא איפוא <strong>שהקדים מעשר שני שבה</strong> בכלכלה השניה <strong>למעשר ראשון שבחבירתה</strong> (החוברת לה, הראויה להיות סמוכה וקודמת לה), אשר יופרש רק לאחר מכן (כשיפריש על הכלכלה השניה). נמצאנו למדים שלשיטת ר' אלעזר לוקים על הקדמה בסדר ההפרשה, בין שהקדים מעשר שני למעשר ראשון, בין שהקדים תרומה לביכורים. ומסכמים: אכן <strong>תסתיים</strong> <small>[תוגדר]</small> כי שיטת ר' אלעזר היא.
 ושואלים: <strong>אלא</strong> מעתה, אם במחלוקת אמוראים זו שבין ר' אלעזר ור' יוסי בר' חנינא, ר' אלעזר הוא זה שאומר שלוקים על הקדמה בסדר הפרשת תרומות ומעשרות, נמצא איפוא ש<strong>ר' יוסי בר' חנינא</strong> הוא זה ש<strong>אמר</strong> ש<strong>אינו לוקה</strong> על כך, ויש לשאול: <strong>לימא קשיא</strong> <small>[האם נאמר</small> כי <small>קשה]</small> משיטת <strong>ר' יוסי בר' חנינא</strong> זו, שאינו לוקה על הקדמה בסדר ההפרשה על שיטת <strong>ר' יוסי בר' חנינא</strong> שהוסיף בהמשך לרשימת הלוקים על לאו שאין בו מעשה אף את המקדים תרומה לביכורים!
 ומשיבים: <strong>לא,</strong> אין זו סתירה בדברי ר' יוסי בר' חנינא, שכן מה שאמר <strong>ר' יוסי בר' חנינא</strong> "אף המקדים תרומה לביכורים" —
## דף ד:
 <strong>אפטורא קאי</strong> <small>[על הפטור</small> ממלקות הנזכר בראשית הדברים הוא <small>עומד,</small> מתייחס<small>],</small> <strong>והכי קאמר</strong> <small>[וכך הוא,</small> החכם המביא את דברי ר' יוסי הגלילי, <small>אומר]:</small> כלל הוא כי כל <strong>לאו</strong> (לא תעשה שבתורה), <strong>שאין בו מעשה</strong> — <strong>אין לוקין עליו. משום</strong> (בשם) <strong>ר' יוסי בר' חנינא אמרו</strong> חכמים ש<strong>אף המקדים תרומה לביכורים</strong> פטור ממלקות.
 ודנים בדבר: <strong>ומאי שנא מימר דלקי</strong> <small>[ומה שונה,</small> מיוחד, <small>הממיר שלוקה]</small> אף שלא עשה מעשה — <strong>משום</strong> ש<strong>בדיבורו עשה מעשה</strong> (שהחיל קדושה על בהמת החולין שלפניו), אם כן יש לשאול: ה<strong>מקדים תרומה לביכורים נמי לילקי</strong> <small>[גם כן שילקה]</small> אף שלא עשה מעשה — <strong>משום</strong> ש<strong>בדיבורו עשה מעשה,</strong> שהחיל קדושת תרומה על התבואה שלפניו!
 <strong>אמר ר' אבין</strong> בתשובה: <strong>שאני התם</strong> <small>[שונה שם,</small> בדין המקדים תרומה לביכורים<small>],</small> שפטור ממלקות, אף שנעשה מעשה על ידו — משום ש<strong>לאו שניתק לעשה הוא,</strong> שאף שעבר על איסור (הקדמה בסדר ההפרשה), מכל מקום חלה עליו מצות עשה של הפרשת המעשרות, <strong>דכתיב</strong> <small>[ש</small>כן <small>נאמר]</small> בפרשת המעשרות: <strong>"מכל מעשרתיכם תרימו</strong> את כל תרומת ה'" (במדבר יח, כט) (ראה גרסות), שחייב לעשר שוב, כיון שהקדים את המעשר לביכורים. וכלל הוא שכל לאו הניתק לעשה, העובר עליו אינו לוקה.
 <big>א</big> מסופר כי <strong>יתיב</strong> <small>[ישב]</small> <strong>רב דימי וקאמר לה להא שמעתא</strong> <small>[והיה אומר אותה, את ההלכה הזו],</small> שהמקדים תרומה לביכורים פטור ממלקות משום שהוא לאו הניתק לעשה. <strong>אמר ליה</strong> <small>[לו]</small> <strong>אביי: ו</strong>כי כלל הוא ש<strong>כל לאו שניתק לעשה לא לקי</strong> <small>[אינו לוקה]</small> עליו?
 <strong>והא</strong> <small>[והרי]</small> <strong>מימר</strong> ש<strong>לאו שניתק לעשה הוא,</strong> שכן נאמר בו "לא יחליפנו ולא ימיר אותו... ואם המר ימיר בהמה בבהמה והיה הוא ותמורתו יהיה קודש" (ויקרא כז, י) — <strong>ולקי</strong> <small>[ולוקה]</small> עליו. <strong>דתנן</strong> <small>[ש</small>כן <small>שנינו</small> במשנתנו<small>]:</small> <strong>לא שאדם רשאי להמיר, אלא שאם המיר</strong> — <strong>מומר, וסופג את הארבעים.</strong>
 השיב רב דימי לשאלה זו של אביי: ככלל לאו הניתק לעשה אין לוקים עליו, ואין להקשות על כך מדינו של הממיר, כי בענין התמורה <strong>הוי להו תרי לאוי וחד עשה</strong> <small>[הריהם שני לאוים,</small> "לא יחליפנו" "ולא ימיר אותו", <small>ועשה אחד],</small> <strong>ו</strong>כלל הוא ש<strong>לא אתי חד עשה ועקר תרי לאוי</strong> <small>[לא בא עשה אחד ועוקר שני לאוים].</small>
 ושואלים על כך: <strong>והרי</strong> דינו של ה<strong>אונס</strong> את הבתולה שאינה מאורסה, <strong>דחד לאו וחד עשה</strong> <small>[שלאו אחד ועשה אחד]</small> הוא, שכן מצווה במצות עשה — "ולו תהיה לאשה תחת אשר ענה" (דברים כב, כט), ובמצות לא תעשה — "לא יוכל שלחה כל ימיו" (ויקרא כז, י). והרי זה איפוא לאו הניתק לעשה, שכן אם אחר שנשאה לאשה עמד וגירשה ועבר על הלאו, הריהו מצווה לחזור ולשאתה ולקיים את העשה. <strong>ו</strong>בכל זאת <strong>לא אתי חד עשה ועקר לאו</strong> <small>[אין עשה אחד בא ועוקר,</small> ומונע דין מלקות במי שעבר על ה<small>לאו],</small> <strong>דתניא</strong> <small>[ש</small>כן <small>שנויה</small> ברייתא<small>]:</small> ה<strong>אונס שגירש</strong> את הנאנסת אחר שנשאה לאשה כמצוות הכתוב, ועבר בכך על איסור לאו של "לא יוכל שלחה", אם ישראל הוא המותר לשאת גרושה — הריהו עומד ו<strong>מחזיר</strong> (נושא אותה שוב), <strong>ואינו לוקה</strong> על האיסור שעבר עליו. <strong>ואם כהן הוא</strong> שאסור לשאת גרושה, ובכלל זה אף את גרושתו שלו — הרי זה <strong>לוקה, ואינו מחזיר.</strong> הרי שלוקים על לאו זה ואין העשה דוחה את הלאו הניתק לו!
 ודוחים: וכי של <strong>כהנים קאמרת</strong> <small>[אומר אתה]</small> להביא ראיה?! אין להוכיח מ<strong>כהנים</strong> כי <strong>טעמא אחרינא</strong> <small>[טעם אחר]</small> <strong>הוא</strong> בהם, שהרי מצאנו <strong>דרבי רחמנא</strong> <small>[שריבתה התורה]</small> בהם <strong>קדושה יתירא</strong> <small>[יתירה],</small> יותר מבישראל, ולכן החמירה בהם שילקו על לאו הניתק לעשה, למרות שישראל אינו לוקה על כך.
 <big>ב</big> ודנים עוד בדין המלקות בלאו הניתק לעשה. ומציעים: הלכה זו שאין לוקים על לאו הניתק לעשה, הריהי <strong>כ</strong>שיטתם של <strong>תנאי</strong> <small>[תנאים],</small> שיש תנאים הסבורים כן, שכן שנינו על האמור בקרבן פסח: "ו<strong>לא ישאירו ממנו עד בקר</strong> והנותר ממנו עד בוקר באש תשרופו" (שמות יב, י) — <strong>בא הכתוב ליתן</strong> מצות <strong>עשה</strong> (שריפת הנותר) <strong>אחר</strong> איסור <strong>לא תעשה</strong> (שלא להותיר מבשר הקרבן), <strong>לומר ש</strong>אם עברו והותירו מקרבן הפסח — <strong>אין לוקין עליו,</strong> אלו <strong>דברי ר' יהודה</strong>.
 <strong>ר' יעקב אומר:</strong> הפטור ממלקות של המותיר מקרבן הפסח <strong>לא מן השם</strong> (מכח הגדרה זו) של לאו הניתק לעשה <strong>הוא זה, אלא משום דהוה</strong> <small>[שהריהו]</small> <strong>לאו שאין בו מעשה.</strong> שהרי לא עשה מעשה בהותירו מקרבן הפסח. <strong>ו</strong>כלל הוא ש<strong>כל לאו שאין בו מעשה</strong> — <strong>אין לוקין עליו.</strong> ונדייק: <strong>מכלל</strong> <small>[מכאן]</small> ש<strong>ר' יהודה</strong> החולק על ר' יעקב <strong>סבר</strong> <small>[סבור]</small> ש<strong>לוקין עליו</strong> על לאו הניתק לעשה.
 ושואלים: <strong>ור' יעקב</strong> הפוטר ממלקות את המותיר מקרבן הפסח משום שהוא לאו שאין בו מעשה, <strong>האי</strong> <small>[</small>מקרא <small>זה]</small> <strong>"והנתר ממנו עד בקר באש תשרפו", למאי אתא</strong> <small>[למה בא,</small> מה מלמדנו<small>]?</small>
 ומשיבים: <strong>מיבעי ליה לכדתנן</strong> <small>[נצרך לו לכמו ששנינו</small> במשנה בדין קרבן הפסח<small>]:</small> <strong>העצמות</strong> של קרבן הפסח שנשאר בהן מח הראוי לאכילה, <strong>והגידין והנותר</strong> מן הקרבן — <strong>ישרפו</strong> כולם <strong>ב</strong>יום <strong>ששה עשר</strong> בניסן, מיד למחרת החג, אך לא בחג עצמו. ואם <strong>חל</strong> יום <strong>ששה עשר</strong> בניסן <strong>להיות ב</strong>יום ה<strong>שבת</strong> — <strong>ישרפו ב</strong>יום <strong>שבעה עשר</strong> בניסן. ואין הם נשרפים בחג ובשבת, <strong>לפי שאין</strong> מצות שריפתם של אלו <strong>דוחין לא את השבת ולא את יום טוב.</strong>
 <strong>ואמר</strong> על כך החכם <strong>חזקיה, וכן תנא דבי</strong> <small>[שנה</small> חכם <small>בית</small> מדרשו<small>]</small> של <strong>חזקיה: מאי טעמא</strong> <small>[מה טעם]</small> הדבר, שאין אומרים שתבוא מצות העשה של שריפת הנותר ותדחה מצות לא תעשה של מלאכה בחג ובשבת — משום ש<strong>אמר קרא</strong> <small>[המקרא]</small> "לא תותירו ממנו עד בוקר <strong>והנתר ממנו עד בקר באש תשרפו",</strong> והרי חזרה זו של המילים "עד בוקר" מה מלמדת? — <strong>בא הכתוב ליתן בוקר שני לשריפתו,</strong> שהמצוה לשרוף את הנותר מקרבן הפסח אינה בבוקר הראשון שחל עליו האיסור, הוא בוקרו של יום החג, אלא בבוקר השני, ביום ששה עשר בניסן, ומכאן שאין מצוה זו דוחה איסור מלאכה בחג, וכן בשבת.
 <big>ג</big> <strong>אמר אביי: כל מילתא</strong> <small>[דבר]</small> ש<strong>אמר רחמנא</strong> <small>[הכתוב]</small> <strong>לא תעביד</strong> <small>[לא תעשה],</small> <strong>אם</strong> עבר אדם ו<strong>עביד</strong> <small>[עשה]</small> — <strong>מהני</strong> <small>[מועיל,</small> תקף<small>],</small> ונענש העובר על כך. וטעם שיטתו זו, <strong>דאי סלקא דעתך</strong> <small>[ש</small><small>אם עולה על דעתך]</small> לומר שאם עושה אדם איסור <strong>לא מהני</strong> <small>[אינו מועיל.</small> תקף<small>],</small> <strong>אמאי לקי</strong> <small>[מדוע לוקה],</small> והרי אין כל משמעות למעשיו?! <strong>רבא אמר:</strong> כל דבר שאסרתו תורה — <strong>לא מהני מידי</strong> <small>[לא מועיל בכלל],</small> <strong>והאי דלקי</strong> <small>[וזה ש</small>העובר על איסור <small>לוקה]</small> — <strong>משום</strong> ש<strong>עבר אמימרא דרחמנא</strong> <small>[על דבר תורה]</small> <strong>הוא.</strong>
## דף ה.
 ודנים בדברים הללו. <strong>מיתיבי</strong> <small>[מקשים]</small> על שיטת רבא ממה ששנינו בברייתא (בעמוד הקודם): ה<strong>אונס</strong> את הבתולה, שחייב לשאתה לאשה ואסור לגרשה, <strong>ש</strong>עמד ו<strong>גירש</strong> את אשתו זו. <strong>אם ישראל הוא,</strong> המותר לשאת את הגרושה — <strong>מחזיר</strong> את גרושתו זו, <strong>ואינו לוקה</strong> על שעבר וגירשה, שכן החזירה. ומובן הדבר לשיטת אביי, כי מאחר והחזירה הרי שלא הועילו מעשיו (שגירשה), ולכן אינו לוקה. <strong>ו</strong>אולם לשיטת רבא יש לשאול: <strong>אי אמרת</strong> <small>[אם אתה,</small> רבא, <small>אומר]</small> שכל אדם העובר על איסור תורה, <strong>כיון</strong> ש<strong>עבר אמימרא דרחמנא</strong> <small>[על דבר תורה]</small> — <strong>לקי</strong> <small>[לוקה],</small> אף שלא הועילו מעשיו בכך, <strong>הא נמי לילקי</strong> <small>[זה,</small> שגירש את אנוסתו, <small>גם כן שילקה],</small> והרי זו <strong>תיובתא</strong> <small>[קושיה חמורה]</small> על <strong>רבא!</strong>
 <strong>אמר</strong> <small>[יכול לומר]</small> <strong>לך</strong> רבא בתשובה: <strong>שאני התם</strong> <small>[שונה,</small> מיוחד הוא הדין <small>שם,</small> באונס שגירש<small>], שכן</small> <strong>אמר קרא</strong> <small>[המקרא]</small> "לא יוכל שלחה <strong>כל ימיו"</strong> (דברים כב, כט), ומובן הדברים: שמוזהר הוא על גירושין של <strong>כל ימיו,</strong> וכיון שהמגרש את אנוסתו הריהו כל ימיו <strong>ב</strong>כלל הציווי <strong>"עמוד והחזיר",</strong> נמצא שלא עבר על איסור התורה בגירושיה.
 ושואלים: <strong>ול</strong>שיטת <strong>אביי</strong> הסבור שאין לוקים על לאו שלא הועילו מעשיו, מה טעם כתבה התורה "כל ימיו", והלא די בכך שמעשה הגירושין לא הועיל כדי לפוטרו ממלקות? ומשיבים: יש צורך לכתוב "כל ימיו" משום ש<strong>אי לאו דאמר רחמנא</strong> <small>[אם לא שהיתה התורה אומרת]</small> <strong>"כל ימיו", הוה אמינא</strong> <small>[הייתי אומר]</small> כי המגרש את אנוסתו, אכן <strong>איסורא</strong> <small>[איסור]</small> <strong>הוא דעבד ליה</strong> <small>[שעשה לו],</small> שעבר על איסור התורה והועילו מעשיו, ומשום כך לוקה על כך. ובאשר להחזרת גרושתו, הרי זה תלוי ברצונו: <strong>אי בעי</strong> <small>[אם רוצה]</small> — <strong>ליהדר</strong> <small>[שיחזיר],</small> <strong>ואי בעי</strong> <small>[ואם רוצה]</small> — <strong>לא ליהדר</strong> <small>[לא יחזיר],</small> לכן <strong>קא משמע לן</strong> <small>[משמיע לנו],</small> שאם עמד האונס וגירש את אנוסתו הריהו חייב להחזירה, ולא הועילו איפוא מעשיו בגירושיה, ומשום כך אינו לוקה על כך.
 <big>א</big> <strong>לישנא אחרינא</strong> <small>[לשון אחר],</small> בענין הראיה מדין האונס. <strong>מיתיבי</strong> <small>[מקשים]</small> ממה ששנינו בברייתא בדינו של ה<strong>אונס שגירש</strong> את אנוסתו, ש<strong>אם ישראל הוא</strong> המותר לשאת גרושה — הריהו <strong>מחזיר</strong> אותה, <strong>ואינו לוקה</strong> על שגירשה. <strong>ו</strong>אולם <strong>אם כהן הוא</strong> האסור בגרושה, ואף בגרושתו שלו — הרי זה <strong>לוקה</strong> על שגירשה, <strong>ואינו מחזיר</strong> אותה. ונדייק: <strong>קתני</strong> <small>[שנינו]</small> בברייתא ש<strong>אם ישראל הוא</strong> — <strong>מחזיר,</strong> ומשמע שחייב הוא להחזירה משום שלא הועילו מעשיו כשגירשה. ומעתה לשיטת רבא מובן הדבר, שהרי לדעתו בכל איסורי תורה אם עבר אדם עליהם, לא הועילו מעשיו. ואולם לשיטת אביי, הסבור שבכל איסורי תורה אם עבר אדם עליהם הועילו מעשיו, דין זה של האונס הישראלי שעבר וגירש, שלא הועילו מעשיו, הריהו איפוא <strong>תיובתא</strong> <small>[קושיה חמורה]</small> על <strong>אביי!</strong>
 ומשיבים: לשיטת אביי, בכל איסורי תורה אומרים אנו שלא הועילו מעשיו של העובר עליהם, ואולם בדין זה של האונס <strong>שאני התם</strong> <small>[שונה,</small> מיוחד, <small>שם],</small> שכן <strong>רחמנא אמר</strong> <small>[התורה אומרת]</small> <strong>"כל ימיו"</strong> — ללמדנו: <strong>כל ימיו ב"עמוד והחזיר",</strong> שדווקא במקרה מסויים זה, לא הועילו מעשיו של העובר על איסור תורה, ולא בשאר איסורים.
 ושואלים: <strong>ו</strong>לשיטת <strong>רבא</strong> הסבור שבכל איסורי תורה לא הועילו מעשיו של העובר, מה צורך לכתוב "כל ימיו"? ומשיבים: <strong>אמר</strong> <small>[יכול לומר]</small> <strong>לך</strong> רבא בהסבר הדבר: <strong>אי לא כתב רחמנא</strong> <small>[אם לא היתה אומרת התורה]</small> <strong>"כל ימיו", הוה אמינא</strong> <small>[הייתי אומר]:</small> <strong>לילקי</strong> <small>[שילקה]</small> האונס המגרש את אנוסתו, אף שלא הועילו מעשיו, <strong>וליהדר</strong> <small>[ויחזיר]</small> אותה, <strong>דהוה ליה</strong> <small>[שהרי הינו]</small> <strong>לאו</strong> (לא תעשה) <strong>גרידא</strong> <small>[סתם,</small> רגיל<small>],</small> כשאר איסורי תורה, שלוקה העובר עליהם, <strong>דכתיב</strong> <small>[ש</small>כן <small>נאמר]:</small> <strong>"לא יוכל לשלחה". אהכי כתב קרא</strong> <small>[משום כך אמר הכתוב]</small> <strong>"כל ימיו"</strong> שהוא מעין ציווי — כדי <strong>לשווייה</strong> <small>[לעשותו,</small> להגדירו<small>]</small> <strong>לאונס</strong> המגרש את אנוסתו <strong>ל</strong>איסור <strong>לא תעשה שניתק לעשה,</strong> ש<strong>אין לוקין עליו.</strong>
 <big>ב</big> ודנים עוד בשיטותיהם של אביי ורבא. <strong>והרי</strong> בדינו של האדם ה<strong>תורם</strong> (המפריש את תרומותיו) <strong>מן</strong> התבואה <strong>הרעה</strong> (הגרועה) <strong>על היפה</strong> (המשובחת), <strong>דרחמנא אמר</strong> <small>[שהתורה אמרה]</small> בדין הפרשת התרומות "מכל מתנותיכם תרימו את כל תרומת ה' מכל חלבו" (במדבר יח, כט), וללמדנו: מ
 <strong>חלבו</strong> (המובחר שבו) — <strong>אין</strong> <small>[כן]</small> מפריש תרומות הפירות המובחרים, ואולם מן ה<strong>גירועין</strong> (הגרוע שבו) — <strong>לא</strong> יופרשו התרומות. נמצא שיש איסור מן התורה להפריש מן הרעה על היפה, <strong>ותנן</strong> <small>[ושנינו</small> במשנה<small>]:</small> <strong>אין תורמין מן הרעה על היפה, ואם</strong> עבר ו<strong>תרם</strong> מן הרעה על היפה — <strong>תרומתו תרומה. אלמא מהני</strong> <small>[הרי</small> נסיק ש<small>הועילו]</small> מעשיו של העובר על איסור תורה, והרי זו איפוא <strong>תיובתא</strong> <small>[קושיה חמורה]</small> על <strong>רבא</strong> הסבור שהעובר על איסור תורה לא הועילו מעשיו!
 ומתרצים: <strong>אמר</strong> <small>[יכול לומר,</small> להשיב<small>]</small> <strong>לך רבא</strong> כי אין להקשות מדין הפרשת תרומות על שאר איסורי תורה, שכן <strong>שאני התם</strong> <small>[שונה,</small> מיוחד הדין <small>שם],</small> <strong>כ</strong>דברי <strong>ר' אילעא,</strong> שכן <strong>אמר ר' אילעא: מנין לתורם מן הרעה על היפה, ש</strong>אף שעבר על איסור תורה, <strong>תרומתו תרומה</strong> — <strong>שנאמר: "ולא תשאו עליו חטא בהרימכם את חלבו ממנו"</strong> (במדבר יח פסוק לב), כלומר, אם מפרישים תרומה מן המובחר ("בהרימכם את חלבו ממנו") — עושים בכך דבר ראוי ("ולא תשאו עליו חטא"), ומכאן משמע שאם מפרישים דבר גרוע — נושאים חטא על כך. ויש לשאול: <strong>אם</strong> הדבר הגרוע שהופרש <strong>אינו קדוש</strong> בקדושת תרומה, <strong>נשיאות חטא למה?</strong> שאם אינה תרומה — לא עשה דבר, ואין במעשה שעשה כל חטא! אלא <strong>מיכן</strong> (מכאן) <strong>לתורם מן הרעה על היפה</strong> — <strong>שתרומתו תרומה.</strong> ודווקא באיסור זה הועילו מעשיו, ולא בשאר איסורים.
 ושואלים: <strong>ול</strong>שיטת <strong>אביי,</strong> הסבור שבכל איסורי תורה הועילו מעשיו של העובר עליהם, מדוע נצרך לימוד מיוחד זה במפריש מן הרעה על היפה! ומשיבים: נצרך הכתוב הזה, כי <strong>אי לאו דאמר רחמנא</strong> <small>[אם לא שאמרה התורה]</small> כתוב זה <strong>"ולא תשאו עליו חטא", הוה אמינא</strong> <small>[הייתי אומר]</small> כי <strong>הכי אמר רחמנא</strong> <small>[כך אמרה התורה]:</small> <strong>עביד</strong> <small>[עשה]</small> <strong>מצוה מן המובחר,</strong> להפריש את התרומה מן המשובח שבפירות, <strong>ו</strong>אולם <strong>אי לא עביד</strong> <small>[אם לא עשה]</small> כן, והפריש מן הגרוע — העושה כן, <strong>"חוטא" לא מיקרי</strong> <small>[אינו נקרא].</small> לכן <strong>קא משמע לן</strong> <small>[משמיע לנו],</small> שהריהו נקרא "חוטא".
 <big>ג</big> ודנים עוד בשיטותיהם של אביי ורבא. <strong>והרי</strong> בדינו של המפריש תרומותיו <strong>ממין על שאינו מינו</strong> (כגון שהפריש מן הענבים על הזיתים), <strong>דאמר רחמנא</strong> <small>[שאמרה התורה]</small> <strong>"כל חלב יצהר</strong> וכל חלב תירוש ודגן ראשיתם אשר יתנו לה' לך נתתים" (במדבר יח, יב) — ובאה לשון יתירה זו של "חלב" האמורה פעמיים, בתרומת היצהר ובתרומת התירוש, ללמדנו שיש <strong>ליתן</strong> (להפריש) <strong>חלב</strong> (מובחר) <strong>ל</strong>מין <strong>זה</strong> בפני עצמו <strong>וחלב</strong> (ומובחר) <strong>ל</strong>מין <strong>זה</strong> בפני עצמו. שאין מעשרים מזה על זה. <strong>ותנן</strong> <small>[ושנינו</small> במשנה<small>]:</small> <strong>אין תורמין ממין על שאינו מינו, ואם</strong> עבר ו<strong>תרם</strong> ממין על שאינו מינו — <strong>אין תרומתו תרומה. אלמא</strong> <small>[מכאן]</small> שהעובר על איסור תורה <strong>לא מהני</strong> <small>[לא הועילו]</small> מעשיו, והרי זו <strong>תיובתא</strong> <small>[קושיה חמורה]</small> ל<strong>אביי</strong> ומתרצים:
 <strong>אמר</strong> <small>[יכול לומר,</small> להשיב<small>]</small> <strong>לך אביי</strong> כי אין להקשות מדין התרומה על שאר איסורי תורה, כי <strong>שאני התם</strong> <small>[שונה,</small> מיוחד הדין <small>שם],</small> שכן חזר ו<strong>אמר קרא</strong> <small>[הכתוב]</small> <strong>"ראשיתם"</strong> ובלשון רבים — ללמדנו שכך יש לנהוג: לתת <strong>"ראשית"</strong> (תרומה) <strong>ל</strong>מין זה בפני עצמו, <strong>ו"ראשית" ל</strong>מין <strong>זה</strong> בפני עצמו. שלא הועילו מעשיו אם הפריש ממין על שאינו מינו. <strong>וכן אמר ר' אילעא</strong> כי למדנו מן הכתוב "ראשיתם" שיש לתת <strong>"ראשית"</strong> לכל מין ומין בפני עצמו.
 ושואלים: <strong>ול</strong>שיטת <strong>רבא</strong> הסבור שבכל איסורי התורה אם עבר עליהם אדם, לא הועילו מעשיו, מדוע נצרך לימוד מיוחד במפריש ממין על שאינו מינו לומר שלא הועילו מעשיו, אם כך הדין בכל איסורי התורה? ומשיבים: <strong>אי לאו דאמר רחמנא</strong> <small>[אם לא שהיתה כותבת התורה]</small> <strong>"ראשית"</strong> ("ראשיתם"), <strong>הוה אמינא</strong> <small>[הייתי אומר]</small> כי דווקא בתרומת <strong>תירוש ויצהר, דכתיב בהו</strong> <small>[שנאמר בהם]</small> <strong>"חלב" "חלב"</strong> — הוא ש<strong>אין תורמין מזה על זה,</strong>
 <strong>אבל</strong> בתרומת <strong>תירוש ודגן,</strong> או בתרומת <strong>דגן ודגן</strong> (כגון מן החיטים על השעורים, ששני מיני דגן הם), <strong>דחד</strong> <small>[ש</small>כתוב <small>אחד]</small> <strong>"חלב"</strong> בלבד <strong>כתיב בהו</strong> <small>[נאמר בהם]</small> ("וכל חלב תירוש ודגן". במדבר יח, יב), <strong>כי תרים מהאי אהאי</strong> <small>[כאשר תורם מזה על זה]</small> — לא עבר על איסור התורה, ו<strong>לא לקי</strong> <small>[אינו לוקה]</small> על כך. לכן <strong>כתב רחמנא</strong> <small>[כתבה התורה]</small> <strong>"ראשית"</strong> ("ראשיתם") — ללמדנו כי יש <strong>ליתן חלב ל</strong>מין <strong>זה</strong> בפני עצמו, <strong>וחלב ל</strong>מין <strong>זה</strong> בפני עצמו.
 <strong>לישנא אחרינא</strong> <small>[לשון אחר]</small> בהסברו של רבא מדוע נצרך הכתוב "ראשיתם". שאלמלא היה כתוב זה, הייתי אומר שדווקא בתירוש ויצהר, שנאמר בהם "חלב" "חלב", הוא שאין תורמים מזה על זה, <strong>הא</strong> <small>[הרי,</small> אבל<small>]</small> <strong>תירוש ודגן, דחד</strong> <small>[ש</small>כתוב <small>אחד]</small> <strong>"חלב" כתיב בהו</strong> <small>[נאמר בהם]</small> — <strong>תרים מהאי אהאי</strong> <small>[תורם מזה על זה].</small> לכך <strong>כתב רחמנא</strong> <small>[אמרה התורה]</small> <strong>"ראשית"</strong> ("ראשיתם"), לומר שאף בהם אינו מפריש אלא ממין על מינו.
 <big>ד</big> וממשיכים לדון בשיטותיהם של אביי ורבא. <strong>והרי</strong> בדין ה<strong>חרמים</strong> (הקדשות שהקדיש אדם מנכסיו בלשון "חרם"), והקדישם לכהנים (שכן יש חרמים המוקדשים לבדק הבית), <strong>דאמר רחמנא</strong> <small>[שאמרה התורה]:</small> "אך כל חרם אשר יחרים איש לה' מכל אשר לו מאדם ובהמה ומשדה אחוזתו <strong>לא ימכר ולא יגאל</strong> כל חרם קודש קדשים הוא לה'" (ויקרא כז, כח), <strong>ותנן</strong> <small>[ושנינו</small> במשנה<small>] בערכין</small> : <strong>חרמי כהנים</strong> (חרמים שהוקדשו עבור הכהנים) — <strong>אין פודין אותם,</strong> <strong>אלא נותנין</strong> אותם <strong>לכהן.</strong> ומלשון המשנה עצמה (ערכין כח,ב) "חרמי כהנים — אין פודין אותם", יש לדייק: <strong>אלמא</strong> <small>[הרי איפוא]</small> ש<strong>לא מהני</strong> <small>[לא הועילו]</small> מעשיו, שאף אם פדאם, לא הועילו מעשיו, והרי זו איפוא <strong>תיובתא</strong> <small>[קושיה חמורה]</small> על <strong>אביי</strong> הסבור שבכל איסורי תורה, אם עבר אדם עליהם, הועילו מעשיו!
 ומשיבים: <strong>אמר</strong> <small>[יכול לומר]</small> <strong>לך</strong> אביי בתשובה: <strong>שאני התם</strong> <small>[שונה,</small> מיוחד הדין <small>שם],</small> שכן <strong>אמר רחמנא</strong> <small>[אמרה התורה]</small> <strong>"קדש קדשים הוא"</strong> — ללמדנו שאף אם עבר אדם ופדאו, <strong>בהווייתו יהא.</strong>
## דף ה:
 ושואלים: <strong>ול</strong>שיטת <strong>רבא</strong> שבכל איסורי תורה, אם עבר עליהם אדם, לא הועילו מעשיו, מה מלמדנו <strong>האי</strong> <small>[</small>כתוב <small>זה]</small> "קודש קדשים <strong>הוא"</strong> (ויקרא כז, כח) האמור בחרמים? ומשיבים: כתוב זה בא <strong>למעוטי</strong> <small>[למעט]</small> קרבן <strong>בכור</strong> בהמה טהורה, שאינו בכלל איסור מכירה כחרמים וכקרבן מעשר בהמה, אף שדין זה של מעשר בהמה נלמד מחרמי הכהנים. <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>בבכור נאמר</strong> "אך בכור שור או בכור כשב או בכור עז <strong>לא תפדה</strong> קודש הם" (במדבר יח, יז), ומתוך שנאמר בו רק "לא תפדה" למדנו שאין הבעלים יכולים לפדותו שייעשה כחולין גמורים, <strong>ו</strong>מכל מקום אם נפל בו מום <strong>נמכר הוא</strong> לכהן בין חי ובין שחוט בתורת בכור, והריהו כחולין גמורים. הרי שהבכור יכול להימכר. ואילו <strong>ב</strong>קרבן <strong>מעשר</strong> בהמה <strong>נאמר "לא יגאל"</strong> (ויקרא כז, לג) — הרי זה בא לומר שאין כל דרך להוציאו מקדושתו, <strong>ו</strong>לא רק שאין פודים אותו אלא אף <strong>אינו נמכר</strong> בשום אופן: <strong>לא חי ולא שחוט, ולא תם ולא בעל מום.</strong>
 <big>א</big> ודנים עוד במחלוקת אביי ורבא <strong>והרי</strong> אפשר להביא ראיה מדין ה<strong>תמורה, דאמר רחמנא</strong> <small>[ש</small>כן <small>אמרה התורה]</small> לאסור את מעשה התמורה, ככתוב: <strong>"לא יחליפנו ולא ימיר אתו</strong> טוב ברע או רע בטוב" (ויקרא כז, י), <strong>ותנא</strong> <small>[ושנה</small> במשנתנו<small>]:</small> <strong>לא</strong> (אין) הכוונה במה שפתחה המשנה "הכל ממירין" <strong>שאדם רשאי להמיר, אלא שאם</strong> עבר ו<strong>המיר</strong> — הרי זו, בהמת החולין, <strong>מומר</strong> (חלה עליה קדושת קרבן), <strong>וסופג</strong> (ולוקה) הממיר <strong>את הארבעים</strong> מלקות. ונסיק מכאן: <strong>אלמא מהני</strong> <small>[הרי איפוא</small> ש<small>מועילים]</small> מעשיו, והרי זו ראיה לאביי, ו<strong>תיובתא</strong> <small>[קושיה חמורה]</small> ל<strong>רבא</strong> הסבור שלא הועילו מעשיו של העובר על דין תורה!
 ומשיבים: <strong>אמר</strong> <small>[יכול לומר]</small> <strong>לך</strong> רבא: <strong>שאני התם</strong> <small>[שונה,</small> מיוחד הדין <small>שם]</small> בתמורה, שכן <strong>אמר קרא</strong> <small>[הכתוב]</small> במפורש בהמשך הכתוב "ואם המר ימיר בהמה בבהמה <strong>והיה הוא ותמורתו יהיה קדש",</strong> והרי זה דין מיוחד בתמורה שיועילו מעשיו של העבריין.
 ושואלים: <strong>ולאביי</strong> הסבור שבכל איסורי התורה הועילו מעשיו, מדוע נצרכה התורה להשמיענו שחלה התמורה? ומשיבים: <strong>אי לאו דאמר רחמנא</strong> <small>[אם לא שהיתה כותבת התורה]</small> <strong>"והיה הוא ותמורתו</strong> יהיה קודש", <strong>הוה אמינא</strong> <small>[הייתי אומר]</small> כי אכן יועילו מעשיו, ותחול התמורה, ואולם באופן זה: ש<strong>תצא זו</strong> (בהמת הקרבן) מקדושתה <strong>ותכנס זו</strong> (בהמת החולין) לקדושה במקומה, לכן <strong>קמשמע לן</strong> <small>[משמיע לנו]</small> הכתוב ששתיהן קדושות, ואין בהמת הקודש נפקעת מקדושתה אף שבהמת החולין התקדשה.
 <big>ב</big> ודנים עוד, <strong>והרי</strong> אפשר להביא ראיה לענין זה מדין ה<strong>בכור</strong> (בכור בהמה טהורה), <strong>דאמר רחמנא</strong> <small>[ש</small>כן <small>אמרה התורה]</small> שאין לפדותו, ככתוב: "אך בכור שור או בכור כשב או בכור עז <strong>לא תפדה</strong> קודש הם" (במדבר יח, יז), <strong>ותנן</strong> <small>[ושנינו</small> במשנה להלן<small>]:</small> כל הקדשים שנפל בהם מום <strong>יש להן פדיון</strong> (פודים אותם), <strong>ו</strong>כן <strong>לתמורותיהן</strong> (אם הן בעלי מום) יש <strong>פדיון, חוץ מן הבכור ומן המעשר</strong> שאף שנפל בהם מום, אין בהם דין פדיון. ואם פדה אותם אינם פדויים. ונסיק מכאן: <strong>אלמא</strong> <small>[הרי איפוא]</small> ש<strong>לא מהני</strong> <small>[לא מועילים]</small> מעשיו, והרי זו ראיה לשיטת רבא שלא הועילו מעשיו של העובר על דין תורה, ו<strong>תיובתא</strong> <small>[קושיה חמורה]</small> על שיטת <strong>אביי</strong> הסבור שמועילים מעשיו!
 ומשיבים: <strong>אמר</strong> <small>[יכול לומר]</small> <strong>לך</strong> אביי בתשובה לכך: <strong>שאני התם</strong> <small>[שונה,</small> מיוחד הדין <small>שם]</small> בבכור ומעשר שכן <strong>אמר קרא</strong> <small>[הכתוב]</small> במפורש בענין הבכור "קודש <strong>הם"</strong> — והרי הדגשה זו באה להורות: שתמיד, אף שהם בעלי מום, ונפדו, <strong>בהווייתן יהו,</strong> שאין הם יוצאים מקדושתם.
 ושואלים: <strong>ול</strong>שיטת <strong>רבא</strong> הסבור שבכל דיני התורה לא הועילו מעשיו של העובר עליהם, אם כן <strong>האי</strong> <small>[</small>הדגשה <small>זו]</small> "קודש <strong>הם" למה ליה</strong> <small>[לו],</small> למה היא נצרכת? ומשיבים: ללמדנו שאם המיר את קרבן הבכור או את קרבן המעשר, וכדין התמורה חלה קדושתם על בהמת החולין — רק <strong>הן</strong> עצמם (הבכור והמעשר) <strong>קריבין</strong> על המזבח, <strong>ואין תמורתן קריבין</strong> כלל, שאין תמורת הבכור ותמורת המעשר כשאר תמורות, הקריבות אף הן על המזבח.
 ושואלים: <strong>ול</strong>שיטת <strong>אביי</strong> שהכתוב הזה "קודש הם" מלמד שלא יועילו מעשיו של הפודה את הבכור והמעשר, <strong>האי סברא מנא ליה</strong> <small>[סברה,</small> הלכה <small>זו</small> שאין תמורתם של הבכור ושל המעשר קריבה, <small>מנין לו]?</small> ומשיבים: נלמד הדבר מכתוב אחר האמור בקרבן בכור "אך בכור אשר יבוכר לה' בבהמה לא יקדיש איש אותו <strong>אם שור אם שה לה' הוא"</strong> (ויקרא כז, כו) — לדייק: דווקא הוא <strong>לה' קריב, ואין תמורתו קריבה.</strong>
 ושואלים: <strong>ו</strong>לשיטת <strong>רבא</strong> שלמד שאין תמורת הבכור והמעשר קריבה מהפסוק "קודש הם", מה לומד הוא מהכתוב "לה' הוא"? ומשיבים: <strong>אין הכי נמי דמההוא קרא</strong> <small>[אכן, אמנם כן שמאותו כתוב</small> נלמד הדבר<small>],</small> <strong>אלא</strong> "קודש <strong>הם" למה לי,</strong> מה הוא מלמד? — <strong>לימד על</strong> קרבן <strong>בכור ו</strong>קרבן <strong>מעשר שנתערב דמן ב</strong>דמם של קרבנות אחרים מכלל <strong>כל העולין</strong> למזבח — <strong>שקריבין</strong> (שנזרקים הדמים המעורבים הללו) <strong>לגבי</strong> ה<strong>מזבח,</strong> כדרך שהיו נזרקים כשלעצמם. שכך לימדנו כתוב זה "קודש הם" — שהריהם תמיד בהוויתם, אף אם נתערבו באחרים.
 ושואלים: <strong>ו</strong>לשיטת <strong>אביי</strong> שלמד מהכתוב "קודש הם" לענין שלא יועילו מעשיו של הפודה את הבכור והמעשר, <strong>האי סברא מנא ליה</strong> <small>[סברה,</small> הלכה <small>זו</small> שדמם של הבכור והמעשר שהתערב בדם אחרים נזרק על המזבח, <small>מנין לו]?</small> ומשיבים: הלכה זו נלמדת <strong>מ</strong>הכתוב בקרבנות יום הכיפורים, בענין הזאת הכהן הגדול על המזבח הפנימי, לאחר שהזה על הפרוכת מדם הפר לחוד ומדם השעיר לחוד, <strong>"ולקח מדם הפר ומדם השעיר</strong> ונתן על קרנות המזבח סביב" (ויקרא טז, יח), ומשמע הדברים, לשיטתו של ר' יאשיה (שתובא להלן) שמעורבים הדמים זה בזה. ומעתה יש לשאול: <strong>והלא דם הפר מרובה</strong> <strong>מ</strong>דמו <strong>של</strong> ה<strong>שעיר,</strong> ובכל זאת הכתוב מזכיר את דם השעיר, שנאמר "מדם הפר ומדם השעיר", הרי שלא התבטל ברובו של דם הפר <strong>מיכן</strong> (מכאן) נלמד כלל <strong>ל</strong>דינם של כל הקרבנות ה<strong>עולין</strong> על המזבח, שנתערבו — <strong>שאין</strong> הדמים <strong>מבטלין זה את זה.</strong> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>"ולקח מדם הפר ומדם השעיר"</strong> — <strong>שיהו</strong> דם הפר ודם השעיר <strong>מעורבין</strong> זה בזה, אלו <strong>דברי ר' יאשיה.</strong>
 ושואלים: <strong>ו</strong>לשיטת <strong>רבא</strong> שלמד דין זריקת הדמים המעורבים מהכתוב "קודש הם", מדוע לא למד דין זה מהכתוב "ולקח מדם הפר ומדם השעיר"? ומשיבים: לדעת רבא אין ללמוד מכתוב זה, כי <strong>התם</strong> <small>[שם,</small> בהזאת דם הפר ודם השעיר<small>]</small> — אין הדמים הללו מעורבים זה בזה, אלא מזה הכהן הגדול <strong>מזה</strong>, מדם הפר <strong>בפני עצמו, ומזה</strong>, מדם השעיר <strong>בפני עצמו, וסבר לה</strong> <small>[וסבור הוא]</small> רבא <strong>כ</strong>שיטת <strong>ר' יונתן</strong> החולק על ר' יאשיה, וסבור הוא שאין מערבים כלל את הדמים.
 <big>ג</big> ודנים עוד בשאלה זו. <strong>והרי</strong> אפשר להביא ראיה מדין <strong>מעשר</strong> בהמה, <strong>דאמר רחמנא</strong> <small>[ש</small>כן <small>אמרה התורה]</small> <strong>"לא יגאל"</strong> (ויקרא כז, לג) — לומר שאין כל דרך להוציאו מקדושתו, לא בפדיון ולא במכירה, <strong>ותנן</strong> <small>[ושנינו</small> במשנה להלן<small>]:</small> כל הקדשים שנפל בהם מום <strong>יש להן פדיון</strong> (פודים אותם), <strong>ו</strong>כן <strong>לתמורותיהן</strong> (אם הן בעלי מום) יש דין פדיון, <strong>חוץ מן הבכור ומן המעשר</strong> שנפל בהם מום, שאין להם פדיון, ונאכלים על ידי בעליהם במומם. ונסיק מכאן: <strong>אלמא</strong> <small>[הרי איפוא]</small> ש<strong>לא מהני</strong> <small>[לא מועילים]</small> מעשיו, והרי זו ראיה לשיטת רבא שלא הועילו מעשיו של העובר על איסור תורה, ו<strong>תיובתא</strong> <small>[קושיה חמורה]</small> על שיטת <strong>אביי</strong> ומשיבים:
 <strong>אמר</strong> <small>[יכול לומר]</small> <strong>לך</strong> אביי בתשובה לכך: <strong>שאני התם</strong> <small>[שונה,</small> מיוחד הדין <small>שם]</small> במעשר <strong>דיליף</strong> <small>[ש</small>כן <small>נלמד]</small> דינו של מעשר בהמה בגזירה שווה לשון <strong>"עברה"</strong> האמורה במעשר בהמה, "וכל מעשר בקר וצאן כל אשר יעבור תחת השבט העשירי יהיה קודש לה'" (ויקרא כז, לב), מלשון <strong>"עברה"</strong> האמורה ב<strong>בכור "והעברת כל פטר רחם לה'" (שמות יג, יב) ובבכור, כאמור לעיל, יש לימוד מיוחד לענין זה.</strong>
 <big>ד</big> ודנים עוד. <strong>והרי</strong> אפשר להביא ראיה באותו נושא ממי ש<strong>הקדימה</strong> להפרשת <strong>תרומה ל</strong>פני שנתן לכהן את ה<strong>ביכורים, דאמר רחמנא</strong> <small>[שאמרה</small> <small>התורה]</small> <strong>"מלאתך ודמעך לא תאחר"</strong> (שמות כב, כח). ובפירוש הכתוב למדנו כי "מלאה" — אלו ביכורים, "דמעך" — זו התרומה. ואסר כתוב זה להקדים את התרומה לביכורים, כאמור "לא תאחר" את "מלאתך" ל"דמעך". <strong>ותנן</strong> <small>[ושנינו</small> במשנה<small>]:</small> <strong>המקדים</strong> את התרומה לביכורים, <strong>אף על פי שהוא</strong> עובר <strong>בלא תעשה</strong> — <strong>מה שעשה עשוי.</strong> והרי זו ראיה לאביי שהועילו מעשיו של העובר על איסור תורה, וקושיה לשיטת רבא הסבור שלא הועילו מעשיו!
 ומשיבים: <strong>אמר</strong> <small>[יכול לומר]</small> <strong>לך רבא</strong> בתשובה לכך: <strong>שאני התם</strong> <small>[שונה,</small> מיוחד הדין <small>שם]</small> בתרומה וביכורים שכן <strong>אמר קרא</strong> <small>[הכתוב]</small> <strong>"מכל מעשרתיכם תרימו תרומה"</strong> (במדבר יח, כח), ובכלל כתוב זה איסור הקדמת מעשר ראשון לפני תרומה, וכן איסור הקדמת התרומה לביכורים, ומכל מקום השמיענו הכתוב שתרומתו תרומה אף אם הקדימה לביכורים (כנלמד למעלה ד,ב).
 ושואלים: <strong>ול</strong>שיטת <strong>אביי</strong> שבכל איסורי תורה הועילו מעשיו של העובר, מדוע יש צורך בכתוב שיודיענו שחלה התרומה שהוקדמה לביכורים? ומשיבים: <strong>מיבעיא ליה</strong> <small>[נצרך לו]</small> כתוב זה ללימוד אחר. כמובא בדינו של מעשר ראשון שאם הקדימו הבעלים לתתו ללוי עוד בהיות התבואה בשבוליה, לפני שדשו אותה, ולפני שהפרישו ממנה תרומה גדולה לכהן — פטור מעשר זה מתרומה גדולה. שאף שצריך להפריש תחילה מן התבואה תרומה גדולה לכהן, והיה צריך ליטול תרומה גדולה גם מן התבואה שבמעשר זה, מכל מקום נפטר הלוי שקיבלה מהפרשה זו. וטעם הדבר — שנאמר: "והרמותם ממנו תרומת ה' מעשר מן המעשר" (במדבר יח, כו), ומלשון הכתוב נסיק: מעשר מן המעשר (תרומת מעשר) בלבד הריהו מחוייב, ולא תרומה גדולה ותרומת מעשר מן המעשר. ועל הלכה זו <strong>אמר רב פפא לאביי</strong> בשאלה: <strong>אלא מעתה</strong> שנלמד הדבר מן הכתוב, אם כן <strong>אפילו</strong> כאשר <strong>הקדימו</strong> הלוי לכהן ונטל מעשר ראשון כאשר כבר נקצרה התבואה ונערמה <strong>בכרי נמי ניפטר</strong> <small>[גם כן ייפטר],</small> ולא יצטרך הלוי להפריש תרומה גדולה!
 <strong>אמר ליה</strong> <small>[לו]</small> אביי לרב פפא בתשובה: <strong>עליך</strong> (כנגד טענה זו) <strong>אמר קרא</strong> <small>[הכתוב]</small> <strong>"מכל מעשרתיכם תרימו</strong> את כל תבואת ה' (במדבר יח כט), ללמד שאת "תרומת ה'", התרומה הגדולה, צריך להרים מכל מתנה ומתנה.
 ושאלו רב פפא: <strong>מה ראית</strong> לחלק בצורה זו, ולומר <strong>לרבות את</strong> הנותן מן <strong>הכרי</strong> שהלוי חייב בכל התרומות, <strong>ולהוציא את השיבלין</strong> שהוא חייב רק בתרומת מעשר? והשיבו אביי: <strong>מרבה אני את הכרי</strong> — <strong>ש</strong>כן <strong>ישנו בכלל דיגון</strong> (ששוב אינו עוד "שבולת" אלא "דגן"), ובתרומה נאמר במפורש "ראשית דגנך" (דברים יח, ד), <strong>ומוציא אני את השיבלין</strong> — <strong>שאין</strong> הן <strong>בכלל דיגון,</strong> ולא חלה עליהן עדיין חובת תרומה.
 <big>ה</big> ודנים עוד בשאלה זו. <strong>והרי</strong> אפשר להביא ראיה מדין קידושי <strong>אלמנה לכהן גדול, דרחמנא אמר</strong> <small>[ש</small>כן <small>אמרה התורה]</small> <strong>"אלמנה וגרושה</strong> וחללה זונה את אלה <strong>לא יקח</strong> כי אם בתולה מעמיו יקח אשה. ולא יחלל זרעו בעמיו כי אני ה' מקדשו" (ויקרא כא, יד—טו), <strong>ותנן</strong> <small>[ושנינו</small> במשנה<small>]</small> לענין קביעת יחוסו של ולד: <strong>כל מקום שיש קדושין</strong> (שהקידושין תקפים, והאשה נחשבת נשואה על ידם) <strong>ויש עבירה</strong> בנישואין אלה — יחוס <strong>הולד</strong> הנולד מביאה זו <strong>הולך אחר</strong> (נקבע על פי) <strong>הפגום</strong> שבין בני הזוג. ומסבירה המשנה כדוגמא לדבר: "זו אלמנה לכהן גדול" — שהולד הריהו חלל ופסול לכהונה. והרי זו ראיה לשיטת אביי שמעשיו מועילים, שכן חלו הקידושין, וקשה לשיטת רבא!
 ומשיבים: <strong>שאני הכא</strong> <small>[שונה,</small> מיוחד הדין <small>כאן],</small> שכן <strong>אמר קרא</strong> <small>[הכתוב]</small> במפורש בדין הולד הנולד מביאת כהן גדול לאלמנה <strong>"לא יחלל זרעו",</strong> לומר שהוא חלל משום שחלו הקידושין, ואינו ממזר (שהוא הנולד מקידושין שאינם חלים).
 ושואלים: <strong>ול</strong>שיטת <strong>אביי</strong> שבכל איסורי תורה אם עבר אדם מעשיו מועילים, מדוע נצרך כתוב זה? ומשיבים: אם רק לומר שחלו הקידושין ולכן הוא חלל, אם כן <strong>נימא קרא</strong> <small>[יאמר הכתוב]</small> <strong>"לא יחל", מאי</strong> <small>[מהו]</small> <strong>"לא יחלל"</strong> — ללמדנו שיש שני חילולים בביאה זו: חילול <strong>אחד</strong> — <strong>לו,</strong> לולד שנולד מביאה זו. <strong>ו</strong>חילול <strong>אחד,</strong> נוסף — <strong>לה,</strong> לאשה, שמתחללת אף היא בביאה זו, והריהי מעתה "זונה" האסורה אף לכהן הדיוט.
 <big>ו</big> ודנים עוד בשאלה זו. <strong>והרי</strong> אפשר להביא ראיה ממי ש<strong>הקדיש</strong> בהמות שהן <strong>בעלי מומין ל</strong>קרבן הקרב על ה<strong>מזבח, דרחמנא אמר</strong> <small>[שאמרה התורה]:</small> <strong>"כל אשר בו מום לא תקריבו</strong> כי לא לרצון יהיה לכם" (ויקרא כב, כ), ובכלל איסור "לא תקריבו" אף עצם ההקדשה. <strong>ותנן</strong> <small>[ושנינו</small> במשנה<small>]:</small> <strong>המקדיש בעלי מומין לגבי מזבח, אף על פי שהוא</strong> עובר <strong>בלא תעשה</strong> — <strong>מה שעשה עשוי</strong> ונתקדשו הבהמות. והרי זו איפוא ראיה לשיטת אביי שהועילו מעשיו של העובר, ו<strong>תיובתא</strong> <small>[קושיה חמורה]</small> על שיטת <strong>רבא</strong> הסבור שלא הועילו מעשיו!
 ומשיבים: <strong>אמר</strong> <small>[יכול לומר]</small> <strong>לך רבא</strong> בתשובה: <strong>שאני התם</strong> <small>[שונה,</small> מיוחד הדין <small>שם]</small> שכן <strong>אמר קרא</strong> <small>[הכתוב]</small> במפורש <strong>"ולנדר לא ירצה"</strong> (ויקרא כב, כג), ללמדנו כי לענין <strong>רצוי,</strong> שיעלה לרצון על המזבח — <strong>הוא דלא</strong> <small>[שאינו]</small> <strong>מרצה, הא מיקדש</strong> <small>[אבל להתקדש]</small> — <strong>קדשי</strong> <small>[מתקדש].</small>
 ושואלים: <strong>ול</strong>שיטת <strong>אביי</strong> מה צורך להשמיענו כתוב זה? ומשיבים: <strong>אי דלא אמר רחמנא</strong> <small>[אם שלא היתה אומרת התורה]</small> <strong>"ולנדר לא ירצה", הוה אמינא</strong> <small>[הייתי אומר]:</small> אמנם המקדיש הזה הריהו <strong>כעובר</strong> על <strong>מצוה, ו</strong>אולם הקרבן עצמו <strong>כשר</strong> להקרבה על אף שהוא בעל מום. לכן <strong>קמשמע לן</strong> <small>[משמיע לנו]</small> הכתוב שהוא פסול על אף שהתקדש.
 <big>ז</big> ודנים עוד בשאלה זו. <strong>והרי</strong> אפשר להביא ראיה מדין ה<strong>מקדיש תמימין לבדק הבית, דאמר רחמנא</strong> <small>[ש</small>כן <small>אמרה התורה]</small> ברשימת בעלי מומים והקדשתם:
## דף ו.
 "ושור ושה שרוע וקלוט <strong>נדבה תעשה אותו</strong> ולנדר לא ירצה" (ויקרא כב, כג). וכתוב <strong>זה</strong> ("נדבה") לכאורה אין מובנו קדשי מזבח, שהרי בעלי מומים הם ואינם יכולים לעלות על המזבח כקרבן, אלא <strong>קדשי בדק הבית.</strong> ומכלל האמור בכתוב "תעשה אותו" למדנו כי דווקא בעלי מומים מקדיש אדם לבדק הבית, ואינו מקדיש תמימים. ומכאן שאסור מן התורה להקדיש תמימים לבדק הבית, <strong>ותנן</strong> <small>[ושנינו</small> במשנה<small>]:</small> <strong>המקדיש תמימין לבדק הבית, אף על פי שהוא</strong> עבר <strong>בלא תעשה</strong> — <strong>מה שעשה עשוי,</strong> שהתקדשו בכך. והרי זו איפוא ראיה לשיטת אביי הסבור שהועילו מעשיו, ו<strong>תיובתא</strong> <small>[קושיה חמורה]</small> על <strong>רבא</strong> הסבור שאין מעשיו מועילים!
 ומשיבים: <strong>אמר</strong> <small>[יכול לומר]</small> <strong>לך רבא</strong> בתשובה לכך: אין להביא ראיה מדין זה, שכן שם יש לימוד מיוחד שהועילו מעשיו של המקדיש תמימים לבדק הבית, שהרי <strong>מ</strong>אותו <strong>מקום</strong> (פסוק) שלמדנו <strong>שנתרבו בעלי מומין לגבי</strong> <small>[אצל]</small> <strong>מזבח</strong> (שאם עבר והקדיש בעלי מומים למזבח, הרי אלו מוקדשים) למדנו גם ש<strong>נתרבו תמימין לבדק הבית,</strong> שאם עבר והקדיש תמימים לבדק הבית. וכיון ששתי הלכות אלה נלמדות מפסוק אחד, אף עניינן שווה: שמה שעשה עשוי, וכשם שהמקדיש בעלי מומים למזבח חלה עליהם קדושה, אף המקדיש תמימים לבדק הבית חלה עליהם קדושה.
 <big>א</big> ועוד באותה שאלה. <strong>והרי</strong> אפשר להביא ראיה מדין <strong>גזל, דרחמנא אמר</strong> <small>[שאמרה התורה]</small> <strong>"לא תגזל"</strong> (ויקרא יט, יג), <strong>ותנן</strong> <small>[ושנינו</small> במשנה<small>]</small> בדין <strong>הגוזל עצים ועשאן כלים,</strong> או שגזל גיזות <strong>צמר ועשאן בגדים</strong> — <strong>משלם</strong> לנגזל <strong>כ</strong>פי שהיה הדבר הנגזל שווה ב<strong>שעת הגזילה,</strong> ואינו צריך להחזיר לבעלים את הכלים או את הבגדים שעשה מגזילתו, שעל ידי השינוי שעשה בהם קנאם. והרי זו איפוא ראיה לשיטת אביי שהעובר על איסור התורה (גזל) הועילו מעשיו, והם נשארים בידי הגזלן, ו<strong>תיובתא</strong> <small>[קושיה חמורה]</small> על שיטת <strong>רבא!</strong>
 ומשיבים: <strong>אמר</strong> <small>[יכול לומר]</small> <strong>לך רבא</strong> בתשובה לכך: <strong>שאני התם</strong> <small>[שונה,</small> מיוחד הדין <small>שם]</small> שכן <strong>אמר קרא</strong> <small>[הכתוב]</small> "והשיב את הגזילה <strong>אשר גזל"</strong> (ויקרא ה, כג) — וכוונת הדברים: <strong>כמה שגזל,</strong> לומר שאם נשתנתה הגזילה יכול הוא להשיב כעין הדבר שגזל ("כמה שגזל", וראה גרסות) והגזילה עצמה תישאר בידו, והרי זה לימוד מיוחד שהועיל מעשהו.
 ושואלים: <strong>ול</strong>שיטת <strong>אביי</strong> שבכל איסורי תורה העובר עליהם הועילו מעשיו, מה מלמדנו כתוב זה? ומשיבים: <strong>האי</strong> <small>[זה]</small> הכתוב <strong>"אשר גזל" מיבעי ליה</strong> <small>[נצרך לו]</small> ללמדנו כי דווקא אם נשבע לשקר <strong>על גזילו שלו</strong> הריהו <strong>מוסיף חומש,</strong> ואולם <strong>על גזילו של אביו,</strong> שירש מאביו חפץ שנטען אודותיו שהאב גזלו — <strong>אינו מוסיף חומש,</strong> אפילו אם נשבע עליו לשקר.
 <big>ב</big> ועוד באותה שאלה. אפשר להביא ראיה מדין <strong>משכון, דרחמנא אמר</strong> <small>[ש</small>כן <small>אמרה התורה]</small> "כי תשה ברעך משאת מאומה <strong>לא תבא אל ביתו לעבט עבטו"</strong> (דברים כד, י), שאסור למלוה לבוא אל בית הלווה למשכנו על חובו שהגיע זמן פרעונו ולא נפרע, <strong>ותנן</strong> <small>[ושנינו</small> במשנה] שאם עבר ומשכן המלוה את הלווה לאחר שהגיע זמן פרעונו ולא נפרע, בשני כלים — הריהו נוטל כלי אחד, ומחזיר כלי אחד ללווה בשעה שהוא נזקק לו. וכגון אם משכן מהלווה כר ומחרישה — <strong>מחזיר את הכר ב</strong>כל <strong>לילה</strong> (בערב), כדי שיוכל הלווה העני לישון, ומשאיר בידו את המחרישה בלילה. <strong>ו</strong>מחזיר ללווה <strong>את המחרישה ביום</strong> (בבוקר), כדי שיוכל לעבוד בה, ומחזיק בידו את הכר. והרי זו איפוא ראיה לשיטת אביי, שהרי אף שהמלווה עבר על דין התורה, ונכנס לביתו של הלווה ומשכנו שלא ברשות בית דין, אין הוא מחזיר ללווה אלא את הכלי הנצרך לו, והכלי האחר נשאר כקנוי בידו. והרי זו <strong>תיובתא</strong> <small>[קושיה חמורה]</small> על שיטת <strong>רבא</strong> הסבור שלא הועילו מעשיו של העובר על איסור תורה!
 ומשיבים: <strong>אמר</strong> <small>[יכול לומר]</small> <strong>לך רבא</strong> בתשובה לכך: אין להביא ראיה מדין זה כי <strong>שאני התם</strong> <small>[שונה,</small> מיוחד הדין <small>שם]</small> בדינו של הממשכן שכן <strong>אמר קרא</strong> <small>[הכתוב]</small> "ואם איש עני הוא לא תשכב בעבוטו. <strong>השב תשיב</strong> לו את העבוט כבוא השמש...." (דברים כד, י), שאסור למלוה לבוא אל בית הלווה למשכנו על חובו שהגיע זמן פרעונו ולא נ יב—יג). ולמדנו מכפל לשון זו "השב תשיב" — שישיב ויחזור וישיב, וכגון שישיב את הכר בלילה ואת המחרישה ביום, וחוזר חלילה. משמע שנשאר בידיו חפץ אחד.
 ושואלים: <strong>ול</strong>שיטת <strong>אביי</strong> שבכל איסורי תורה העובר עליהם הועילו מעשיו, מה מלמדנו כתוב זה? ומשיבים: <strong>אי לאו דאמר רחמנא</strong> <small>[אלמלא שאמרה התורה]</small> <strong>"השב תשיב", הוה אמינא</strong> <small>[הייתי אומר]</small> שאם נכנס המלוה לביתו של הלווה ומשכנו, הרי <strong>איסורא עבד</strong> <small>[איסור עשה],</small> אך עתה, שהמשכון בידו, תלוי הדבר בו: <strong>אי בעי</strong> <small>[אם רוצה]</small> — <strong>ניהדר</strong> <small>[יחזיר],</small> את המשכון ללווה, <strong>ואי בעי</strong> <small>[ואם רוצה]</small> — <strong>לא נהדר</strong> <small>[לא יחזיר].</small> לכן <strong>קא משמע לן</strong> <small>[משמיע לנו]</small> הכתוב "השב תשיב" — שחייב הוא להחזיר. <strong>(חסר לישנא אחרינא</strong> <small>[לשון אחרת]</small><strong>)</strong> וראה בגרסות.
 <big>ג</big> ודנים עוד באותה שאלה, <strong>והרי</strong> אפשר להביא ראיה לענין זה מדין <strong>פאה</strong> בשדה, <strong>דרחמנא אמר</strong> <small>[ש</small>כן <small>אמרה התורה]</small> "ובקוצרכם את קציר ארצכם <strong>לא תכלה פאת שדך בקצרך"</strong> (ויקרא כג, כב), <strong>ותנן</strong> <small>[ושנינו]:</small> <strong>מצות פאה,</strong> הריהי חובת בעל השדה <strong>להפריש</strong> (להקצות) <strong>מן ה</strong>תבואה בהיותה ב<strong>קמה</strong> (כלומר, כשלא נקצרה עדיין). <strong>לא הפריש מן הקמה</strong> — <strong>יפריש מן העמרים</strong> (קבוצת שבלים שנקצרו ונאגדו יחד). <strong>לא הפריש מן העמרים —</strong> <strong>יפריש מן הכרי</strong> (ערימת תבואה) <strong>עד שלא מירחו</strong> (סידר ויישר אותו).
 אבל אחר ש<strong>מירחו</strong> ובכך חלה עליו מאז חובת מעשרות — <strong>מעשרו</strong> את התבואה תחילה <strong>ו</strong>אחר כך <strong>נותן לו</strong> לעני תבואה קצורה כשיעור הפאה, שאם לא יקדים ויביא את המעשרות על הכל, יפסיד העני, שיצטרך הוא עצמו להפריש מעשר ממה שקיבל. <strong>משום</strong> (בשם) <strong>ר' ישמעאל אמרו: אף</strong> אם לא הפריש פאה בכל השלבים הללו, ועשה עיסה, הריהו <strong>מפריש מן העיסה</strong> ונותן לעני. הרי זו איפוא ראיה לרבא (שהרי עבר על דין התורה, ולא הפריש הפאה מן הקמה וקצרה, לא הועילו מעשיו ועדיין חייב הוא בהפרשת פאה), ו<strong>תיובתא</strong> <small>[קושיה חמורה]</small> על שיטת <strong>אביי</strong> הסבור שהועילו מעשיו של העובר על איסור התורה!
 ומשיבים: <strong>אמר</strong> <small>[יכול לומר]</small> <strong>לך אביי</strong> בתשובה: <strong>שאני התם</strong> <small>[שונה,</small> מיוחד הדין <small>שם]</small> שכן <strong>אמר קרא</strong> <small>[הכתוב]</small> בדין הפאה "ובקוצרכם את קציר ארצכם לא תכלה פאת שדך לקצור... לעני ולגר תעזוב אותם" (ויקרא יט, ט—י). וחזר ואמר "ובקוצרכם את קציר ארצכם לא תכלה פאת שדך בקוצרך... לעני ולגר תעזוב אותם" (ויקרא כג, כב). ומעתה יש לומר כי כפל לשון זו <strong>"תעזב" "תעזב"</strong> שהיא <strong>יתירא</strong> <small>[יתירה]</small> באה ללמדנו שיש עזיבה נוספת של פאה שאם לא עזב פאה בהיות התבואה בקמה, יתן כשיעורה הראוי בהיותה בעומרים, וכן הלאה.
 ושואלים: <strong>ורבא</strong> מה הוא למד מ"תעזוב" "תעזוב"? ומשיבים: <strong>אמר</strong> <small>[יכול לומר]:</small> <strong>לך</strong> רבא כי מ"תעזוב" "תעזוב" למדים ש<strong>יש לך</strong> מצות <strong>עזיבה אחרת שכזו, ואיזו</strong> — <strong>זה המפקיר כרמו.</strong>
 <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>המפקיר</strong> את <strong>כרמו,</strong> וההפקר פטור ממעשרות וממתנות עניים, <strong>והשכים לשחר</strong> וזכה בו לפני שזכה בו אחר, <strong>ובצרו</strong> — <strong>חייב בפרט ועוללות בשכחה ובפאה, ופטור</strong> הוא <strong>מן המעשר</strong> כיון שזכה בו מן ההפקר הפטור מן המעשר. וחובת נתינה זו נלמדת מלשון "תעזוב" יתירה זו, שמתנות עניים צריך לתת מכל מקום.
 <big>ד</big> ולאחר שהובאו, לענין מחלוקתם של אביי ורבא בדין, כל הראיות הללו ונדחו, <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: והשתא דשנינן</strong> <small>[ועתה, שתירצנו]</small> את <strong>כל הני שינויי</strong> <small>[אלה התירוצים,</small> הדחיות<small>],</small> שכל אחד מן המקרים שהובאו לראיה לאחד הצדדים נדחה כמקרה מיוחד שבו אין אביי ורבא חלוקים, ויש לשאול: <strong>אביי ורבא במאי פליגי</strong> <small>[במה</small> באיזה מקרה <small>חולקים]?</small>
 השיבו רב אשי: <strong>ברבית קצוצה</strong> (שקצץ, קצב המלוה עם הלווה בזמן ההלוואה), שנאסרה מן התורה, <strong>קמיפלגי</strong> <small>[הם חלוקים],</small> <strong>וכ</strong>מחלוקת שנחלקו בה <strong>ר' אלעזר</strong> ור' יוחנן. שכן <strong>אמר ר' אלעזר: רבית קצוצה</strong> — <strong>יוצאה בדיינין,</strong> שמי שנתן ריבית כזו, יכול לתבוע בבית הדין ולקבל בחזרה את הריבית ששילם.
## דף ו:
 ואילו <strong>אבק רבית </strong>שאיסורה רק מדברי חכמים — <strong>אינה יוצאה בדיינין. ו</strong>אילו <strong>ר' יוחנן אמר: אפילו רבית קצוצה אינה יוצאה בדיינין. </strong>
 ובדין זה של רבית קצוצה, שנחלקו בו ר' אלעזר ור' יוחנן, נחלקים אביי ורבא. שלשיטת אביי שמועילים מעשיו של העובר על איסור תורה, אף ברבית קצוצה הועילו מעשיו של המלוה שגבה אותה מהלוה למרות שעבר על איסור התורה, ואין הריבית יוצאת ממנו בבית דין. ולשיטת רבא שאין מועילים מעשיו, אף המלוה בריבית, לא הועילו מעשיו, ויוצאת ממנו הריבית שגבה בבית דין. <strong>אמר ליה </strong><small>[לו] </small>רב אחא בנו של רבא לרב אשי: אין להעמיד את מחלוקתם של אביי ורבא בדין זה, שכן האם <strong>התם בסברא פליגי </strong><small>[שם, </small>במחלוקת ר' אלעזר ור' יוחנן, <small>בסברה </small>הם <small>חולקים]? </small>והרי <strong>התם בקראי פליגי </strong><small>[שם ב</small>דרשות העולות מ<small>פסוקים </small>הם <small>חלוקים]! </small>שכן <strong>אמר ר' יצחק: מאי טעמא </strong><small>[מה הטעם] </small>של <strong>ר' יוחנן </strong>— שכן מה ש<strong>אמר קרא </strong><small>[הכתוב] </small><strong>"בנשך נתן ותרבית לקח וחי לא יחיה </strong>את כל התועבות האלה עשה מות יומת דמיו בו יהיה" (יחזקאל יח, יג), מלמדנו: עונש <strong>ל</strong>ענין ה<strong>חיים ניתן </strong>למלוה בריבית, שכן הוא נענש במיתה בידי שמים, <strong>ולא </strong>להישבון, שאין בית דין יכולים לחייבו להשיב את הכסף.
 <strong>רב אחא בר אדא אמר </strong>ראיה אחרת לשיטת ר' יוחנן, <strong>מהכא </strong><small>[מכאן]: </small>שכן אמר הכתוב באיסור הריבית "אל תקח ממנו נשך ותרבית <strong>ויראת מאלהיך </strong>וחי אחיך עמך. את כספך לא תתן לו בנשך ובמרבית לא תתן אכלך. <strong>אני ה' </strong>אלהיכם" (ויקרא כה, לו-לח), וללמדנו בא הכתוב כי <strong>למורא נתתיו, </strong>שהעובר על כך פרק מעליו מורא שמים, <strong>ולא להישבון </strong>בידי אדם.
 <strong>רבא אמר </strong>ראיה אחרת לשיטת ר' יוחנן שאין ריבית קצוצה יוצאת בבית דין, <strong>מהכא </strong><small>[מכאן], </small>מן האמור: "בנשך נתן ותרבית לקח וחי לא יחיה את כל <strong>התועבות האל עשׂה מות יומת דמיו בו יהיה" </strong>(יחזקאל שם), ונאמר לפני כן <strong>"והוליד בן פריץ שפך דם" </strong>(שם י), <strong>הוקשו </strong>(הושוו) בפסוקים אלה <strong>מלוי רבית לשופכי דמים. </strong>ומעתה נאמר: <strong>מה שופכי דמים </strong>— <strong>לא ניתנו להישבון, </strong>שהרי אי אפשר להשיב את הנהרג לחיים, <strong>אף מלוי רבית </strong>שהם כשופכי דם העני — <strong>לא ניתנו להישבון. </strong>
 <strong>ו</strong>בענין דרשת הכתובים לשיטת ר' אלעזר שיוצאת הריבית הקצוצה בדיינים, <strong>אמר רב נחמן בר יצחק: מאי טעמא </strong><small>[מה הטעם] </small>של <strong>ר' אלעזר? </strong>— שכן <strong>אמר קרא </strong><small>[הכתוב] </small>באיסור הריבית: "אל תקח מאתו נשך ותרבית ויראת מאלהיך <strong>וחי אחיך עמך" </strong>(ויקרא כה, לו) — <strong>אהדר ליה, כי היכי דניחי </strong><small>[החזר לו, היאך </small>כדי, <small>שיחיה] </small><strong>עמך.</strong>
 <strong>ואלא </strong>מעתה שהסקנו שאף בענין ריבית קצוצה אין ראיה שנחלקו בו אביי ורבא, יש לחזור ולשאול: <strong>במאי קמיפלגי </strong><small>[במה, </small>באיזה מקרה <small>הם חלוקים] </small><strong>אביי ורבא? </strong>ומשיבים: אף שלא נתפרש באופן פרטי מקרה מסויים בו נחלקו אביי ורבא הלכה למעשה, יש לומר שחלוקים הם בשאלה העקרונית האם <strong>שינוי </strong>ששינה אדם ועבר ועשה את שאסור לעשות מן התורה, <strong>קונה </strong>(פועל, חל). שלשיטת אביי הועילו מעשיו, ולשיטת רבא — לא הועילו מעשיו.
 <big>א</big> <strong>לישנא אחרינא </strong><small>[לשון אחרת] </small>בתשובה לשאלה במה נחלקו אביי ורבא — <strong>בהני שינויי דשנינן </strong><small>[בתירוצים האלו שתירצנו]. </small>שכך השיב לו רב אשי לרב אחא בנו של רבא בתשובה לשאלתו במה נחלקו אביי ורבא — <strong>ב</strong>דינה של <strong>רבית קצוצה, </strong>אם היא יוצאת בבית דין. ובזה נחלקו: <strong>ל</strong>דעת <strong>אביי </strong>— המלוה <strong>לא מהדר </strong><small>[אינו </small>מתחייב בבית דין <small>להחזיר] </small>את ה<strong>רבית </strong>שלקח, שכן הועילו מעשיו, אף שעבר על איסור התורה. ואילו <strong>ל</strong>דעת <strong>רבא </strong>— לא הועילו מעשיו של המלוה בריבית, כיון שעבר על איסור תורה, ולכן <strong>מהדר </strong><small>[מחזיר] </small>את ה<strong>רבית </strong>שלקח.
 ושואלים: <strong>והא </strong><small>[והרי] </small><strong>אביי נמי סבר מפקינן </strong><small>[גם כן סבור </small>ש<small>מוציאים אנו] </small>מהמלוה את ה<strong>ריבית </strong>ה<strong>קצוצה בדיינין </strong>(על ידי בית דין)! שכן <strong>אמר אביי: הדין דמסיק בחבריה </strong><small>[זה שנושה </small>כספים של ריבית <small>בחבירו </small>שלווה ממנו<small>] </small>ותובע ממנו סכום של <strong>ארבע זוזי בריביתא </strong><small>[ארבעה זוזים בריבית], </small><strong>ויהביה ליה </strong><small>[ונתן לו] </small>הלווה שהוא בעל חנות <strong>למלוה בחנותיה </strong><small>[בחנותו] </small>בפרעון חובו <strong>גלימא דשוי חמשא </strong><small>[גלימה ששווה חמישה </small>זוזים<small>] </small>כאילו היא שווה <strong>ארבעה </strong>זוזים — <strong>כי מפקינן מיניה </strong><small>[כאשר מוציאים אנו ממנו, </small>מן המלוה<small>] </small>את הריבית — <strong>ארבעה </strong>זוזים <strong>מפקינן מיניה </strong><small>מוציאים אנו ממנו], </small><strong>ו</strong>אולם <strong>האי זוזא </strong><small>[זוז זה], </small>החמישי שבשוויה של הגלימה שניתנה לו — אין אנו מוציאים ממנו, כי <strong>במתנה הוא דיהב ליה </strong><small>[שנתן לו] </small>אותו, ולא כריבית. <strong>ורבא אמר: חמשא מפקינן מיניה </strong><small>[חמישה </small>זוזים <small>מוציאים אנו ממנו] </small>כמלוא שוויה של הגלימה שניתנה לו, <strong>מאי טעמא </strong><small>[מה הטעם] </small>— כל הגלימה <strong>כולה בתורת ריביתא קאתי לידיה </strong><small>[ריבית באה לידו]. </small>הרי שאי אפשר לומר שאביי ורבא חלוקים בדין ריבית קצוצה, שהרי אף אביי סבור שריבית קצוצה יוצאת בבית דין!
 <strong>אלא, </strong>יש לחזור מתירוץ זה, ולומר (כפי שנאמר למעלה) <strong>כי קא מיפלגי </strong><small>[כאשר נחלקו] </small><strong>אביי ורבא </strong>— הרי זה <strong>ב</strong>שאלה העקרונית האם <strong>שינוי קונה, </strong>וכמוסבר למעלה.
 <big>ב</big> למעלה הובא עניינו של המקדיש בעלי מומים למזבח, ודנים עוד בדין זה. <strong>תנו רבנן </strong><small>[שנו חכמים]: </small>נאמר בפרשת בעלי המומים הפסולים להקרבה (ויקרא כב, יז-כו) <strong>"כל אשר בו מום לא תקריבו </strong>כי לא לרצון יהיה לכם" (שם כ). ודנים בדבר: <strong>מה תלמוד לומר </strong>(בא ללמדנו) כתוב זה ("לא תקריבו")? <strong>אם </strong>להעמיד <strong>ב</strong>איסור <strong>"לא תשחטו" </strong>את בעלי המום שהוקדשו להקרבה על המזבח — <strong>הרי כבר אמור </strong>הדבר <strong>למטה </strong>(בהמשך) הפרשה, כאשר יתבאר להלן! <strong>אלא מה תלמוד לומר "בל תקריבו"? </strong>— <strong>בל תקדישו </strong>את בעלי המומים לקרבן. <strong>מכאן אמרו </strong>חכמים: <strong>המקדיש בעלי מומין לגבי מזבח, </strong>ולאחר מכן העלם על גבי המזבח כקרבן עולה — הרי זה <strong>עובר משום חמשה שמות </strong>(איסורים נפרדים), והריהם:
 <strong>משום "בל תקריבו" </strong>שמשמעו הוא "בל תקדישו אותו להקרבה", ומשום <strong>"בל תשחטו", ומשום "בל תזרקו </strong>את דמו על המזבח", <strong>ומשום "בל תקטירו כולו </strong>על המזבח", שאם מעלה עולה למזבח הריהו עובר על כך. <strong>ומשום "בל תקטירו מקצתו", </strong>בשאר קרבנות שמעלה רק מקצתם (אימורים) למזבח. <strong>משום </strong>(בשם) <strong>ר' יוסי בר' יהודה אמרו </strong>חכמים שעובר על איסור נוסף: <strong>אף </strong>על <strong>קבלת הדם </strong>של קרבן זה.
 <big>ג</big> ומעתה באים להסביר ברייתא זו. <strong>אמר מר </strong><small>[החכם] </small>בברייתא: מה בא הכתוב "לא תקריבו" ללמדנו, ש<strong>אם </strong>בא ללמד את איסור <strong>"בל תשחטו" </strong>את בעל המום לקרבן — <strong>הרי </strong>דבר זה כבר <strong>אמור למטה </strong>(בהמשך). ומבררים: <strong>היכן </strong>איסור זה של שחיטה <strong>אמור </strong>בהמשך? — דתניא <small>[ש</small>כן <small>שנויה </small>ברייתא<small>], </small>בפרשת בעלי מומים לקרבן נאמר לשון איסור זה שלש פעמים: "כל אשר בו מום לא תקריבו..." (ויקרא כב, כ), "עורת או שבור... לא תקריבו" (שם כב), "ומעוך וכתות... לא תקריבו" (שם כד). ומאחר שלשון "לא תקריבו" היא לשון כללית שיש במשמעה כמה דברים, יש לשאול: "לא תקריבו" האמור בפעם השניה בפרשה, ברשימת המומים <strong>"עורת או שבור או חרוץ או יבלת </strong>או גרב או ילפת <strong>לא תקריבו </strong>אלה לה' ואשה לא תתנו מהם על המזבח לה'" (שם כב) <strong>מה תלמוד לומר </strong>(בא ללמדנו), מה משמעה? — <strong>אם </strong>להשמיענו איסור <strong>"בל תקדישו", </strong>שאסור להקדיש למזבח בעלי מומים — <strong>הרי כבר אמור </strong>הדבר <strong>למעלה </strong>(מקודם), בכתוב "לא תקריבו" (פסוק כ)! <strong>אלא מה תלמוד לומר "בל תקריבו" </strong>— <strong>בל תשחטו, </strong>שאסור לשחוט בעלי מומים אלו לשם קרבן.
 ועוד נאמר בכתוב זה <strong>"ואשה לא תתנו מהם"</strong> — <strong>אלו אשים,</strong> שנאסרו איבריהם של קרבנות שיש בהם מום להיות מוקטרים על אש המזבח. ועדיין יש לשאול: <strong>אין לי</strong> לכאורה מכתוב זה לאסור <strong>אלא</strong> הקטרת <strong>כולן,</strong> איסור הקטרת אף <strong>מקצתן מנין</strong> לנו? — <strong>תלמוד לומר:</strong> "לא תקריבו <strong>מהם",</strong> שאף חלק מהם אין להקריב.
 ועדיין יש לשאול: אין לי מכתוב זה אלא רק איסור ההקטרה של איברי הקרבן שהוא בעל מום, אבל איסור <strong>זריקת דמים</strong> על המזבח של בעלי מומים <strong>מנין</strong> לנו? — <strong>תלמוד לומר:</strong> "לא תתנו מהם <strong>על המזבח"</strong> — לאסור כל דרכי הנתינה של בעל המום על המזבח, בין איבריו ובין דמו. והאמור בסוף הפסוק "לא תתנו מהם על המזבח <strong>לה'"</strong>(ויקרא פסוק כב) מלמדנו — <strong>לרבות</strong> לאיסור אף את המקדיש בעל מום ל<strong>שעיר המשתלח</strong> ביום הכיפורים.
 ושואלים על לימוד זה: <strong>ו</strong>האם שימוש הלשון <strong>"לה'" לרבות הוא</strong> בא? <strong>והתניא</strong> <small>[והרי שנויה</small> ברייתא], נאמר בעניינו של המקריב קדשים מחוץ למקדש: "ואל פתח אהל מועד לא הביאו להקריב קרבן לה'" (ויקרא יז,ד), ומן המילים "להקריב קרבן לה'" דרשו חכמים שבא למעט את השוחט חולין בפנים (המקדש), שאינו חייב משום שחיטת חוץ. ודנים: <strong>אי</strong> <small>[או]</small> שמא מן המלה <strong>"קרבן"</strong> <strong>שומע אני</strong> שדין שחיטת חוץ אמור <strong>אף</strong> ב<strong>קדשי בדק הבית, ש</strong>הרי גם הם <strong>נקראו "קרבן", כענין שנאמר</strong> בשלל מלחמת מדין <strong>"ונקרב את קרבן ה'</strong> איש אשר מצא כלי זהב אצעדה וצמיד טבעת עגיל וכומז" (במדבר לא, נ), והם הרי בודאי קדשי בדק הבית, וקורא אותם הכתוב "קרבן"!
 לכך <strong>תלמוד לומר</strong> (מלמדנו) הכתוב בדין הקרבת חוץ: <strong>"ואל פתח אהל מועד</strong> לא הביאו" — רק הקרבן <strong>הראוי ל</strong>בוא אל <strong>פתח אהל מועד</strong> (להקריבו על המזבח) הוא ש<strong>חייבין עליו משום שוחטי חוץ.</strong> ואילו הקרבן <strong>שאין ראוי לפתח אהל מועד,</strong> כגון קדשי בדק הבית — <strong>אין חייבין עליו משום שוחטי חוץ.</strong>
 ודנים עוד בדבר: <strong>אוציא אני</strong> מכלל החייבים על שחיטת חוץ <strong>את אלו</strong> (קדשי בדק הבית), <strong>ולא אוציא פרת חטאת</strong> (פרה אדומה) <strong>ושעיר המשתלח,</strong> שהשוחט את פרת החטאת מחוץ למקום הראוי לשחיטתה, וכן השוחט את השעיר המשתלח מחוץ למקדש, יתחייב, משום <strong>שהן ראויין לפתח אהל מועד</strong> — <strong>תלמוד לומר</strong> "להקריב קרבן <strong>לה'"</strong>— אין חייבים בהקרבת חוץ אלא ב<strong>מי שמיוחדין</strong> אך ורק להקרבה <strong>לה', יצאו אלו</strong> (פרה אדומה ושעיר המשתלח) <strong>שאין מיוחדין</strong> להקרבה <strong>לה'.</strong> הרי שמהמלה "לה'" דורשים למעט ולא לרבות!
 <strong>אמר רבא</strong> בתשובה: דרשת המלה "לה'", אם לרבות או למעט, אינו קבוע, ומשתנה מענין לענין. <strong>התם מעניינא דקרא</strong> <small>[שם,</small> בדין הקרבת חוץ, <small>מענין הכתוב],</small> כיון שהכתוב הקודם <strong>"ואל פתח</strong> אהל מועד" בא <strong>לרבות</strong> (שכל הראויים לבוא אל פתח אהל מועד הריהם בכלל איסור הקרבת חוץ), בא הכתוב שאחריו <strong>"לה'"</strong>— <strong>להוציא</strong> (למעט) מכלל אלה שהתרבו. ואילו <strong>הכא</strong> <small>[כאן]</small> בעניינם של הקרבנות בעלי המום, כיון שהכתוב "ו <strong>אשה</strong> לא תתנו מהם על המזבח" בא <strong>להוציא</strong> (למעט), ומשמעו — שרק דבר העולה על אש המזבח חייב עליו אם הקדישו כשהוא בעל מום לקרבן, ואין חייב המקדיש בעל מום דבר שאינו עולה לאש המזבח. לכך בא הכתוב אחריו <strong>"לה'"</strong>— <strong>לרבות</strong> באיסור אף את המקדיש בעל מום לשעיר המשתלח.
 <big>ד</big> ומרחיבים דברים בענין זה. שנינו שבאה המלה "לה'" שבפרשת איסור הקדשת בעלי מום להקרבה להשמיענו שאף שעיר המשתלח בכלל זה. ודנים בדבר: מעתה אפשר לדייק ולומר: <strong>טעמא</strong> <small>[הטעם]</small> שאסור להקדיש בעל מום לשעיר המשתלח, הוא משום ש<strong>כתב קרא</strong> <small>[המקרא]</small> <strong>"לה'"</strong>ו<strong>הוא</strong> המלמדנו <strong>דלא מייתי</strong> <small>[שאין מביאים]</small> בעל מום ל<strong>שעיר המשתלח, הא</strong> <small>[הרי]</small> אם <strong>לא רבי קרא</strong> <small>[לא היה מרבה הכתוב]</small> במלה זו <strong>"לה'" הוה אמינא</strong> <small>[הייתי אומר]</small> כי <strong>שעיר המשתלח בעל מום</strong> — <strong>שפיר דמי</strong> <small>[נחשב ראוי]</small> להבאה. ומעתה <strong>מכדי</strong> <small>[והרי],</small> <strong>אין הגורל קבוע</strong> (קובע) מי מבין שני השעירים העומדים לפני הכהן ישמש לה' (לעבודת יום הכיפורים במקדש) ומי ישולח לעזאזל, ומאחר וכך הוא אין לשעירים להיות <strong>אלא בדבר הראוי</strong> להקרבה בבית המקדש, ולפיכך חייבים שניהם להיות תמימים, ומדוע אם כן יש צורך בלימוד מן הכתוב "לה'"?
 <strong>אמר רב יוסף</strong> בתשובה לשאלה זו: <strong>הא מני</strong> <small>[</small>ברייתא <small>זו</small> כשיטת <small>מי היא]?</small> — כשיטת <strong>חנן המצרי היא,</strong> ש<strong>אמר</strong> ש<strong>אפילו</strong> אם כבר נשחט שעיר יום הכיפורים, וה<strong>דם</strong> שלו כבר נמצא <strong>ב</strong>תוך ה<strong>כוס,</strong> ומת בן זוגו (השעיר המשתלח לעזאזל), ובאותה שעה לא ניתן לזרוק את הדם — אין הדם נדחה בכך, אלא <strong>מביא חבירו</strong> (שעיר אחר) <strong>ומזווג</strong> (ומצרף) ליה <small>[לו]</small> שישמש כשעיר המשתלח לעזאזל. הרי שלדעת חנן המצרי, יש שעיר הנשלח לעזאזל בלא הגרלה, והיה מקום לחשוב ששעיר שכזה, יהיה מותר אף שהוא בעל מום.
 ודוחים: אף לשיטתו זו של חנן המצרי, אין לומר כן, שהרי <strong>נהי דשמעת ליה</strong> <small>[</small>אם <small>אכן שמעת אותו]</small> את <strong>חנן המצרי</strong> — רק ש<strong>לא הוי</strong> <small>[נהיה]</small> <strong>דיחוי,</strong> שאין הדם של השעיר לה' נדחה מלשמש לעבודה אם מת השעיר לעזאזל הראשון, והובא אחר תחתיו שמעת אותו שאומר. אבל ש<strong>לא צריך הגרלה</strong> שתיעשה שוב, <strong>מי</strong> <small>[האם]</small> <strong>שמעת ליה</strong> <small>[אותו]?</small> <strong>דילמא מייתי</strong> <small>[שמא</small> לדעת חנן המצרי <small>מביא]</small> שני שעירים, <strong>ומגריל</strong> על שניהם מי מהם יחליף את השעיר המת. ואם כן חוזרת איפוא השאלה מדוע יש צורך בלימוד מהכתוב "לה'".
 <strong>אלא אמר רב יוסף: הא מני</strong> <small>[</small>ברייתא <small>זו</small> כשיטת <small>מי היא]? — כשיטת</small> <strong>ר' שמעון היא, דתניא</strong> <small>[ש</small>כן <small>שנויה</small> ברייתא<small>]:</small> <strong>מת אחד מהן</strong> משני השעירים — <strong>מביא חבירו</strong> במקומו <strong>בלא הגרלה,</strong> אלו <strong>דברי ר' שמעון.</strong>
 <strong>רבא אמר</strong> תירוץ אחר בהסבר הברייתא: <strong>לא נצרכא</strong> <small>[לא נצרכה]</small> דרשת המלה "לה'" לענין הקדשת בעל מום לשעיר המשתלח אלא למקרה <strong>כגון שהומם</strong> (שנפל מום) בשעיר המשתלח <strong>בו ביום</strong> (ביום הכיפורים), לאחר שהוגרלו שני השעירים, לה' ולעזאזל, ועמד הכהן <strong>וחיללו על חבירו,</strong> על שעיר אחר שאף הוא בעל מום, ואין בחילול זה הגרלה. והשמיענו הכתוב "לה'" שאף בכגון זה עבר על איסור הקדשת בעל מום.
## דף ז.
 ולכך נצרך כתוב מיוחד להשמיענו שאף זה בכלל איסור הקדשת בעלי מום, שכן <strong>סלקא דעתך אמינא</strong> <small>[היה עולה על דעתך לומר]:</small> <strong>בשלמא</strong> <small>[נוח,</small> מובן<small>]</small> דין זה שאין להקדיש בעל מום לשעיר המשתלח, <strong>מעיקרא</strong> <small>[בהתחלה],</small> רק לפני שהוגרלו שני השעירים, לה' ולעזאזל. שהרי עדיין <strong>לא ידענא אי האי מיקבע</strong> <small>[אין אני יודע אם</small> שעיר <small>זה נקבע]</small> כשעיר <strong>לשם</strong> (לה'), או כשעיר המשתלח. וייתכן איפוא שבעל מום זה יקבע לכך. לכן אין להקדיש בעל מום לשעיר המשתלח. <strong>אבל הכא</strong> <small>[כאן],</small> <strong>כיון דאינכר</strong> <small>[ש</small>כבר <small>ניכר]</small> שהשעיר השני הוא ל<strong>שם</strong> — אפשר היה לומר שהמקדיש בעל מום לשעיר המשתלח, לא עבר בכך, ו<strong>לא לקי</strong> <small>[אינו לוקה],</small> לכן <strong>קא משמע לן</strong> <small>[משמיע לנו]</small> הכתוב שאין לעשות כן.
 <big>א</big> ושבים לפירוש הברייתא שהובאה למעלה. <strong>אמר מר</strong> <small>[החכם</small> בברייתא<small>]:</small> כי <strong>משום</strong> (בשם) <strong>ר' יוסי בר' יהודה</strong> אמרו שהמקדיש בעלי מומים להקרבה במזבח, ושחטם, וזרק דמם, והקריבם על המזבח — הרי בנוסף לחמשה איסורים שמנו בו חכמים עובר הוא <strong>אף</strong> באיסור שישי, משום <strong>קבלת הדם.</strong> ומבארים: <strong>מאי טעמא</strong> <small>[מה הטעם,</small> המקור בתורה<small>]</small> לשיטה זו של <strong>ר' יוסי בר' יהודה</strong> — שכן <strong>אמר קרא</strong> <small>[הכתוב]</small> בפירוט בעלי המומים האסורים להקרבה <strong>"ומעוך וכתות ונתוק וכרות</strong> לא תקריבו לה'" (ויקרא כב, כד). והלשון "לא תקריבו" האמורה בפסוק זה, לכאורה היא מיותרת, שהרי כבר נאמר למעלה ("כל אשר בו מום לא תקריבו", ויקרא כ; "עורת או שבור... לא תקריבו", ויקרא כב) אלא ללמד באה: <strong>זו קבלת הדם</strong> של קרבן בעל מום שאף היא אסורה מן התורה וזה <strong>שאמר ר' יוסי בר' יהודה</strong> בה.
 ושואלים: <strong>ולתנא קמא</strong> <small>[הראשון],</small> הסבור שהמקדיש בעלי מומים למזבח אינו עובר על אסור בקבלת הדם, <strong>האי</strong> <small>[</small>פסוק <small>זה]</small> <strong>"לא תקריבו" למה לי,</strong> מה מלמדנו? ומשיבים: פסוק זה <strong>מיבעי ליה</strong> <small>[נצרך לו]</small> <strong>ל</strong>למד על איסור <strong>זריקת דמים</strong> על המזבח שעובר עליו מקדיש זה והוא מן האיסורים שמנה תנא קמא. ושואלים: <strong>והא נפקא ליה</strong> <small>[והרי יוצא לו,</small> נלמד דבר זה<small>]</small> <strong>מ</strong>הכתוב "...ואשה לא תתנו מהם <strong>על המזבח"</strong> (ויקרא כ״ב:כ״ב)! ומשיבים: אין התנא הראשון לומד איסור זה מהכתוב "על המזבח", כי <strong>אורחיה דקרא דמשתעי הכי</strong> <small>[דרכו של הכתוב שמדבר כך],</small> ואין זה בא ללמד דבר.
 ושואלים: <strong>ו</strong>לשיטת <strong>ר' יוסי בר' יהודה,</strong> הסבור כי מ"לא תקריבו" למדים על קבלת הדם, ומשמע שלדעתו זריקת הדם נלמדת מהכתוב "על המזבח", <strong>נמי</strong> <small>[גם כן]</small> נאמר כי <strong>אורחיה דקרא</strong> <small>[דרך הכתוב]</small> <strong>הוא,</strong> ואין ללמוד ממנו! ומשיבים: <strong>אין הכי נמי</strong> <small>[אכן, כך</small> הוא <small>גם כן],</small> ור' יוסי בר' יהודה אינו לומד דין זריקת הדמים מהכתוב "על המזבח" אלא מהכתוב "לא תקריבו" שבפסוק כד בפרשה זו. ומקשים: <strong>אלא</strong> אם מ"לא תקריבו" הוא למד לזריקת הדם, איסור <strong>קבלת הדם</strong> אם כן <strong>מנא ליה</strong> <small>[מנין לו]?</small> ומתרצים: <strong>נפקא ליה מהא</strong> <small>[יוצא לו,</small> נלמד<small>]</small> הדבר מהכתוב שלאחר מכן באותה פרשה. שמה שנאמר <strong>"ומיד בן נכר לא תקריבו"</strong> (ויקרא כה) — <strong>זו היא קבלת הדם שאמר ר' יוסי בר' יהודה</strong> שעוברים אף עליה.
 וחוזרים ושואלים: <strong>ולתנא קמא</strong> <small>[הראשון]</small> הסבור שאין עוברים על איסור בקבלת הדם, <strong>האי</strong> <small>[</small>מקרא <small>זה]</small> "ומיד בן נכר <strong>לא תקריבו"</strong> <strong>למה לי?</strong> ומשיבים: <strong>מיבעי ליה להאי</strong> <small>[נצרך לו</small> הכתוב <small>ל</small>דבר <small>זה]:</small> שאלמלא היה נאמר, <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ולא נצטוו</strong> (נאסרו) <strong>בני נח</strong> בהקרבת קרבנותיהם לה' <strong>אלא על</strong> קרבן <strong>מחוסר אברים</strong> (שנחסר ממנו איבר שלם), ולא נאסרו בהקרבת שאר בעלי מומים, אם כן, ינהג בהם דין זה בכל מקום שהם מקריבים, <strong>לא שנא</strong> <small>[אינו שונה]</small> אם זה <strong>במזבח דידהו</strong> <small>[שלהם],</small> <strong>ולא שנא</strong> <small>[ואינו שונה]</small> אם זה <strong>במזבח דידן</strong> <small>[שלנו,</small> במקדש<small>],</small> לכן הכתוב "ומיד בן נכר לא תקריבו" <strong>קא משמע לן</strong> <small>[</small><small>משמיע לנו]</small> שאף בני נח אינם מביאים בעלי מומים למקדש.
 <big>ב</big> <strong>לישנא אחרינא</strong> <small>[לשון אחר]</small> בהסבר שיטות ר' יוסי בר' יהודה וחכמים. שנינו ש<strong>ר' יוסי בר' יהודה אומר:</strong> המקדיש בעלי מומים למזבח הריהו עובר (מלבד החמישה איסורים שמנו חכמים) <strong>אף על קבלת הדם.</strong> ומבארים: <strong>מאי טעמא</strong> <small>[מה הטעם,</small> המקור בתורה<small>]</small> לשיטה זו של ר' יוסי בר' יהודה — <strong>דכתיב</strong> <small>[ש</small>כן <small>נאמר]</small> <strong>"ומעוך וכתות... לא תקריבו"</strong> (ויקרא כד) — <strong>זו קבלת הדם. ו</strong>אולם את איסור ה<strong>זריקה</strong> של הדם על המזבח — <strong>נפקא ליה</strong> <small>[יוצא,</small> נלמד <small>לו]</small> דין זה <strong>מ</strong>הכתוב <strong>"על המזבח"</strong> (ויקרא כב).
 ושואלים: <strong>ולרבנן</strong> <small>[ולחכמים,</small> התנא הראשון שבברייתא<small>]</small> החולקים על ר' יוסי בר' יהודה, וסבורים שאין איסור בקבלת הדם, <strong>נמי תיפוק להו</strong> <small>[גם כן יצא,</small> יילמד <small>להם]</small> דין ה<strong>זריקה מן "על המזבח",</strong> ומשיבים: <strong>הכי נמי</strong> <small>[אכן כך</small> הוא <small>גם כן],</small> שחכמים לומדים את איסור זריקת הדם מהכתוב "על המזבח" <strong>ואלא</strong> באשר לשאלה: <strong>"לא תקריבו"</strong> האמור ב<strong>מעוך למאי אתא</strong> <small>[למה בא,</small> מה הוא מלמדנו<small>]? —</small> <strong>מפקינן</strong> <small>[מוציאים,</small> למדים <small>אנו]</small> ממנו <strong>ל</strong>אסור הקרבת בעלי מומים אף ב<strong>במת יחיד</strong> (בזמן "היתר במות").
 ושואלים: <strong>ול</strong>שיטת <strong>ר' יוסי בר' יהודה</strong> שלמד מכתוב זה איסור קבלת הדם, והרי <strong>האי מיבעי ליה</strong> <small>[</small>כתוב <small>זה נצרך לו]</small> <strong>ל</strong>איסור בעלי מומים ב<strong>במת יחיד?</strong> ומשיבים: <strong>אין הכי נמי</strong> <small>[אכן כך</small> הוא <small>גם כן]</small> אף לשיטת ר' יוסי בר' יהודה, ושואלים: <strong>אלא</strong> אם כן, איסור "לא <strong>תקריבו"</strong> לאסור <strong>קבלה</strong> של דם בעל מום, <strong>מנא ליה</strong> <small>[מנין לו]?</small> ומשיבים: לדעתו משמעות המילים "לא תקריבו" שנאמרו בכתוב "ו <strong>מיד בן נכר לא תקריבו"</strong> (ויקרא פסוק כה) — <strong>זו קבלת הדם.</strong>
 וחוזרים ושואלים: <strong>ו</strong>לשיטת <strong>רבנן</strong> <small>[חכמים]</small> הסבורים שאין איסור בקבלת הדם, מה מלמדנו כתוב זה? ומשיבים: <strong>אצטריך</strong> <small>[נצרך]</small> הכתוב, שאלמלא נאמר <strong>סלקא דעתך אמינא</strong> <small>[יעלה על דעתך לומר]: הואיל ובני נח אין מצווין</small> (אין נאסרים) <strong>אלא על</strong> קרבן ה<strong>מחוסר אבר</strong> כאשר הוא קרב <strong>בבמה דלהון</strong> <small>[שלהם],</small> ובבעל מום שאינו מחוסר אבר הם מותרים, <strong>דלמא אנן נמי נקביל מינהון</strong> <small>[שמא אנחנו,</small> המקבלים קרבנות בני נח להקרבה במקדש, <small>גם כן נקבל מהם]</small> בעלי מומים שאינם מחוסרי אבר? לכך נאמר "ומיד בן נכר לא תקריבו את לחם אלהיכם מכל אלה כי משחתם בהם מום בם לא ירצו לכם", ובהדגשה בכתוב זה <strong>קא משמע לן "מכל אלה" דלא מקבלינן</strong> <small>[השמיע לנו</small> הכתוב <small>שאין אנו מקבלים]</small> מידיהם כלל קרבנות בעלי מום.
 <big>ג</big> ושבים לבירור הברייתא. שנינו בה כי המקדיש בעלי מומים למזבח הריהו עובר בחמישה איסורים, ולדעת ר' יוסי בר' יהודה בשישה. <strong>מתקיף לה</strong> <small>[מקשה על כך]</small> <strong>ריש לקיש:</strong> מכלל הדברים עולה שבכל אופני הקדשת בעלי מומים קיים איסור זה, ואולם יש לשאול, <strong>שמא לא שנינו</strong> (נאמר דין זה) <strong>אלא ב</strong>בעל חיים שמתחילתו היה <strong>תם</strong> (ללא מום) <strong>שנעשה</strong> לאחר מכן <strong>בעל מום ו</strong>עמד זה והקדישו, שהריהו <strong>עובר</strong> על איסור, שמאחר שהיה מעיקרו תם סבור היה המקדיש שניתן להקריבו. <strong>דאי</strong> <small>[ש</small>כן <small>אם]</small> מדובר אף בבעל חיים שהיה <strong>בעל מום מעיקרא</strong> <small>[מתחילה]</small> — אין זה מסתבר שייענש המקדיש על כך, שהרי כ<strong>דיקלא בעלמא</strong> <small>[דקל סתם]</small> <strong>הוא</strong> זה, ובודאי לא העלה המקדיש על דעתו להקריבו, ומן הסתם הקדישו רק לדמיו, שימכר, והכסף שיתקבל עבורו ישמש לקרבן.
 <strong>אמר ליה</strong> <small>[לו]</small> <strong>ר' חייא בר יוסף</strong> לריש לקיש, בתשובה לשאלתו זו: אין לומר כדבריך, שהמדובר רק בבעל מום שהיה בתחילתו תם, שהרי <strong>"שרוע וקלוט" כתיב</strong> <small>[נאמר]</small> <strong>בפרשה</strong> ברשימת בעלי המומים שאינם קרבים, <strong>והני</strong> <small>[ואלו]</small> <strong>בעלי מומין מעיקרא נינהו</strong> <small>[</small>ש<small>מתחילה הם].</small> שכן ירך הארוכה מחבירתה ("שרוע"), או פרסה מחוברת ואינה סדוקה ("קלוט"), הם מומים מלידה.
 <strong>אמר ליה</strong> <small>[לו]</small> ריש לקיש לר' חייא בר יוסף: <strong>שמא לא שנינו</strong> (למדנו) מ"שרוע וקלוט" שיש איסור אף בהקדשת בעלי מומים מתחילתם <strong>אלא</strong> רק כאשר מקדיש את בהמת החולין בעלת המום <strong>בתמורה</strong> לבהמת הקדש, <strong>דתנן</strong> <small>[ש</small>כן <small>שנינו</small> במשנה להלן במסכתנו<small>]</small> <strong>חומר</strong> (חומרה) יש <strong>ב</strong>דין ה<strong>תמורה</strong> יותר <strong>מב</strong> דין ה<strong>זבח</strong> (קדשים) — <strong>שכן</strong> בתמורה <strong>קדושה חלה עליה</strong> בין על בהמת חולין תמה, ובין <strong>על בעל מום קבוע</strong> (שאינו עובר). אבל המקדיש בעלי מומים למזבח ישירות שמא אין איסורו אלא במקדיש בעל חיים שהיה בתחילתו תם, ולא במקדיש בעל מום מתחילתו?!
 <strong>אמר ליה</strong> <small>[לו]</small> <strong>ר' יוחנן</strong> בדחיית דבריו אלה: האם <strong>לא שמיע</strong> <small>[לא נשמעת,</small> נראית<small>] לך הא</small> <small>[</small>דבר <small>זה]</small> ש<strong>אמר ר' ינאי, בחבורה</strong> (בכנס חכמים) <strong>נמנו</strong> דעות החכמים השונות <strong>וגמרו</strong> (וסיכמו) כך: <strong>המקדיש בעל מום ל</strong>הקרבה <strong>גבי</strong> <small>[אצל]</small> ה<strong>מזבח</strong> — הרי זה <strong>עובר משום חמשה שמות. ואי</strong> <small>[ואם]</small> נעמיד את דברי הברייתא כשהקדיש את בעל המום <strong>ב</strong>דרך תמורה, יש להקשות: הרי עצם מעשה ה<strong>תמורה</strong> הוא <strong>נמי</strong> <small>[גם כן],</small> איסור, ונמצא איפוא כי <strong>ששה</strong> איסורים <strong>הוויין</strong> <small>[הריהן],</small> <strong>דאיכא נמי</strong> <small>[ש</small>הרי <small>ישנו גם כן]</small> ה<strong>לאו</strong> של <strong>תמורה!</strong> השיב ריש לקיש: <strong>אלא מאי</strong> <small>[מה]</small> תאמר, כי מדובר בברייתא <strong>ב</strong>מקדיש <strong>בעל מום מעיקרו,</strong> אם כן יש לשאול: <strong>אמאי לקי</strong> <small>[מדוע לוקה]</small> על כך, והרי כ<strong>דיקלא בעלמא</strong> <small>[דקל סתם]</small> <strong>הוא,</strong> שכן לא היתה כוונתו מלכתחילה שיוקרב!
 אלא <strong>אמר ליה</strong> <small>[לו]</small> ר' יוחנן לריש לקיש בתשובה: עונש המלקות אינו משום שמקדיש דבר שאינו ראוי למזבח, כדקל, אלא מטעם אחר, ואין זה דומה למקדיש דקל, שכן במקדיש <strong>דיקלא</strong> <small>[דקל]</small> — <strong>לאו זילא מילתא</strong> <small>[אין מזולזל הדבר],</small> שהרי הדקל מכלל <strong>מין</strong> ה<strong>עצים הוא,</strong> עצים קרבים כקרבן על המזבח. ואילו המקדיש בעל חיים שהוא <strong>בעל מום מעיקרא</strong> <small>[מתחילה]</small> — <strong>זילא מילתא</strong> <small>[מזולזל הדבר],</small> <strong>כיון</strong> שרואה אתה <strong>דשביק</strong> <small>[שעזב]</small> הוא מלהקדיש בעל חיים <strong>תמים, ואקדיש</strong> <small>[והקדיש]</small> <strong>בעלי מומין.</strong> ומשום כך, הריהו <strong>מיחייב</strong> <small>[מתחייב]</small> בעונש על הקדשה זו.
 <big>ד</big> <strong>לישנא אחרינא</strong> <small>[לשון אחר].</small> <strong>אמר ליה</strong> <small>[לו]</small> ר' יוחנן לריש לקיש: <strong>אפילו הכי</strong> <small>[כך]</small> שדומה המקדיש בעל מום מעיקרו כמקדיש דקל, מכל מקום הקדשת בעל מום מעיקרו <strong>בזיא מילתא</strong> <small>[בזוי הדבר],</small> משום שהמקדיש <strong>דקל,</strong> כיון ש<strong>ליכא</strong> <small>[אין]</small> שייכת הקדשה לקרבן <strong>במינו</strong> של הדקל — אין בהקדשה זו בזיון, ולכן <strong>לא לקי</strong> <small>[אינו לוקה]</small> המקדיש על כך, <strong>לאפוקי</strong> <small>[להוציא,</small> למעט<small>]</small> המקדיש <strong>בעל מום, כיון דאיכא</strong> <small>[שיש]</small> <strong>במינו</strong> בעלי חיים שאין בהם מום, הקרבים על המזבח, ואילו הוא הקדיש דווקא בעל מום — הרי זה ביזוי, ומשום כך <strong>לקי</strong> <small>[לוקה]</small> על כך.
 <big>ה</big> בעקבות דבריו אלה של ר' יוחנן <strong>אמר רבא: השתא דאמור טעמא</strong> <small>[עכשיו שנאמר</small> מה <small>הטעם]</small> במקדיש <strong>בעל מום דלקי</strong> <small>[שלוקה]</small> — <strong>משום דבזיא מילתייהו</strong> <small>[שבזויים דבריו],</small> אם כן <strong>אפילו למקדיש ליה</strong> <small>[אותו,</small> את בעל המום<small>]</small> <strong>לדמי נסכים</strong> (שבכסף שיתקבל במכירתו, ייקנו נסכים) — <strong>נמי לקי</strong> <small>[גם כן לוקה],</small> שהרי אף זה בזיון הוא.
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> זו של <strong>רבא:</strong>
## דף ז:
 נאמר: "ושור ושה שרוע וקלוט נדבה תעשה אותו ולנדר לא ירצה" (ויקרא כב, כג). ודורשים: <strong>"נדבה תעשה אתו"</strong> — <strong>זה קדשי בדק הבית.</strong> שאין בעלי מומים אלה כשרים להקרבה על המזבח, אלא יימכרו ודמיהם ילכו לדברים הנצרכים לאחזקת בית המקדש. <strong>ו</strong>עדיין אומר ש<strong>אין לי</strong> בדינם של בעלי מומים אלה שכשרים להקדשתם לצרכי בדק הבית <strong>אלא</strong> באופן הקדשה של <strong>נדבה,</strong> שבכגון זה אם אבדו — אינו צריך להביא אחרת תחתיהם, ואולם המקדיש בעלי מום לבדק הבית באופן הקדשה של <strong>נדר, מנין</strong> לנו, שאף הם בכלל? — לכך <strong>תלמוד לומר</strong> בהמשך הפסוק <strong>"ולנדר"</strong> — ללמד שמקדיש בעל מום לצרכי בדק הבית אף בדרך נדר (שהמילים "תעשה אותו" מתפרשות לפניהן ולאחריהן: "נדבה תעשה אותו", "תעשה אותו ולנדר").
 ומבררים עוד: <strong>יכול</strong> הותר להקדיש בעלת מום <strong>אפילו</strong> שלא לבדק הבית אלא ל<strong>קדשי מזבח?</strong> — לכך <strong>תלמוד לומר "ולנדר לא ירצה"</strong>, וכתוב <strong>זה</strong> כוונתו ל<strong>קדשי מזבח</strong> (שיש בהם ריצוי, כפרה). <strong>ו</strong>מבררים עוד: <strong>אין לי</strong> ללמוד מפסוק זה איסור על הקדשת בעלת מום למזבח <strong>אלא</strong> כשמקדישה ב<strong>נדר,</strong> ואולם כשמקדישה ב<strong>נדבה</strong> ("הרי זו") <strong>מנין</strong> לנו שאף היא בכלל איסור? — לכך <strong>תלמוד לומר</strong> <strong>"נדבה".</strong> <strong>רבי אומר</strong> בכוונת הכתוב <strong>"לא ירצה"</strong> : <strong>ב</strong>איסור ההקדשה של קרבן שעניינו <strong>הרצאת גופו</strong> (הקרבתו למזבח, שבכך כפרתו) <strong>הכתוב מדבר,</strong> ולא בהקדשה לדמיו, לבדק הבית.
 ותוהים: דברי רבי אלו <strong>היינו</strong> <small>[זהו]</small> כדברי ה<strong>תנא קמא</strong> <small>[הראשון]</small> הסבור אף הוא שאי אפשר להקדיש בעלת מום למזבח, ובמה נחלקו? <strong>מאי לאו בהא קמיפלגי</strong> <small>[האם לא בזה הם חולקים]</small> שה<strong>תנא קמא סבר</strong> <small>[הראשון סבור]</small> שלא רק המקדיש בעלי מומים להקרבה על המזבח עובר ולוקה על כך, אלא <strong>אפילו</strong> רק <strong>אקדשיה</strong> <small>[הקדישו]</small> <strong>לדמי נסכים</strong> — <strong>נמי לקי</strong> <small>[גם כן לוקה],</small> וכשיטת רבא. <strong>ו</strong>אילו <strong>רבי סבר</strong> <small>[סבור]:</small> אמנם המקדיש בעלת מום <strong>בהרצאת גופו</strong> (להקרבה על המזבח) — <strong>נמי לקי</strong> <small>[גם כן לוקה],</small> <strong>אבל ב</strong>הקדשה ל<strong>דמי נסכים</strong> — <strong>לא לקי</strong> <small>[אינו לוקה],</small> ושלא כשיטת רבא. ונמצא איפוא ששיטת רבא קשורה במחלוקת תנאים אלו. ומסכמים: אכן <strong>שמע מינה</strong> <small>[למד ממנה]</small> שכך הוא.
 <big>א</big> ונפנים לבירור הנאמר עוד בברייתא. בברייתא נדרשו המילים "נדבה תעשה", "ולנדר לא ירצה" בכמה אופנים. <strong>ו</strong>מעתה יש לשאול: <strong>אלא</strong> המלה <strong>"אתו"</strong> שלא נדרשה בברייתא <strong>למה לי</strong> (מה היא מלמדתנו)? ומשיבים: <strong>לכדתניא</strong> <small>[לכמו ששנויה</small> ברייתא<small>]:</small> במילים <strong>"נדבה תעשה אתו"</strong> — בא הכתוב למעט: דווקא <strong>אותו</strong> (בעל המום) <strong>תעשה</strong> (תקדיש) <strong>נדבה</strong> לבדק בית המקדש <strong>ו</strong>אולם <strong>אי</strong> (אין) <strong>אתה עושה</strong> (מקדיש) <strong>תמים</strong> הראוי להעלותו למזבח כ<strong>נדבה ל</strong>צורך <strong>בדק הבית. מיכן</strong> (מכאן) <strong>אמרו</strong> חכמים: <strong>המקדיש תמימים לבדק הבית</strong> — <strong>עובר בעשה</strong> (אותו אתה עושה, ואין אתה עושה תמים).
 <strong>ומנין</strong> שהוא עובר <strong>אף ב</strong>איסור <strong>לא תעשה</strong> — <strong>ש</strong>כן <strong>נאמר</strong> בראש הפרשה <strong>"וידבר ה' אל משה לאמר"</strong> (ויקרא כב, יז) — <strong>לימד</strong> הכתוב מכאן <strong>על</strong> כל האמור לאחר מכן בגוף <strong>הפרשה שהיא ב</strong>איסור <strong>לאו</strong> (לא תעשה), אלו <strong>דברי ר' יהודה.</strong>
 <strong>אמר ליה</strong> <small>[לו]</small> <strong>רבי לבר קפרא: מאי משמע</strong> <small>[מה,</small> כיצד <small>משתמע]</small> מהכתוב "וידבר ה' אל משה לאמר" שהפרשה כולה היא באיסור לאו? <strong>אמר ליה</strong> <small>[לו]</small> בר קפרא לרבי בהסבר הדברים: <strong>דכתיב</strong> <small>[ש</small>כן <small>נאמר]</small> בפסוק <strong>"לאמר",</strong> וכוונת הכתוב — הציווי <strong>"לא"</strong> הוא ש<strong>נאמר בדברים</strong> הבאים בפרשה, לומר שהעובר עליהם עובר בלא תעשה. ומביאים עוד בהסבר דברי ר' יהודה. <strong>בי רבי אמרי</strong> <small>[</small>חכמי בית המדרש של <small>רבי אומרים]</small> שכך דיבר ה' אל משה: <strong>"לא"</strong> הוא ש<strong>אמור</strong> לבני ישראל בענין הדברים האמורים בפרשה זו לומר שכל האמור בה בכלל לא תעשה.
 <big>ב</big> בברייתא (בדף ו,ב) שנינו כי בכלל האיסורים שעובר המקדיש הם "בל תקטירו כולו" ו"בל תקטירו מקצתו". ודנים בדבר. <strong>איתמר</strong> <small>[נאמר]</small> שנחלקו אמוראים בשאלה הבאה: <strong>המעלה אברי בעלי מומין לגבי</strong> (על) ה<strong>מזבח</strong> להקריבם, <strong>אמר רבא: עובר משום "בל תקטירו כולו" ומשום "בל תקטירו מקצתו". אמר אביי:</strong> אינו לוקה על שניהם, שהרי כלל הוא ש<strong>אין לוקין על לאו שבכללות</strong> (כתוב אחד בתורה שממנו נלמדים כמה איסורים), וכאן שני האיסורים זה שבהקטרת כולו וזה שבהקטרת מקצתו נלמדים מכתוב אחד ("ואשה לא תתנו מהם", ויקרא כב, כב).
 <strong>מיתיבי</strong> <small>[מקשים]</small> על שיטת אביי ממה ששנינו בברייתא: <strong>המקדיש בעלי מומין לגבי מזבח</strong> — <strong>עובר משום חמשה שמות</strong> (איסורים), ובכלל חמשת האיסורים הללו שנויים הן הקטרת כולו והן הקטרת מקצתו, הרי שהעובר על שניהם — לוקה. והרי זו איפוא <strong>תיובתא</strong> <small>[קושיה חמורה]</small> לשיטת
 <strong>אביי! אמר אביי</strong> בדחיית הקושיה: <strong>בגברי קתני</strong> <small>[ב</small>שני <small>אנשים</small> נפרדים <small>שנינו]</small> דברים אלה, שהאחד מקטיר את כולו, והאחר מקטיר את מקצתו. ואולם אדם אחד שהקטיר את כולו — אינו מתחייב מלקות אלא על אחד מהם. ומקשים על דבריו: אין לומר כן בברייתא, שהרי <strong>אי</strong> <small>[אם]</small> מדובר בה כדבריך <strong>בגברי</strong> <small>[ב</small>שני <small>אנשים]</small> נפרדים — לשון זה ששנינו בברייתא <strong>"עובר</strong> משום חמישה שמות..." אינה מדוייקת, אלא <strong>"עוברין</strong> משום חמישה שמות" <strong>מיבעי ליה</strong> <small>[צריך היה לו]</small> לומר! <strong>אלא פשיטא</strong> <small>[פשוט]</small> הוא שמדובר בברייתא <strong>בחד גברא</strong> <small>[באדם אחד]</small> שהקטיר את כולו, <strong>ו</strong>הרי זו איפוא <strong>תיובתא</strong> <small>[קושיה חמורה]</small> לשיטת <strong>אביי!</strong>
 <strong>אמר אביי</strong> בתשובה: אכן בברייתא מדובר באדם אחד, והוא עובר על חמישה איסורים, ואולם אינו לוקה גם על הקטרת כולו וגם על הקטרת מקצתו, ובאשר לשאלה: אם כן אין כאן אלא ארבעה איסורים ולא חמישה, <strong>אפיק</strong> <small>[הוצא]</small> מן הברייתא את המילים "ומשום <strong>הקטרת מקצתו", ועייל</strong> <small>[והכנס]</small> במקומם את המילים "ומשום <strong>קבלת הדם".</strong> שהוא האיסור החמישי שעובר עליו. ותוהים: כיצד אפשר לגרוס בדברי התנא הראשון שבברייתא שעובר המקדיש בעלי מומים למזבח אף על <strong>קבלת</strong> ה<strong>דם?</strong> הרי כיון ש<strong>לר' יוסי בר' יהודה</strong> שבברייתא <strong>אית ליה</strong> <small>[יש לו,</small> סבור הוא<small>]</small> שאף זה איסור שעובר עליו, ומוסיף אותו כאיסור שישי, ומשמע אם כן ש<strong>לתנא קמא לית ליה</strong> <small>[אין לו,</small> אינו סבור] כן? ומסכמים: אכן <strong>קשיא</strong> <small>[קשה]</small> מן הברייתא לשיטת אביי.
 <strong>לישנא אחרינא</strong> <small>[לשון אחר]</small> בנוסח דחיית תירוצו של אביי שיש להוציא ממנין החמישה איסורים את הקטרת מקצתו ולהכניס תחתיה את קבלת הדם: <strong>והא מדסיפא</strong> <small>[והרי מ</small>תוך <small>שהסוף]</small> של הברייתא דברי <strong>ר' יוסי בר' יהודה היא,</strong> הסבור שעובר אף על קבלת הדם, מכאן נסיק כי <strong>רישא רבנן</strong> <small>[תחילת</small> הברייתא היא כשיטת <small>חכמים]</small> החולקים על ר' יוסי בר' יהודה בכך. והרי זו איפוא <strong>תיובתא</strong> <small>[קושיה חמורה]</small> על שיטת <strong>אביי!</strong> ומסכמים: אכן הרי זו <strong>תיובתא</strong> <small>[קושיה חמורה]</small> ונדחו דבריו.
 <big>ג משנה</big> <strong>הכהנים ממירין</strong> <strong>ב</strong>קרבנות <strong>שלהן</strong> (שהקדישו עבור עצמם), <strong>ו</strong>כן <strong>ישראל ממירין ב</strong>קרבנות <strong>שלהן.</strong> אולם <strong>אין הכהנים ממירין לא ב</strong>קרבן <strong>חטאת, ולא ב</strong>קרבן <strong>אשם, ולא ב</strong>קרבן <strong>בכור</strong> שקיבלו מאת הישראל להקריבם. שכן אין אלה רכושם, ואין אדם ממיר בדבר שאינו שלו. <strong>אמר ר' יוחנן בן נורי:</strong> וכי <strong>מפני מה אין</strong> הכהנים <strong>ממירין ב</strong>קרבן <strong>בכור</strong> שניתן להם, והרי הוא כולו שלהם? <strong>אמר לו ר' עקיבא</strong> בתשובה: ה<strong>חטאת ו</strong>ה<strong>אשם</strong> — הריהם <strong>מתנה לכהן,</strong> שהכהן מקבל רק את בשרם לאכילה, <strong>ו</strong>אף ה<strong>בכור</strong> — הריהו <strong>מתנה לכהן.</strong> וכיון שהושווה הבכור לחטאת ולאשם, לענין קנין הכהן, יש להשוותם אף לענין דין התמורה, ולומר: <strong>מה</strong> בקרבן ה<strong>חטאת ו</strong>בקרבן ה<strong>אשם</strong> — <strong>אין</strong> הכהנים שקיבלוהו מידי הישראל <strong>ממירין בו, אף</strong> ה<strong>בכור</strong> שקיבלוהו מידי הישראל — <strong>אין</strong> הכהנים <strong>ממירין בו.</strong>
 <strong>אמר ר' יוחנן בן נורי</strong> לר' עקיבא לדחות את דבריו אלה: <strong>מה</strong> ראיה יש <strong>לו</strong> מדין התמורה בחטאת ואשם לדין התמורה בבכור, שהרי <strong>אם</strong> הכהן <strong>אינו ממיר בחטאת ואשם</strong> — הרי זה משום <strong>שאין</strong> הכהנים <strong>זכין</strong> (זוכים) <strong>בהן</strong> (בבשרם) <strong>בחייהן</strong> של קרבנות אלו, אלא רק לאחר שהוקטרו אימוריהם על המזבח ואז לא שייך להמיר. <strong>תאמר</strong> שכך יהיה דין התמורה אף <strong>ב</strong>קרבן ה<strong>בכור</strong> — <strong>שזכין בו</strong> הכהנים אף <strong>בחייו,</strong> שאז יכולים הם להמיר והרי הוא איפוא שלהם?! <strong>אמר לו ר' עקיבא</strong> לר' יוחנן בן נורי: <strong>והלא כבר נאמר</strong> בתורה בפרשת התמורה: "לא יחליפנו ולא ימיר אותו... ואם המר ימיר בהמה בבהמה <strong>והיה הוא ותמורתו יהיה קדש"</strong> (ויקרא כז, י), ומכאן, שהושוו קדושות שתי הבהמות הללו, זו של בהמת החולין (התמורה), וזו של בהמת ההקדש. וקדושת קרבן ההקדש <strong>היכן קדושה חלה עליו</strong> (היכן התקדש) בשעתו? — <strong>בבית הבעלים</strong> כשהקדישוהו לקרבן. ומכאן ש<strong>אף</strong> קדושת בהמת ה<strong>תמורה</strong> — אינה חלה אלא <strong>בבית הבעלים</strong> של הקרבן. ואין הכהן יכול להמיר על הבכור שקיבל, שאינו בכלל הבעלים של קרבן זה.
 <big>ד גמרא</big> מאחר ועסקנו במשנתנו בדין קרבן הבכור, דנים עוד בעניינו. <strong>תנן התם</strong> <small>[שנינו שם,</small> במשנה<small>]:</small> ה<strong>בכור מוכרין אותו</strong> באופן זה: בעודו <strong>תם</strong> (בלי מום) — אינו נמכר אלא כשהוא <strong>חי.</strong> ואולם לא בהיותו שחוט, שאז הוא אסור בהנאה. <strong>ו</strong>אילו בכור <strong>בעל מום</strong> — נמכר בין שהוא <strong>חי ו</strong>בין שהוא <strong>שחוט. ומקדשין בו</strong> הכהנים את <strong>האשה,</strong> שכן הוא ממונם. ו<strong>אמר רב נחמן, אמר רבה בר אבוה</strong> על משנה זו: <strong>לא שנו</strong> במשנה שיכול הכהן למוכרו כשהוא חי <strong>אלא בזמן הזה,</strong> שאין בית המקדש קיים, ש<strong>הואיל</strong> ואין מקריבים את הבכורות <strong>אית ליה</strong> <small>[יש לו]</small> <strong>לכהן זכייה בגוויה</strong> <small>[בו]</small> עוד בעודו חי <strong>(הואיל ויש לכהן שותפות בו).</strong> שבזמן הזה שייכים הבכורות (אף התמימים) לכהנים. <strong>אבל בזמן שבית המקדש קיים</strong> — <strong>כיון</strong> שבכור <strong>תם להקרבה הוא דקאי</strong> <small>[שעומד]</small> — <strong>אין מוכרין אותו</strong> כשהוא <strong>תמים</strong> (וראוי להקרבה) <strong>חי.</strong>
 <strong>איתיביה</strong> <small>[הקשה לו]</small> <strong>רבא לרב נחמן</strong> מדיוק לשון המשנה: <strong>"מוכרין אותו תמים חי"</strong> ומכאן נדייק: כשהוא <strong>חי</strong> — <strong>אין</strong> <small>[כן]</small> נמכר הבכור, ואילו כשהוא <strong>שחוט</strong> — <strong>לא</strong> נמכר. ומעתה נברר: <strong>אימת</strong> <small>[אימתי,</small> מתי<small>]</small> לגבי איזה זמן נשנו דברים אלו, <strong>אילימא</strong> <small>[אם תאמר]</small> <strong>בזמן הזה</strong> שאין בית המקדש קיים — <strong>מי איכא</strong> <small>[האם יש]</small> בימינו <strong>תם שחוט?</strong> והרי אסור לשחוט את הבכור, שהוא קדוש בקדושת קרבן, והשוחטו הריהו כמקריב קדשים מחוץ למקדש ואסור בהנאה! <strong>אלא פשיטא</strong> <small>[פשוט]</small> שמדובר <strong>בזמן שבית המקדש קיים, וקתני נמי</strong> <small>[ושנינו גם כן]</small> במשנה (מעשר שני פ"א מ"ב) בענין הבכור ש<strong>מוכרין אותו תמים חי (אלמא אית ליה</strong> <small>[מכאן</small> נסיק ש<small>יש לו]</small> <strong>לכהן זכייה בגוויה</strong> <small>[בו]</small> <strong>)</strong> ויכול הוא למוכרו, ושלא כשיטתך?
  ודחה רב נחמן: <strong>לא,</strong> אין להביא מכאן ראיה כנגד שיטתי, שכן אפשר לומר כי <strong>לעולם</strong> משנה זו עוסקת <strong>בזמן הזה,</strong> ואולם <strong>מי קתני</strong> <small>[האם שנינו</small> בה<small>],</small> בגוף דברי המשנה ש<strong>מוכרין אותו תמים חי</strong> — <strong>אין</strong> <small>[כן],</small> <strong>שחוט</strong> — <strong>לא,</strong> אלא יש לומר שהמשנה מדברת בזמן הזה, ו<strong>הא גופא אתא לאשמועינן</strong> <small>[ו</small>דין <small>זה כשלעצמו באה להשמיענו]:</small> ש<strong>בזמן הזה נמי</strong> <small>[גם כן]</small> — <strong>מוכרין אותו</strong> בהיותו תמים חי, ואין בו התייחסות לתם שחוט.
## דף ח.
 <big>א</big> <strong>איתיביה</strong> <small>[הקשה עליו]</small> עוד רבא על רב נחמן הסבור שבזמן שבית המקדש קיים, אין לכהן זכות בבכור תם כשהוא חי, ממה ששנינו בברייתא: אף ש<strong>בבכור</strong> אין דין פדיון (שאין הוא יוצא מידי קדושתו על ידי פדיונו) וכפי ש<strong>נאמר</strong> "אך בכור שור או בכור כשב או בכור עז <strong>לא תפדה</strong> קודש הם את דמם תזרוק על המזבח ואת חלבם תקטיר אשה לריח ניחוח לה'" (במדבר יח, יז), <strong>ו</strong>מכל מקום <strong>נמכר הוא</strong> על ידי הכהן לכהן אחר שאוכלו כדין בכור. ונדון: <strong>במאי עסקינן</strong> <small>[במה,</small> באיזה זמן, <small>עוסקים אנו]</small> בברייתא זו? <strong>אילימא</strong> <small>[אם נאמר]</small> שמדובר בה <strong>בזמן הזה</strong> שלאחר חורבן המקדש — <strong>אימא סיפא</strong> <small>[אמור</small> את <small>סופו]</small> של אותו הכתוב <strong>"ואת דמם תזרק על המזבח",</strong> וכי <strong>בזמן הזה</strong> שלאחר חורבן הבית <strong>מי איכא</strong> <small>[האם יש]</small> <strong>מזבח?! אלא פשיטא</strong> <small>[פשוט] שמדובר</small> <strong>בזמן שבית המקדש קיים.</strong>
 ועוד: <strong>ובמאי</strong> <small>[ובמה,</small> באיזה בכור<small>]</small> מדובר בכתוב זה? <strong>אילימא</strong> <small>[אם נאמר]</small> שמדובר <strong>ב</strong>בכור <strong>בעל מום</strong> — ודאי אינו כן, שכן <strong>אימא סיפא</strong> <small>[אמור</small> את <small>סופו]</small> של הפסוק <strong>"ואת דמם תזרק על המזבח ואת חלבם תקטיר",</strong> ו<strong>מי חזי</strong> <small>[</small>ו<small>האם ראוי]</small> בכור בעל מום <strong>להקרבה</strong> על המזבח?! <strong>אלא לאו</strong> <small>[האם לא]</small> מדובר <strong>ב</strong>בכור שהוא <strong>תם</strong> (שאינו בעל מום), <strong>וקתני</strong> <small>[ושנינו]</small> בברייתא זו בדינו ש<strong>נמכר הוא. אלמא אית להו</strong> <small>[הרי</small> איפוא <small>יש להם]</small> <strong>לכהן זכייה בגויה</strong> <small>[בו,</small> בבכור תם בעודו חי<small>],</small> וקשה לשיטת רב נחמן!
 ודחה רב נחמן: <strong>מידי איריא</strong> <small>[וכי הדברים מכוונים]</small> שכל חלקי הפסוק יהיה עניינם אחד?! אפשר לחלק ולומר כי <strong>רישא</strong> <small>[ההתחלה]</small> של הפסוק, ממנו למדנו שאין לבכור פדיון אבל יש לו מכירה — עוסקת <strong>ב</strong>בכור <strong>בעל מום,</strong> שאינו ראוי להקרבה, ונמכר. ואילו <strong>סיפא</strong> <small>[סוף]</small> הפסוק שעניינו דיני הקרבת דמו וחלביו של הבכור — עוסק <strong>ב</strong>בכור שהוא <strong>תם</strong> הראוי להקרבה, וזה אינו נמכר.
 <big>ב</big> ומקשים עוד על שיטתו זו של רב נחמן. <strong>מתיב</strong> <small>[מקשה]</small> <strong>רב משרשיא</strong> ממה ששנינו במשנה: <strong>כהנת</strong> (אשת כהן) <strong>שנתערבה ולדה</strong> <strong>בולד שפחתה,</strong> ואין ידוע מיהו בן הכהן ומיהו עבדו של הכהן. הרי כאשר <strong>הגדילו התערובות</strong> הללו — <strong>משחררין</strong> (כותבים שטר שחרור מעבדות) <strong>זה את זה.</strong> וכל עוד לא שחררו זה את זה, אף שכל אחד מהם ספק, אם הוא כהן או עבד, מכל מקום <strong>שניהם אוכלין בתרומה,</strong> שכן שניהם זכאים לאכול מן התרומה, שהרי אף עבדו של הכהן אוכל בתרומת אדוניו, <strong>ו</strong><small>כן נוהגים שניהם (מן הספק) בדיני הכהנים:</small> <strong>חולקין</strong> (זכאים לקבל) רק <strong>חלק אחד</strong> מן התרומה הניתנת לכהן <strong>על הגורן,</strong> שהרי מבין שניהם רק אחד כהן הוא. ו<strong>בכורן</strong> של כל אחד מהם, מה דינו? שהרי הבכור התם צריך להקריב את אמוריו, והכהן המקריבו זכאי לאכול את בשרו, שאין הבכור התם נאכל אלא לכהנים, ולא לישראל. ושני אלה, שאין ידוע מי מהם הוא הכהן — דינם של הבכורות הנולדים להם ש<strong>ירעו עד שיסתאבו</strong> (יפול בהם מום), שכן משנפל בהם מום מותרים הם באכילה אף לישראל, <strong>ויאכלו</strong> לשניהם <strong>במומן.</strong>
 ויש לברר את דברי המשנה: <strong>במאי עסקינן</strong> <small>[במה,</small> באיזה זמן <strong>אנו עוסקים]</strong> במשנה זו? <strong>אילימא</strong> <small>[אם נאמר]</small> שמדובר <strong>בזמן הזה</strong> שלאחר חורבן הבית — יש לשאול: <strong>מאי שנא דידן ומאי שנא דידהו</strong> <small>[מה שונה</small> דין הבכור <small>שלנו,</small> הנולד לישראל ודאי, <small>ומה שונה</small> דין הבכור <strong>שלהם]?</strong> הרי בבכורות <strong>דידן נמי</strong> <small>[שלנו גם כן]</small> <strong>מומין בעינן</strong> <small>[צריכים אנו]</small> על מנת להתיר אכילתם. <strong>אלא לאו</strong> <small>[האם לא]</small> נסיק שמדובר במשנה <strong>בזמן שבית המקדש</strong> היה <strong>קיים.</strong> ומשמיעתנו המשנה, שאף שבזמן המקדש בכור תם הנולד לישראל ניתן לכהן להקריבו ולאוכלו, מכל מקום במקרה זה של התערובת, אין הבכור של אחד מהם, ניתן לאחד מהם, שהרי יתכן ואינו כהן ואסור בעבודת הקרבנות ובאכילת הבכור. ומכאן נסיק: <strong>אי אמרת בשלמא אית להו</strong> <small>[זה נוח אם אתה אומר</small> ש<small>יש להם]</small> <strong>לכהן זכייה בגוויה</strong> <small>[בתוכו,</small> בבכור<small>]</small> — <strong>שפיר</strong> <small>[יפה,</small> מובן דין זה<small>]</small> שמחזיקים שני אלה בבכורות שנולדו להם, מכח הטענה שאולי הוא כהן, <strong>אלא אי אמרת לית ליה</strong> <small>[אם אתה אומר</small> ש<small>אין לו]</small> לכהן זכות בבכור — מדוע מניחים אנו להם להשאיר בידיהם את הבכורות? <strong>ליתי</strong> <small>[שיבוא]</small> ה<strong>גזבר</strong> של המקדש <strong>ולישקלא</strong> <small>[ויקחנו]</small> את הבכור מידיהם כדי להקריבו! והרי זו איפוא ראיה כנגד שיטת רב נחמן האומר שלכהן אין זכות בבכור התם, בזמן בית המקדש.
 ודוחים: <strong>לעולם</strong> נאמר שמדובר במשנה <strong>בזמן הזה, ודקא קשיא</strong> <small>[ו</small>זה <small>שהיה קשה]</small> <strong>לך מאי שנא דידן ומאי שנא דידהו</strong> <small>[מה שונה</small> דין בכור <small>שלנו ומה שונה</small> דין בכור <small>שלהם],</small> והרי אף אנו ממתינים עד שיפול בבכור מום כדי שיותר באכילה? — ההבדל הוא בכך, כי <strong>אנן</strong> <small>[אנחנו],</small> בדין בכור הרגיל — <strong>יהבינן ליה</strong> <small>[נותנים אנו</small> את הבכור <small>לו]</small> <strong>לכהן במומייהו</strong> <small>[במומם],</small> שמשעה שנפל בו מום, אסור לנו לעכב את הבכור בידינו. שאף שהוא בעל מום ומותר לזרים — רכוש הכהן הוא, והמחזיק בבכור ואינו מוסרו לכהן — הריהו גוזל את הכהן. ואילו <strong>אינהו</strong> <small>[הם],</small> במקרה מסויים זה של תערובת הכהן והעבד — <strong>כיון דאיכא בהו</strong> <small>[שיש בהם,</small> בכל אחד מהם<small>],</small> מצד הספק, <strong>מקצת כהן</strong> — <strong>מפקע ליה</strong> <small>[מפקיע</small> כל אחד מהם <small>אותו,</small> את הבכור שבידו<small>]</small> מליתנו <strong>לכהנים,</strong> שהרי הוא משיב לכל כהן הבא לתבוע ממנו את הבכור, שהוא עצמו כהן והוא שזכה בבכור.
 <big>ג</big> <strong>לישנא אחרינא</strong> <small>[לשון אחר]</small> בקושיית רב משרשיא על רב נחמן: אם תאמר שהמשנה עוסקת <strong>בזמן הזה</strong> שאין בית המקדש קיים — יש לשאול: <strong>מאי איריא</strong> <small>[מדוע דווקא]</small> ב<strong>בכורות דהלין</strong> <small>[של אלו]</small> שני ה<strong>ספיקות</strong> (המסופקים מיהם) השמיעתנו המשנה שדינם של הבכורות הנולדים להם שירעו עד שיפול בהם מום, והרי דין זה <strong>אפילו</strong> בבכורות <strong>דידן נמי</strong> <small>[שלנו,</small> ישראלים רגילים, שאין בהם ספק כהן, <small>גם כן]</small> הדין הוא ש<strong>ירעו</strong> עד שיפול בהם מום! <strong>אלא פשיטא</strong> <small>[פשוט]</small> הוא שמדובר במשנה <strong>בזמן שבית המקדש קיים. ו</strong>מעתה נוסיף ונשאל: באיזה בכור עוסקת המשנה? <strong>אי</strong> <small>[ואם]</small> המדובר <strong>ב</strong>בכור <strong>בעל מום</strong> — מה מקום יש לומר במשנה בענין הבכורות הללו <strong>"ירעו עד שיסתאבו"</strong> (יפול בהם מום)? <strong>הא</strong> <small>[הרי]</small> הם <strong>מסואבין וקיימין</strong> [ועומדים]! <strong>אלא פשיטא</strong> <small>[פשוט]</small> הוא שמדובר במשנה <strong>בתמין, והכי</strong> <small>[וכך]</small> <strong>הוא</strong> דווקא דינם של אלה בני התערובת <strong>דלא מזבני</strong> <small>[ש</small>הם <small>אינם מוכרים]</small> את הבכורות שלהם, שהרי כל אחד מהם הוא ספק ישראל, ואפשר שחייב הוא מכח זה לתתו לכהן. ואולם אם היו אלה כהנים <strong>ודאי</strong> — מותר היה להם למכור את הבכור שלהם, אף בזמן בית המקדש ואף שהוא תם חי. והרי זו איפוא ראיה נגד שיטת רב נחמן!
 ומשיבים: <strong>לעולם</strong> לשיטת רב נחמן יש לומר שהמשנה עוסקת <strong>בזמן הזה,</strong> <strong>מאי קשיא</strong> <small>[מה</small> שהיה <small>קשה]</small> <strong>לך,</strong> שאם כן בזמן הזה <strong>אפילו</strong> בכורות <strong>דילן נמי</strong> <small>[שלנו,</small> אצל ישראלים רגילים, <small>גם כן]</small> דינם הוא ש<strong>ירעו</strong> עד שיסתאבו ורק אז מותר למוכרם? התשובה לכך היא שיש הבדל בין דיננו לדינם של התערובות הללו. שכן אנחנו <strong>לא מצינו מדחית ליה</strong> <small>[איננו יכולים לדחות אותו]</small> את ה<strong>כהן</strong> הבא לקחת את הבכור מידינו, משום ש<strong>לא אית</strong> <small>[שאין] כאן</small> אצלנו <strong>ספק כהונה,</strong> ואין אנו יכולים לעכב את הבכור בידינו. ואילו <strong>הני</strong> <small>[אלו]</small> ה<strong>ספיקות</strong> — <strong>מדחו</strong> <small>[</small>יכולים <small>לדחות]</small> את ה<strong>כהן</strong> הבא לקחת מידיהם את הבכור, שכן <strong>כל חד וחד אמר ליה</strong> <small>[אחד ואחד</small> מהם <small>אומר לו]</small> <strong>לכהן:</strong> לא אתן לך, כיון <strong>דאנא</strong> <small>[שאני]</small> עצמי הריני <strong>כהן, ו</strong>כן השני אומר: לא אתן כי <strong>אנא</strong> <small>[אני]</small> <strong>כהן.</strong>
 <big>ד</big> <strong>מיתיבי</strong> <small>[מקשים]</small> עוד על שיטת רב נחמן ממה ששנינו בדינה של עיר הנדחת, שממיתים את כל החיים בה, אדם ובהמה, ושורפים את כל הנמצא בה. <strong>ר' שמעון אומר:</strong> לשון <strong>"בהמתה"</strong> באה למעט: שלה ולא של גבוה, <strong>פרט לבהמת בכור ו</strong>לבהמת <strong>מעשר שבה,</strong> שאינן נהרגות. וכן הלשון <strong>"שללה"</strong> (שלה ולא של גבוה) באה לומר ששורפים את כל שלל העיר, <strong>פרט לכסף מעשר שני שבה,</strong> ודנים בדבריו:
 <strong>במאי עסקינן</strong> <small>[במה אנו עוסקים],</small> באיזו תקופה עוסקים דברי ר' שמעון אלה? <strong>אילימא</strong> <small>[אם נאמר]</small> שמדובר <strong>בזמן הזה</strong> לאחר חורבן הבית — <strong>מי איכא</strong> <small>[האם יש,</small> נוהג<small>]</small> בימינו דין <strong>עיר הנדחת? והתנן</strong> <small>[והרי שנינו</small> במשנה<small>]:</small> <strong>אין עושין</strong> (קובעים דינה) של <strong>עיר הנדחת אלא בבית דין של שבעים ואחד,</strong> ואין בית דין שכזה לאחר החורבן! <strong>אלא פשיטא</strong> <small>[פשוט]</small> שמדובר <strong>בזמן שבית המקדש קיים. ו</strong>נוסיף ונשאל עוד:
 <strong>במאי</strong> <small>[במה,</small> באיזה בכור המדובר<small>]?</small> <strong>אי נימא</strong> <small>[אם נאמר]</small> שמדובר <strong>ב</strong>בכור <strong>בעל מום</strong> שהוא רכוש הבעלים — מדוע אין ממיתים אף אותו בכלל בהמות אנשי העיר, והרי <strong>היינו</strong> <small>[זהו]</small> בכלל <strong>"בהמתה"</strong> האמורה בפרשה זו, שהרי הוא רכוש הכהן ולא ממון גבוה! <strong>אלא פשיטא</strong> <small>[פשוט]</small> הוא שמדובר <strong>ב</strong>בכור <strong>תם</strong> שעומד להקרבה. <strong>ו</strong>מעתה נדון בדבר: <strong>אי אמרת בשלמא אית ליה</strong> <small>[זה נוח אם אתה אומר</small> ש<small>יש לו]</small> לכהן <strong>זכייה בגוייה</strong> <small>[בתוכו]</small> של הבכור התם בזמן שבית המקדש קיים — <strong>שפיר</strong> <small>[יפה,</small> מובן<small>]</small> דינו של ר' שמעון, שאין בכור זה הנמצא בעיר הנדחת נחשב בכלל "בהמתה" של אנשי העיר, אף שהוא רכוש פרטי. <strong>אלא אי אמרת לית ליה</strong> <small>[אם אתה אומר</small> ש<small>אין לו]</small> זכייה בבכור התם — <strong>למה לי</strong> ללמוד <strong>מ</strong>כתוב זה שבענין ה<strong>בהמה</strong> ("בהמתה"), <strong>תיפוק ליה</strong> <small>[תצא,</small> תילמד, <small>לו]</small> שאין ממיתים את הבכור <strong>מ</strong>הכתוב <strong>"שללה",</strong> שנדרש: דווקא שלל העיר הוא שנשרף, <strong>ולא שלל שמים.</strong> נמצא שלכהן יש זכייה בבכור התם בזמן הבית, וקשה לשיטת רב נחמן!
 ומשיבים: <strong>לעולם</strong> מדובר בדברי ר' שמעון <strong>ב</strong>בכור <strong>בעל מום, ודקא קשיא</strong> <small>[ו</small>מה <small>שהיה קשה]</small> <strong>לך</strong> כי <strong>היינו</strong> <small>[זהו]</small> בכלל <strong>"בהמתה",</strong> וראוי להיות מומת, כשאר בהמות אנשי העיר — על כך יש להשיב: אין בעל החיים הנהרג בעיר הנדחת אלא <strong>מי שנאכל בתורת "בהמתה",</strong> באכילה רגילה של בהמת חולין, <strong>יצאו</strong> מכלל הגדרה זו ה<strong>בכור ו</strong>ה<strong>מעשר</strong> — <strong>שאינו בכלל</strong> הנאכלים בתורת <strong>"בהמתה",</strong> כלומר, באכילה רגילה אף בהיותם בעלי מום,
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כל פסולי המוקדשין</strong> (קדשים שנפל בהם מום, ונפסלו מהקרבה) והריהם נפדים, והרווח ממכירתם הריהו להקדש, ומשום כך, כדי שההקדש לא יפסיד, הריהם <strong>נמכרין באיטליז,</strong> בבית המטבחיים שבמקום השוק, שם מרובים הקונים, ומחירם גבוה, ואין אומרים שיש בזה זלזול בקדשים. <strong>ו</strong>כן הריהם <strong>נשחטין באיטליז. ו</strong>כן כשמוכרים את בשרם, הריהם <strong>נשקלין בליטרא</strong> (במשקל), כדרך ששוקלים בשר רגיל. <strong>חוץ מן הבכור ומן</strong> בהמת <strong>המעשר,</strong> שכשנפל בהם מום והותרו לשחיטה, אינם נמכרים ואינם נשחטים אלא בתוך ביתו, ואינם נשקלים בליטרא אלא באומד, כיון <strong>שהנאתן</strong> אינה אלא <strong>לבעלים</strong> (הבכור — לכהן, והמעשר — לבעליו) ולא להקדש, שהרי אין להם פדייה. והואיל ואין להקדש רווח בכך — אין נוהגים בהם מנהג חולין.
 <big>ה</big> עוד <strong>מיתיבי</strong> <small>[מקשים]</small> על שיטת רב נחמן ממה ששנינו בדין שבועת הפקדון, הכופר בפקדון, שטען חבירו שהפקיד בידו פקדון, וכפר בכך, ונשבע על כך לשקר, שצריך להוסיף חומש על הפקדון, ולהביא קרבן אשם. כאמור: "נפש כי תחטא <strong>ומעלה מעל בה'</strong> וכחש בעמיתו בפקדון או בתשומת יד.... ונשבע על שקר על אחת מכל אשר יעשה האדם לחטוא בהנה" (ויקרא ה, כא—כב), שבאה לשון זו "מעל בה'", אף שענין הפרשה הוא בין אדם לחבירו ("וכחש בעמיתו") — <strong>לרבות</strong> אף את הנשבע לשקר על פקדון <strong>קדשים קלים</strong> שהפקיד חבירו בידו, <strong>ש</strong>כן קדשים קלים <strong>הן ממון בעלים,</strong> אלו <strong>דברי ר' יוסי הגלילי.</strong>
 <strong>בן עזאי אומר:</strong> בא כתוב זה <strong>לרבות</strong> רק את קרבן <strong>שלמים</strong> שהפקיד חבירו בידו, ונשבע על כך לשקר. <strong>אבא יוסי בן דוסאי אומר: לא אמר בן עזאי</strong> אלא כך: לא בכל הקדשים הקלים נוהגת שבועת הפקדון, <strong>אלא בבכור בלבד.</strong>
 ויש לדון בדברי ברייתא זו: <strong>במאי עסקינן</strong> <small>[במה,</small> באיזו תקופה <small>עוסקים אנו]?</small> <strong>אילימא</strong> <small>[אם תאמר]</small> שמדובר <strong>בזמן הזה</strong> שלאחר חורבן הבית — <strong>הא</strong> <small>[הרי]</small> את דין הקדשים הקלים והבכור לענין שבועת הפקדון <strong>דומיא</strong> <small>[בדומה,</small> בהקשר<small>]</small> לדינם בקרבן ה<strong>שלמים קתני</strong> <small>[שנינו]</small> בברייתא, והרי בזמן הזה אין נוהגים השלמים! <strong>אלא פשיטא</strong> <small>[פשוט]</small> שמדובר בברייתא זו <strong>בזמן שבית המקדש</strong> היה <strong>קיים. ו</strong>נדון עוד:
 <strong>במאי עסקינן</strong> <small>[במה,</small> באיזה בכור <small>עוסקים אנו]</small> בברייתא זו? <strong>אילימא</strong> <small>[אם תאמר]</small> שמדובר בה <strong>ב</strong>בכור <strong>בעל מום</strong> — <strong>הא דומיא</strong> <small>[הרי בדומה]</small> ל<strong>שלמים קתני</strong> <small>[שנינו],</small> ובשלמים אין הבדל אם הם תמימים או בעלי מומים (שהרי בכל אופן הריהם של בעליהם)! <strong>אלא לאו</strong> <small>[האם לא]</small> נאמר שמדובר <strong>ב</strong>בכור <strong>תם, ושמע מינה</strong> <small>[ולמד ממנה]</small> — <strong>אית ליה</strong> <small>[יש לו]</small> <strong>לכהן זכייה בגוויה</strong> <small>[בתוכו,</small> בבכור<small>]</small> בעודו חי. וקשה לרב נחמן!
## דף ח:
 בדחיית קושיה זו לשיטת רב נחמן <strong>אמר אביי: לא,</strong> מכאן אין להקשות, שכן אפשר לומר כי <strong>לעולם</strong> מדובר בברייתא זו בזמן שבית המקדש היה קיים, ו<strong>ב</strong>בכור <strong>תם,</strong> ואולם מדובר <strong>בבכור בחוצה לארץ.</strong> שכיון שמן הסתם אינו עומד להקרבה זוכה בו הכהן, ואולם בבכור בארץ ישראל אין לו כל זכות. <strong>ו</strong>כשיטת <strong>ר' שמעון היא</strong> ברייתא זו, ש<strong>אמר</strong> ש<strong>אם באו</strong> בכורות <strong>תמימין</strong> מחוצה לארץ לבית המקדש — הרי אלו <strong>יקרבו</strong> על המזבח. ומדבריו משמע שאין חובה להביאם להקרבה בבית המקדש, ומשום כך, סתם בכור בחוצה לארץ, גם בזמן המקדש, אינו עומד להקרבה, ויש לכהן זכייה בו.
 <big>א</big> <strong>מיתיבי</strong> <small>[מקשים]</small> עוד על שיטת רב נחמן ממה ששנינו במשנתנו בדין התמורה שעשו כהנים בבכור שקיבלו מישראל, שלדעת ר' עקיבא אין בכך כלום, שאין הכהן ממיר בבכור. ולמד את דינו זה מחטאת ואשם, שכשם שבחטאת ואשם אין הכהנים ממירים, אף בבכור אינם ממירים. ו<strong>אמר לו ר' יוחנן בן נורי</strong> לר' עקיבא בדחיית ראייתו זו: <strong>מה לי</strong> (במה זו) ראיה, שהרי <strong>אם</strong> הכהן <strong>אינו מימר בחטאת ואשם</strong> — <strong>הרי</strong> זה משום ש<strong>אין</strong> הכהנים <strong>זכין בהן</strong> (בבשרם) <strong>בחייהן</strong> של הקרבנות הללו, אלא רק לאחר שהוקטרו אימוריהם על המזבח, <strong>תאמר</strong> שכן הדין אף <strong>ב</strong>קרבן ה<strong>בכור</strong> — <strong>שזכין</strong> בו הכהנים אף <strong>בחייו?!</strong> ומעתה נדון בדברים הללו. <strong>במאי עסקינן</strong> <small>[במה,</small> באיזה בכור, <small>עוסקים אנו]?</small> <strong>אילימא</strong> <small>[אם תאמר]</small> <strong>ב</strong>בכור <strong>בעל מום</strong> — <strong>הא דומיא</strong> <small>[הרי בדומה]</small> ל<strong>חטאת ואשם קאמר</strong> <small>[הוא אמר,</small> נשנה במשנתנו<small>],</small> וחטאת ואשם אלו הריהם תמימים, שהרי הכהנים אינם זוכים בהם אלא לאחר שנזרק דמם, ואין זה אלא בחטאת ואשם תמימים הראויים להקרבה. <strong>אלא לאו</strong> <small>[האם לא]</small> נלמד מכאן שמדובר <strong>ב</strong>בכור <strong>תם, וקתני</strong> <small>[ושנינו]</small> בו ש<strong>זכין בו</strong> הכהנים <strong>בחייו.</strong> והרי זה איפוא שלא כשיטת רב נחמן!
 <strong>אמר רבינא: הא נמי</strong> <small>[</small>משנתנו <small>זו גם כן],</small> עוסקת <strong>בבכור בחוצה לארץ, ור' שמעון היא,</strong> ש<strong>אמר: אם באו תמימים</strong> — <strong>יקרבו.</strong> וכמו שהעמדנו לפני כן את דברי הברייתא בדין שבועת הפקדון, וכאשר נתבאר מקודם.
 <big>ב</big> ומציעים: <strong>לימא כתנאי</strong> <small>[האם נאמר</small> כי שיטת רב נחמן במחלוקת <small>תנאים]</small> היא שנויה. שכן שנינו: <strong>בכור,</strong> בהיותו <strong>בבית הבעלים</strong> הישראליים, טרם שניתן לכהן — הרי הם <strong>עושין</strong> בו <strong>תמורה,</strong> ואולם בהיותו כבר <strong>בבית הכהן</strong> — <strong>אין עושין</strong> בו <strong>תמורה.</strong> ואילו <strong>ר' שמעון בן אלעזר אומר: כיון שבא לידי כהן</strong> — <strong>אין עושין תמורה.</strong>
 ויש לשאול: הרי דעת ר' שמעון בן אלעזר <strong>היינו</strong> <small>[זוהי]</small> לכאורה דעת ה<strong>תנא קמא</strong> <small>[הראשון],</small> שלכאורה אין הבדל ביניהם. <strong>מאי לאו הכי קאמר</strong> <small>[האם לא כך הוא,</small> התנא הראשון, <small>אומר]:</small> משעה שנמצא הבכור <strong>בבית</strong> ה<strong>כהן</strong> — <strong>הוא</strong> הכהן <strong>עושה תמורה, ואין</strong> ה<strong>בעל</strong> הישראלי <strong>עושה תמורה.</strong> ואילו ר' שמעון בן אלעזר חולק ואומר שמשעה שהגיע הבכור לידי הכהן — שוב אין שניהם עושים בו תמורה, לא הבעלים הראשונים ואף לא הכהן. <strong>אלמא</strong> <small>[הרי איפוא]</small> נוכל להסיק כי התנא קמא סבור כי <strong>אית ליה</strong> <small>[יש לו]</small> <strong>לכהן זכייה בגוויה</strong> <small>[בתוכו,</small> בבכור<small>],</small> ולכן הוא ממיר עליו, והרי זה שלא כדעת רב נחמן. ואילו ר' שמעון בן אלעזר סבור שאין לכהן זכייה בבכור, ולכן אינו ממיר עליו, וכדעת רב נחמן!
 ודוחים: <strong>לא קשיא</strong> <small>[לא קשה]</small> מדעת התנא קמא שבברייתא זו על רב נחמן. כיון שמדובר בברייתא זו בבכור בחוצה לארץ, ובבכור זה ודאי שלכהן יש זכייה בו. ונחלקו בברייתא במחלוקת העקרונית של ר' יוחנן בן נורי ור' עקיבא במשנתנו, אם הכהנים ממירים בבכור. ומעתה נאמר: <strong>הא</strong> <small>[זה],</small> דעת התנא קמא שבברייתא זו, שהכהן ממיר בהיות הבכור בבית הכהן — הריהי כדעת <strong>ר' יוחנן בן נורי,</strong> שהכהנים ממירים על הבכור. ואילו <strong>הא</strong> <small>[זה],</small> דעת ר' שמעון בן אלעזר, שאין הכהן ממיר אף בהיות הבכור בבית הכהן — הריהי כדעת <strong>ר' עקיבא.</strong>
 <big>ג</big> שנינו למעלה (ז,ב) בתחילת הסוגיה כי "בכור מוכרין אותו תם — חי, ובעל מום — חי ושחוט", <strong>אמר רב חסדא: לא שנו</strong> שמותר לכהן למכור את הבכור התם כשהוא חי, <strong>אלא</strong> רק ב<strong>כהן</strong> המוכר <strong>לכהן</strong> אחר, <strong>אבל כהן לישראל</strong> — <strong>אסור</strong> למכור את הבכור. <strong>מאי טעמא</strong> <small>[מה טעם</small> הדבר<small>]</small> — גזרו חכמים כן, בשל החשש <strong>דלמא אזיל</strong> <small>[שמא ילך]</small> ה<strong>ישראל</strong> הקונה את הבכור מן הכהן, <strong>ושדי ביה מומא</strong> <small>[ויטיל בו,</small> בבכור <small>מום],</small> המתירו מאיסור אכילת קדשים מחוץ למקומם, וממטי <small>[ומביא]</small> אותו <strong>לחכם</strong> (שאין מתירים לשחוט ולאכול את הבכור שנפל בו מום אלא על פי חכם המתיר בכורות), <strong>ואומר לו</strong> הישראל לחכם: <strong>"בכור זה נתן לי כהן</strong> כשהוא <strong>במומו".</strong> ועל סמך דבריו אלה יתיר לו החכם את הבכור, שלא כדין.
 ושואלים: <strong>ומי שרי</strong> <small>[והאם מתיר]</small> <strong>חכם הכי</strong> <small>[כך],</small> על סמך דבריו של הקונה הישראלי לבדו? <strong>והא</strong> <small>[והרי]</small> <strong>אמר רב: אין</strong> החכמים <strong>רואין בכור לישראל</strong> לבודקו ולהתירו בשחיטה <strong>אלא אם כן</strong> היה <strong>כהן עמו</strong> שיקבל בכור זה, שמא ישחטנו הישראל ויקחנו לעצמו!
 <strong>אמר רב הונא בריה</strong> <small>[בנו]</small> של <strong>רב יהושע</strong> הסבר אחר בדברי רב חסדא, <strong>היינו טעמא</strong> <small>[זהו הטעם]</small> שלכהן מותר למכור רק לכהן אחר, ואילו ל<strong>ישראל אסור</strong> לו למכור — <strong>מפני שנראה</strong> כהן זה המוכר לישראל, <strong>ככהן המסייע</strong> לבעלים בעבודת התבואה בהיותה <strong>בבית הגרנות</strong> (מקום זרייתה ברוח), כדי שעבור זה תינתנה לו התרומות מתבואה זו, דבר שאסרוהו חכמים. ואף הכהן המוכר את הבכור שברשותו לישראל (ובדרך כלל, מחירו של הבכור התם, הריהו נמוך ביותר, שהרי צריך הקונה להמתין עד שיפול בו מום, כדי שיוכל לאוכלו), נראה הדבר שמכר לו הכהן במחיר נמוך, על מנת שיתן לו להבא מבכורותיו.
 <big>ד</big> ובענין זה של מכירת בכור לישראל, מסופר כי החכם <strong>מר זוטרא איקלע לבי</strong> <small>[הזדמן לבית]</small> <strong>רב אשי. אמרו ליה</strong> <small>[לו]</small> בני הבית בהזמנה לסעודה: <strong>לטעום מר מידי</strong> <small>[יטעום אדוננו דבר].</small> <strong>אייתו לקמיה בישרא</strong> <small>[הביאו לפניו בשר].</small> <strong>אמרו ליה</strong> <small>[לו]:</small> <strong>ליכול מר, דמיברי</strong> <small>[יאכל אדוננו, שמבריא],</small> בשר זה במיוחד, <strong>משום דבוכרא</strong> <small>[ש</small>בשר <small>בכור]</small> <strong>הוא!</strong> שאל אותם מר זוטרא: <strong>מנא לכו הא</strong> <small>[מנין לכם</small> בשר <small>זה],</small> שהרי הבכור של הכהן הוא! <strong>אמרו ליה</strong> <small>[לו]:</small> <strong>דזבן לן</strong> <small>[שמכר לנו]</small> <strong>פלוני כהן.</strong>
 <strong>אמר להו</strong> <small>[להם]:</small> וכי <strong>לא סבירא לכו הא</strong> <small>[אין אתם סבורים</small> הלכה <small>זו]</small> ש<strong>אמר רב הונא בריה</strong> <small>[בנו]</small> של <strong>רב יהושע</strong> שאין הכהן רשאי למכור את הבכור לישראל, <strong>מפני שנראה</strong> הדבר <strong>ככהן המסייע בבית הגרנות? אמרו ליה</strong> <small>[לו]:</small> <strong>לא סבירא לן</strong> <small>[אין אנו סבורים]</small> כך, כי במקרה שלנו אין לחשוש, משום <strong>דאנן מיזבן קא זבנינן</strong> <small>[שאנו קנינו]</small> את הבכור י הכהן במחיר מלא, ולא קיבלנוהו במתנה.
 <strong>אמר להו</strong> <small>[להם]</small> מר זוטרא: <strong>ולא ;;;סבירא לכו</strong> <small>[ואין אתם סבורים]</small> <strong>הדתנן</strong> <small>[</small>הלכה <small>זו ששנינו</small> במשנה<small>]:</small> <strong>עד כמה ישראל חייב ליטפל בבכור</strong> (לגדלו, קודם שימסרנו לכהן)? <strong>ב</strong>בהמה <strong>דקה</strong> (כבשים ועזים) — <strong>שלשים</strong> יום, <strong>וב</strong>בהמה <strong>גסה</strong> (בקר) — <strong>חמשים יום. ואם אמר לו</strong> הכהן לישראל בתוך זמן זה: <strong>"תנהו לי בתוך זמנו</strong> שאטפל בו אני" — <strong>הרי זה לא יתננו לו. ואמר רב ששת</strong> <strong>מה טעם</strong> אין נותן את הבכור לכהן המבקש בתוך הזמן? — <strong>מפני שנראה ככהן המסייע בבית הגרנות!</strong>
 <strong>אמרו ליה</strong> <small>[לו]</small> בני ביתו של רב אשי למר זוטרא: <strong>התם</strong> <small>[שם,</small> בכהן המציע לקחת את הבכור בתוך תקופת הטיפול בו<small>]</small> — אסור הדבר כי <strong>מוכחא מילתא</strong> <small>[מוכח הדבר],</small> שהרי בעצם לקיחתו את הבכור בתוך תקופת הטיפול בו — הריהו מסייע לבעלים, וניכר שעושה כן על מנת שיקבל את הבכור. ואילו <strong>הכא</strong> <small>[כאן,</small> בקניית בכור מהכהן<small>]</small> — אין זה נראה ככהן המסייע בבית הגרנות, שהרי <strong>מזבן קא זבנינן</strong> <small>[לקנות קנינו],</small> ושילמנו לכהן את מלוא דמיו.
 <big>ה</big> <strong>לשון אחר</strong> בדין ודברים שבין מר זוטרא ובני ביתו של רב אשי. <strong>אמרו ליה</strong> <small>[לו]</small> בתשובה: אין הדברים דומים שכן <strong>הכא</strong> <small>[כאן,</small> בכהן המציע לטפל בבכור<small>]</small> — הבעלים הישראל <strong>לא יהיב דמי</strong> <small>[אינו נותן</small> לו על כך <small>דמים,</small> כסף<small>],</small> ולכן יש לחשוש שמא בתמורה לטירחת הכהן חושב הבעלים לתת לו את הבכור עצמו, ובכך דומה הדבר לכהן המסייע בבית הגרנות, ואולם <strong>הכא</strong> <small>[כאן,</small> במכירת בכור לישראל<small>]</small> — הלא <strong>קא יהיב דמי</strong> <small>[הוא נותן דמים].</small> <strong>מאי</strong> <small>[מה,</small> איזו<small>]</small> טענה <strong>אמרת</strong> <small>[יש בידך לומר],</small> שיכול מר זוטרא לומר כי יש לחשוש שנראה המחיר הנמוך ששולם עבור הבכור כאילו <strong>מוזיל</strong> ה<strong>כהן גביה</strong> <small>[אצלו,</small> לישראל<small>],</small> משום <strong>דסבר</strong> <small>[שחושב]</small> ה<strong>כהן,</strong> שכדאי לו להוזיל במחיר, <strong>דכי הוי ליה</strong> <small>[שכאשר יהיה לו,</small> לישראל זה<small>]</small> <strong>בכור אחרינא</strong> <small>[אחר]</small> — <strong>יהיב ניהליה</strong> <small>[יתננו לו],</small> ולא לכהן אחר, והרי זה ככהן המסייע בבית הגרנות — על כך ישד להשיב: <strong>לא, דמסיק אדעתיה</strong> <small>[שמעלה</small> הכהן <small>על דעתו]</small> שלא כדאי לו לוותר על דבר הנמצא בידו (הבכור), למען דבר שיכול להיות בעתיד (בכור אחר).
## דף ט.
 שהרי האמרה הרווחת בפי העם: <strong>בוצינא טב מקרא</strong> <small>[קישוא</small> שכבר בשל כעת, למרות קוטנו, <small>טוב מדלעת</small> גדולה שתבשיל לאחר זמן<small>].</small>
 <big>א משנה</big> נאמר בתורה בדין התמורה "לא יחליפנו ולא ימיר אותו טוב ברע או רע בטוב ואם המר ימיר בהמה בבהמה והיה הוא ותמורתו יהיה קודש" (ויקרא כז, י), ומפרטים עתה באלו בהמות של הקדש על אלו בהמות של חולין מתקיים דין זה. <strong>ממירין</strong> מבהמת הקדש שהיא <strong>מן הצאן</strong> (בהמה דקה, כגון כבשים ואילים) של קודש <strong>על</strong> <strong>הבקר</strong> (בהמה גסה, כגון שור ופרה) של חולין. <strong>ו</strong>כן ממירים <strong>מן הבקר על הצאן. ו</strong>ממירים אף בין הצאן עצמם <strong>מן הכבשים על העזים, ו</strong>כן <strong>מן העזים על הכבשים.</strong> וממירים <strong>מן הזכרים על הנקבות, ו</strong>כן <strong>מן הנקבות על הזכרים.</strong> שכל אלה בכלל "בהמה". וממירים <strong>מן</strong> בהמות הקדש <strong>התמימים</strong> (שאין בהם מום) <strong>על</strong> בהמות חולין שהן <strong>בעלי מומין,</strong> וכן ממירים <strong>מן בעלי מומין על התמימים.</strong>
 וטעמה של הלכה זו — שכן אף <strong>שנאמר: "לא יחליפנו ולא ימיר אתו טוב ברע או רע בטוב"</strong> — ובהמה שאין בה מום הריהי בכלל "טוב" וזו שיש בה מום הריהי בכלל "רע". ו"טוב ברע" הוא איפוא תמים של חולין בבעל מום של קודש, ו"רע בטוב" הוא בעל מום של חולין בתמים של קודש — מכל מקום נאמר בכתוב: "והיה הוא ותמורתו יהיה קודש". <strong>ו</strong>מגדירים: <strong>איזהו</strong> (מיהו) בעל מום ("רע"). זה שנאמר בו <strong>"טוב ברע"</strong> — אלו <strong>בעלי מומין שקדם הקדישן את מומן,</strong> כלומר, שלאחר שהוקדשו נפל בהם מום. ורק בהמת הקדש בעלת מום שכזה, ממירים ממנה על בהמת חולין. ואולם בהמה בעלת מום שהוקדשה לאחר שנפל בה מום — אינה עושה תמורה. ואם המיר בה בהמת חולין — לא חל עליה דין תמורה.
 <big>ב גמרא</big> שנינו במשנתנו אלו הן הבהמות (של ההקדש ושל החולין) שמתקיים בהן דין התמורה. ושואלים: <strong>מנא הני מילי</strong> <small>[מנין אלו הדברים הללו]?</small> ומשיבים: <strong>דתנו רבנן</strong> <small>[ש</small>כן <small>שנו חכמים]</small> על האמור בתורה "ואם המר ימיר <strong>בהמה בבהמה</strong> והיה הוא ותמורתו יהיה קודש" (ויקרא כז, י) — <strong>מכאן שממירין מן הצאן על הבקר, ומן הבקר על הצאן.</strong> וכן ממירים <strong>מן הכבשים על העזים, ומן העזים על הכבשים. ו</strong>כן <strong>מן הזכרים על הנקבות, ומן הנקבות על הזכרים. ומן בעלי מומין על התמימים, ומן התמימים על בעלי מומין</strong> שכל אלה בכלל "בהמה".
 ויש לברר: <strong>יכול</strong> נוהג דין זה שממירים מבהמת הקדש בעלת מום <strong>אפילו</strong> אם <strong>קדם</strong> ה<strong>מום להקדישן,</strong> ולא רק זו שנפל בה מום אחר כך? — <strong>תלמוד לומר</strong> (משמיענו הכתוב) בפסוק זה: <strong>"לא יחליפנו ולא ימיר אתו טוב ברע או רע בטוב", ואיזהו</strong> האופן בו מתקיים המרת <strong>"טוב ברע"?</strong> — אלו <strong>בעלי מומין שקדם הקדישן את מומן.</strong>
 ושואלים: <strong>מאי תלמודא</strong> <small>[מה הלימוד,</small> כיצד נלמד הדבר מהכתוב<small>]?</small> <strong>אמר אביי</strong> בהסבר הדרשה: <strong>נימא קרא</strong> <small>[יאמר הכתוב]</small> <strong>"לא יחליפנו ולא ימיר אתו טוב ברע או רע בו",</strong> ויובן הדבר שהכוונה להמרת רע בטוב, ומעתה יש לשאול: המלה <strong>"בטוב" אחרינא</strong> <small>[האחרת,</small> הנוספת<small>]</small> <strong>למה לי</strong> (מה היא מלמדת)? <strong>שמע מינה</strong> <small>[למד ממנה]</small> כי לא כל קרבן שהוא בגדר "טוב" הריהו בכלל דין התמורה, אלא דווקא זה המוגדר כ<strong>טוב מעיקרו,</strong> שלא היה בו מום מתחילתו, אלא שנפל בו לאחר שהקדישו — הוא זה ש<strong>עושה</strong> בהמת חולין <strong>תמורה.</strong> אבל קרבן המוגדר כ<strong>רע מעיקרו,</strong> שהיה בו מום מתחילתו — <strong>אין עושה תמורה.</strong>
 <strong>רבא אמר</strong> הסבר אחר בדרשה זו: <strong>תרווייהו</strong> <small>[שניהם]</small> שתי המילים <strong>"טוב"</strong> הכתובות בפסוק זה הריהן <strong>ייתורי מייתרי</strong> <small>[מיותרות],</small> וללמד באו. שהרי אם אין שני הכתובים הללו משמיעים חידוש דין, <strong>אם כן, נכתוב קרא</strong> <small>[</small>די <small>שתכתוב התורה]</small> <strong>"לא יחליפנו ולא ימיר אותו ברע או רע בו",</strong> ויהיה מובן הדבר כי המלה "אותו" (שבכתוב "אותו ברע") הריהי ניגודו של הרע, וכן המלה "בו" (שבכתוב "או רע בו"). ו<strong>למה לי למכתב תרוייהו</strong> <small>[לכתוב</small> את <small>שתי]</small> המילים <strong>"טוב"?</strong> — להשמיענו שני דברים: <strong>חד</strong> <small>[</small>כתוב <small>אחד]</small> <strong>"טוב"</strong> מלמדנו ש<strong>אפילו</strong> זה הממיר טוב <strong>בטוב,</strong> כלומר, בהמת קודש תמימה בבהמת חולין תמימה <strong>נמי</strong> <small>[גם כן],</small> <strong>כי</strong> <small>[כאשר]</small> הוא <strong>ממיר</strong> — הריהו <strong>לקי</strong> <small>[לוקה]</small> על כך. <strong>ואידך</strong> <small>[והאחר,</small> ה"טוב" הנוסף<small>]</small> מלמדנו כי דווקא קרבן שהוא <strong>טוב מעיקרו,</strong> שלא היה בו מום בתחילתו, ורק לאחר הקדשו נפל בו מום — הוא זה ש<strong>עושה תמורה,</strong> אבל זה שהוא <strong>רע מעיקרו</strong> כשנולד בעל מום — <strong>אין עושה תמורה.</strong>
 ושואלים: <strong>ו</strong>לשיטת <strong>אביי</strong> שאין בכתוב זה אלא "טוב" אחד מיותר, המלמד לענין המרה מבעלת מום שלא היה המום בבהמה מתחילתה, מנין לו שגם הממיר טוב בטוב לוקה על כך? <strong>אמר</strong> אביי: אין צורך לדרשת כתוב מיוחדת להשמיענו זאת, שהרי <strong>קל וחומר הוא</strong> המלמדנו זאת. ובאופן זה: <strong>ומה</strong> הממיר <strong>טוב ברע,</strong> כלומר, בהמה תמימה של חולין ("טוב") במקום בהמה בעלת מום של קודש ("רע") <strong>דעלויי קא מעלי ליה</strong> <small>[שלהעלות הוא מעלה אותו],</small> שהרי את בהמת הקודש לא היה יכול להקריב ואילו את תמורתה כן — הריהו <strong>לקי</strong> <small>[לוקה]</small> על כך. זה הממיר <strong>טוב בטוב, דכי הדדי נינהו</strong> <small>[שכמו</small> שווים <small>הם זה לזה],</small> שהרי שניהם טובים ואין תועלת כלשהי במעשהו — <strong>לא כל שכן דלקי</strong> <small>[שלוקה]</small> על כך!
 וחוזרים ושואלים: <strong>ורבא</strong> הסבור שיש כתוב מיוחד המלמדנו שלוקה הממיר טוב בטוב, מדוע לא נלמד הדבר מקל וחומר זה? ומשיבים: אין דינו של הממיר טוב בטוב יכול להילמד מקל וחומר, כי כלל הוא: <strong>אין עונשין מן הדין</strong> (על סמך מידת קל וחומר בלבד), ועל מנת להענישו נדרש כתוב מיוחד. ושואלים: <strong>ואביי</strong> שלמד שלוקה הממיר טוב בטוב מקל וחומר, מה הוא משיב לטענה זו? ומשיבים: <strong>אמר</strong> <small>[יכול לומר]</small> <strong>לך</strong> אביי בתשובה: <strong>הא</strong> <small>[</small>דין <small>זה]</small> שלוקה הממיר טוב בטוב — <strong>לאו דינא</strong> <small>[לא</small> נלמד מן <small>הדין,</small> מקל וחומר<small>]</small> <strong>הוא.</strong> אלא מן הסברה הפשוטה, שכן <strong>מי גרע</strong> <small>[האם גרוע]</small> הממיר <strong>טוב</strong> של הקדש <strong>מ</strong>זה הממיר <strong>רע</strong> של הקדש?! וכשם שלוקה הממיר מרע על הטוב, כן לוקה הממיר מטוב על טוב.
 <big>ג</big> ועוד בדיני התמורה הנלמדים מפסוק זה. <strong>תנו רבנן</strong> <small>[שנו חכמים]:</small> <strong>"לא יחליפנו"</strong> — זו התמורה <strong>ב</strong>בהמתם <strong>של אחרים, "ולא ימיר אתו"</strong> — זו התמורה <strong>ב</strong>בהמה <strong>של עצמו.</strong> שבשני המקרים אסור לו להמיר, ואם המיר הרי זו תמורה. ושואלים: <strong>ולכתוב</strong> <small>[ותכתוב]</small> התורה רק <strong>"לא יחליפנו", ולא בעי</strong> <small>[ולא צריך]</small> לכתוב גם "ו<strong>לא ימיר אתו",</strong> ואנו נדע שאף הממיר בשל עצמו לוקה, שהרי אין חמור זה הממיר בשל אחרים מזה הממיר בשל עצמו!
 ומשיבים: <strong>אי כתב הכי</strong> <small>[אם היה כתוב כך,</small> "לא יחליפנו" בלבד<small>]</small> — <strong>הוה אמינא</strong> <small>[הייתי אומר]:</small> כי רק זה הממיר באופן שאומר <strong>"תצא זו</strong> בהמת ההקדש מקדושתה לחולין <strong>ותכנס זו</strong> בהמת החולין במקומה" <strong>הוא דתילקי</strong> <small>[שלוקה]</small> על המרתו, כיון שהתכוון להוציא הקדש לחולין. <strong>אבל</strong> זה ה<strong>ממיר</strong> באופן שאומר "זו תמורת זו", <strong>דתרווייהו קא מקדיש להו</strong> <small>[ש</small>בדרך זו את <small>שתיהן הוא מקדיש אותן],</small> ולא התכוון להוציא את בהמת ההקדש לחולין — <strong>אימא</strong> <small>[אמור]</small> ש<strong>לא לקי</strong> <small>[אינו לוקה]</small> על כך. לכן <strong>קא משמע לן</strong> <small>[משמיע לנו]</small> הכתוב "ולא ימיר אותו", שאף באופן זה הריהו לוקה.
 <big>ד</big> ודנים עתה בגופם של דברים. מהכתוב "לא יחליפנו" למדים לענין התמורה בבהמתם של אחרים. ומבררים: <strong>האי</strong> <small>[</small>מקרה <small>זה]</small> של תמורה <strong>ב</strong>בהמתם <strong>של אחרים, היכי דמי</strong> <small>[כיצד בדיוק המדובר]?</small> <strong>אי נימא</strong> <small>[אם נאמר]</small> שמדובר במקרה שה<strong>בהמה</strong> של ה<strong>הקדש,</strong> היא <strong>דידיה</strong> <small>[שלו]</small> של הממיר, <strong>ו</strong>בהמת ה<strong>חולין</strong> בה הוא ממיר, היא <strong>דעלמא</strong> <small>[של העולם,</small> אנשים אחרים<small>],</small> הרי נמצא שמקדיש בהמה של אחרים, ועל כך יש לתהות: <strong>מי מצי מקדיש</strong> <small>[האם יכול</small> הוא <small>להקדיש],</small> והרי <strong>"איש כי יקדש את ביתו קדש לה'"</strong>(ויקרא כז, יד) <strong>אמר רחמנא</strong> <small>[אמרה התורה],</small> ולמדנו מכתוב זה כלל לענין ההקדשות: <strong>מה ביתו</strong> — הריהו <strong>ברשותו</strong> של המקדיש, <strong>אף כל</strong> דבר שהוא מקדיש — צריך להיות <strong>ברשותו,</strong> ואין אדם מקדיש דבר שאינו ברשותו! <strong>ואלא</strong> תאמר שמדובר במקרה שה<strong>בהמה</strong> של ה<strong>הקדש</strong> היא <strong>דעלמא</strong> <small>[של האחרים],</small> <strong>ו</strong>בהמת ה<strong>חולין</strong> היא <strong>דידיה</strong> <small>[שלו]</small> — אף על כך יש לתהות: <strong>מי</strong> <small>[האם]</small> אדם <strong>מתפיס</strong> (מחיל) קדושה לבהמת החולין שלו מ<strong>דבר שאינו שלו.</strong>
 ומשיבים: <strong>לעולם</strong> מדובר <strong>בבהמה</strong> של ה<strong>הקדש</strong> שהיא דעלמא <small>[של האחרים],</small> <strong>ו</strong>בהמת ה<strong>חולין</strong> שהיא <strong>דידיה</strong> <small>[שלו],</small> ואשר לשאלה כיצד הוא מתפיס מדבר שאינו שלו, יש להשיב כי מדובר <strong>כגון</strong> ש<strong>אמר מריה</strong> <small>[הבעלים]</small> של ה<strong>בהמה</strong> של ה<strong>הקדש</strong> ש<strong>כל הרוצה להמיר בבהמתו</strong> — <strong>יבא וימיר.</strong> ובדרך זה, יכול אדם להתפיס אף בדבר שאינו שלו.
 <big>ה משנה</big> <strong>ממירין</strong> בהמה <strong>אחד</strong> של חולין <strong>בשנים</strong> של הקדש, וכגון שאמר "הרי בהמה זו תחת בהמות אלו". <strong>ו</strong>כן <strong>שנים</strong> של חולין ממירים <strong>באחד</strong> של הקדש. וכן ממירים <strong>אחד</strong> של חולין <strong>במאה</strong> של הקדש, <strong>ו</strong>כן <strong>מאה</strong> של חולין <strong>באחד</strong> של הקדש. <strong>ר' שמעון אומר: אין ממירין אלא אחד</strong> של חולין <strong>באחד</strong> של הקדש, <strong>ש</strong>כן <strong>נאמר:</strong> "ואם המר ימיר בהמה בבהמה <strong>והיה הוא ותמורתו יהיה קדש"</strong> (ויקרא כז, י). ו<strong>מה</strong> משמעו של לשון <strong>"הוא"</strong> — זה ה<strong>מיוחד,</strong> שדובר בבהמה אחת בלבד, <strong>אף היא</strong> (בהמת התמורה) — <strong>מיוחדת,</strong> ומכאן שאין ממירים אלא בהמה אחת בבהמה אחת.
 <big>ו גמרא</big> לענין מחלוקתם של חכמים ור' שמעון שואלים: <strong>מנא הני מילי</strong> <small>[מנין אלו הדברים,</small> מהו מקור השיטות הללו<small>]?</small> ומשיבים: <strong>דתנו רבנן</strong> <small>[ש</small>כן <small>שנו חכמים]:</small> נאמר בדין התמורה "ואם המר ימיר <strong>בהמה בבהמה</strong> והיה הוא ותמורתו יהיה קודש", ו<strong>מכאן</strong> למדים אנו <strong>שממירין</strong> אף <strong>אחד בשנים, ו</strong>כן <strong>שנים באחד,</strong> ואפילו אחד במאה, ומאה באחד. שבכל דרך מועילה התמורה. <strong>ר' שמעון אומר: אין ממירין אלא אחד באחד, ש</strong>כן <strong>נאמר</strong> בכתוב זה <strong>"בהמה בבהמה"</strong> בלשון יחיד, לומר שאין ממירים אלא אחד באחד, <strong>ולא בהמה בבהמות, ולא בהמות בבהמה.</strong>
 <strong>אמר לו</strong> החולק עליו (חכמים): והרי <strong>מצינו</strong> (מצאנו) במקרא ב<strong>בהמות</strong> רבות <strong>ש</strong>אף הן <strong>קרויה "בהמה",</strong> בלשון יחיד, <strong>ש</strong>כן <strong>נאמר "ובהמה רבה"</strong> (יונה ד, יא)! ושואלים: <strong>ור' שמעון</strong> שלמד מכתוב זה שאין הכוונה אלא לבהמה אחת, מה הוא משיב על טענה זו? ומשיבים: בהמות רבות — בלשון <strong>"בהמה רבה" איקרי</strong> <small>[נקראת],</small> אבל בלשון <strong>"בהמה" סתם</strong> — <strong>לא איקרי</strong> <small>[אינה נקראת].</small>
 ושואלים: <strong>ו</strong>האם <strong>טעמא</strong> <small>[הטעם,</small> המקור לשיטתו<small>]</small> של <strong>ר' שמעון משום</strong> שנאמר <strong>"בהמה"</strong> בלשון יחיד <strong>הוא? והא טעמא</strong> <small>[והרי הטעם]</small> של <strong>ר' שמעון משום</strong> הנאמר בכתוב זה "והיה <strong>הוא</strong> ותמורתו", שדרש בו: <strong>מה הוא</strong> בהמת ההקדש — <strong>מיוחד, אף</strong> בהמת ה<strong>תמורה מיוחדת!</strong>
 ומשיבים: <strong>מעיקרא</strong> <small>[מלכתחילה]</small> <strong>אמר להן ר' שמעון</strong> לחכמים שמקור שיטתו הוא <strong>מן</strong> הכתוב <strong>"והיה הוא ותמורתו"</strong> (כמובא במשנתנו), <strong>ו</strong>אולם <strong>כי חזא דדרשי רבנן</strong> <small>[כאשר ראה שדורשים חכמים]</small> החולקים עליו את דינם <strong>מ</strong>הכתוב <strong>"בהמה בבהמה"</strong> (כמובא בברייתא זו) <strong>אמר להם איהו</strong> <small>[הוא]:</small> <strong>מהתם נמי מצינן למילף טעמא דידי</strong> <small>[משם,</small> מהכתוב "בהמה בבהמה", <small>גם כן יכולים אנו ללמוד</small> את <small>הטעם שלי,</small> המקור לשיטתי<small>].</small>
 <big>ז</big> <strong>אמר ריש לקיש:</strong> אף שאין ממירים לדעת ר' שמעון אלא בהמה אחת של חולין בבהמה אחת של הקדש, מכל מקום <strong>מודה ר' שמעון שממירין</strong> בהמת חולין על בהמה אחת של הקדש, <strong>וחוזרין וממירין</strong> שוב בהמה אחרת של חולין על אותה בהמה של הקדש, <strong>מאי טעמא</strong> <small>[מה הטעם]</small> — שכן <strong>קדושה ראשונה</strong> של בהמת ה<strong>הקדש להיכן הלכה?!</strong> שהרי אף שהמירו עליה בפעם הראשונה וחלה קדושה על בהמת החולין, קדושת בהמת ההקדש במקומה עומדת, ולכן אפשר שוב להמיר עליה. <strong>ו</strong>אילו <strong>ר' יוחנן אמר</strong> בשיטת ר' שמעון ש<strong>כשם שאין ממירין שנים באחד</strong> — <strong>כן אין ממירין וחוזרין וממירין</strong> על אותה בהמת הקדש.
 ומעירים: <strong>תניא כוותיה</strong> <small>[שנויה</small> ברייתא אחת <small>כשיטתו]</small> של <strong>ר' יוחנן,</strong> וכן <strong>תניא כוותיה</strong> <small>[שנויה</small> ברייתא אחרת <small>כשיטתו]</small> של <strong>ריש לקיש.</strong> ומפרטים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן: כשם שאין ממירין אחד בשנים</strong> — <strong>כך אין ממירין וחוזרין וממירין</strong> על אותה בהמת הקדש. <strong>תניא כוותיה</strong> <small>[שנויה</small> ברייתא אחרת <small>כשיטתו]</small> של <strong>ריש לקיש: יכול כשם שאמר ר' שמעון שאין ממירין שנים באחד, כך</strong> סבור הוא שאף <strong>אין ממירין וחוזרין וממירין</strong> על אותה בהמת הקדש — <strong>תלמוד לומר: "והיה הוא ותמורתו"</strong> — <strong>אפילו במאה</strong> של בהמות חולין, בכל פעם המיר אחת באחת.
 <big>ח</big> <strong>בעי</strong> <small>[שאל]</small> <strong>ר' אבין: לדברי</strong> ר' יוחנן <strong>האומר</strong> בשיטת ר' שמעון ש<strong>אין ממירין וחוזרין וממירין</strong> על אותה בהמת הקדש, אם <strong>הפריש</strong> אדם בהמה לקרבן <strong>אשם</strong> כדי <strong>להתכפר בו ו</strong>לאחר מכן <strong>המיר בו</strong> בהמת חולין,
## דף ט:
 <strong>ו</strong>לאחר מכן <strong>הומם</strong> (נפל בו מום) בקרבן הראשון, <strong>וחללו על</strong> <strong>אחר</strong> (בהמה אחרת). ולאחר מכן אבד אותו קרבן שני, <strong>ו</strong>עמד ו<strong>נתכפר ב</strong>קרבן <strong>אשם אחר</strong> (שלישי) שהביא במקום זה שאבד, ואחר כך נמצא הקרבן שאבד (השני). ומכיון שכבר התכפרו הבעלים, מעתה דינו של הקרבן השני שהוא <strong>ניתק</strong> (נעתק) <strong>ל</strong>היות כקרבן <strong>עולה,</strong> כדין אשם שנתכפרו בעליו שמוקרב כעולת נדבה. ויש לשאול: קרבן זה, <strong>מהו</strong> לענין <strong>שימיר בו</strong> בהמת חולין, האם כיון שקדושתו באה מכח הקרבן הראשון, אם כן הוא בכלל דין "אין ממירים וחוזרים וממירים" ולא ימירו בו, או שמא כיון שקרבן זה הריהו אחר, הן משום שהוא בהמה אחרת, והן משום שהוא קדוש בקדושה אחרת (שהראשון היה אשם, והשני עולה) — ממירים בו.
 <strong>אמר אביי: מאי קא מיבעיא ליה</strong> <small>[מה</small> עיקרה של השאלה ש<small>נשאלה לו,</small> לר' אבין<small>]?</small> <strong>אי</strong> <small>[אם]</small> עיקר השאלה הוא כאשר יש <strong>שני גופים</strong> (שתי בהמות הקדש, הקרבן המקורי שנפל בו המום, וזה שהתחלל עליו) <strong>וקדושה אחת</strong> (ששניהם אשם, שלפני שנתכפר בשלישי לשני דין אשם כמו לראשון) — <strong>תיבעי ליה</strong> <small>[תישאל לו]</small> שאלתו אף <strong>בלא</strong> אופן מורכב זה שאבד הקרבן השני, והפריש קרבן שלישי שבו הוא <strong>מתכפר</strong> ולאחר מכן נמצא השני. אלא באופן פשוט: שלא אבד הקרבן השני, והשאלה היא האם ממירים עליו משום שגוף נפרד הוא מהראשון, או שאין ממירים עליו משום שקדושה אחת לו ולקרבן הראשון.
 ומצד שני <strong>אי</strong> <small>[אם]</small> עיקר השאלה הוא משום שיש <strong>שתי קדושות</strong> (שבתחילה היה אשם ועכשיו הריהו עולה), <strong>ו</strong>אף ששתי הקדושות הללו הן ב<strong>גוף אחד</strong> (באותה בהמה) — <strong>תיבעי ליה</strong> <small>[תישאל לו]</small> לר' אבין שאלתו אף <strong>בלא</strong> אופן זה ש<strong>הומם</strong> הקרבן הראשון, וחיללו עליו את זה השני, ובאופן פשוט יותר: שאבד הקרבן הראשון (לאחר שהמיר בו), והקריבו תחתיו קרבן אחר לאשם, ולאחר מכן נמצא הקרבן הראשון, שדינו שהוא ניתק לעולה. והשאלה היא: האם ממירים על הקרבן הראשון (שנשתנתה קדושתו), או שאין ממירים עליו (משום שהריהו אותה בהמה).
 <strong>ו</strong>משיבים: שאלה זו של <strong>ר' אבין,</strong> שתי שאלות הבאות כ<strong>חדא מגו חדא</strong> <small>[אחת מתוך אחת],</small> כלומר, בעיה אחת העולה מתוך בעיה אחרת, שפתרון הבעיה הראשונה מעלה בעיה אחרת <strong>קמיבעיא ליה</strong> <small>[היא</small> ש<small>נשאלה לו].</small> ובאופן זה: תחילה אכן שאל האם נוהג דין תמורה במקרה זה של שני גופים וקדושה אחת (כהצעתו הראשונה של אביי), <strong>ו</strong>חזר ואמר: גם <strong>אם תימצי</strong> (תמצא) <strong>לומר</strong> במקרה זה של <strong>שני גופין וקדושה אחת</strong> ש<strong>לא</strong> נוהג דין תמורה בקרבן השני — יש מקום לומר שהרי זה <strong>משום דבההיא</strong> <small>[שבאותה]</small> סוג <strong>קדושה הא איתמר</strong> <small>[הרי</small> כבר <small>הומרה]</small> <strong>בה חדא זימנא</strong> <small>[פעם אחת,</small> בקרבן האשם הראשון<small>],</small> ואולם עדיין יש מקום לשאול במקרה של <strong>שני גופין ושתי קדושות</strong> (היא בעיית ר' אבין) <strong>מהו</strong> הדין? ומסכמים: לא נפתרה השאלה, ו<strong>תיקו</strong> <small>[תעמוד]</small> במקומה.
 <big>א</big> <strong>לישנא אחרינא</strong> <small>[לשון אחר]</small> בהצעת סוגיה זו. <strong>בעי</strong> <small>[שאל]</small> <strong>ר' אבין: ל</strong>שיטת <strong>ר' יוחנן</strong> ש<strong>אמר</strong> שלדברי ר' שמעון <strong>אין ממירין וחוזרין וממירין,</strong> אם <strong>הפריש</strong> קרבן <strong>אשם</strong> על מנת <strong>להתכפר בו, ו</strong>לאחר מכן <strong>המיר בו, ו</strong>לאחר שהמיר בו <strong>הומם</strong> (נפל בו, בראשון, מום), <strong>וחללו על אחר, מהו</strong> הדין לענין <strong>שיחזור וימיר</strong> בקרבן האחר? וצדדי השאלה: מצד אחד הרי הוא גוף אחר מהקרבן הראשון, ויש מקום לומר שבזה ממירים. ומצד שני, הרי זו קדושה אחת, ששניהם קרבן אשם — וכשם שבראשון אין ממירים, אף בו אין ממירים.
 ובעיה נוספת: הפריש קרבן לאשם, ואבד הקרבן, והפריש קרבן אחר לאשם, ו<strong>נתכפר באשם</strong> ה<strong>אחר,</strong> ולאחר מכן נמצא הקרבן הראשון <strong>ו</strong>הרי <strong>ניתק</strong> (נעתק) <strong>זה</strong> (הראשון שאבד ונמצא) <strong>לעולה,</strong> ושאלה היא: <strong>מהו</strong> דינו לענין <strong>שיחזיר</strong> (יחזור) <strong>וימיר</strong> בו. שכן מצד אחד הרי זה גוף אחד — ואין חוזרים וממירים בו. ומצד שני הרי זו קדושה אחרת (שבתחילה היה אשם, ועכשיו הריהו עולה) — וחוזרים וממירים בו.
 <strong>אמר אביי: הי קא מיבעיא ליה</strong> <small>[איזה</small> חלק בבעייתו של ר' אבין הוא ש<small>נשאל לו,</small> הוא עיקר השאלה<small>]?</small> אם הבעיה העיקרית היא זו בענין <strong>קדושה אחרת באותו הגוף</strong> (שבתחילה היה אשם ועכשיו הוא עולה) — <strong>לא ניבעי</strong> <small>[לא תישאל]</small> אחריה הבעיה שבה <strong>הומם</strong> הראשון <strong>וחללו באחר,</strong> שהיא מקרה שונה, של גוף אחר וקדושה אחת. ו<strong>אי</strong> <small>[אם]</small> בעיקרה נשאלה הבעיה במקרה זה של <strong>גוף אחד</strong> (אחר) <strong>באותה קדושה</strong> — <strong>לא ניבעי</strong> <small>[לא תישאל]</small> הבעיה במקרה זה של <strong>נתכפר באשם אחר,</strong> שעניינה גוף אחד וקדושה אחרת!
 <strong>ו</strong>משיבים: שאלה זו של <strong>ר' אבין,</strong> הריהי שתי שאלות, הבאות כ<strong>חדא מגו חדא</strong> <small>[אחת מתוך אחת],</small> כלומר, בדרך של פתרון בעיה אחת המעלה בעיה אחרת <strong>קא מיבעיא ליה</strong> <small>[היא</small> ש<small>נשאלה לו],</small> ובאופן זה: תחילה שאל: <strong>הומם</strong> הראשון <strong>וחללו על אחר, מהו</strong> דינו לענין זה <strong>שיחזור וימיר</strong> על אותו אשם שני? וצדדי השאלה: <strong>מי אמרינן</strong> <small>[האם אומרים אנו]</small> כי דווקא <strong>באשם ראשון הוא</strong> ש<strong>אין חוזר וממיר, אבל</strong> זה הקרבן השני, הקדושה שבו <strong>בגוף אחד</strong> (לעצמו) היא, ומשום כך, <strong>אף על גב דקדיש</strong> <small>[אף על פי ש</small>הוא <small>קדוש]</small> ב<strong>אותה קדושה</strong> (אשם) כקדושת הקרבן הראשון — דינו ש<strong>חוזר וממיר</strong> בו. <strong>או דלמא</strong> <small>[שמא]</small> נאמר כי ב<strong>כל</strong> אופן הרי הקרבן השני עומד <strong>באותה קדושה,</strong> <small>ומשום כך, דינו ש</small><strong>אין חוזר וממיר</strong> בו?
 ומתוך בעיה זו, עולה הבעיה הבאה, ובאופן זה: <strong>ו</strong>אף <strong>אם תימצא לומר</strong> כי <strong>הדין</strong> <small>[זה]</small> הקרבן השני, אף שהוא <strong>גוף אחד</strong> (אחר) לעצמו, <strong>כיון</strong> ש<strong>באותה קדושה</strong> הוא <strong>קאים</strong> <small>[עומד]</small> — לכן דינו ש<strong>אין חוזר וממיר</strong> בו, <strong>אלא</strong> מעתה נשאל במקרה אחר: מי שהפריש קרבן לאשם, ואבד הקרבן, ו<strong>נתכפר באשם</strong> ה<strong>אחר, ו</strong>לאחר מכן נמצא קרבן האשם הראשון, ודינו ש<strong>ניתק</strong> (נעתק) <strong>זה</strong> הקרבן ה<strong>ראשון ל</strong>היות מוקרב כקרבן <strong>עולה, מהו</strong> דינו לענין זה <strong>שיחזיר וימיר בו?</strong>
 וצדדי השאלה: <strong>מי אמרינן</strong> <small>[האם אומרים אנו]:</small> <strong>כי</strong> <small>[כאשר]</small> נאמר דין זה ש<strong>אין ממיר וחוזר וממיר</strong> — הרי <strong>הני מילי</strong> <small>[דברים אלו]</small> נאמרו דווקא במקרה של <strong>אותו הגוף</strong> (הקרבן) ו<strong>באותה קדושה, אבל</strong> במקרה של <strong>אותו הגוף,</strong> אבל <strong>בקדושה אחרת</strong> (כגון זה הקרבן הראשון, שבתחילה היה בקדושת אשם ועתה הוא בקדושת עולה) — דינו ש<strong>חוזר וממיר. או דלמא</strong> <small>[שמא]</small> נאמר כי <strong>אף</strong> שיש בקרבן זה <strong>קדושה אחרת,</strong> מכל מקום <strong>כיון</strong> ש<strong>אותו הגוף הוא</strong> — לכן דינו ש<strong>אין חוזר וממיר?</strong> ומסכמים: לא נפתרה הבעיה, ו<strong>תיקו</strong> <small>[תעמוד]</small> במקומה.
 <big>ב</big> בענין דומה, מובאת בעייה של ר' אבין וקושיית אביי כעין זו שנאמרה למעלה. נושא הדברים הריהו מה ש<strong>אמר ר' יהושע בן לוי:</strong> הפודה בהמה שהיא <strong>הקדש ראשון</strong> (כגון, בהמה שהוקדשה לקרבן, ונפל בה מום, שפודים אותה וקונים בדמיה קרבן אחר) — משלם את ערכה של הבהמה, ו<strong>מוסיף</strong> על כך עוד <strong>חומש</strong> (חמישית). <strong>ואין</strong> הפודה בהמה שהיא <strong>הקדש שני</strong> (כגון, שנפל מום גם בבהמה השניה שעליה חיללו את הקרבן הראשון שנפל בו המום. וכן כגון בהמת חולין שהומרה בבהמת הקדש) <strong>מוסיף חומש,</strong> והריהו משלם רק את ערכה.
 ו<strong>אמר רב פפא</strong> בהסבר הדברים: <strong>מאי טעמא</strong> <small>[מה הטעם,</small> המקור<small>]</small> לשיטתו זו של <strong>ר' יהושע בן לוי</strong> — שכן <strong>אמר קרא</strong> <small>[הכתוב]:</small> <strong>"ואם המקדיש יגאל את ביתו ויסף חמישית</strong> כסף ערכך עליו" (ויקרא כז, טו) — והרי זה בא לדייק: דווקא ה<strong>מקדיש</strong> (הפודה הקדש ראשון), הוא המוסיף חמישית, <strong>ולא</strong> זה <strong>המתפיס</strong> (הפודה את מה שהותפסה בו קדושה, בחילול עליו או בתמורה).
 ובדין זה <strong>בעי</strong> <small>[שאל]</small> <strong>ר' אבין:</strong> מי ש<strong>הפריש</strong> בהמה לקרבן <strong>אשם</strong> כדי <strong>להתכפר בו,</strong> <strong>והומם</strong> (נפל בו מום), ועמד וחיללו, כדינו, על כסף, <strong>והוסיף עליו חומש,</strong> כדינו של הפודה הקדש ראשון, <strong>וחללו</strong> לאותו הכסף ב<strong>חבירו</strong> (בבהמה אחרת, שתוקרב לאשם). ולאחר מכן אבד הקרבן השני, ועמד והפריש בהמה אחרת לאשמו, וקרב אשם זה, <strong>ונתכפר</strong> הבעלים <strong>באשם</strong> ה<strong>אחר</strong> (השלישי). ולאחר מכן נמצא הקרבן השני, <strong>ו</strong>הרי דינו ש<strong>ניתק</strong> (נעתק) <strong>זה</strong> הקרבן השני <strong>לעולה,</strong> ונפל אף בו מום. ומעתה יש לשאול: <strong>מהו</strong> דינו לענין זה <strong>שיוסיף</strong> הפודה אותו <strong>עליו</strong> (בנוסף לערכו) <strong>חומש,</strong> האם הוא כהקדש ראשון או כהקדש שני?
 <strong>אמר אביי:</strong> במקרה זה, יש לפנינו שני גופים (אשם ראשון, ואשם שני), ושתי קדושות (אשם, ועולה). ואולם יש לברר: <strong>מאי קא מיבעיא ליה</strong> <small>[מה היא</small> עיקר השאלה ש<small>נשאלת לו]?</small> <strong>אי</strong> <small>[אם]</small> בגלל שיש לפנינו <strong>שני גופין, ו</strong>אף שיש לשני הקרבנות הללו <strong>קדושה אחת קא מיבעיא ליה</strong> <small>[היא</small> עיקר השאלה ש<small>נשאלה לו]</small> — אם כן <strong>תיבעי ליה</strong> <small>[תישאל לו]</small> שאלתו זו אף <strong>בלא נתכפר</strong> בקרבן אשם שלישי. כאשר יש לפנינו שני קרבנות (הראשון שנפל בו מום, והשני שבו חולל הראשון), ולשניהם קדושה אחת (אשם).
 ו<strong>אי</strong> <small>[אם]</small> משום שיש לפנינו <strong>שתי קדושות</strong> (אשם ועולה), <strong>ו</strong>אף ששתיהן ב<strong>גוף אחד</strong> (בקרבן הראשון) <strong>קא מיבעיא ליה</strong> <small>[היא</small> עיקר השאלה ש<small>נשאלה לו]</small> — <strong>תיבעי</strong> <small>[תישאל</small> לו<small>]</small> אם כן אף <strong>ב</strong>מקרה ש<strong>לא הומם</strong> הקרבן הראשון, אלא שאבד והפרישו אחר תחתיו וקרב השני לאשמו, ולאחר מכן נמצא הראשון, ונעתק לעולה. ולא נצרך ר' אבין להציג את בעייתו באופן מורכב זה של שני גופים ושתי קדושות!
 <strong>ו</strong>משיבים: שאלה זו של <strong>ר' אבין,</strong> הריהי כשתי שאלות הבאות <strong>חדא מגו חדא קמיבעיא ליה</strong> <small>[</small>בעיה <small>אחת</small> העולה <small>מתוך</small> בעיה <small>אחת נשאלה לו],</small> ובאופן זה: תחילה שאל במקרה של שני גופים וקדושה אחת, וחזר ואמר: אף <strong>אם תימצא לומר</strong> בבעיה זו של <strong>שני גופין וקדושה אחת</strong> ש<strong>לא</strong> מוסיף הפודה את הקרבן השני חומש — יש לומר בטעם הדבר <strong>משום דבההיא</strong> <small>[שבאותה]</small> <strong>קדושה</strong> כבר <strong>איתוסף</strong> <small>[נוסף]</small> <strong>בה חדא זימנא</strong> <small>[פעם אחת]</small> <strong>חומש</strong> כאשר פדה את הקרבן הראשון שנפל בו מום. אבל במקרה מורכב זה של <strong>שני גופין ושתי קדושות,</strong> יש לשאול <strong>מאי</strong> <small>[מה]</small> יהא דינו (של הקרבן השני) לענין תוספת החומש. שהרי מן הצד האחד, הריהו בא מכוחו של הקרבן הראשון, והרי הוא איפוא בכלל "הקדש שני" שאין מוסיפים בו חומש. ואולם מן הצד האחר, כיון שהוא גוף אחר ובקדושה אחרת, יש מקום לומר שהוא בכלל "הקדש ראשון", והפודה אותו מוסיף חומש. ומסכמים: לא נמצא פתרון לשאלה זו, ו<strong>תיקו</strong> <small>[תעמוד]</small> בלא פתרון.
 <big>ב</big> <strong>לישנא אחרינא</strong> <small>[לשון אחר]</small> בהצעת מהלך סוגיה זו, ובאופן זה: בשיטת ר' יהושע בן לוי שהפודה הקדש ראשון מוסיף חומש, והפודה הקדש שני אינו מוסיף חומש, <strong>בעי</strong> <small>[שאל]</small> <strong>ר' אבין</strong> אם <strong>הפריש</strong> בהמה לקרבן <strong>אשם</strong> על מנת <strong>להתכפר בו,</strong> <strong>והומם</strong> (נפל בו מום), <strong>וחללו על</strong> קרבן <strong>אחר, והוסיף חומש,</strong> כדין, ואבד הקרבן השני, ועמד והפריש קרבן שלישי לאשם, ו<strong>נתכפרו</strong> הבעלים <strong>באשם</strong> ה<strong>אחר</strong> (השלישי). ולאחר מכן נמצא הקרבן השני, <strong>וניתק זה</strong> הקרבן <strong>לעולה,</strong> ולאחר מכן נפל בו מום, ובא לפדותו. <strong>מהו</strong> דינו לענין זה <strong>שיוסיף עליו חומש?</strong>
 <strong>אמר אביי: הדין</strong> <small>[איזה]</small> חלק בבעייתו של ר' אבין <strong>קא מיבעיא ליה</strong> <small>[הוא</small> ש<small>נשאל לו</small><small>]?</small> <strong>אי</strong> <small>[אם]</small> משום שיש כאן <strong>קדושה אחרת באותו הגוף</strong> (בקרבן השני שהיה בתחילה אשם ועתה הוא עולה) <strong>קא מיבעיא ליה</strong> <small>[היא</small> ש<small>נשאלה לו]</small> — <strong>לא ניבעי ליה</strong> <small>[לא תישאל לו]</small> השאלה באופן זה ש<strong>הומם</strong> הקרבן הראשון וחיללו באחר, שהרי אף במקרה שאבד הראשון והוקרב תחתיו קרבן אחר, ולאחר מכן נמצא, ונעתק כדין מקדושת אשם לקדושת עולה, הרי זה שתי קדושות בגוף אחד! ו<strong>אי</strong> <small>[אם]</small> עיקר בעייתו היא במקרה של <strong>גוף אחד באותה קדושה</strong> — אם כן יש לשאול בעיה זו אף בלא שנתכפרו הבעלים בקרבן שלישי!
 ומשיבים: ר' אבין שאל שתי שאלות, והאחת נובעת מקודמתה. שבתחילה שאל במקרה שנפל מום בקרבן הראשון, <strong>וחללו על אחר,</strong> והומם השני ורוצה לפדותו, והשאלה היתה <strong>מהו</strong> דינו לענין זה <strong>שיוסיף עליו חומש?</strong> וצדדי השאלה: <strong>מי אמרינן</strong> <small>[האם אומרים אנו]</small> כי דווקא <strong>באשם קמא</strong> <small>[הראשון]</small> <strong>הוא</strong> [שאין (ראה עיונים)] <strong>מוסיף</strong> חומש, אם יחזור ויחלל עליו, משום שהוא גוף אחד בקדושה אחת, וכבר הוסיף בה חומש בפדיונה. <strong>אבל ב</strong>קרבן השני, שהריהו <strong>גוף אחד</strong> (לעצמו), <strong>אף על גב דקאים</strong> <small>[אף על פי שעומד]</small> הוא <strong>באותה קדושה</strong> של הקרבן הראשון — <strong>[אין</strong> (ראה עיונים)<strong>]</strong> הדין כן, אלא שהפודה אותו <strong>מוסיף חומש,</strong>
## דף י.
 <strong>או דילמא</strong> <small>[שמא] יש לומר כי ב</small><strong>כל</strong> אופן הרי זה הקרבן השני ב<strong>אותה קדושה</strong> כקדושת הראשון הוא עומד, והריהו איפוא כ"הקדש שני", ולכן <strong>אינו מוסיף</strong> בפדיונו <strong>חומש.</strong>
 ומתוך הבעיה הזו עולה הבעיה הבאה: <strong>ו</strong>אף <strong>אם תימצא לומר</strong> כי <strong>הדין</strong> <small>[זה],</small> הקרבן השני, אף שהוא <strong>גוף אחד</strong> (אחר) לעצמו, <strong>כיון</strong> ש<strong>באותה קדושה</strong> כקדושת הראשון הוא <strong>קאים</strong> <small>[עומד]</small> — לכן דינו של הפודה אותו [שאין] <strong>מוסיף חומש, אלא</strong> מעתה יש לשאול במקרה שאבד השני, ו<strong>נתכפר באחר</strong> (בשלישי), ולאחר מכן נמצא השני <strong>ו</strong>דינו ש<strong>ניתק זה ל</strong>היות מוקרב כקרבן <strong>עולה</strong> ונפל בו מום ורוצה לפדותו. ומעתה יש לשאול: <strong>מהו</strong> דינו לענין תוספת החומש בפדיונו? וצדדי השאלה: האם אומרים אנו: <strong>כי</strong> <small>[כאשר]</small> נאמר דין זה שהקדש שני [אינו] <strong>מוסיף חומש</strong> — הרי זה רק <strong>ב</strong>מקרה של <strong>אותו הגוף</strong> (הבהמה) והוא גם קדוש <strong>באותה קדושה. אבל</strong> במקרה שהוא אותו הגוף, ועתה הוא קדוש <strong>בקדושה אחרת</strong> (כגון קרבן זה שבתחילה היה אשם, ועתה הוא עולה) — <strong>לא</strong> מוסיפים חומש בפדיונו. <strong>או דילמא</strong> <small>[שמא]</small> יש לומר כי <strong>כיון</strong> ש<strong>אותו הגוף הוא</strong> — הרי דינו ש<strong>מוסיף חומש</strong> בפדיונו? ומסכמים: לא נפתרה הבעיה ו<strong>תיקו</strong> <small>[תעמוד]</small> כפי שהיא.
 <big>א</big> ועוד בדין החומש של הפודה קרבן שנפל בו מום. למדנו שאם הבעלים עצמם פודים את ההקדש — הריהם מוסיפים חומש על ערכו, ואם אחרים הם הפודים את ההקדש — אינם מוסיפים חומש. ומעתה <strong>בעי</strong> <small>[שאל]</small> <strong>רמי בר חמא:</strong> במקרה שאדם הקדיש קרבן לכפרת חבירו, ונפל בקרבן זה מום, מי משני אלה נחשב כבעל הקרבן, שדינו שמוסיף חומש בפדיונו, האם ה<strong>מקדיש</strong> ולכן הוא זה ש<strong>מוסיף</strong> את ה<strong>חומש</strong> בעת הפדיון, <strong>או</strong> זה שעליו הקרבן <strong>מכפר</strong> ולכן הוא זה ש<strong>מוסיף</strong> את ה<strong>חומש? אמר רבא</strong> בפתרון בעיה זו: <strong>אמר קרא</strong> <small>[הכתוב]</small> בפרשת פדיון הקדשים: <strong>"ואם המקדיש יגאל את ביתו</strong> ויסף חמישית כסף ערכך עליו והיה לו" (ויקרא כז, טו) — והרי זה בא להורות: דווקא ה<strong>מקדיש</strong> הוא המוסיף חומש בפדיון ההקדש, <strong>ולא</strong> ה<strong>מתכפר.</strong>
 <big>ב</big> ועוד <strong>בעי</strong> <small>[שאל]</small> <strong>רמי בר חמא</strong> בענין דומה. למדנו שאין אדם עושה תמורה אלא בקרבן שלו. והשאלה היא במי שמקדיש קרבן לכפרת חבירו, מי מהם הוא הנחשב לבעלי הקרבן לענין תמורה. האם ה<strong>מקדיש</strong> הוא ה<strong>עושה</strong> בו <strong>תמורה, או</strong> ה<strong>מתכפר</strong> הוא ה<strong>עושה</strong> בו <strong>תמורה? אמר רבא</strong> בפתרון בעיה זו: מן הסברה יש לומר שהמתכפר הוא זה שעושה תמורה. שהרי אם נאמר שהמקדיש הוא העושה בו תמורה, <strong>אם כן, מצינו</strong> (מצאנו) אופן שבו אף ה<strong>ציבור ו</strong>כן ה<strong>שותפין עושין תמורה,</strong> ו<strong>כגון דשוו</strong> <small>[שעשו,</small> שמינו<small>]</small> הציבור או השותפים, אדם שישמש עבורם כ<strong>שליח לאקדושי</strong> <small>[להקדיש]</small> קרבן לכפרתם. שהרי שנינו במשנה בסוף פרקנו שאין הציבור והשותפים עושים תמורה. ואם נאמר שהמקדיש הוא שעושה תמורה ולא המתכפר, הרי אותו שליח המקדיש הוא יחיד, ויחיד יכול לעשות תמורה!
 <strong>ועוד</strong> הוכחה לדבר, שהרי <strong>אמר רב נחמן,</strong> <strong>אמר רב הונא, תנא</strong> <small>[שנינו]</small> ברייתא על האמור בסוף פרשת הנזיר, נאמר: "זאת תורת הנזיר אשר ידור <strong>קרבנו לה' על נזרו מלבד אשר תשיג ידו</strong> כפי נדרו אשר ידור" (במדבר ו, כא). ויש לשאול על הנאמר בכתוב זה: <strong>וכי נזיר נידון בהשג יד</strong> (בדין "קרבן עולה ויורד", הבא על פי יכולתו הכספית של המקריב)? והלא קרבנו קבוע! <strong>הא</strong> <small>[הרי]</small> כיצד יובן הכתוב? אלא יש לומר כי חלק הפסוק האומר "אשר ידור <strong>קרבנו לה' על נזרו"</strong> — עניינו בקרבן הנזיר <strong>שהפריש משלו.</strong> ואילו חלק הפסוק האומר <strong>"מלבד אשר תשיג ידו"</strong> — עניינו בקרבן הנזיר <strong>שהפרישו לו אחרים.</strong>
 ומעתה יש לברר: <strong>למאי הילכתא</strong> <small>[למה,</small> ללמדנו איזו <small>הלכה]</small> נשנו דברים אלה? <strong>אילימא</strong> <small>[אם תאמר]</small> <strong>לענין</strong> ה<strong>כפרה,</strong> שהנזיר מתכפר בקרבן שהפרישו עבורו אחרים — אין צורך להשמיענו זאת, שהרי <strong>פשיטא</strong> <small>[פשוט,</small> ברור ומובן<small>]</small> ש<strong>מכפר ליה</strong> <small>[לו]</small> קרבן זה, שהרי ניתן לו קרבן זה במתנה לשם כך! <strong>אלא</strong> ודאי <strong>לענין</strong> דין ה<strong>תמורה</strong> בא כתוב זה ללמדנו, <strong>והכי קאמר</strong> <small>[וכך הוא אומר]:</small> <strong>אף כשהפרישו לו אחרים</strong> קרבן משלהם— נחשב הוא כבעל הקרבן והוא ה<strong>עושה תמורה,</strong> ולא הם. ואם כן <strong>שמע מינה</strong> <small>[למד מכאן]</small> כי לענין תמורה <strong>בתר</strong> <small>[אחר]</small> ה<strong>מתכפר אזלינן</strong> <small>[אנו הולכים],</small> והרי זו תשובה לבעייתו זו של רמי בר חמא!
 ודוחים: <strong>לא,</strong> אין להביא ראיה מברייתא זו <strong>לענין</strong> דין ה<strong>תמורה</strong> שכן הברייתא עוסקת בדין כפרה. <strong>ודקא קשיא</strong> <small>[ו</small>מה <small>שהיה קשה]</small> <strong>לך</strong> שאין צורך בכתוב להשמיענו שמתכפר בקרבן שהפרישו עבורו אחרים, שכן <strong>מתנה</strong> היא זו <strong>דקא יהבין ליה</strong> <small>[שאנו נותנים לו]</small> — אפשר להשיב על כך: <strong>אי לאו דרבי רחמנא</strong> <small>[אלמלא שריבתה התורה]</small> בכתוב <strong>"מלבד אשר תשיג ידו"</strong> ללמד שמתכפר בקרבן שהופרש עבורו על ידי אחרים, <strong>הוה אמינא</strong> <small>[הייתי אומר]</small> כי <strong>גזירת הכתוב הוא</strong> שלשון <strong>קרבנו</strong> שהיא לשון מיעוט באה ללמד שרק קרבן הבא <strong>מדידיה</strong> <small>[משלו]</small> <strong>הוא</strong> ש<strong>מכפר</strong> עליו, ואולם הבא <strong>מ</strong>של <strong>אחרים</strong> — <strong>לא</strong> מכפר עליו. לכן <strong>קא משמע לן</strong> <small>[הוא,</small> הכתוב "מלבד אשר תשיג ידו", <small>משמיע לנו]</small> שאף בזה הריהו מתכפר.
 ושואלים: <strong>מאי הוי עלה</strong> <small>[מה היה עליה,</small> כיצד נפתרה הבעיה<small>]</small> של רמי בר חמא? ומציעים: <strong>תא שמע</strong> <small>[בא</small> ו<small>שמע</small> פתרון<small>]</small> לדבר ממה שאמר ר' אבהו, <strong>אמר ר' יוחנן</strong> בדיניו של המקדיש קרבן עבור חבירו: בפדיון קרבן זה — ה<strong>מקדיש</strong> הוא ש<strong>מוסיף חומש</strong> בפדיונו, ולא המתכפר. <strong>ו</strong>הלכה נוספת: ה<strong>מתכפר</strong> הוא ה<strong>עושה תמורה</strong> בקרבן זה, ולא המקדיש.
 והלכה נוספת בענין דומה: התורם מתבואה <strong>שלו על</strong> תבואתם <strong>של אחרים</strong> — <strong>טובת הנאה</strong> (הרווח אותו הוא עשוי לקבל מן המקבל בשל העדפתו אותו) הריהי <strong>שלו.</strong> ומסבירים: <strong>מאי טעמא</strong> <small>[מה הטעם]</small> להלכה זו שטובת ההנאה היא של הנותן? — שכן <strong>אמר קרא</strong> <small>[הכתוב]:</small> "כי תכלה לעשר <strong>את כל מעשר תבואתך... ונתת</strong> ללוי לגר ליתום ולאלמנה" (דברים כו, יב), הרי איפוא שזה המוציא מביתו את כל התרומות והמעשרות (ואף אלו שהפריש עבור אחרים), הוא הבוחר למי הן תינתנה. ואם יש לו רווח מזה, הריהו שלו.
 <big>ג משנה</big> <strong>אין ממירין</strong> (אין דין תמורה חל) <strong>לא</strong> ב<strong>אברין</strong> של חולין המומרים <strong>בעוברין</strong> של הקדש. שהאומר על אבר מסויים של בהמת חולין שלו שיהיה תמורת עובר שבמעיה של בהמת הקדש — לא חלה עליו קדושה. <strong>ו</strong>כן <strong>לא</strong> חל דין תמורה בממיר <strong>עוברין</strong> של בהמת חולין <strong>באברים</strong> של בהמת הקדש. שהאומר על עובר שבמעי בהמת חולין שלו שיהיה תמורת אבריה של בהמת הקדש — לא חלה קדושה על העובר. <strong>ולא</strong> חל דין תמורה בממיר <strong>עוברין</strong> של בהמת חולין <strong>ו</strong>כן בממיר <strong>אברים</strong> של בהמת חולין <strong>ב</strong>בעלי חיים של הקדש <strong>שלימים. ו</strong>כמו כן <strong>לא</strong> חל דין תמורה בממיר בעלי חיים <strong>שלימים</strong> של חולין <strong>בהן,</strong> באברים או בעוברים של הקדש.
 <strong>ר' יוסי אומר: ממירין אברים</strong> של חולין <strong>בשלימים</strong> של הקדש, <strong>אבל לא</strong> ממירים <strong>שלימים</strong> של חולין <strong>בהן,</strong> באברים של הקדש. <strong>אמר ר' יוסי</strong> טעם לדבריו: <strong>והלא במוקדשין</strong> (באדם המקדיש בהמת חולין לקרבן), <strong>האומר "רגלה של</strong> בהמה <strong>זו עולה"</strong> — הדין הוא שנתפשטה קדושה הבאה עם ההקדשה, וכל הבהמה <strong>כולה</strong> הריהי <strong>עולה.</strong> ונלמד מכאן ש<strong>אף כשיאמר</strong> אדם <strong>"רגלה של זו תחת זו"</strong> — תתפשט הקדושה הבאה עם התמורה, ו<strong>תהא</strong> כל בהמת החולין <strong>כולה תמורה תחתיה.</strong>
 <big>ד גמרא</big> שנינו במשנתנו את דינם של עוברים לענין תמורה. ובענין דומה <strong>אתמר</strong> <small>[נאמר]</small> שנחלקו אמוראים בדינו של המקדיש עוברים של בהמת חולין להקרבה על המזבח. <strong>בר פדא אמר: אין קדושה חלה על עוברין, ור' יוחנן אמר: קדושה חלה על עוברין.</strong> ומעירים: <strong>ואזדא</strong> <small>[והולך]</small> <strong>ר' יוחנן</strong> בשיטתו זו <strong>לטעמיה</strong> <small>[לטעמו],</small> שכן <strong>אמר ר' יוחנן:</strong> אדם ש<strong>הקדיש</strong> בהמה לקרבן <strong>חטאת</strong> והיתה אותה בהמה <strong>מעוברת, וילדה</strong> וולד — הרי היא ועוברה בקדושת חטאת, והדבר תלוי בו במי משניהם יתכפר. שאם <strong>רצה</strong> להתכפר באם — <strong>בה</strong> הוא <strong>מתכפר,</strong> ואם <strong>רצה</strong> להתכפר <strong>בוולדה</strong> — בו הוא <strong>מתכפר. ו</strong>על השאלה מדוע נצרך ר' יוחנן להשמיענו שקדושה חלה אף על עוברים שתי פעמים, יש להשיב:
 <strong>צריכא</strong> <small>[נצרך]</small> הדבר. משום <strong>דאי אשמעינן בהך קמייתא</strong> <small>[שאם היה משמיענו</small> רק <small>בזו הראשונה,</small> במקדיש עובר לבדו<small>]</small> — הייתי אומר שדווקא <strong>התם</strong> <small>[שם]</small> <strong>הוא</strong> שחלה קדושה על העובר, משום <strong>דאקדשיה</strong> <small>[שהקדישו]</small>
## דף י:
 <strong>לעוברה גופיה</strong> <small>[כשלעצמו,</small> בלא שהוקדשה אמו<small>],</small> ומשום כך יש מקום לומר שהתקדש העובר בכך, <strong>אבל הכא, דאקדשיה לאימיה</strong> <small>[כאן,</small> במקרה זה <small>שהקדישה את אמו</small> המעוברת, ולא את העובר עצמו<small>]</small> — היה מקום לומר כי <strong>הא</strong> <small>[זה]</small> העובר <strong>בכלל אימיה</strong> <small>[אמו]</small> <strong>לא קדוש</strong> <small>[התקדש].</small>
 <strong>ו</strong>מצד שני <strong>אי אשמעינן בתרייתא</strong> <small>[אם היה משמיענו</small> ר' יוחנן רק את ההלכה <small>האחרונה,</small> במקדיש את האם המעוברת<small>]</small> — הייתי אומר כי דווקא <strong>התם</strong> <small>[שם]</small> כך <strong>הוא</strong> שמתקדש העובר שבמעיה, משום <strong>דאקדיש לה</strong> <small>[ש</small>המקדיש <small>הקדיש אותה]</small> <strong>ו</strong>את <strong>כל דאית</strong> <small>[שיש]</small> <strong>בה,</strong> ובכלל זה העובר. <strong>אבל הכא, דאקדשיה ליה</strong> <small>[כאן, שהקדיש אותו</small> כשלעצמו<small>],</small> <strong>כיון דליתיה אבראי</strong> <small>[ש</small>העובר <small>אינו</small> נמצא <small>מבחוץ</small> למעי אמו, שטרם נולד<small>],</small> יש מקום לומר שהעובר <strong>לא קדיש</strong> <small>[התקדש].</small> לכן <strong>צריכא</strong> <small>[צריך]</small> שתיאמרנה שתי הלכותיו אלה של ר' יוחנן.
 <big>א</big> <strong>לישנא אחרינא</strong> <small>[לשון אחרת]</small> ודיון בדברי ר' יוחנן שהמקדיש בהמה מעוברת לחטאת, וילדה, אם רצה — מתכפר בה, ואם רצה — מתכפר בולדה. שואלים: <strong>מאי קא משמע לן</strong> <small>[מה,</small> איזה חידוש דין, <small>הוא משמיע לנו]</small> בדבריו אלו, ש<strong>אם</strong> <strong>שיירו</strong> הבעלים לעובר, וכגון שאמר על בהמה מעוברת: "הרי זו לחטאת ועוברה חולין" — הריהו אכן <strong>משוייר</strong> מן הקדושה, <strong>ו</strong>טעם הדבר: משום ש<strong>עובר לאו</strong> <small>[לא]</small> כ<strong>ירך</strong> (חלק מגוף) <strong>אמו הוא</strong> נחשב, אלא כגוף לעצמו. <strong>ו</strong>אולם עדיין יש לשאול: <strong>תרתי</strong> <small>[שתיים,</small> פעמיים<small>]</small> <strong>למה לי,</strong> מדוע נצרך ר' יוחנן להשמיע דבר זה, הן במקדיש בהמה מעוברת והן במקדיש עוברים (שקדושה חלה עליהם, כיון שגוף לעצמם הם)?
 ומשיבים: <strong>צריכא</strong> <small>[צריך].</small> שתיאמרנה שתי ההלכות הללו. משום <strong>דאי אתמר בהא</strong> <small>[שאם היה נאמר</small> רק <small>בזה,</small> במקדיש בהמה מעוברת<small>]</small> — הייתי אומר בהסבר הדבר שהעובר מתקדש <strong>משום דאימיה חזיא לגופיה</strong> <small>[שאמו ראויה</small> להתקדש <small>לגופה,</small> כשלעצמה<small>],</small> ו<strong>מגו דנחתא</strong> <small>[מתוך שירדה,</small> שחלה<small>]</small> <strong>קדושה לה</strong> — <strong>נחתא נמי</strong> <small>[ירדה,</small> חלה <small>גם כן]</small> <strong>לולד. אבל אידך</strong> <small>[</small>במקרה <small>האחר,</small> במקדיש עוברים עצמם<small>]</small> — <strong>לא</strong> יתקדשו. לכן <strong>קא משמע לן הדא</strong> <small>[הוא משמיע לנו</small> גם את <small>זאת,</small> את דין המקדיש עוברים<small>].</small>
 <strong>ו</strong>מצד שני, <strong>אי אתמר בהא</strong> <small>[אם היה נאמר</small> רק <small>בזה,</small> במקדיש עוברים<small>]</small> — הייתי אומר בטעם הדבר <strong>משום דקא</strong> <small>[שהוא,</small> המקדיש<small>]</small> <strong>מפרש</strong> (אומר במפורש) שתחול <strong>קדושה על הולד,</strong> ולכן הוא מתקדש. <strong>אבל</strong> ההלכה <strong>ההיא</strong> (במקדיש בהמה מעוברת<small>],</small> שלא אמר במפורש שתחול קדושה על העובר — <strong>לא</strong> יתקדש העובר. לכן <strong>צריכא</strong> <small>[צריך]</small> שייאמרו שניהם.
 <big>ב</big> ומסופר: <strong>יתיב</strong> <small>[ישב]</small> <strong>ר' זירא וקאמר להא שמעתא</strong> <small>[והיה אומר את השמועה,</small> המחלוקת <small>הזו</small> שבין בר פדא לר' יוחנן בדין המקדיש עוברים<small>].</small> <strong>איתיביה</strong> <small>[הקשה עליו]</small> <strong>ר' ירמיה לר' זירא</strong> ממה ששנינו במשנה (לקמן כד,ב): <strong>כיצד מערימין</strong> <strong>על</strong> קרבן <strong>הבכור</strong> להימנע מלתיתו לכהן? — בעוד שהבהמה <strong>המבכרת</strong> (שטרם ילדה, והולד שיוולד לה אמור להתקדש בקדושת בכור) כל זמן <strong>שהיתה</strong> עדיין <strong>מעוברת, אומר</strong> הבעלים: <strong>"מה שבמעיה של זו,</strong> אם הוא זכר — הריהו מוקדש לקרבן <strong>עולה".</strong> ומעתה אם אכן <strong>ילדה</strong> <strong>זכר</strong> — <strong>הרי זו,</strong> הולד, מוקדש ל<strong>עולה,</strong> ואינו קדוש בקדושת בכור. <strong>אלמא</strong> <small>[הרי איפוא]</small> נסיק מכאן ש<strong>קדוש</strong> <small>[מתקדש]</small> <strong>עובר,</strong> והרי זו איפוא ראיה לשיטת ר' יוחנן וקושיה על שיטת בר פדא!
 <strong>אמר ליה</strong> <small>[לו]</small> ר' זירא לר' ירמיה: אין ממשנה זו קושיה על שיטת בר פדא, שלשיטתו יש לומר: <strong>כי מתניא ההיא</strong> <small>[כאשר נשנתה אותה</small> משנה<small>]</small> — הרי זה דווקא במקדיש את העובר של המבכרת <strong>בקדושת דמים</strong> (שימכר הולד, ויביאו בדמיו קרבן עולה), ובאופן זה אכן חלה הקדושה על העובר, אבל קדושת הגוף (שהוא עצמו יקרב עולה) אינה חלה במקדיש את העובר. חזר ושאל ר' ירמיה את ר' זירא: <strong>מי אלימא</strong> <small>[האם</small> כה <small>חזקה]</small> היא <strong>קדושת דמים דקא מפקעא ליה</strong> <small>[שהיא מפקיעה אותו,</small> את העובר<small>]</small> <strong>מן הבכורה?</strong>
 <strong>אמר ליה</strong> <small>[לו]:</small> <strong>אין</strong> <small>[כן],</small> <strong>והתנן</strong> <small>[והרי שנינו</small> כמו כן במשנה<small>]:</small> <strong>כל</strong> ה<strong>קדשים שקדם מום קבוע להקדישן,</strong> שהקדישם בהיותם בעלי מום, ומתחילה לא נתקדשו כקרבן, אלא כדי למוכרם ולהביא בדמיהם קרבן (הקדוש רק קדושת דמים), <strong>ונפדו</strong> — הריהם <strong>חייבין בבכורה</strong> אם היו נקבות וילדו בכור כדין בהמות חולין, <strong>ובמתנות</strong> (זרוע לחיים וקיבה), כפי שנותנים לכהן מכל בהמת חולין שנשחטה. ונדייק בדברים: <strong>טעמא</strong> <small>[</small>כל <small>הטעם]</small> הוא משום שמדובר <strong>לאחר שנפדו,</strong> ויצאו לגמרי לחולין, ולכן הם <strong>חייבין</strong> בבכורה ובמתנות, <strong>אבל קודם שנפדו</strong> אף שאינם קדושים אלא בקדושת דמים — <strong>פטורין</strong> מן הבכורה ומן המתנות. <strong>[אלמא</strong> <small>[מכאן]</small><strong>] דאלימא</strong> <small>[שחזקה]</small> היא <strong>קדושת דמים, דמפקע ליה</strong> <small>[שמפקיעה אותו]</small> <strong>מבכורה.</strong>
 <strong>איתיביה</strong> <small>[הקשה עליו]</small> עוד ר' ירמיה לר' זירא ממה ששנינו בברייתא: <strong>ה</strong>בעלים ה<strong>אומר</strong> על הבהמה המעוברת העומדת לפניו <strong>"מה שבמעיה של זו</strong> יהיה קדוש בקדושת <strong>עולה"</strong> — בהמה זו (האם) <strong>מותרת בגיזה</strong> של צמרה, כשאר בהמות חולין, <strong>ו</strong>אולם <strong>אסורה בעבודה,</strong> וטעם הדבר — <strong>משום</strong> שבעבודה בה נגרם <strong>כחוש</strong> (החלשה, הפחתת ערך) ל<strong>עובר שבה.</strong> הרי שהעובר קדוש ומקדישים עוברים, ושלא כשיטת בר פדא! <strong>אמר ליה</strong> <small>[לו]</small> ר' זירא בתשובה: <strong>הא נמי</strong> <small>[זו</small> הברייתא <small>גם כן]</small> מדברת במקדיש את העובר ב<strong>קדושת דמים</strong> (שבדמי העובר ייקנה קרבן עולה), ובכגון זה מודה בר פדא שחלה קדושה על העובר, שאל עוד ר' ירמיה את ר' זירא:
 <strong>ומי אלימא</strong> <small>[והאם</small> כה <small>חזקה]</small> היא <strong>קדושת דמים</strong> של העובר <strong>דאסירא ליה</strong> <small>[שאוסרת</small> היא <small>אותה,</small> את האם<small>]</small> <strong>בעבודה? אמר ליה</strong> <small>[לו]:</small> <strong>אין</strong> <small>[כן],</small> <strong>והתנן</strong> <small>[והרי שנינו</small> כמו כן במשנה<small>]</small> כי כל הקדשים שקדם מום קבוע להקדשם, ונפדו — הריהם <strong>יוצאין לחולין,</strong> הן לענין שמותרים <strong>ליגזז</strong> את צמרם, <strong>ו</strong>הן לענין שמותרים <strong>ליעבד</strong> (לעבוד) בהם. ויש לדייק בלשון המשנה: <strong>טעמא</strong> <small>[הטעם]</small> להלכה זו — הריהו דווקא <strong>משום</strong> ש<strong>נפדו,</strong> ופקעה קדושתם, <strong>הא</strong> <small>[הרי]</small> מכאן נלמד, ש<strong>קודם שנפדו</strong> ועדיין הם בקדושתם — הריהם <strong>אסורין בעבודה, אלמא</strong> <small>[הרי איפוא]</small> ש<strong>קדושת דמים אסורין ליה</strong> <small>[אוסרת אותו]</small> <strong>בעבודה.</strong>
 <strong>איתיביה</strong> <small>[הקשה עליו]</small> עוד ר' ירמיה לר' זירא, ממה ששנינו במשנתנו: <strong>אין ממירין לא אברין</strong> של חולין <strong>בעוברין</strong> של הקדש, <strong>ולא</strong> בממיר <strong>עוברין</strong> של חולין <strong>באברין</strong> של הקדש. ולא עוברים ואברים בשלימים, ולא שלימים בעוברים. ונדייק מכאן: דווקא הקדשה באופן מסויים זה של <strong>אימורי</strong> <small>[תמורה]</small> מעוברים של הקדש לשלימים של חולין <strong>הוא דלא מימר</strong> <small>[שאין ממירים],</small> שכן אמרה התורה בדין התמורה "ואם המר ימיר בהמה בבהמה" (ויקרא כז, י), ואין העובר בכלל ההגדרה "בהמה". <strong>הא מיקדש</strong> <small>[הרי</small> נלמד כי לענין <small>להקדיש]</small> עוברים במישרין שלא בדרך תמורה — הריהם <strong>קדשי</strong> <small>[מתקדשים],</small> וקשה אם כן על שיטת בר פדא!
 <strong>אמר ליה</strong> <small>[לו]</small> ר' זירא בדחיית דבריו: אין להביא ראיה כנגד שיטת בר פדא ממשנתנו זו, משום ש<strong>בולדי קדשים הוא</strong> שמדובר כאן, וכגון שהתעברה הבהמה לאחר שהוקדשה, <strong>דקדישי וקיימי</strong> <small>[שקדושים ועומדים</small> הם הולדות בקדושתם<small>]</small> מכח אמם, ולא שהקדיש את העוברים.
 על תירוץ זה של ר' זירא מקשה ר' ירמיה: <strong>אי</strong> <small>[אם]</small> המדובר במשנתנו ב<strong>ולד קדשים,</strong> ולמדתנו המשנה כי אין ממירים בהם, שכן אין הם בכלל "בהמה", מכאן יש לדייק: דווקא בהיותם <strong>במעי אמן הוא דלא עבדין</strong> <small>[שאין עושים]</small> בהם תמורה, <strong>הא אבראי</strong> <small>[הרי</small> שבהיותם <small>מחוץ</small> למעי אמן, לכשיוולדו<small>]</small> — <strong>עבדין</strong> <small>[עושים]</small> תמורה, <strong>ו</strong>אולם אין לומר כך, שכן <strong>הא תניא</strong> <small>[הרי שנויה</small> הלכה במשנה הבאה<small>]</small> ש<strong>אין הולד</strong> של בהמת הקדש <strong>עושה תמורה</strong> על בהמת חולין! ומתרץ ר' זירא: משנתנו זו אכן עוסקת בולדות קדשים, ואמנם יש לדייק ממנה כי בהיות הולדות מחוץ למעי אמם הריהם עושים תמורה.
 ואולם אשר לשאלה מן השנוי במשנה הבאה שאין ולד בהמת הקדש עושה תמורה על בהמת חולין — אין להקשות, ויש לומר כי <strong>הא מני</strong> <small>[זו</small> משנתנו, כשיטת <small>מי היא]</small> — כשיטת <strong>ר' יהודה היא,</strong> שחולק על חכמים במשנה הבאה, והוא <strong>אמר</strong> כי <strong>הולד עושה תמורה.</strong>
 הקשה ר' ירמיה על תירוצו זה של ר' זירא: <strong>אי</strong> <small>[אם]</small> משנתנו זו כשיטת <strong>ר' יהודה</strong> היא, והרי אפשר לדייק ממשנתנו כי דווקא <strong>תמורה הוא דלא עבדי</strong> <small>[שאין עושים]</small> אברים של הקדש, <strong>הא מקדש</strong> <small>[הרי שלהתקדש]</small> — <strong>קדשי</strong> <small>[מתקדשים],</small> ואולם <strong>האמר</strong> <small>[הרי אמר]</small> <strong>ר' יהודה</strong> ש<strong>אברין לא קדשי</strong> <small>[אינם מתקדשים],</small> ואי אפשר איפוא להעמיד את משנתנו כשיטתו! <strong>אמר</strong> לו ר' זירא בדחיית דבריו: לא אמר ר' יהודה את שיטתו זו, שאין איברים מתקדשים, אלא באיברים שאין הנשמה תלויה בהם, אבל באיברים שהנשמה תלויה בהם — אף ר' יהודה סובר שמתקדשים, ו<strong>הכא במאי עסקינן</strong> <small>[כאן,</small> במשנתנו זו, <small>במה אנו עוסקים]</small> — <strong>ב</strong>מקדיש <strong>אבר שהנשמה תלויה בו.</strong>
 <strong>איתיביה</strong> <small>[הקשה עליו]</small> עוד ר' ירמיה לר' זירא ממה ששנינו במשנה בפרק הבא בדברים שיש בדיני הקדשים חומרה שאין בדיני התמורה, ובכלל הדברים אף ש<strong>מקדישין אברין ו</strong>מקדישים <strong>עוברין, אבל לא ממירין</strong> אברים ועוברים. הרי איפוא שנינו במפורש כי מקדישים עוברים, ושלא כשיטת בר פדא! ותירץ ר' זירא: <strong>הכא נמי</strong> <small>[כאן גם כן]</small> אין המדובר בהקדשת עוברים במישרין, אלא <strong>בולדי קדשים,</strong> שהקדיש בהמה מעוברת וילדה.
 שאל אותו ר' ירמיה על תירוצו זה: <strong>אי</strong> <small>[אם]</small> המדובר במשנה זו <strong>בולדי קדשים, מאי</strong> <small>[מה</small> פירוש<small>]</small> הלשון <strong>"מקדישין</strong> עוברין", <strong>הא קדישי וקיימי</strong> <small>[והרי מקודשים ועומדים</small> הם<small>]</small> מכח קדושת אמם!
## דף יא.
 דחה ר' זירא את קושיתו זו של ר' ירמיה: <strong>הכי קאמר</strong> <small>[כך הוא אומר,</small> זו כוונת לשון המשנה<small>]</small> באומרה "מקדישין אברין ועוברין, אבל לא ממירין" — <strong>מקדישין איברין</strong> מסויימים בבהמה, וכיון שאין הקדושה חלה באותם אברים בלבד אלא מתפשטת בכל הבהמה, הרי זה כאילו הקדיש את הבהמה כולה, <strong>ו</strong>משום כך <strong>ממירין בהן</strong> בבהמות הללו (אף שמתחילה רק אברים מסויימים הוקדשו בהן). <strong>אבל לא ממירין</strong> אברים של בהמת חולין <strong>בהן</strong> (בבהמות הקדש הללו) לא בשלמות וכל שכן שלא באבר מאיבריהן. לפי שאין הקדושה מתפשטת מן האבר לכל הבהמה בקדושה הבאה על ידי תמורה. <strong>ו</strong>באשר ל<strong>עוברים,</strong> אותם <strong>שקדשו במעי אמן</strong> (מכח קדושת אמם) — <strong>אין ממירין בהן</strong> כל זמן שהם במעי אמם.
 חזר ושאל ר' ירמיה את ר' זירא: אם המדובר במשנתנו <strong>בולדי קדשים,</strong> נוכל לדייק מכאן: דווקא בהיותם <strong>במעי אמן</strong> — הוא דלא עבדין <small>[שאין עושים]</small> <strong>תמורה, הא אבראי</strong> <small>[הרי,</small> נלמד מכאן שבהיותם <small>בחוץ,</small> משנולדו<small>]</small> — הריהם <strong>עבדי</strong> <small>[עושים]</small> תמורה? <strong>ו</strong>אולם הרי זה קשה, שכן <strong>הא תנן</strong> <small>[הרי שנינו]</small> במפורש במשנה הבאה ש<strong>אין הוולדות</strong> של בהמת הקדש <strong>עושין תמורה!</strong> והשיב ר' זירא: <strong>הא מני</strong> <small>[זו</small> המשנה כשיטת <small>מי היא]</small> — כשיטת <strong>ר' יהודה היא</strong> החולק על חכמים, וסובר שהולדות עושים תמורה.
 חזר ושאל ר' ירמיה את ר' זירא על כך: <strong>אי</strong> <small>[אם]</small> המשנה היא כשיטת <strong>ר' יהודה,</strong> יש לשאול: <strong>אברין מי קדשי</strong> <small>[האם מתקדשים],</small> <strong>הא</strong> <small>[הרי]</small> <strong>ל</strong>דעת <strong>ר' יהודה</strong> הוא הרי <strong>לית ליה</strong> <small>[אין לו,</small> אינו סבור<small>]</small> בדינו של <strong>האומר "רגלה של זו</strong> תהא <strong>עולה"</strong> שמתפשטת הקדושה בכולה ו<strong>כולה עולה,</strong> והרי שלדעתו אין משמעות כלשהי בהקדשת אבר אחד!
 <strong>אמר ליה</strong> <small>[לו]</small> ר' זירא לר' ירמיה בתשובה לשאלתו זו: משנתנו אכן כשיטת ר' יהודה היא, ואולם לא אמר ר' יהודה את שיטתו שהמקדיש אבר אין הקדושה מתפשטת בכל הבהמה אלא באבר כזה שאין נטילתו מהבהמה עושה אותה בכך ל"טריפה" (העומדת למות תוך פרק זמן של שנים עשר חודש), אבל באבר שנטילתו מהבהמה עושה אותה לטריפה — אף ר' יהודה סבור שבמקדיש אבר כזה הקדושה מתפשטת בכל הבהמה, ואף <strong>הכא במאי עסקינן</strong> <small>[כאן,</small> במשנה זו, <small>במה אנו עוסקים]</small> — <strong>בדבר העושה אותה</strong> בנטילתו ל<strong>טרפה.</strong> ונמצא איפוא שלא נדחתה שיטת בר פדא.
 <big>א</big> ושבים למחלוקתם של בר פדא ור' יוחנן, בדין המקדיש את העוברים, ומציעים: <strong>לימא כתנאי</strong> <small>[האם נאמר</small> שמחלוקתם הריהי <small>כ</small>מחלוקת <small>תנאים]</small> בענין אחר. ששנינו במקרה זה של <strong>השוחט את</strong> הבהמה <strong>ה</strong>דקה המעוברת, שהוקדשה ל<strong>חטאת,</strong> וזמן העיבור (עד ללידה) של הבהמה הדקה הריהו חמישה חודשים, <strong>ומצא בה</strong> עובר נקיבה שהוא <strong>בן ארבע</strong> חודשים, שאף שטרם הסתיים משך עיבורו, הריהו <strong>חי.</strong> ונחלקו בדינו של עובר זה שתי ברייתות, <strong>קתני חדא</strong> <small>[שנויה</small> ברייתא <small>אחת]:</small> עובר זה נוהגים בו כבדיני החטאת, ש<strong>אינה נאכלת אלא לזכרי כהונה, ואינה נאכלת אלא</strong> במקדש <strong>לפנים מן הקלעים</strong> (בתוך חצר המקדש), <strong>ואינה נאכלת</strong> <strong>אלא ליום</strong> ולילה <strong>אחד.</strong>
 <strong>ותניא אידך</strong> <small>[ושנויה</small> ברייתא <small>אחרת]</small> האומרת בדינה של נקיבה זו שנוהגים בה כבהמת חולין, ולכן הריהי <strong>נאכלת לכל אדם</strong> ולא רק לכהנים, <strong>ונאכלין בכל מקום</strong> מחוץ למקדש, <strong>ו</strong>אולם <strong>אינן נאכלין בעזרה,</strong> שאסור לאוכלה בעזרה, כדין החולין. <strong>מאי לאו תנאי</strong> <small>[האם לא</small> נאמר כי מחלוקת בר פדא ור' יוחנן כמחלוקת <small>תנאים]</small> זו <strong>היא? דמר סבר</strong> <small>[שחכם זה,</small> הברייתא הראשונה שהובאה, <small>סבור]</small> ש<strong>קדושה חלה על עוברין,</strong> וכדעת ר' יוחנן. <strong>ומר סבר</strong> <small>[וחכם זה,</small> הברייתא השניה, <small>סבור]</small> ש<strong>אין קדושה חלה על עוברין,</strong> כדעת בר פדא!
 ודוחים: <strong>לא</strong> בכך נחלקו שתי הברייתות הללו, אלא <strong>הני תנאי, בהא קא מיפלגי</strong> <small>[תנאים אלו, בזה הם נחלקים],</small> בשאלה מתי מתקדשים ולדות הקדשים, האם רק בלידתם הם מתקדשים, או כבר בהיותם במעי אמן הם מתקדשים. <strong>דמר סבר</strong> <small>[שחכם זה,</small> הברייתא השניה, <small>סבור]</small> כי <strong>ולדות קדשים</strong> — רק <strong>בהוייתן</strong> בלידתם, בהיותם הם לעצמם <strong>הן קדושים,</strong> וכיון שעובר זה שנמצא במעי אמו לא נולד — אין הוא קדוש. ומר סבר <small>[חכם זה,</small> הברייתא הראשונה, <small>סבור]</small> כי <strong>ולדי קדשים</strong> — כבר בהיותם <strong>במעי אמן הן קדושים,</strong> ולכן חלים כל דיני החטאת על עובר זה אף שלא נולד.
 <strong>ואיבעית אימא</strong> <small>[ואם תרצה אמור]</small> שאין הברייתות חלוקות ו<strong>חד תנא</strong> <small>[תנא אחד]</small> <strong>הוא</strong> ששנה את שתיהן, ולשיטת ר' יוחנן הסבור כי חלה קדושה על עוברים, אלא <strong>חדא מהלין מתנייתא</strong> <small>[אחת מאלו הברייתות,</small> הברייתא השניה<small>]</small> — עוסקת <strong>ב</strong>מקרה של <strong>מקדיש בהמה</strong> לחטאת, <strong>ו</strong>רק <strong>אחר כך נתעברה,</strong> ושחטה בהיות העובר בן ארבעה חודשים, וכיון שלא הוקדש העובר עצמו, וגם אינו יכול להיות קדוש מקדושת אמו, וגם לא נולד — אין הוא קדוש. <strong>וחדא מנהון</strong> <small>[ואחת מהן,</small> הברייתא הראשונה<small>]</small> — עוסקת במקרה <strong>שהקדישה</strong> את הבהמה כשהיא כבר <strong>מעוברת,</strong> ומשום כך, אף העובר שבמעיה קדוש מכח קדושתה.
 <big>ב</big> ודנים עוד בשיטות בר פדא ור' יוחנן. <strong>תניא</strong> <small>[שנויה</small> ברייתא<small>],</small> <strong>ר' אליעזר אומר:</strong> ה<strong>כלאים</strong> (בעל החיים הנולד מזיווגם של שתי בהמות ממינים שונים), <strong>ו</strong>ה<strong>טרפה</strong> (בעל חיים שכתוצאה מפגיעה חיצונית או ממחלה אינו עתיד לחיות שנים עשר חודש), <strong>ויוצא דופן</strong> (הנולד שלא דרך הרחם, ומוצא בניתוח), וה<strong>טומטום</strong> (זה שסימני המין שלו מכוסים, ומשום כך אין הוא מוגדר למינו), <strong>ואנדרוגינוס</strong> (שיש בו איברי זכר ונקיבה כאחד) — <strong>לא קדושין ולא מקדישין. ואמר שמואל</strong> בפירוש דבריו אלה של ר' אליעזר: כוונת אומרו <strong>לא קדושין</strong> — שאין הם מתקדשים <strong>ב</strong>דרך ה<strong>תמורה,</strong> כלומר, שאם היו פסולי הקרבה אלה של חולין, והמיר בהמת הקדש בהם — לא חלה קדושה עליהם. <strong>ו</strong>כוונת אומרו <strong>לא מקדישין</strong> — <strong>לעשות תמורה</strong> על ידם, שאם היו פסולי ההקרבה אלה של הקדש, והמיר אותם בבהמת חולין — לא חלה עליה קדושה.
 <strong>ותניא</strong> <small>[ושנויה</small> ברייתא אחרת<small>]</small> הדנה בדברי ר' אליעזר אלו, <strong>אמר ר' מאיר:</strong> למה לו לר' אליעזר לומר שאין פסולים אלו מקדישים בתמורה, והרי <strong>מאחר ש</strong>אמר בראשית דבריו שהם <strong>אינן קדושין</strong> (מתקדשים) על ידי תמורה, <strong>היאך</strong> (באיזה אופן) ישנה אפשרות לומר שהם <strong>מקדישין</strong> את האחרים בתמורה? ויש להשיב כי <strong>אי</strong> (אין) <strong>אתה מוצא</strong> אפשרות זו שיהיו פסולי ההקרבה הללו מתקדשים, <strong>אלא ב</strong>מקרים מסויימים: טריפה — במקרה של אדם ה<strong>מקדיש בהמה ואחר כך</strong> היא <strong>נטרפה.</strong> יוצא דופן — <strong>ב</strong>מקרה של אדם ה<strong>מקדיש ולד, ויצא [דרך] דופן. אלמא</strong> <small>[הרי איפוא]</small> עולה מדברי ר' מאיר אלה ש<strong>קדיש</strong> <small>[מתקדש]</small> <strong>ולד,</strong> והרי זה שלא כשיטת בר פדא!
 <strong>אמרי</strong> <small>[אומרים</small> בתשובה<small>]:</small> יש להגדיר אחרת את מחלוקת בר פדא ור' יוחנן בדין המקדיש את העובר, שכן <strong>ב</strong>עובר שהוא <strong>תם</strong> (שאינו בעל מום) הנמצא <strong>במעי</strong> בהמה שהיא <strong>תמימה</strong> — <strong>אפילו בר פדא נמי מודי דקדיש</strong> <small>[גם כן מודה שמתקדש]</small> העובר. ו<strong>לא נחלקו</strong> בר פדא ור' יוחנן <strong>אלא ב</strong>אדם המקדיש את העובר ה<strong>תם</strong> הנמצא <strong>במעי בעלת מום.</strong> ובזאת נחלקו: <strong>בר פדא סבר</strong> <small>[סבור],</small> <strong>כיון דאימיה</strong> <small>[ש</small>את <small>אמו]</small> <strong>לא מקדישין קדושת הגוף,</strong> שהרי בעלת מום היא — <strong>הוא נמי</strong> <small>[גם כן]</small> <strong>לא קדיש</strong> <small>[מתקדש]</small> בקדושת הגוף. <strong>ו</strong>אילו <strong>ר' יוחנן סבר</strong> <small>[סבור]</small> כי <strong>הני</strong> <small>[</small>שני <small>אלו,</small> האם ועוברה<small>]</small> — <strong>כשתי בהמות</strong> נפרדות <strong>נינהו</strong> <small>[הן],</small> ועל כן יש גם להפריד בדינן: <strong>אימיה</strong> <small>[אמו]</small> — <strong>היא</strong> זו ש<strong>לא מיקדשא</strong> <small>[מתקדשת],</small> <strong>אבל הוא</strong> העובר — <strong>קדוש</strong> <small>[מתקדש].</small>
 <big>ג</big> <strong>לישנא אחרינא</strong> <small>[לשון אחרת]</small> בהצעת הראיה מדינם של פסולי ההקרבה. למדנו למעלה שדברי ר' אליעזר שפסולי ההקרבה אין מקדשים בהמת חולין בתמורה (אף שהם עצמם קדושים) מתקיימים בטריפה וביוצא דופן. <strong>אבל</strong> ה<strong>כלאים ו</strong>ה<strong>טומטום ו</strong>ה<strong>אנדרוגינוס</strong> של חולין שהמיר בהמת קודש בהם — <strong>אי</strong> (אין) <strong>אתה מוצא</strong> אפשרות זו שיתקדשו <strong>אלא בולדי קדשים,</strong> בבהמה שהוקדשה ולאחר מכן התעברה מבעל חיים אחר שאינו בן מינה, או שעוברה טומטום או אנדרוגינוס.
 <strong>ו</strong>סבור ר' אליעזר <strong>כ</strong>שיטת <strong>ר' יהודה, שהיה אומר: הולד</strong> הנולד לבהמת הקדש <strong>עושה תמורה,</strong> ובא ר' אליעזר ללמד שולדות פסולי הקרבה אלה, אינם עושים תמורה. ומכאן נדייק לענייננו: דווקא <strong>הלין</strong> <small>[אלו,</small> פסולי הקרבה<small>]</small> <strong>הוא</strong> שאין עושים תמורה, וסיבת הדבר: משום ש<strong>לא קדשי גופייהו</strong> <small>[התקדש גופם,</small> שהרי הם פסולי הקרבה<small>],</small> <strong>אבל</strong> ולדות שאינם פסולי הקרבה וכן <strong>עוברין אחרים,</strong> שאינם פסולים — הריהם <strong>קדושין,</strong> והרי זה איפוא שלא כשיטת בר פדא!
 <strong>אמר אביי</strong> בתשובה: יש להגדיר אחרת את מחלוקת בר פדא ור' יוחנן, ולומר שבמקרה של עובר <strong>תם במעי תמימה</strong> — ל<strong>דברי הכל קדיש גופיה</strong> <small>[מתקדש גופו],</small> <strong>אלא כי פליגי</strong> <small>[כאשר נחלקו]</small> בר פדא ור' יוחנן — הרי זה במקדיש עובר תם הנמצא <strong>במעי בעלת מום.</strong> ובזאת נחלקו: ש<strong>בר פדא סבר</strong> <small>[סבור]</small> כי <strong>כיון דאימיה נמי לא קדיש גופה</strong> <small>[שאמו גם כן אינה מתקדשת בעצמה],</small> אלא לדמיה, שהרי היא בעלת מום — <strong>איהו נמי לא קדיש</strong> <small>[הוא גם כן אינו מתקדש]</small> <strong>אלא לדמי</strong> <small>[ל</small>קדושת <small>דמים,</small> ולא לקדושת הגוף<small>].</small> ואילו <strong>ר' יוחנן סבר</strong> <small>[סבור]</small> כי <strong>עובר לאו</strong> <small>[לא]</small> כ<strong>ירך</strong> (חלק מגוף) <strong>אמו הוא</strong> נחשב, אלא הריהו יצור לעצמו, <strong>ו</strong>משום כך, <strong>אף על גב דאימיה לא קדשה</strong> <small>[אף על פי שאמו אינה מתקדשת]</small> <strong>ל</strong>קדושת <strong>גופה,</strong> אלא רק לקדושת דמים — ה<strong>ולד מיהא קדיש לגופיה</strong> <small>[לפחות מתקדש ל</small>קדושת <small>גופו].</small>
 <big>ד</big> ושבים לבירור הנאמר במשנתנו. שנינו בה שנחלקו חכמים בדין הממיר אברים של בהמות חולין בבהמות שלמות של הקדש, שלדעת חכמים אין התמורה חלה, ואילו לדעת ר' יוסי חלה התמורה בדרך זו, שכשאומר "הרי רגל בהמה זו תמורת בהמת הקדש זו" — חלה קדושת תמורה על הרגל, ומתפשטת ממנה על כל בהמת החולין. ו<strong>אמר ר' יוסי</strong> בהסבר שיטתו זו: <strong>והלא במוקדשין</strong> (באדם המקדיש בהמה) <strong>האומר "רגלה של זו</strong> עולה" — כולה עולה, והוא הדין אם כן בתמורה.
## דף יא:
 ועוד במחלוקת תנאים זו בדין הממיר אברים של חולין בשלמים של קודש. <strong>תנו רבנן</strong> <small>[שנו חכמים]:</small> <strong>יכול</strong> יהיה הדין במקרה של <strong>האומר "רגלה של זו עולה",</strong> שתתפשט הקדושה מהרגל על כל הבהמה, ו<strong>תהא כולה עולה?</strong> — לכך <strong>תלמוד לומר</strong> (מלמדנו הכתוב): "ואם בהמה אשר יקריבו ממנה קרבן לה' <strong>כל אשר יתן ממנו לה' יהיה קדש"</strong> (ויקרא כז, ט), והרי זה בא לדייק: כל אבר שניתן <strong>ממנו</strong> (מבעל החיים) <strong>לה'</strong> הוא שיהיה קודש, <strong>ולא</strong> בעל החיים <strong>כולו</strong> יהיה קודש <strong>לה'.</strong>
 ומבררים עוד, <strong>יכול</strong> יהיה הדין במקרה זה שתיפדה הבהמה ו<strong>תצא לחולין?</strong> — לכך <strong>תלמוד לומר</strong> בכתוב זה <strong>"יהיה קדש",</strong> ללמדנו שאותו אבר שהוקדש, הריהו עומד בקדושתו, ואינו נפדה. ומעתה יש לשאול: <strong>הא</strong> <small>[הרי]</small> <strong>כיצד</strong> ינהג בבהמה זו? — <strong>תמכר</strong> הבהמה <strong>לצרכי</strong> (לנצרכי, לטובת אלו החייבים) להקריב <strong>עולות, ודמיה</strong> הריהם <strong>חולין, חוץ מדמי</strong> (ממחיר) אותו <strong>אבר שבה</strong> שהוקדש. אלו <strong>דברי ר' מאיר ור' יהודה. ו</strong>אילו
 <strong>ר' יוסי ו</strong>כן <strong>ר' שמעון אומר: מנין לאומר "רגלה של זו עולה", ש</strong>התפשטה הקדושה בכל הבהמה, ו<strong>כולה</strong> עומדת בקדושת <strong>עולה?</strong> — שכן כיון <strong>שנאמר "כל אשר יתן ממנו לה'",</strong> היה איפוא די בכתוב זה ללמד שאותו אבר הריהו קדוש ("כל אשר יתן ממנו — לה'". <strong>כשהוא</strong> הפסוק ממשיך ו<strong>אומר "יהיה קדש"</strong> — הרי זה בא ללמד: <strong>לרבות את כולה,</strong> שמתפשטת הקדושה בכולה.
 <big>א</big> ודנים עתה בברייתא זו. <strong>אמר מר</strong> <small>[החכם,</small> ר' מאיר ור' יהודה<small>]:</small> <strong>תמכר</strong> הבהמה <strong>לצרכי עולות,</strong> ושואלים: <strong>והא קמייתי</strong> <small>[והרי</small> הקונה את הבהמה הזו <small>מביא]</small> בעולתו <strong>בהמה</strong> שאינה כולה עולתו, שהרי היא <strong>מחוסרת</strong> אותו <strong>אבר</strong> שהוקדש על ידי בעליה הקודמים של בהמה זו, ואותו אבר קרב לעולתו של זה המקדיש! <strong>אמר רבא:</strong> לא אמרו ר' מאיר ור' יהודה שתימכר בהמה זו לכל אדם שחייב להביא קרבן עולה, אלא רק <strong>ב</strong>אדם ה<strong>אומר "הרי עלי</strong> להביא קרבן <strong>עולה בחייה</strong> (בכל האברים שבהם תלויים חייה של הבהמה". ורגל אינה בכלל אברים אלה. ומשום כן, אף שרגלה של בהמה זו נחשבת לעולתו של המקדיש הראשון, אינה נחשבת כמחוסרת אבר לקונה המביא את העולה. ובהגדרת שיטתם של ר' מאיר ור' יהודה נחלקו חכמים.
 <strong>אמר רב חסדא:</strong> אף שר' מאיר ור' יהודה סבורים שבמקדיש אבר של בהמה, לא פשטה קדושה בכולה, מכל מקום <strong>מודה ר' יהודה</strong> ור' מאיר, <strong>ב</strong>מקדיש <strong>דבר</strong> (אבר) <strong>ש</strong>אם יינטל מהבהמה הריהו <strong>עושה אותה</strong> בכך ל<strong>טרפה</strong> (מי שאינה חיה שנים עשר חודש, ואסורה באכילה), שפשטה הקדושה בכל הבהמה. ואילו <strong>רבא אמר:</strong> אף במקדיש אבר שבהינטלו עושה את הבהמה טריפה סבורים ר' מאיר ור' יהודה שלא פשטה בכך הקדושה בכל הבהמה, ואולם הריהם מודים שפשטה קדושה בכל הבהמה <strong>בדבר שעושה אותה</strong> בהילקחו ל<strong>נבילה</strong> (שאינה יכולה לחיות כלל ואסורה באכילה משום נבילה). <strong>ו</strong>אילו <strong>רב ששת אמר:</strong> אין ר' יהודה ור' מאיר מודים שפשטה הקדושה בכל הבהמה אלא רק <strong>ב</strong>מקדיש <strong>דבר ש</strong>אם יינטל מהבהמה <strong>היא</strong> מייד <strong>מתה.</strong> ומבררים את הדעות הללו.
 <strong>מאי איכא</strong> <small>[מה,</small> איזה הבדל <small>יש]</small> <strong>בין</strong> הסברו של <strong>רב חסדא ל</strong>הסברו של <strong>רבא?</strong> ומסבירים: <strong>איכא בינייהו</strong> <small>[יש ביניהם</small> הבדל<small>]</small> בשאלה האם בהמה המוגדרת כ<strong>טרפה, חיה</strong> (יכולה לחיות). ש<strong>רב חסדא סבר לה כמאן דאמר</strong> <small>[הריהו סבור כמי שאומר]</small> <strong>טרפה אינה חיה,</strong> אלא ברור שתמות בקרוב, ולכן, המקדיש אבר בגוף הבהמה שאם יינטל ממנה הריהי טרפה, אף ר' יהודה ור' מאיר מודים שפשטה קדושה בכל הבהמה. <strong>ו</strong>אילו <strong>רבא סבר לה כמאן דאמר</strong> <small>[הריהו סבור כמי שאומר]</small> <strong>טרפה חיה</strong> (יכולה לחיות), ולכן במקדיש אבר שבהינטלו הריהי נעשית טריפה אין הקדושה מתפשטת בכל הבהמה, אלא רק במקדיש אבר שבהינטלו היא נקראת נבילה.
 <strong>ומאי איכא</strong> <small>[מה,</small> איזה הבדל מעשי <small>יש]</small> <strong>בין</strong> הסברו של <strong>רבא ל</strong>הסברו של <strong>רב ששת?</strong> ומסבירים: <strong>איכא בינייהו</strong> <small>[יש ביניהם</small> הבדל<small>]</small> במקרה שהקדיש את הירך והחלל של הבהמה ובדינו של <strong>ר' אלעזר</strong> בכגון זה. שכן <strong>אמר ר' אלעזר: ניטלה</strong> ה<strong>ירך ו</strong>ה<strong>חלל שלה</strong> — בהמה זו נחשבת כ<strong>נבילה.</strong> ש<strong>רבא סבר לה</strong> <small>[הריהו סבור]</small> <strong>כר' אלעזר,</strong> ולכן לדעתו גם במקדיש ירך וחלל — הכל אומרים שפשטה קדושה בכולה. ואילו <strong>רב ששת לא סבר לה</strong> <small>[אינו סבור]</small> <strong>כר' אלעזר,</strong> ולכן הוא סבור שאף ר' מאיר ור' יהודה מודים שבמקדיש ירך וחלל שלה — לא פשטה קדושה בכולה.
 <strong>מיתיבי</strong> <small>[מקשים]</small> על דבריהם של חכמים אלה ממה ששנינו, <strong>אמר רבי:</strong> במחלוקת ר' יהודה ור' יוסי <strong>נראין</strong> (מסתברים, מתקבלים) <strong>דברי ר' יהודה</strong> שאין הקדושה מתפשטת בכל הבהמה — <strong>ב</strong>מקדיש <strong>דבר שאין הנשמה תלויה בו, ו</strong>אילו <strong>דבריו ר' יוסי,</strong> שהקדושה מתפשטת בכל הבהמה, נראים — <strong>ב</strong>מקדיש <strong>דבר שהנשמה תלויה בו.</strong> ונדייק בדברי רבי: <strong>לאו</strong> <small>[האם לא]</small> <strong>מכלל</strong> הדברים נסיק <strong>דפליג עליה</strong> <small>[ש</small>ר' יוסי <small>חולק עליו]</small> על <strong>ר' יהודה</strong> באבר שהנשמה תלויה בו ובאבר שאין הנשמה תלויה בו, ובא רבי והכריע בכל מקרה לגופו.
 ויש לשאול: <strong>בשלמא</strong> <small>[זה נוח]</small> מה שהכריע רבי במחלוקתם ואמר ש<strong>נראין דברי ר' יהודה בדבר שאין הנשמה תלויה בו</strong> — <strong>מכלל</strong> הדברים נסיק <strong>דפליג עליה</strong> <small>[ש</small>ר' יהודה <small>חולק עליו</small><small>]</small> על <strong>ר' יוסי</strong> הסבור שאף במקרה זה הקדושה מתפשטת בכל הגוף. <strong>אלא</strong> מה שהכריע רבי ואמר ש<strong>נראין דברי ר' יוסי בדבר שהנשמה תלויה בו, לאו</strong> <small>[האם לא]</small> <strong>מכלל</strong> הדברים נסיק <strong>דפליג עליה</strong> <small>[ש</small>ר' יוסי <small>חולק עליו]</small> על <strong>ר' יהודה,</strong> הסבור איפוא שאף במקרה זה לא פשטה הקדושה בכל הבהמה. <strong>ו</strong>הרי זו <strong>תיובתא דכולהו</strong> <small>[קושיה חמורה על כולם,</small> רב חסדא ורבא ורב ששת<small>]</small> הסבורים כולם שבמקדיש אבר שהנשמה תלויה בו, מודה ר' יהודה שפשטה הקדושה בכל הבהמה!
 ומשיבים: <strong>לא,</strong> אין להקשות מדברי רבי על החכמים הללו, משום שאין אלו דברי רבי המדוייקים, שכן <strong>חסורי מיחסרא</strong> <small>[חסרים]</small> דברים בתוך דברי רבי, <strong>והכי קתני</strong> <small>[וכך הוא,</small> הנוסח השלם <small>שנוי]:</small> <strong>נראין דברי ר' יוסי</strong> שהקדושה מתפשטת בכל הבהמה <strong>לר' יהודה בדבר שהנשמה תלויה בו, ש</strong>כן <strong>אף ר' יהודה לא נחלק עליו אלא בדבר שאין הנשמה תלויה בו, אבל בדבר שהנשמה תלויה בו</strong> — <strong>מודי ליה</strong> <small>[מודה</small> ר' יהודה <small>לו,</small> לר' יוסי<small>].</small>
 <big>ב</big> ובשיטת ר' יוסי שבמקדיש אבר אחד בבהמה, הקדושה מתפשטת בכל הבהמה, <strong>בעי</strong> <small>[שאל]</small> <strong>רבא: בעוף</strong> הראוי להקרבה <strong>מהו</strong> הדין לשיטה זו? וצדדי השאלה: האם דווקא במקדיש אבר בבהמה אמר כך ר' יוסי, לפי שלמד זאת ר' יוסי מן הכתוב "ואם בהמה אשר יקריבו ממנה קרבן לה' כל אשר יתן ממנו לה' יהיה קודש", כמובא לעיל, והרי בראש פסוק זה <strong>"בהמה" אמר רחמנא</strong> <small>[אמרה התורה],</small> <strong>והא לאו</strong> <small>[וזה,</small> עוף, <small>לא]</small> בכלל <strong>"בהמה" היא.</strong> <strong>או דלמא</strong> <small>[שמא]</small> נאמר כי באותו כתוב <strong>"קרבן" אמר רחמנא</strong> <small>[אמרה תורה]</small> — <strong>והאי נמי</strong> <small>[וזה</small> העוף, <small>גם כן]</small> בכלל <strong>"קרבן" הוא?</strong> ומסכמים: לא נמצא פתרון לשאלה זו, ו<strong>תיקו</strong> <small>[תעמוד]</small> במקומה.
 <big>ג</big> ועוד <strong>בעי</strong> <small>[שאל]</small> <strong>רבא</strong> בשיטת ר' יוסי: אם <strong>הקדיש אבר</strong> בגוף הבהמה <strong>ל</strong>קדושת <strong>דמיו</strong> (שתימכר הבהמה, ויביאו בדמי אותו אבר, עולה), <strong>מהו</strong> דינו לענין זה <strong>דתיחות ליה</strong> <small>[שתרד לו,</small> שתחול על הבהמה כולה<small>]</small> <strong>קדושת הגוף?</strong> וצדדי השאלה: <strong>מי אמר</strong> <small>[האם אומרים]</small> כי <strong>כיון דנחתא ליה</strong> <small>[שירדה לה,</small> חלה<small>]</small> <strong>קדושת דמים</strong> על אותו אבר — מתוך כך <strong>נחתא ליה נמי</strong> <small>[ירדה לה</small> <small>גם כן]</small> <strong>קדושת הגוף</strong> על אותו אבר, <strong>ומדאקדשיה לחד אבר</strong> <small>[ומ</small>תוך <small>שהקדישו לאבר אחד] —</small> <strong>אקדשיה</strong> <small>[הקדישה]</small> <strong>לכולה</strong> ותהיה כולה קדושה בקדושת הגוף. <strong>או דלמא</strong> <small>[שמא]</small> נאמר: <strong>חד מגו</strong> <small>[אחד "מתוך"]</small> — <strong>אמר</strong> <small>[אומרים],</small> שמתוך שחלה קדושת דמים על אותו אבר, חלה גם קדושת הגוף עליו. אבל להוסיף על כך עוד "מגו" שמתוך שחלה על אבר אחד קדושת הגוף, תחול על כל הגוף כולו, והרי אלה <strong>תרי מגו</strong> <small>[שני "מתוך"]</small> — <strong>לא אמר</strong> <small>[אין אומרים].</small>
 ומשיבים על דברי רבא: <strong>תפשוט ליה מדידיה</strong> <small>[תיפתר לו,</small> לרבא שאלתו זו, <small>משלו],</small> ממה שהוא עצמו אמר, שכן <strong>האמר</strong> <small>[הרי אמר]</small> <strong>רבא: הקדיש</strong> איל <strong>זכר לדמיו,</strong> שימכר ויביאו בדמיו עולה — כיון שהוא עצמו ראוי להיקרב לעולה (שהרי זכר הוא), הריהו <strong>קדוש קדושת הגוף</strong> אף שמעיקרו הוקדש רק לדמיו, ואף כאן כיון שחלה הקדושה על האבר הריהי חלה בכל הבהמה, ומתוך שחלה בכולה קדושת דמים, תחול עליה אף קדושת הגוף!
 ודוחים: אין להביא ראיה משם, כי <strong>התם</strong> <small>[שם]</small> — התקדש בקדושת הגוף, משום <strong>דאקדשיה לכוליה</strong> <small>[שהקדיש את כולו],</small> ואין זה אלא "מתוך" אחד (מתוך שחלה עליו קדושת דמים, חלה עליו קדושת הגוף), ואילו <strong>הכא</strong> <small>[כאן]</small> בבעייתו של רבא <strong>דאקדשיה חד אבר</strong> <small>[שהקדיש אבר אחד],</small> שנדרשים אנו לשני "מיגו" כדי שיקדש כולו בקדושת הגוף, יש מקום לשאול: <strong>מאי</strong> <small>[מה]</small> הדין? ומסכמים: לא נפתרה השאלה, ו<strong>תיקו</strong> <small>[תעמוד]</small> במקומה.
 <big>ד</big> ומביאים שאלה בבירור שיטת ר' יהודה. <strong>בעי מיניה</strong> <small>[שאל</small> אחד החכמים <small>ממנו]</small> <strong>מרבא</strong> שאלה זו: אם <strong>הקדיש</strong> בקדושת הגוף <strong>חד אבר</strong> <small>[אבר אחד]</small> בבהמה, מהו דינו של אותו אבר <strong>ב</strong>איסור <strong>גיזה</strong> של הצמר שעליו? והשיב לו: <strong>תפשוט</strong> (תפתור) <strong>לך</strong> שאלתך זו <strong>מהא דתניא</strong> <small>[מ</small>ברייתא <small>זו ששנינו]</small> על הכתוב באיסור גיזה בבכור "ו <strong>לא תגז בכור צאנך"</strong> (דברים טו, יט): לשון "צאנך" שהיא לשון מיעוט באה ללמדנו שאיסור גיזה נוהג דווקא בדבר שהוא כולו של הבעלים, <strong>אבל אתה גוזז</strong> (מותר בגזיזה) <strong>ב</strong>בכור שהוא בשותפות <strong>שלך ושל אחרים</strong> (גויים). ואף כאן, הרי בהמה זו היא בשותפות הקדש וחולין, ותהיה כולה (ואף אותו אבר שהוקדש) איפוא מותרת בגיזה.
 השיב אותו חכם לרבא: אין להביא ראיה משם, שכן <strong>התם</strong> <small>[שם,</small> בבכור שהוא בשותפות גוי<small>],</small> כיון שיש לגוי שותפות בו <strong>לא נחתא ליה</strong> <small>[ירדה לה,</small> חלה<small>]</small> עליו <strong>קדושה כלל,</strong> אף לא לחלקו של הישראלי. ואילו <strong>הכא</strong> <small>[כאן]</small> — הרי <strong>נחתא ליה</strong> <small>[ירדה לה,</small> חלה<small>]</small> <strong>קדושה</strong> על אותו האבר שהוקדש, ושמא יש מקום לאסור גיזה בו. <strong>לישנא אחרינא</strong> <small>[לשון אחר]</small> בדחיית הראיה מהיתר הגיזה בבכור ששותף בו גוי, שכן <strong>התם</strong> <small>[שם]</small> בבכור שהוא בשותפות עם גוי — אף אם ירצה הישראלי, <strong>אין בידו להקדישו</strong> את חלקו בבכור, מחמת השותפות של הגוי בבכור זה, ולכן לא שייך איסור גיזה בחלק הישראלי. אבל <strong>הכא</strong> <small>[כאן],</small> במקדיש אבר אחד — יש <strong>בידו</strong> של הבעלים <strong>להקדישו</strong> לאבר אחד, וחלה עליו קדושה. ולכן יש מקום לשאול מה דינו של אותו אבר לגיזת צמרו. ודנים עוד באיסור עבודה.
 <strong>בעא מיניה</strong> <small>[שאל ממנו]</small> <strong>אביי מרבא:</strong> מי ש<strong>הקדיש</strong> את <strong>עורה</strong> של הבהמה בלבד, <strong>מהו</strong> דינה של בהמה זו <strong>בעבודה?</strong> השיב לו רבא: <strong>תא שמע</strong> <small>[בא</small> ו<small>שמע]</small> פתרון לשאלה זו ממה ששנינו: <strong>האומר</strong> על בהמה מעוברת <strong>"מה שבמעיה של</strong> בהמה <strong>זו</strong> הריהו לקרבן <strong>עולה"</strong> — <strong>מותרת</strong> הבהמה <strong>בגיזה, ואסורה בעבודה.</strong> וטעם הדבר: מותרת בגיזה — מפני שאין העובר שבמעיה נחסר בכך, ואסורה בעבודה — <strong>מפני כחוש</strong> (החלשת) ה<strong>עובר שבה.</strong> ונלמד מכאן, שאף בהמה שהוקדשה לעורה בלבד אסורה בעבודה משום הפגיעה בערך העור.
 <strong>אמר ליה</strong> <small>[לו]</small> אביי לרבא: אין להביא ראיה מברייתא זו, שכן <strong>כי קתני</strong> <small>[כאשר שנו]</small> בברייתא זו שהבהמה המעוברת <strong>אסורה בעבודה</strong> — הכוונה היא שאסורה <strong>מדרבנן</strong> <small>[מדברי חכמים]</small> בלבד, ואני שאלתי ביחס לאיסור עבודה מדין תורה. אמר לו רבא: אם הברייתא עוסקת באיסור מדברי חכמים בלבד, <strong>אי הכי</strong> <small>[אם כך],</small> מדוע נאסרה רק העבודה, <strong>אפילו בגיזה נמי תיתסר</strong> <small>[גם כן תיאסר]</small> הבהמה! <strong>אמר ליה</strong> <small>[לו]</small> אביי בתשובה: יש להבדיל בין עבודה וגיזה, שכן דווקא ב<strong>עבודה, דמיכחשא</strong> <small>[שמכחישה,</small> מרזה ומחלישה את הבהמה<small>] —</small> <strong>גזרי</strong> <small>[גזרו]</small> <strong>בה רבנן</strong> <small>[חכמים],</small> אבל <strong>גיזה</strong> — שאינה מכחישה את הבהמה <strong>לא גזרי</strong> <small>[גזרו]</small> <strong>בה רבנן</strong> <small>[חכמים].</small> ונשארה איפוא שאלתו של אביי ללא פתרון.
 <big>ה</big> ועוד <strong>בעא מיניה</strong> <small>[שאל ממנו]</small> <strong>אביי מרב יוסף:</strong> הקדיש אדם בהמה מעוברת לקרבן שלמים חוץ מעוברה, ונמצא ש<strong>היא,</strong> הבהמה המעוברת, קדושה ל<strong>שלמים ו</strong>אולם <strong>ולדה</strong> הוא <strong>חולין, ושחטה בפנים</strong> (בעזרה במקדש, כדין שחיטת השלמים), <strong>מהו</strong> הדין? ומסביר אביי את שאלתו: <strong>למאן דאמר</strong> <small>[ל</small>שיטת <small>מי שאומר]</small> ש<strong>ולדי קדשים</strong> רק <strong>ב</strong>שעת <strong>הוייתן</strong> (בהיותם הם עצמם, בלידתם) <strong>הן קדושין,</strong> אם כן ולדות אלה שבמעי אמם, שטרם נולדו, לא התקדשו עדיין, ועדיין יש לשאול: <strong>מי הוי</strong> <small>[האם הריהם]</small> בכלל איסור שחיטת <strong>חולין בעזרה</strong> (שכן הם חולין), <strong>או לא</strong> (שהרי הם עצמם לא נשחטו)?
## דף יב.
 <strong>אמר ליה</strong> <small>[לו]</small> רב יוסף לאביי בפתרון שאלתו זו: אין בשחיטה זו משום איסור שחיטת חולין בעזרה, שהרי <strong>מי קרינא ביה</strong> <small>[האם קוראים אנו בו,</small> מתקיים במקרה זה<small>]</small> הכתוב <strong>"כי ירחק ממך המקום</strong> אשר יבחר ה' אלהיך לשים שמו שם <strong>וזבחת"</strong> (דברים יב, כא), שממנו נלמד איסור שחיטת חולין בעזרה? שדרשו חכמים: דווקא בריחוק מקום מהמקדש אתה שוחט חולין, ואין אתה שוחט חולין במקדש. שלא אסרה תורה שחיטת חולין בעזרה אלא בדבר שיכול היה להישחט מחוץ לעזרה, ואולם במקרה זה, הרי חייב הוא לשחוט את האם (המעוברת) בעזרה, בהיותה קרבן שלמים.
 <big>א</big> ועוד <strong>בעי מיניה</strong> <small>[שאל ממנו]</small> <strong>אביי מרב יוסף</strong> שאלה הפוכה מזו הקודמת: לשיטת ר' יוחנן האומר שמקדישים עוברים, אם הקדיש את העובר שבמעי אמו לשלמים, ונמצא ש<strong>היא</strong> (הבהמה המעוברת) הינה <strong>חולין וולדה</strong> הינו <strong>שלמים. ושחטה בחוץ</strong> (למקדש, כשחיטת חולין רגילים), <strong>מהו</strong> דינו, <strong>מי מחייב עליה</strong> <small>[האם מתחייב עליו],</small> על עובר זה <strong>משום</strong> איסור <strong>שחוטי חוץ, או לא?</strong>
 <strong>אמר ליה</strong> <small>[לו]</small> רב יוסף לאביי בתשובה לשאלתו זו: <strong>מי קרינא ביה</strong> <small>[האם קוראים אנו בו,</small> מתקיים במקרה זה<small>]</small> הכתוב "איש איש מבית ישראל אשר ישחט... במחנה או אשר ישחט מחוץ למחנה. ואל פתח אהל מועד לא הביאו להקריב קרבן לה' לפני משכן ה' דם יחשב לאיש ההוא... למען אשר יביאו בני ישראל את זבחיהם אשר הם זובחים על פני השדה <strong>והביאם לה'</strong> אל פתח אהל מועד..." (ויקרא יז, ג—ה), המלמד את איסור שחיטת הקדשים מחוץ למקדש? שהרי לא נאסר להישחט בחוץ אלא הראוי להישחט בפנים, ואילו עובר זה כל עוד לא נולד אינו ראוי להישחט כלל!
 <strong>לישנא אחרינא</strong> <small>[לשון אחר]</small> בהצעת תשובתו של רב יוסף לבעייתו זו של אביי. שכך <strong>אמר ליה</strong> <small>[לו]</small> רב יוסף לאביי: אמר הכתוב באיסור שחיטת קדשים בחוץ "ואל פתח אהל מועד לא הביאו" — ללמדנו שרק על זה ה<strong>ראוי</strong> לבוא <strong>לפתח אהל מועד</strong> (להיות מוקרב במקדש) הוא ש<strong>חייבין עליו,</strong> על שחיטתו, <strong>בחוץ,</strong> ועובר זה כל עוד לא נולד אינו ראוי לבא לפתח אהל מועד.
 <big>ב משנה</big> פירות תרומה שנפלו לפירות חולין, ונתערבו עד שאי אפשר לזהות את פירות התרומה שבתוך התערובת, אם שיעור פירות החולין לא היה פי מאה משיעור פירות התרומה — לא התבטלה בתוכם התרומה, וממילא נאסרו ("נדמעו") כל הפירות למי שאסור באכילת תרומה. ואם לאחר מכן חזרה ונפלה מאותה תערובת סאה פירות לתוך פירות חולין אחרים, <strong>אין המדומע</strong> כבר <strong>מדמע</strong> שנית <strong>אלא לפי חשבון</strong> (חישוב). שאנו מניחים שהתרומה שבתערובת הראשונה מעורבת היטב, ויש בה רק אחוז מסויים של תרומה, לפי חשבון התרומה שנפלה.
 ויש צורך לבטל בתערובת השניה רק כנגד חלק זה של אותה תרומה <strong>ו</strong>בדומה לכך, גם <strong>אין המחומץ,</strong> כלומר, עיסה של חולין שהחמיצה בנתינת שאור של תרומה לתוכה, ודינה של עיסה זו שהיא אסורה כולה באכילה למי שאסור באכילת תרומה, אם נפל לאחר מכן חלק ממנה לתוך עיסה אחרת של חולין — אין אותו חלק <strong>מחמץ</strong> את העיסה השניה <strong>אלא לפי חשבון</strong> התרומה שבו. <strong>ו</strong>בדומה לכך, בדין המקוה, שמקוה כשר צריך שיהיו בו מים (שאינם שאובים) בשיעור ארבעים סאה. ואולם מקוה שאין בו ארבעים סאה מים כשרים אם נפלו לתוכו שלשה לוגים מים שאובים והשלימוהו לארבעים — הריהו נפסל בכך. ואומרת המשנה: <strong>אין המים</strong> ה<strong>שאובין פוסלין את המקוה אלא לפי חשבון</strong> כפי שיבואר בגמרא.
 ואין מי חטאת (מי אפר פרה אדומה), <strong>עושין</strong> (נעשים) <strong>מי חטאת אלא עם מתן</strong> ה<strong>אפר</strong> עליהם. אבל אם נתן בכלי את האפר תחילה, ולאחר מכן את המים — אין אלו מי חטאת כשרים. <strong>ו</strong>עוד הלכה בענין בית הפרס, שהוא שדה שהיה בו קבר ונחרש, והרי יש עתה בתחום הנחרש ספק טומאה שמא עם החרישה נגררה עצם מהמת, וקבעו חכמים שספק הטומאה זה הוא בתחום מאה אמה סביב הקבר. ואמר ש<strong>אין בית הפרס</strong> <strong>עושין בית הפרס</strong> אחר, שאם חזר וחרש מתחום מאה אמה אלו לשטח אחר — אין הוא טמא. <strong>ואין תרומה אחר תרומה,</strong> שאם הפריש תרומה מפירות החייבים בתרומה, וחזר והפריש מהם שוב תרומה — אין זו תרומה.
 <strong>ו</strong>כן <strong>אין</strong> ה<strong>תמורה,</strong> בהמת חולין שהמירו אותה בבהמת הקדש, ונעשתה אף היא הקדש, <strong>עושה תמורה.</strong> שאם המירו בהמת חולין אחרת בבהמת תמורה זו — לא חל דין התמורה על בהמת החולין השניה, ואינה מתקדשת בכך. <strong>ו</strong>כן <strong>לא הולד</strong> הנולד מבהמת הקדש אך לא הוקדש בעצמו <strong>עושה תמורה,</strong> שאם המירו בהמת חולין עליו — לא חל דין התמורה. ואילו <strong>ר' יהודה אומר: הולד עושה תמורה. אמרו לו</strong> חכמים לר' יהודה: אין הלכה כדבריך, אלא רק <strong>הקדש</strong> — הוא ה<strong>עושה תמורה, ואין הולד עושה תמורה.</strong>
 <big>ג גמרא</big> במשנה, שנינו שאין המדומע מדמע אלא לפי חשבון, ושואלים: <strong>מאן</strong> <small>[מיהו]</small> ה<strong>תנא</strong> של משנתנו? אמר ר' חייא בר אבא, <strong>אמר ר' יוחנן:</strong> משנתנו היא ש<strong>לא כ</strong>שיטת <strong>ר' אליעזר,</strong>
 <strong>דתנן</strong> <small>[ש</small>כן <small>שנינו</small> במשנה]: <strong>סאה של תרומה שנפלה ל</strong>תוך <strong>פחות ממאה</strong> סאים פירות של <strong>חולין, ונדמעו</strong> בכך, אם לאחר מכן חזר <strong>ונפל מן המדומע למקום אחר,</strong> לתוך פירות חולין אחרים, <strong>ר' אליעזר אומר:</strong> שיעור זה שנפל לתערובת השניה <strong>מדמע</strong> <strong>כתרומה ודאי,</strong> וכל עוד אין שיעור מאה חולין כנגדו — אף התערובת השניה אסורה. וטעם הדבר: <strong>שאני אומר</strong> מן הספק שה<strong>סאה שנפלה</strong> לתערובת הראשונה, <strong>היא</strong> זו <strong>שעלתה,</strong> שיצאה ממנה בשלמות ונפלה לתערובת השניה.
 <strong>וחכמים אומרים: אינה מדמעת אלא לפי חשבון שבה.</strong> שלדעתם מניחים אנו שכל סאה שבתערובת הראשונה נחשבת כמעורבת היטב ויש בה רק אחוז מסויים של תרומה לפי חשבון התרומה שנפלה, ולכן אין התערובת השניה מדמעת אלא כנגד אחוז זה של התרומה.
 <big>ד</big> <strong>ו</strong>עוד שנינו במשנתנו ש<strong>אין המחומץ מחמץ</strong> אלא לפי חשבון. ומבררים כשיטת מי היא. <strong>אמר ר' אבא, אמר ר' יוחנן: מתניתין</strong> <small>[משנתנו]</small> זו הריהי ש<strong>לא כ</strong>שיטת ר' אליעזר.
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>שאור של חולין ושל תרומה שנפלו</strong> שניהם <strong>לתוך העיסה, ולא בזה</strong> כשלעצמו יש שיעור <strong>כדי</strong> <strong>להחמיץ</strong> את העיסה, <strong>ולא בזה</strong> כשלעצמו יש שיעור <strong>כדי להחמיץ</strong> את העיסה, <strong>ונצטרפו</strong> שניהם <strong>וחימצו</strong> את העיסה. ש<strong>ר' אליעזר אומר: אחר</strong> (על פי) השאור ה<strong>אחרון</strong> שניתן בעיסה, והוא זה שגרם לה שתתחמץ <strong>אני בא</strong> (קובע) מה דינה של העיסה. שאם היה של חולין — הריהי מותרת באכילה לכל ואם השאור האחרון היה של תרומה — העיסה אסורה באכילה למי שאסור באכילת תרומה. <strong>ו</strong>אילו <strong>חכמים אומרים: בין שנפל</strong> שאור ה<strong>איסור</strong> (של התרומה) <strong>לכתחילה</strong> (בתחלה, לפני שאור החולין), <strong>ובין שנפלה</strong> שאור ה<strong>איסור בסוף</strong> (לאחר שאור החולין) — <strong>לעולם אין אסור</strong> באכילת העיסה מי שאינו מותר באכילת תרומה, <strong>עד שיהא בו</strong> בשאור של התרומה <strong>כדי להחמיץ</strong> כשלעצמו.
 <big>ה</big> <strong>ו</strong>עוד שנינו במשנתנו ש<strong>אין המים</strong> ה<strong>שאובין פוסלין את המקוה</strong> אלא לפי חשבון. ואף בזאת מבררים: <strong>מאן</strong> <small>[מיהו]</small> ה<strong>תנא</strong> של משנתנו? אמר ר' חייא בר אבא, אמר ר' יוחנן: ר' אליעזר בן יעקב היא, <strong>דתנן</strong> <small>[ש</small>כן <small>שנינו]</small> בתוספתא, <strong>ר' אליעזר בן יעקב אומר: מקוה שיש בו עשרים ואחת סאה מי גשמים,</strong> שהם רוב שיעורו של המקוה הכשר (שהוא בארבעים סאה), מה עושה כדי להכשירו? — <strong>ממלא</strong> (שואב מים) <strong>ב</strong>דלי הנישא על <strong>כתף</strong> (והרי אלו "מים שאובים") בשיעור <strong>תשע עשרה סאה,</strong> וממלאם בבור הסמוך למקוה <strong>ופותקן</strong> (ומזרימם) דרך תעלה העוברת מהבור <strong>ל</strong>תוך ה<strong>מקוה —</strong>
## דף יב:
 <strong>ו</strong>בכך <strong>הן,</strong> כל ארבעים הסאה שבמימי המקוה, <strong>טהורין</strong> (כשרים לטהר). וטעם הדבר, משום <strong>שהשאיבה</strong> (המים השאובים) <strong>מטהרת ברבייה</strong> (ברוב) של המים הכשרים לשמש כמי מקוה, <strong>וב</strong>דרך של <strong>המשכה</strong> (הזרמה) של המים השאובים אל המקוה. וזו כוונת דברי המשנה שאין המים השאובים פוסלים את המקוה אלא לפי חשבון — שמחשבים את כמות המים השאובים הנמשכים אל המקוה, שרק אם הם רוב (עשרים ואחד סאים מתוך ארבעים) בתוך כלל מי המקוה — המקוה פסול.
 ותוהים: <strong>מכלל</strong> דברי ר' יוחנן שהעמיד את משנתנו כשיטת ר' אליעזר בן יעקב עולה <strong>דרבנן סברי</strong> <small>[שחכמים סבורים]</small> שבאופן זה, <strong>ברבייה ובהמשכה, לא</strong> כשר המקוה? אם כן יש לשאול: <strong>אלא</strong> מעתה הלכה זו <strong>דכי אתא</strong> <small>[שכאשר בא]</small> החכם <strong>רבין</strong> מארץ ישראל לבבל <strong>אמר</strong> אותה בשם <strong>ר' יוחנן: שאובה</strong> (מים שאובים) <strong>שהמשיכוה כולה</strong> (כל הארבעים סאה שבמימי המקוה) — הריהי <strong>טהורה, מני</strong> <small>[</small>כשיטת <small>מי היא</small> הלכה זו<small>]?</small> שהרי לפי העמדה זו של המשנה, היא <strong>לא</strong> כשיטת <strong>רבנן</strong> <small>[חכמים]</small> הסבורים שהמשכה אינה מועילה כלל למים שאובים, <strong>ולא</strong> כשיטת <strong>ר' אליעזר</strong> הסבור שהמשכה מועילה למים שאובים רק אם הם מיעוט מכלל מי המקוה!
 <strong>אלא אמר רבה:</strong> כוונת דברי המשנה שאין המים השאובים פוסלים את המקוה אלא לפי חשבון אינה בדרך המשכה, אלא <strong>לפי חשבון</strong> (מספר) ה<strong>כלים</strong> שמהם נשפכו במישרין (שלא בדרך המשכה) המים השאובים אל המקוה. <strong>ו</strong>כשיטת <strong>יוסף בן חוני היא.</strong>
 <strong>דתניא</strong> <small>[ש</small>כן <small>שנויה</small> ברייתא<small>]:</small> מקוה חסר שאין בו מים כשרים בשיעור ארבעים סאה, ונפלו לתוכו שלושה לוגים מים שאובים — פסלוהו. ונחלקו בהלכה זו, שחכמים אומרים: <strong>שלשת לוגין מים שאובין שנפלו למים</strong> שבמקוה החסר <strong>בשנים ושלשה כלים</strong> (ונמצא איפוא שבכל כלי היה לפחות לוג מים שאובים), <strong>ואפילו בארבעה וחמשה כלים</strong> (שבכל כלי היה פחות מלוג מים) — הריהם <strong>פוסלים את המקוה.</strong> ואילו <strong>יוסף בן חוני אומר:</strong> רק אם היו המים השאובים <strong>בשנים ושלשה כלים,</strong> שיש בכל כלי לפחות לוג שלם — <strong>פוסל את המקוה.</strong> אבל אם היו המים השאובים <strong>בארבעה וחמשה</strong> כלים, שלא היה בכל כלי לוג שלם של מים שאובים — <strong>אין פוסלין את המקוה.</strong> וזו כוונת דברי המשנה שהמים השאובים פוסלים לפי חשבון — לפי מספר הכלים שנשפכו מתוכם.
 <big>א</big> <strong>ו</strong>עוד שנינו במשנתנו ש<strong>אין מי חטאת נעשה מי חטאת</strong> אלא בנתינת אפר הפרה האדומה על המים החיים הנמצאים כבר בכלי, ומבררים: <strong>מאן</strong> <small>[מיהו]</small> ה<strong>תנא</strong> ששנה הלכה זו שבמשנתנו? אמר ר' חייא בר אבא, <strong>אמר ר' יוחנן:</strong> משנתנו הריהי ש<strong>לא כ</strong>שיטת <strong>ר' שמעון.</strong>
 <strong>דתניא</strong> <small>[ש</small>כן <small>שנויה</small> ברייתא<small>]</small> בדין עשייתם של המים מהם שותה האשה הסוטה (הנחשדת על ידי בעלה בזנות). נאמר בתורה: "ולקח הכהן מים קדושים בכלי חרש ומן העפר אשר יהיה בקרקע המשכן יקח הכהן ונתן אל המים" (במדבר ה, יז). הרי שתחילה נותן את המים בכלי, ולאחר מכן נותן עליהם מן העפר. ואולם אם עבר ו<strong>הקדים</strong> את נתינת ה<strong>עפר</strong> לכלי, <strong>ל</strong>נתינת ה<strong>מים</strong> — הרי זה <strong>פסול. ו</strong>אילו <strong>ר' שמעון מכשיר</strong> את המים הללו.
 ומסבירים: <strong>מאי טעמא</strong> <small>[מה הטעם,</small> המקור בתורה<small>]</small> לשיטתו זו של <strong>ר' שמעון?</strong> — <strong>דכתיב</strong> <small>[ש</small>כן <small>נאמר]</small> בפרשת פרה אדומה: <strong>"ולקחו לטמא מעפר שרפת החטאת ונתן עליו מים חיים</strong> אל כלי" (במדבר יט, יז). <strong>ותניא</strong> <small>[ושנויה</small> ברייתא<small>]</small> הדנה בכתוב זה, <strong>ר' שמעון אומר: וכי עפר הוא? והלא אפר הוא!</strong>
 אלא לא <strong>שינה הכתוב ממשמעו</strong> (מ"אפר" ל"עפר") אלא כדי <strong>לדון</strong> (ללמוד דין) <strong>הימנו</strong> (מדין מי חטאת) בדרך הלימוד של <strong>גזירה שוה</strong> למי הסוטה. וכך היא גזירה שווה זו: <strong>נאמר כאן</strong> (במי חטאת) <strong>"עפר", ונאמר להלן</strong> (במי סוטה) <strong>"עפר". מה להלן,</strong> בדין מי סוטה — דרך עשייתם היא במתן ה<strong>עפר על גבי המים, אף כאן,</strong> בדין מי חטאת — דרך העשייה היא במתן ה<strong>עפר</strong> (אפר) <strong>על גבי המים. ומה כאן,</strong> במי חטאת, אם <strong>הקדים</strong> את נתינת ה<strong>עפר</strong> (אפר) <strong>ל</strong>נתינת ה<strong>מים</strong> — <strong>כשר, אף כאן</strong> במי סוטה, אם <strong>הקדים</strong> את נתינת ה<strong>עפר למים</strong> — כשר.
 ומבררים עוד: <strong>והכא מנלן</strong> <small>[וכאן,</small> במי חטאת <small>מנין לנו]</small> שאם הקדים את נתינת האפר לנתינת המים, שהוא כשר? — שכן בפסוק זה שבמי חטאת "ולקחו לטמא מעפר שרפת החטאת ונתן עליו מים חיים אל כלי", <strong>תרי קראי כתיבי</strong> <small>[שני מקראות,</small> שני חלקי פסוק, <small>נאמרו],</small> והמילים "ונתן עליו" הכתובים באמצע הפסוק משמען לכאן ולכאן. שמה שנאמר בתחילה "ולקחו לטמא מעפר שרפת החטאת <strong>ונתן עליו"</strong> — <strong>אלמא</strong> <small>[מכאן]</small> שה<strong>אפר</strong> הוא שניתן <strong>ברישא</strong> <small>[בתחילה]</small> בכלי, ולאחר מכן ניתנים המים. <strong>ו</strong>אולם <strong>הדר כתיב</strong> <small>[חזר</small> ו<small>אמר]</small> הכתוב "ונתן עליו <strong>מים חיים אל כלי",</strong> ומכתוב זה יש ללמוד שבתחילה ניתנים בכלי המים. ומעתה יש לשאול: <strong>הא</strong> <small>[זו]</small> <strong>כיצד</strong> ניישבה? אלא אם <strong>רצה</strong> — נותן את ה<strong>עפר</strong> (אפר הפרה) <strong>למטה</strong> (בתחילה), ועליו ניתנים אחר כך המים, ואם <strong>רצה</strong> — נותן בתחילה את המים, ולאחר מכן נותן את ה<strong>עפר למעלה</strong> (עליהם).
 ושואלים: <strong>ו</strong>ה<strong>תנא דידן</strong> <small>[שלנו,</small> של משנתנו<small>]</small> הסבור שאם נתן תחילה את אפר הפרה ולאחר מכן את המים — הרי זה פסול, <strong>מאי טעמא</strong> <small>[מה הטעם,</small> המקור בתורה לשיטתו<small>]?</small> ומתרצים: <strong>אמר</strong> <small>[יכול לומר]</small> <strong>לך</strong> בהסבר מקור שיטתו, ש<strong>סיפיה דקרא</strong> <small>[סופו של הכתוב],</small> "מים חיים אל כלי" הוא ב<strong>דוקא,</strong> לומר שרק כך יש לנהוג בסדר עשיית מי החטאת, שקודם ינתנו המים בכלי ומעליהם יתן את האפר. ואילו ראשית הכתוב "מעפר שרפת החטאת <strong>ונתן עליו"</strong> בא ללמדנו דין נוסף בעשיית מי החטאת, שלאחר שנתן את האפר על המים, יש <strong>לערבן</strong> את המים והאפר, באופן שהמים ישובו ויכסו את האפר.
 ושואלים על הסבר זה: <strong>מאי חזית דאמרת סיפיה דקרא</strong> <small>[מה ראית,</small> העדפת <small>לומר</small> ש<small>סופו של הכתוב]</small> ממנו למדים שיש לתת את המים תחילה הוא זה שב<strong>דוקא, דלמא רישא</strong> <small>[שמא תחילתו]</small> של הפסוק, ממנו למדים שהאפר ניתן תחילה, היא ב<strong>דוקא?</strong> ומשיבים: <strong>לא מצית אמרת</strong> <small>[אינך יכול לומר</small> כן<small>],</small> שכן <strong>מה מצינו</strong> (מצאנו) <strong>בכל מקום</strong> שהדבר ה<strong>מכשיר</strong> הוא הניתן <strong>למעלה</strong> (על הדבר הקודם לו בנתינה), כגון עפר המשכן הניתן על המים, במי סוטה. <strong>אף כאן</strong> במי חטאת — הדבר ה<strong>מכשיר</strong> (האפר) צריך להינתן <strong>למעלה</strong> (לאחר שניתנו המים).
 <big>ב</big> <strong>ו</strong>עוד שנינו במשנתנו ש<strong>אין בית הפרס</strong> (שדה שהיה בו קבר, ונחרש, והריהו מטמא) <strong>עושה בית הפרס</strong> אחר, שאם חזר וחרש מתוך בית הפרס לשטח אחר — אין אותו מקום נחשב כבית הפרס. ומסבירים: <strong>מתניתין</strong> <small>[משנתנו]</small> זו הריהי ש<strong>לא כ</strong>שיטת <strong>ר' אליעזר. דתנן</strong> <small>[ש</small>כן <small>שנינו</small> במשנה<small>],</small> <strong>ר' אליעזר אומר: בית הפרס</strong> שנחרש ממנו והלאה — הרי חרישה זו <strong>עושה</strong> אף את כל השדות הסמוכים (ראה עיונים) שייחשבו כ<strong>בית הפרס. ו</strong>שואלים: לשיטת
 <strong>רבנן</strong> <small>[חכמים],</small> החולקים על ר' אליעזר, <strong>עד כמה</strong> (מהו תחום) בית הפרס? ובתשובה לכך, מסופר: <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, מסר שכך <strong>אמר ריש לקיש, אמר ר' שמעון בר אבא:</strong>
## דף יג.
 <strong>שלש שדות,</strong> שהן שדה זה שנחרש, ועוד שני שדות הנמצאים בכיוון החרישה שנעשתה בשדה זה: כגון שאם חרש בשדה זה מדרום לצפון — השדה הדרומי והשדה הצפוני, הצמודים לשדה זה, אף הם בכלל בית הפרס. ואולם בעוד שהשדה שנחרש הריהו נחשב כולו בית הפרס, שני השדות שלצידו הריהם נחשבים בית הפרס רק בתחום ששיעורו הוא <strong>שתי מענות,</strong> לאמר, מענה (שיעור תלם הנחרש בחרישה אחת) לצד זה של השדה ומענה לצד זה של השדה. ומסבירים: <strong>וכמה</strong> הוא שיעור זה של <strong>"מלא מענה"</strong> — <strong>מאה אמה. כדתניא</strong> <small>[כמו ששנויה</small> הלכה<small>]:</small> <strong>החורש את הקבר —</strong> <strong>עושה בית הפרס מלא מענה, מאה אמה.</strong>
 <big>א</big> <strong>ו</strong>עוד שנינו במשנתנו ש<strong>אין תרומה אחר תרומה.</strong> ומבררים: <strong>מתניתין מני</strong> <small>[משנתנו</small> כשיטת <small>מי היא]?</small> ומשיבים: כשיטת <strong>ר' עקיבא היא. דתנן</strong> <small>[ש</small>כן <small>שנינו</small> במשנה ובתוספתא<small>]:</small> <strong>השותפין</strong> בפירותיהם, <strong>שתרמו</strong> מפירות אלה, <strong>זה אחר זה,</strong> שתרם אחד מהם, ובא חבירו ותרם אף הוא, <strong>ר' אליעזר אומר: תרומת שניהם</strong> — <strong>תרומה,</strong> שהרי מה שהפריש כל אחד מהם, מחלקו הפריש.
 ואילו <strong>ר' עקיבא אומר: אין תרומת שניהם תרומה,</strong> לא תרומתו של השותף הראשון, שכן תרומתו של השותף השני מלמדת שלא נוח לו בתרומת הראשון, ונמצא שתרומתו היא בגדר התורם שלא מדעת חבירו, שאינה תרומה, ואף לא תרומת השני מאותו הטעם. <strong>וחכמים אומרים: אם תרם הראשון כשיעור</strong> הראוי לתרומה (אחד מחמישים) — נפטרו הפירות מחיוב התרומה, ולכן אין תרומת השני תרומה, ואם הראשון <strong>לא תרם כשיעור</strong> הראוי לתרומה, וכגון שתרם בעין רעה (אחד מששים) — <strong>תרומת</strong> השותף <strong>השני</strong> הריהי <strong>תרומה.</strong>
 <big>ב</big> <strong>ו</strong>עוד שנינו במשנתנו ש<strong>אין</strong> הבהמה שהתקדשה כ<strong>תמורה עושה</strong> בהמה אחרת שתתקדש ב<strong>תמורה.</strong> ומבררים: <strong>מאי טעמא</strong> <small>[מה הטעם,</small> מקור הדין לכך בתורה<small>]?</small> שכן <strong>אמר קרא</strong> <small>[הכתוב]</small> בדין התמורה: "ואם המר ימיר בהמה בבהמה והיה הוא <strong>ותמורתו</strong> יהיה קודש" (ויקרא כז, י) — ללמדנו שדין התמורה חל רק על בהמת ההקדש ותמורתה, <strong>ולא</strong> ב<strong>תמורת תמורתו.</strong>
 <big>ג</big> <strong>ו</strong>עוד שנינו במשנתנו ש<strong>אין הולד עושה תמורה.</strong> והסבר הדבר, שכן <strong>אמר קרא</strong> <small>[הכתוב]</small> "והיה <strong>הוא</strong> ותמורתו יהיה קודש" — והרי זה לשון מיעוט: דוקא <strong>הוא</strong> (בהמת ההקדש) עושה תמורה, <strong>ולא ולד.</strong>
 <big>ד</big> <strong>ו</strong>עוד שנינו במשנתנו ש<strong>ר' יהודה אומר: הולד עושה תמורה.</strong> והסבר הדבר: שכן <strong>אמר קרא</strong> <small>[הכתוב]</small> <strong>"יהיה</strong> קודש" שהוא לשון ריבוי — <strong>לרבות את הולד. ורבנן</strong> <small>[וחכמים]</small> הסבורים שאין הולד עושה תמורה, מה הם לומדים מריבוי זה? — <strong>לרבות</strong> בדין התמורה את הממיר ב<strong>שוגג כ</strong>דין הממיר ב<strong>מזיד, שבשניהם חל דין התמורה.</strong>
 <big>ה משנה</big> <strong>העופות</strong> (תורים, בני יונה) שהוקדשו לקרבן הבא מן העוף, <strong>והמנחות</strong> הבאות כקרבן מסולת חיטים או סולת שעורים — <strong>אין עושין</strong> בהם תמורה, וטעם הדבר: משום שנאמר "ואם המר ימיר בהמה בבהמה" (ויקרא כז, י), הרי <strong>שלא נאמר</strong> שנוהג דין התמורה <strong>אלא</strong> ב<strong>בהמה</strong> של הקדש. ועוד בדיני הקרבנות שמתקיים בהם דין התמורה: בהמות הקדש של <strong>הציבור ו</strong>כן של <strong>השותפין</strong> — <strong>אין עושין</strong> בהן <strong>תמורה,</strong> שאם המירו עליהם בהמה של חולין — אין היא מתקדשת בכך. וטעם הדבר: משום <strong>שנאמר</strong> בפרשת התמורה <strong>"לא יחליפנו ולא ימיר</strong> אותו" (ויקרא כז, י) — והרי לשון יחיד זה מורה שדווקא קרבנו של <strong>יחיד עושה תמורה, ואין</strong> קרבנות <strong>הצבור והשותפין עושין תמורה.</strong> ועוד בדינים אלה של התמורה: <strong>קדשי בדק הבית</strong> — <strong>אין עושין תמורה,</strong> שאין ממירים אלא בבהמת הקדש הקדושה בקדושת הגוף.
 <strong>אמר ר' שמעון</strong> בטעם הדבר: <strong>והרי מעשר</strong> בהמה <strong>בכלל</strong> כל הקרבנות <strong>היה,</strong> <strong>ו</strong>אם כן יש לשאול: <strong>למה יצא</strong> מכלל זה, שחזר הכתוב ואמר בו (בלשון דומה) "וכל מעשר בקר וצאן כל אשר יעבור תחת השבט העשירי יהיה קודש לה'.
 לא יבקר בין טוב לרע ולא ימירנו ואם המר ימירנו והיה הוא ותמורתו יהיה קודש" (ויקרא כז לב—לג) — לומר לך מתוך ההיקש למעשר בהמה: <strong>מה מעשר</strong> בהמה — הריהו דווקא <strong>קרבן יחיד</strong> (שהרי השותפים פטורים ממעשר בהמה), אף כל הקרבנות שממירים בהם, הריהם קרבן יחיד. <strong>יצאו</strong> מכלל דין התמורה <strong>קרבנות צבור</strong> וקרבנות השותפים. <strong>ו</strong>עוד נלמד מהיקש זה: <strong>מה מעשר</strong> בהמה — הריהו קדוש בקדושת הגוף, שהרי הוא <strong>קרבן</strong> הקרב על ה<strong>מזבח,</strong> אף כל הקרבנות שממירים בהם הריהם הקדושים בקדושת הגוף, ומכאן ש<strong>יצאו</strong> מכלל דין התמורה <strong>קרבנות</strong> (קדשי) <strong>בדק הבית.</strong>
 <big>ו גמרא</big> שנינו במשנתנו כי אין קדשי בדק הבית עושים תמורה. ומביאים עוד בענין זה את מה ש<strong>תנו רבנן</strong> <small>[שנו חכמים</small> בברייתא<small>]:</small> <strong>יכול יהו</strong> אף <strong>קדשי בדק הבית עושין תמורה?</strong> — <strong>תלמוד לומר</strong> (מלמדנו הכתוב) <strong>"קרבן"</strong> ("ואם בהמה אשר יקריבו ממנה קרבן לה'... לא יחליפנו ולא ימיר אותו" וגו' ויקרא כז, ט—י), שאין דין התמורה אלא ב<strong>מי שנקראו</strong> בכתוב <strong>"קרבן", יצאו</strong> מכלל זה <strong>קדשי בדק הבית</strong> — <strong>שלא נקראו</strong> בכתוב <strong>"קרבן".</strong>
 ושואלים: <strong>ו</strong>כי קדשי בדק הבית <strong>לא</strong> נקראו "קרבן"? <strong>והתניא</strong> <small>[והרי שנויה</small> ברייתא<small>]</small> בדין השוחט קדשים מחוץ למקדש ("שחוטי חוץ"), שאמרה בו התורה: "...או אשר ישחט מחוץ למחנה. ואל פתח אהל מועד לא הביאו להקריב קרבן לה' לפני משכן ה'" (ויקרא יז, ג—ד). ודנים: <strong>אי</strong> <small>[אם]</small> נכללים באיסור שחיטת חוץ כל הקדשים הנקראים בכתוב <strong>"קרבן"</strong> — <strong>שומע אני</strong> כי בכלל איסור זה <strong>אפילו קדשי בדק הבית, ש</strong>הרי אף הם <strong>נקראו</strong> בכתוב <strong>"קרבן". כענין שנאמר</strong> בשלל המלחמה שנלקח ממדין: <strong>"ונקרב את קרבן ה'</strong> איש אשר מצא כלי זהב אצעדה...
 לכפר על נפשותינו" (במדבר לא, נ), שהיו אלה קדשי בדק הבית — לכך <strong>תלמוד לומר</strong> <strong>"ואל פתח אהל מועד לא הביאו"</strong> — לומר שדווקא <strong>כל</strong> קרבן <strong>הבא</strong> (הראוי לבוא) <strong>אל פתח אהל מועד</strong> (להיקרב על המזבח), הוא ש<strong>חייבין עליו משום</strong> איסור <strong>שחוטי חוץ. ו</strong>אילו <strong>כל</strong> קודש <strong>שאינו בא לפתח אהל מועד</strong> (שאינו ראוי להיקרב על המזבח) — <strong>אין חייבין עליו משום שחוטי חוץ.</strong> <strong>אלמא</strong> <small>[מכאן]</small> ממה שהוצרך הכתוב ללימוד מיוחד ("ואל פתח אהל מועד לא הביאו") כדי למעט קדשי בדק הבית, נלמד שבדרך כלל קדשי בדק הבית <strong>איקרו</strong> <small>[נקראו]</small> בכתוב <strong>"קרבן"!</strong>
 <strong>אמר ר' חנינא</strong> בתשובה: <strong>לא קשיא</strong> <small>[אין</small> זה <small>קשה],</small> שכן <strong>הא</strong> <small>[</small>ברייתא <small>זו,</small> השניה<small>]</small> שבדין שחוטי חוץ — היא כשיטת <strong>ר' שמעון,</strong> ואילו <strong>הא</strong> <small>[זו]</small> הברייתא שבדין תמורה — היא כשיטת <strong>רבנן</strong> <small>[חכמים].</small> ומפרש את דבריו: <strong>ל</strong>שיטת <strong>ר' שמעון</strong> במשנתנו, שלמד שאין קדשי בדק הבית בכלל דין התמורה מהיקש למעשר בהמה, ולא למד דין זה מן הכתוב בפרשת התמורה "ואם בהמה אשר יקריבו ממנה קרבן לה'..." — אכן קדשי בדק הבית <strong>איקרי</strong> <small>[נקראים]</small> <strong>"קרבן".</strong> ואולם <strong>ל</strong>שיטת <strong>רבנן</strong> <small>[חכמים]</small> הלמדים שאין קדשי בדק הבית בכלל דין התמורה מהכתוב "קרבן לה'" — <strong>לא איקרי</strong> <small>[אינם נקראים]</small> <strong>"קרבן".</strong>
 ושואלים על שיטת חכמים: <strong>ו</strong>האם <strong>לא</strong> נקראו קדשי בדק הבית "קרבן"? <strong>והכתיב</strong> <small>[והרי נאמר]</small> בהם "ונקרב את קרבן ה'"! ומשיבים: <strong>"קרבן ה'"</strong>— <strong>איקרי</strong> <small>[</small>הם <small>נקראים],</small> ואולם <strong>"קרבן לה'"</strong>שמשמעו דבר הקרב בעצמו על גבי המזבח — <strong>לא איקרי</strong> <small>[אינם נקראים].</small>
 <big>ז</big> עוד שנינו במשנתנו שאין בכלל דין התמורה קרבן ציבור וקרבן השותפים. ומביאים עוד בענין זה את מה ש<strong>תנו רבנן</strong> <small>[שנו חכמים</small> בברייתא<small>]</small> על האמור במעשר בהמה <strong>"לא יבקר בין טוב לרע ולא ימירנו</strong> ואם המר ימירנו והיה הוא ותמורתו יהיה קודש" (ויקרא כז, לג), יש לשאול: <strong>למה נאמר</strong> ענין התמורה במעשר בהמה? <strong>והלא כבר נאמר</strong> לפני כן, איסור התמורה בכלל בהמות ההקדש, ככתוב: <strong>"לא יחליפנו ולא ימיר אתו טוב ברע</strong> או רע בטוב ואם המר ימיר... והיה הוא ותמורתו יהיה קודש" (ויקרא כז, י)!
 ומשיבים: <strong>לפי שנאמר</strong> בפרשת התמורה <strong>"לא יחליפנו ולא ימיר אתו"</strong> — והרי <strong>משמע</strong> לשון זה כולל הן <strong>קרבן יחיד,</strong> והן <strong>קרבן צבור, ו</strong>הן קרבן מזבח, וקרבן בדק הבית, לכך <strong>תלמוד לומר</strong> (מלמדנו הכתוב במעשר בהמה): <strong>"לא יבקר"</strong> — שאין קרבן הציבור והשותפים בכלל דין התמורה. וכיצד מקרא זה הכתוב במעשר בהמה מלמדנו?
 — אמר ר' שמעון: והרי מעשר בהמה <strong>בכלל</strong> כל בהמות ההקדש האמורות בפרשת התמורה <strong>היה, ולמה יצא</strong> מכללם, להיכתב בו שוב איסור התמורה? — להקישו לפרשת התמורה, ו<strong>לומר לך:</strong> <strong>מה מעשר</strong> בהמה הריהו <strong>קרבן</strong> של <strong>יחיד, ו</strong>הריהו <strong>קרבן מזבח</strong> (הקרב על המזבח), <strong>ו</strong>הריהו <strong>דבר שבא בחובה</strong> ולא בנדבה, <strong>ו</strong>הריהו <strong>דבר שאינו</strong> בא <strong>בשותפות</strong> אלא רק ביחיד — <strong>אף כל</strong> הכלולים בדין התמורה הריהם <strong>קרבן יחיד וקרבן מזבח ודבר שבא בחובה</strong>
## דף יג:
 <strong>ודבר שאינו בא בשותפות.</strong>
 <big>א</big> ועוד באותו ענין. <strong>רבי אומר: למה יצאת</strong> (יצא) <strong>מעשר</strong> בהמה מכלל כל הקדשים שחזר הכתוב ואמר בה את דין התמורה, <strong>מעתה,</strong> לאחר שכבר נאמרה פרשת התמורה בכלל הקדשים? — <strong>לידון</strong> (ללמדנו דין) מיוחד <strong>ב</strong>מעשר הבהמה, שהוא <strong>"תמורת שמו"</strong> (כלומר, אם בשעת יציאת הצאן מן הדיר להתעשר, טעה המונה וקרא לעשירי "תשיעי" ולאחד עשר "עשירי" — שניהם קדושים. זה שיצא עשירי קדוש בקדושת מעשר בהמה, לפי שיצא עשירי, וזה שיצא אחד עשר קדוש בקדושת שלמים, לפי שקרא לו "עשירי"). <strong>ו</strong>מתוך שנלמד בו דין מיוחד של "תמורת שמו", יש צורך ללמוד שחל בו גם הדין הכללי של <strong>"תמורת גופו"</strong> היא התמורה האמורה בכל הקרבנות (ונקראת "תמורת גופו" להבדיל מ"תמורת שמו").
 ובענין זה של תמורת שמו ותמורת גופו, הנוהגות שתיהן במעשר בהמה, יש <strong>לומר לך</strong> (להשמיעך) כמה וכמה הלכות במעשר בהמה שבהן נבדל דין תמורת שמו מדין תמורת גופו. ואלו הן: זו הבהמה שהינה <strong>תמורת שמו</strong> של מעשר בהמה — הריהי <strong>קריבה</strong> על המזבח (כשלמים), ואילו זו שהיא <strong>תמורת גופו</strong> — <strong>אינה קריבה</strong> על המזבח כלל (ושלא כשאר בהמות חולין שהומרו בבהמות הקדש, שחלה עליהן קדושת זו שהמירו בה, והריהן קרבות כמותה). ועוד הבדל, ש<strong>תמורת שמו</strong> של מעשר בהמה — <strong>נגאלת,</strong> נפדית, לכשיפול בה מום, כדין קרבן השלמים, שדמיה להקדש והיא יוצאת לחולין, ואילו ל<strong>תמורת גופו</strong> — <strong>אינה נגאלת</strong> כאמור במעשר בהמה: "והיה הוא ותמורתו יהיה קודש לא יגאל" (ויקרא כז, לג).
 והבדל נוסף, שקדושת <strong>תמורת גופו</strong> במעשר בהמה — <strong>חלה</strong> הן <strong>על דבר הראוי</strong> להקרבה על גבי המזבח, <strong>ו</strong>הן <strong>על דבר שאינו ראוי</strong> להקרבה, וכגון בעל מום (שהרי קדושת מעשר בהמה חלה אף על בהמת בעלת מום), <strong>ו</strong>אילו <strong>תמורת שמו</strong> — <strong>אינה חלה אלא על דבר הראוי</strong> להקרבה <strong>בלבד.</strong> שאילו היתה זו הבהמה שנקראה בטעות "עשירי" בעלת מום — אין היא קדושה בכך, כשאר קדשים שאינם מתקדשים בהיותם בעלי מומים. ונפנים עתה לדון בדברי רבי אלו.
 <strong>אמרי</strong> <small>[אומרים]</small> בתמיהה על כך: וכי <strong>משום דרבי רחמנא דאית ביה</strong> <small>[שריבה הכתוב</small> את מעשר בהמה <small>שיש בו]</small> דין מיוחד זה של <strong>תמורת שמו,</strong> לכן <strong>איגרועי איגרע</strong> <small>[נגרע,</small> הוקל דינו<small>]</small> של מעשר בהמה, שלא ינהג בו דין התמורה הרגיל, כבשאר הקדשים, שלכך נצרך הכתוב לשוב ולהשמיענו שנוהג בו דין התמורה? ומשיבים: <strong>אין</strong> <small>[כן],</small> משום <strong>דאמרינן</strong> <small>[שאומרים אנו]</small> ככלל: <strong>מאי דרבי</strong> <small>[מה שריבה]</small> הכתוב — <strong>רבי</strong> <small>[ריבה],</small> <strong>ומאי</strong> <small>[ומה]</small> ש<strong>לא רבי</strong> <small>[ריבה]</small> הכתוב — <strong>לא רבי</strong> <small>[ריבה],</small> והיה מקום לומר שבדין מעשר בהמה, ינהג רק דין תמורת שמו, ולא דין תמורת גופו. ולכך נצרכים אנו ללימוד מיוחד, שאף תמורת גופו נוהג בו.
 ושואלים: <strong>והא מהיכא תיתי</strong> <small>[ו</small>דבר <small>זה מהיכן תבוא,</small> תעלה על הדעת להיאמר<small>]? אמר רב הונא בריה</small> <small>[בנו]</small> של <strong>רב יהושע: משום דהוה</strong> <small>[ש</small>דין מעשר בהמה <small>הינו]</small> בכלל ההגדרה של <strong>דבר הבא לידון בדבר החדש</strong> (שכן מיוחד הוא בדין "תמורת שמו") — <strong>ו</strong>כלל הוא שכל דבר הבא לידון בדבר החדש, <strong>אין</strong> לך <strong>בו אלא חידושו בלבד,</strong> ואין מוסיפים בו חידושים אחרים. לכך הוצרכה התורה לכתוב מיוחד להשמיענו שנוהג אף במעשר בהמה דין "תמורת גופו" הרגיל בשאר הקדשים.
 <big>ב</big> ושבים לדון בשיטת ר' שמעון. <strong>אמר ליה</strong> <small>[לו]</small> <strong>רב נחמן בר יצחק לרבא: ל</strong>שיטת <strong>ר' שמעון דאמר</strong> <small>[האומר]</small> כי דין התמורה נוהג ב<strong>דבר הבא בחובה,</strong> האם נסיק מכאן שרק <strong>עולת חובה</strong> — <strong>היא דעבדה</strong> <small>[שעושה]</small> <strong>תמורה, הא</strong> <small>[הרי]</small> ש<strong>עולת נדבה</strong> — <strong>לא</strong> עושה תמורה? <strong>אמר ליה</strong> <small>[לו]</small> בתשובה: <strong>עולת נדבה נמי</strong> <small>[גם כן]</small> עושה תמורה, ש<strong>כיון</strong> ש<strong>קבלה עליה</strong> <small>[עליו]</small> להביא עולת נדבה, נחשב הדבר כחובה עליו, ו<strong>עבדה</strong> <small>[עושה]</small> <strong>תמורה.</strong>
 <strong>ולא נצרכה</strong> הלכה זו של ר' שמעון <strong>אלא ל</strong>דין תמורה ב<strong>עולה הבאה מן המותרות,</strong> כגון מי שהפריש סכום כסף מסויים לצורך קרבן חטאת או אשם, ולאחר שקנה בהמה לקרבנו נותר מן המעות, שהדין הוא שמביא קרבן עולה. ובקרבן זה, אין נוהג דין תמורה. ומקשים על הסבר זה ממה ששנינו, שנחלקו חכמים (לקמן כ,ב) באופן השימוש במותר מעות אלו. שיש הסבורים שקונים בהן עולת ציבור, ויש הסבורים שמביאים בהן הבעלים עולה (לשם נדבה).
 ומעתה יש לשאול: <strong>מאי קסבר</strong> <small>[מה הוא,</small> ר' שמעון, <small>סבור]</small> <strong>אי קסבר לה כמאן דאמר</strong> <small>[אם הוא סבור כמי שאומר]</small> <strong>מותרות לנדבת צבור אזלי</strong> <small>[הולכים]</small> — אין הכתוב צריך להשמיענו שאין תמורה בעולה הבאה מן המותרות, שהרי <strong>פשיטא</strong> <small>[פשוט</small> הדבר<small>]</small> שהיא <strong>לא עבדה</strong> <small>[עושה]</small> <strong>תמורה, הא</strong> <small>[</small>ש<small>הרי]</small> שנינו במפורש ש<strong>אין תמורה ב</strong>קרבן ה<strong>צבור!</strong>
 <strong>אלא</strong> יש לומר כי <strong>ר' שמעון סבירא ליה כמאן דאמר</strong> <small>[סבור</small> הוא <small>כמי שאומר]</small> <strong>מותרות לנדבת יחיד</strong> של הבעלים <strong>אזלי</strong> <small>[הולכים].</small> ואולם אף זה קשה, שהרי <strong>מאן שמעת ליה האי סברא</strong> <small>[מי</small> הוא ש<small>שמעת אותו</small> שהוא סובר <small>סברה זו]</small> — <strong>ר' אליעזר,</strong> והוא <strong>הא שמעינן ליה בהדיא דעבדה</strong> <small>[הרי שמענו אותו</small> <small>במפורש ש</small>לדעתו עולה הבאה מן המותרות <small>עושה]</small> <strong>תמורה! דתניא</strong> <small>[ש</small>כן <small>שנויה</small> ברייתא<small>],</small> <strong>עולה הבאה מן המותרות</strong> — <strong>עושה תמורה,</strong> אלו <strong>דברי ר' אליעזר!</strong>
 ומשיבים: <strong>ר' שמעון סבר לה כותיה בחדא</strong> <small>[סבור הוא כמותו,</small> כר' אליעזר, <small>ב</small>דבר <small>אחד],</small> בדמי המותרות, <strong>ופליג עליה בחדא</strong> <small>[וחולק עליו ב</small>דבר <small>אחד].</small> שכן <strong>ר' אליעזר סבר</strong> <small>[סבור]</small> ש<strong>עולה הבאה מן המותרות</strong> — <strong>עושה תמורה, ו</strong>אילו <strong>איהו סבר</strong> <small>[הוא,</small> ר' שמעון, <small>סבור]</small> ש<strong>אין עושה תמורה.</strong>
 ושואלים: <strong>אי הכי</strong> <small>[אם כך],</small> שאלה זו <strong>דבעיא</strong> <small>[ששאל]</small> <strong>ר' אבין,</strong> ונידונה בהרחבה למעלה (דף ט, א—ב) בבירור הסברו של ר' יוחנן בשיטת ר' שמעון, שקרבן שהמירו עליו פעם אחת, שוב אין חוזרים וממירים עליו. ושאלתו היתה במי ש<strong>הפריש</strong> בהמה אחת לקרבן <strong>אשם להתכפר בו,</strong> <strong>ו</strong>לאחר מכן <strong>המיר בו</strong> בהמת חולין, וחלה קדושה על בהמה זו. ואחר כך נפל מום בראשון וחיללו על בהמה אחרת ואבד הקרבן השני, והפריש קרבן אחר, שלישי, לאשם, <strong>ונתכפר באשם</strong> ה<strong>אחר, ו</strong>לאחר מכן נמצא הקרבן השני, והרי דינו ש<strong>ניתק</strong> (נעתק) <strong>זה</strong> השני <strong>לעולה</strong> (והריהו איפוא בכלל "עולה הבאה מן המותרות"), <strong>מהו</strong> דינו של קרבן זה לענין <strong>שיחזור וימיר בו?</strong>
 ומעתה יש לשאול: <strong>אליבא דמאן</strong> <small>[לשיטת מי]</small> שאל ר' אבין את שאלתו זו, <strong>אילימא אליבא</strong> <small>[אם תאמר לשיטת]</small> <strong>ר' שמעון</strong> — <strong>הא</strong> <small>[הרי]</small> <strong>אמרת</strong> ש<strong>ר' שמעון סבירא ליה</strong> <small>[הריהו סבור]</small> ש<strong>עולה הבאה מן המותרות אין עושה תמורה!</strong>
 ומסבירים: <strong>ר' אבין הכי קמיבעיא ליה</strong> <small>[כך נשאלה לו]:</small> <strong>אי משכחת</strong> <small>[אם מוצא אתה]</small> <strong>תנא דקאי</strong> <small>[העומד,</small> הסבור<small>]</small> <strong>כ</strong>שיטת <strong>ר' שמעון</strong> ש<strong>אמר</strong> ש<strong>אין ממירין וחוזרין וממירין, ו</strong>אותו תנא <strong>סבירא ליה</strong> <small>[סבור הוא]</small> מצד אחר <strong>כ</strong>שיטת <strong>ר' אליעזר</strong> ש<strong>אמר</strong> ש<strong>עולה הבאה מן המותרות עושה תמורה, מהו</strong> הדין במקרה זה לענין <strong>שיחזור וימיר בו,</strong> בקרבן זה שניתק לעולה? ושתי בעיות הן, הבאות זו מתוך זו.
 שבתחילה שאל ר' אבין <strong>ב</strong>מקרה זה שיש בו <strong>שני גופין וקדושה אחת,</strong> וכגון שהפריש בהמה לאשם, והמירה על בהמה אחרת, ונפל מום בראשון, וחיללו על בהמה אחרת, ואבד הקרבן השני, והקריב קרבן אחר. ולאחר מכן נמצא הקרבן השני. והשאלה מתייחסת לקרבן השני, האם ממירים עליו או לא. <strong>מאי</strong> <small>[מה]</small> הדין? וצדדי השאלה: האם נאמר שכיון שגוף אחר הוא — ימירו עליו. או שקדושה אחת, קדושת השני, של אשם, נאצלת מהראשון — ולא ימירו בו?
 והוסיף ושאל: <strong>ו</strong>אף <strong>אם תימצא לומר</strong> שאין חוזרים וממירים, כיון ש<strong>קדושה אחת</strong> היא (או לא), אלא במקרה של <strong>שתי קדושות וגוף אחד,</strong> וכגון שאבד הקרבן הראשון, ונתכפר בקרבן אחר, ולאחר מכן נמצא הקרבן הראשון, וניתק לעולה. ומעתה הרי אלו שתי קדושות, בתחילה של אשם ולאחר מכן של עולה, <strong>מאי</strong> <small>[מה]</small> הדין, האם חוזרים וממירים בו? וצדדי השאלה: הרי זה גוף אחד — ואין חוזרים וממירים, או ששתי קדושות הן — וחוזרים וממירים. ומסכמים: אכן, לשיטת תנא זו <strong>תיבעי</strong>
## דף יד.
 <big>א משנה</big> <strong>יש</strong> הלכות הנוהגות <strong>בקרבנות</strong> ה<strong>יחיד שאין</strong> נוהגות <strong>בקרבנות הציבור. ויש</strong> הלכות הנוהגות <strong>בקרבנות הציבור שאין</strong> נוהגות <strong>בקרבנות היחיד.</strong> ואלו הנוהגות בקרבן יחיד ואינן נוהגות בקרבן ציבור: <strong>שקרבנות היחיד עושין תמורה, ואין קרבנות הציבור עושין תמורה.</strong>
 ועוד הבדל: ש<strong>קרבנות היחיד נוהגות בין</strong> <strong>בזכרים בין בנקבות, ו</strong>אילו <strong>קרבנות הציבור אין נוהגין אלא בזכרים.</strong> ועוד: ש<strong>קרבנות היחיד חייבין</strong> הבעלים <strong>באחריותן,</strong> שאם לא הובאו בזמנם הראוי, חייבים להביאם אחר כך, <strong>ובאחריות נסכיהם</strong> (היין והמנחה הנלווים לקרבן) של הקרבנות. <strong>ו</strong>אילו ב<strong>קרבנות הציבור אין חייבין</strong> לא <strong>באחריותן ולא באחריות נסכיהן, אבל חייבין באחריות נסכיהן מ</strong>אחר <strong>שקרב הזבח</strong> בזמנו. שאם קרב הזבח בזמנו ולא באו עמו נסכיו — צריכים להביא את נסכיו, אף לאחר כמה ימים.
 ומן הצד האחר, <strong>יש</strong> הלכות הנוהגות <strong>בקרבנות הציבור מה שאין</strong> כמותן <strong>בקרבנות יחיד.</strong> ואלו הן: <strong>שקרבנות הציבור דוחין את</strong> <strong>השבת,</strong> שקרבים אף בשבת, <strong>ו</strong>כן דוחים <strong>את הטומאה,</strong> שקרבים אף כשהכהנים טמאים בטומאת מת. <strong>ו</strong>אילו <strong>קרבנות</strong> ה<strong>יחיד אינן דוחות לא את השבת ולא את הטומאה.</strong>
 <strong>אמר</strong> על כך <strong>ר' מאיר: והלא חביתי</strong> (מנחה הנעשית במחבת) של <strong>כהן גדול</strong> שאותה הוא מביא בכל יום, <strong>ופר של</strong> כהן גדול שמביא ב<strong>יום הכפורים, קרבנות היחיד הן</strong> — <strong>ו</strong>בכל זאת, הריהם <strong>דוחין את השבת ואת הטומאה! אלא</strong> כך יש לומר את הכלל: כל קרבן (בין של ציבור, בין של יחיד) <strong>שזמנו קבוע</strong> — דוחה את השבת ואת הטומאה. אבל קרבן שאין זמנו קבוע, בין של יחיד בין של ציבור — אינו דוחה את השבת ואת הטומאה.
 <big>ב גמרא</big> שנינו במשנה כי <strong>קרבן יחיד עושה תמורה</strong> ואין קרבן הציבור עושה תמורה. ושואלים: <strong>ו</strong>כי <strong>כללא</strong> <small>[כלל]</small> <strong>הוא</strong> זה, שכל קרבן יחיד עושה תמורה? <strong>והרי</strong> קרבנות החטאת והעולה הבאים מן ה<strong>עופות</strong> (תורים ובני יונה) ש<strong>קרבן יחיד</strong> הם — <strong>ואין עושה תמורה!</strong> ומשיבים: <strong>כי קתני</strong> <small>[כאשר שנינו]</small> כלל זה — הרי <strong>בבהמה</strong> דווקא <strong>קתני</strong> <small>[שנינו].</small>
 ושואלים על כך: <strong>והרי ולד</strong> הקדשים שהריהו קדוש ועולה למזבח כאמו. ש<strong>קרבן יחיד</strong> הבא מן הבהמה <strong>הוא, ו</strong>בכל זאת דינו ש<strong>אין עושה תמורה!</strong> ומשיבים: <strong>הא מני</strong> <small>[</small>משנתנו <small>זו</small> כשיטת <small>מי היא]?</small> — כשיטת <strong>ר' יהודה היא,</strong> ש<strong>אמר</strong> כי <strong>הולד עושה תמורה.</strong>
 ושואלים עוד: <strong>והרי תמורה עצמה,</strong> ש<strong>קרבן יחיד היא</strong> — <strong>ו</strong>הלכה היא ש<strong>אין תמורה עושה תמורה!</strong> ומשיבים: <strong>כי קתני</strong> <small>[כאשר שנינו]</small> במשנתנו כלל זה, שכל קרבנות היחיד עושים תמורה — הרי זה דווקא <strong>בעיקר זיבחא קתני</strong> <small>[בעיקר</small> ה<small>זבח</small> הוא ש<small>שנינו],</small> בקרבן המקורי, ולא בתמורה הבאה מכוחו.
 ומציעים: <strong>השתא דאתית להכי</strong> <small>[עתה שבאת לכך],</small> להגדרה זו שבעיקר הזבח הוא ששנינו, אין צורך להעמיד את משנתנו דווקא כשיטת ר' יהודה, אלא <strong>אפילו</strong> אם <strong>תימא רבנן</strong> <small>[תאמר</small> שהיא כשיטת <small>חכמים]</small> הסוברים שאין הולד עושה תמורה, ואולם במשנה <strong>בעיקר זיבחא קתני</strong> <small>[בעיקר הזבח</small> בלבד <small>שנינו],</small> ולא בולד הבא מכוחו.
 <big>ג</big> עוד שנינו במשנתנו, ש<strong>קרבנות היחיד נוהגות בין בזכרים בין בנקבות,</strong> ואילו קרבנות הציבור אינם נוהגים אלא בזכרים בלבד. ושואלים על כך: <strong>ו</strong>כי <strong>כללא</strong> <small>[כלל]</small> <strong>הוא</strong> זה? <strong>והרי</strong> קרבן <strong>עולה,</strong> כאשר הוא <strong>קרבן יחיד</strong> — <strong>ו</strong>ממין ה<strong>זכר</strong> הוא <strong>אתיא</strong> <small>[בא],</small> וממין ה<strong>נקבה</strong> הוא <strong>לא אתיא</strong> <small>[בא]!</small>
 ומשיבים: אף שקרבן עולה הבא מן הבהמה אינו אלא מן הזכרים, אבל <strong>האיכא</strong> <small>[הרי יש]</small> קרבן <strong>עולת העוף</strong> שהוא בא בין מן הזכרים בין מן הנקבות, <strong>דתניא</strong> <small>[ש</small>כן <small>שנינו</small> בברייתא<small>]</small> בדינו של קרבן העולה: מה שנאמר בתורה בקרבנות העולה, שיהיו בכלל <strong>תמות</strong> (שלא יהיה בהם מום) <strong>וזכרות</strong> (שיהיו זכרים) — לא נאמר אלא <strong>ב</strong>עולה הבאה מן ה<strong>בהמה, ואין</strong> דין <strong>תמות וזכרות</strong> נוהג <strong>בעופות,</strong> ומשנתנו אם כן עוסקת בעולה זו.
 ושואלים עוד: <strong>והרי</strong> קרבן <strong>חטאת,</strong> ש<strong>קרבן יחיד היא, ו</strong>ממין ה<strong>נקבה</strong> היא <strong>אתיא</strong> <small>[באה],</small> וממין ה<strong>זכר</strong> היא <strong>לא אתיא</strong> <small>[באה]?</small> ומשיבים: אמנם חטאת יחיד באה מן הנקיבה, ואולם <strong>האיכא</strong> <small>[הרי יש],</small> גם קרבן <strong>שעיר נשיא,</strong> שקרבן חטאת יחיד הוא, ודינו <strong>דמייתי</strong> <small>[ש</small>הוא <small>בא]</small> ממין ה<strong>זכר.</strong>
 ושואלים שוב: <strong>והאיכא</strong> <small>[והרי יש]</small> קרבן <strong>אשם יחיד</strong> — שממין ה<strong>זכר</strong> הוא <strong>אתי</strong> <small>[בא],</small> וממין ה<strong>נקבה לא אתי</strong> <small>[בא]?</small> ומשיבים: <strong>כי קאמרי רבנן</strong> <small>[כאשר אמרו חכמים]</small> במשנתנו את הכלל שקרבנות היחיד באים מן הזכרים ומן הנקיבות — הכוונה דווקא ל<strong>קרבן דשוי</strong> <small>[השווה]</small> <strong>בין ביחיד בין בציבור,</strong> ואילו קרבן <strong>אשם</strong> — רק <strong>ביחיד</strong> הוא <strong>איתיה</strong> <small>[ישנו],</small> ואולם <strong>בצבור</strong> הוא <strong>ליתיה</strong> <small>[אינו]</small> כלל, שהרי אין ציבור מביא קרבן אשם. <strong>ואיבעית אימא</strong> <small>[ואם תרצה אמור]</small> תירוץ אחר לשאלה זו: <strong>מי קתני</strong> <small>[האם שנינו]</small> במשנתנו <strong>"כל קרבנות",</strong> והלא <strong>"יש בקרבנות"</strong> <strong>קתני</strong> <small>[שנינו],</small> שיש מכלל קרבנות היחיד שנוהג בין בזכרים בין בנקבות, <strong>ומאי ניהו</strong> <small>[ומה הם]?</small> — קרבן ה<strong>שלמים. ואי בעי</strong> <small>[ואם רוצה]</small> הבעלים — <strong>נקבה מייתי</strong> <small>[מביא],</small> <strong>ואי בעי</strong> <small>[ואם רוצה]</small> — <strong>זכר מייתי</strong> <small>[מביא].</small>
 <big>ד</big> שנינו במשנה ש<strong>קרבנות יחיד חייבין</strong> הבעלים <strong>באחריותן,</strong> שאם לא הוקרבו בזמנם צריך להקריבם אף לאחר מכן, ואילו קרבנות הציבור אין חייבים באחריותם. ומסבירים: <strong>מנא לן</strong> <small>[מנין לנו]</small> שכך הוא הדין, שאם לא קרבו בזמנם הראוי, שוב אין מביאים אותם לאחר זמנם?
 — <strong>דתנו רבנן</strong> <small>[ש</small>כן <small>שנו חכמים]</small> על הנאמר בפרשת המוספים הבאים במועדים (שהם קרבנות ציבור): "אלה מועדי ה' אשר תקראו אותם מקראי קודש להקריב אשה לה' עולה ומנחה זבח ונסכים דבר יום ביומו" (ויקרא כג, לז), והכתוב <strong>"דבר יום"</strong> <strong>מלמד שכל היום</strong> כולו <strong>כשר ל</strong>הקרבת קרבנות ה<strong>מוספין,</strong> ואילו הכתוב <strong>"ביומו"</strong> <strong>מלמד שאם עבר היום</strong> המיועד להקרבת המוספים <strong>ולא הביאן</strong> — שוב <strong>אינו חייב באחריותן,</strong> ואין הוא מקריבם לאחר זמן.
 ודנים עוד: <strong>יכול לא יהא חייב</strong> אף <strong>באחריות נסכיהם,</strong> להביאם לאחר זמן, <strong>ואף על פי ש</strong>כבר <strong>קרב הזבח,</strong> וכגון באופן שלא היו לו מנחות ונסכים בשעה שקרב הקרבן? — לכך <strong>תלמוד לומר</strong> (מלמדנו) כתוב אחר האמור בפרשת פינחס בדין מוספי הקרבנות <strong>"מנחתם ונסכיהם</strong> לפרים לאילים ולכבשים במספרם כמשפט" (במדבר כט, כד) שמשמעו, שמכל מקום מביא את המנחות והנסכים — שאם לא הקריבם ביום, הריהם קרבים אף <strong>בלילה.</strong> ועוד חזר ונאמר בפרשה זו: <strong>"מנחתם ונסכיהם</strong> לפר לאיל ולכבשים במספרם כמשפט" (במדבר כט לז) — ללמדנו, שאם לא הקריבם ביום הקרבת הקרבן, הריהם קרבים <strong>למחר</strong> (לאחר יום זה).
 <strong>ריש לקיש אמר</strong> שיש ללמוד דין זה <strong>מהכא</strong> <small>[מכאן],</small> מן הכתוב בקרבנות המוספים הבאים במועדים: "...עולה ומנחה זבח ונסכים דבר יום ביומו. <strong>מלבד שבתת ה'..."</strong>(ויקרא כג, לז—לח). והרי מסמיכות הכתובים נראה שמדובר ביום טוב הסמוך לאותן שבתות שהוזכר קודם לכן, ומכאן אנו למדים כי מביאים את המנחות והנסכים ביום טוב, ואף את המנחות והנסכים של השבת שלא הוקרבו אתמול.
 ומסבירים: <strong>וצריכא</strong> <small>[וצריך]</small> שייאמרו שני הכתובים הללו (שבפרשת אמור ובפרשת פינחס) המלמדים שהמנחות והנסכים קרבים אף לאחר זמן, משום <strong>דאי כתב רחמנא</strong> <small>[שאם היתה כותבת התורה]</small> רק את האמור בפרשת אמור "דבר יום ביומו. <strong>מלבד שבתת ה'", הוה אמינא</strong> <small>[הייתי אומר]</small> כי <strong>ביום</strong> של החג שחל למחרת השבת — <strong>אין</strong> <small>[כן]</small> נוהג דין זה, שמקריבים בו את המנחה והנסכים של אתמול, <strong>ו</strong>אולם <strong>בלילה</strong> — <strong>לא</strong> נוהג דין זה, וכדרך שאין מקריבים קרבנות בלילה, אלא ביום בלבד. לכן חזר ו<strong>אמר קרא</strong> <small>[המקרא]</small> בפרשת פינחס <strong>"ומנחתם ונסכיהם"</strong> ללמדנו שהריהם קרבים אף בלילה. <strong>ו</strong>מן הצד האחר, <strong>אי כתב רחמנא</strong> <small>[אם היתה</small> חוזרת ו<small>כותבת התורה]</small> רק את הכתוב <strong>"מנחתם ונסכיהם" ולא כתב</strong> <small>[ולא היתה כותבת]</small> גם את הכתוב <strong>"מלבד שבתת ה'", הוה אמינא</strong> <small>[הייתי אומר]</small> כי <strong>בלילה</strong> שלאחר יום הקרבת הקרבן (בלא מנחותיו ונסכיו) — <strong>אין</strong> <small>[כן]</small> מקריבים את המנחות והנסכים, אבל <strong>ביממא</strong> <small>[ביום]</small> שלאחריו — <strong>לא</strong> מביאים אותם.
 <strong>ומאי שנא</strong> <small>[ובמה שונה,</small> מיוחד<small>]</small> הוא הלילה, שיביאו בו ולא ביום שלאחריו? — <strong>משום</strong> שכלל הוא ש<strong>בקדשים</strong> ה<strong>לילה הולך אחר היום</strong> שלפניו, לכך בא הכתוב בפרשת אמור המלמדנו שאף ביום שלאחריו הריהם באים. משום כך <strong>צריכי</strong> <small>[צריכים]</small> היו להיאמר שני הכתובים הללו.
 <big>ה</big> ושואלים: <strong>ונסכים מי קרבי</strong> <small>[האם קרבים]</small> <strong>בלילה? והתנן</strong> <small>[והרי שנינו]</small> בברייתא בדינם של הדברים העולים על המזבח בלילה: <strong>אין לי</strong> שקרבים בלילה <strong>אלא דברים שדרכן ליקרב</strong> (שרגילות היא שיהיו קרבים) <strong>בלילה, כגון אברים</strong> של קרבן העולה <strong>ופדרים</strong> (חלבים) של כל הקרבנות, <strong>שמקריבין</strong> אותם על המזבח <strong>מ</strong>זמן <strong>בוא</strong> (שקיעת) <strong>השמש, ו</strong>הריהם <strong>מתעכלין והולכין כל הלילה כולו.</strong>
 ואולם <strong>דברים שדרכן ליקרב ביום, כגון הקומץ</strong> מקרבן המנחה שבהקטרתו על המזבח הריהו מתיר את המנחה לכהנים, ו<strong>הלבונה</strong> המוקטרת עם קומץ המנחה, <strong>ומנחת נסכים</strong> (היין והסולת הבאים עם הקרבן) <strong>ש</strong>הריהו <strong>מעלן</strong> על המזבח <strong>מ</strong>זמן <strong>בוא השמש.</strong> ולפני שסיימו להביא את דברי הברייתא במלואה, תוהים חכמים על הנאמר: <strong>"מבוא השמש"</strong> (משקיעת השמש) <strong>סלקא דעתך</strong> <small>[עולה על דעתך]</small> לומר?! <strong>והאמרת</strong> <small>[והרי אמרת]</small> כי <strong>דברים שדרכן ליקרב ביום נינהו</strong> <small>[הם]!</small> <strong>אלא</strong> יש לתקן את הנוסח, ולגרוס בברייתא במקום "מבוא השמש" <strong>"עם בא השמש"</strong> (ביום, בזמן הסמוך לשקיעת השמש). וממשיכים בדברי הברייתא: שאף דינם <strong>שמתעכלין והולכין כל הלילה מנין</strong> לנו? <strong>תלמוד לומר</strong> האמור בקרבן העולה: <strong>"זאת תורת העלה</strong> היא העולה על מוקדה כל הלילה עד הבוקר" (ויקרא ו, ב), שבכך <strong>ריבה</strong> הכתוב את כל העולים על המזבח, שהריהם הולכים ומתעכלים על גבי המזבח כל הלילה, ואף אלו בכלל.
 ומעתה נדון בדבר: <strong>קתני מיהא</strong> <small>[שנינו על כל פנים]</small> בדברי הברייתא כי זמן מנחת ה<strong>נסכים</strong> הוא <strong>ביום</strong> ולא בלילה, וכיצד נלמד איפוא מהכתוב "מנחתם ונסכיהם" כי זמן מנחת נסכים הוא אף בלילה? <strong>אמר רמי בר חמא</strong> בתשובה: <strong>לא קשיא</strong> <small>[אין</small> זה <small>קשה],</small> שכן <strong>כאן</strong> (הכתוב "מנחתם ונסכיהם" המלמדנו כי זמנם הוא אף בלילה) — הריהו לענין <strong>ליקדש</strong> <small>[שיתקדשו]</small> בלבד: שאם ניתנה מנחת הנסכים בכלי שרת, בלילה — הריהי קדושה בכך, ואינה יוצאת לחולין. ואילו <strong>כאן</strong> (הכתוב המלמדנו כי זמנם הוא ביום) — הריהו לענין <strong>ליקרב</strong> <small>[שיוקרבו]</small> ביום דווקא, שאף אם התקדשו בלילה, אין הם קרבים אלא ביום.
 <strong>אמר ליה</strong> <small>[לו]</small> <strong>רבא</strong> לרמי בר חמא בשאלה: <strong>אי מיקדש קדשי</strong> <small>[אם להתקדש</small> הם <small>התקדשו]</small> בלילה — אף <strong>קרובי מיקרבי</strong> <small>[ליקרב</small> הם <small>מוקרבים]</small> בלילה, שאין להפריד בענין זה בין ההקרבה וההתקדשות, שכן <strong>והא תניא</strong> <small>[והרי שנויה</small> ברייתא<small>]</small> שכך היא המידה: <strong>זה הכלל, כל</strong> קרבן <strong>הקרב ביום</strong> — <strong>אין קדוש אלא ביום. וכל הקרב בלילה</strong> — <strong>קדוש בלילה.</strong> וכל הקרב <strong>בין ביום בין בלילה</strong> — <strong>קדוש בין ביום בין בלילה! אלא אמר רב יוסף:</strong> דין מנחת נסכים שהיא קרבה בלילה, ובאשר לברייתא בה היא נזכרת בין הדברים הקרבים ביום, אכן <strong>סמי</strong> <small>[הסר,</small> הוצא<small>]</small> את הלשון <strong>"מנחת נסכים" מהא מתניתא</strong> <small>[מברייתא זו].</small>
 <big>ו</big> בעקבות דבריו אלה של רב יוסף, כי יש להסיר מהברייתא את הלשון "מנחת נסכים", מסופר: <strong>כי סליק</strong> <small>[כאשר עלה]</small> <strong>רב דימי</strong> מבבל לארץ ישראל, <strong>אשכחיה</strong> <small>[מצא,</small> פגש, <small>את]</small> <strong>רב ירמיה דיתיב וקאמר משמיה</strong> <small>[שיושב ואומר בשמו]</small> של <strong>ר' יהושע בן לוי: מנין לנסכים הבאים עם הזבח שאין קריבין אלא ביום?</strong> — <strong>תלמוד לומר</strong> האמור בפרשת קרבנות המועדים שבפרשת פינחס "אלה תעשו לה' במועדיכם... <strong>ולנסכיכם ולשלמיכם"</strong> (במדבר כט, לט), ומהשוואה זו שבין הנסכים לשלמים למדים אנו: <strong>מה שלמים</strong> — קרבים דווקא <strong>ביום</strong> ולא בלילה, <strong>אף נסכים</strong> — קרבים <strong>ביום</strong> ולא בלילה.
 <strong>אמר</strong> רב דימי: <strong>אי אשכחיה דכתיב איגרתא, שלחי ליה</strong> <small>[אם אמצא</small> מי <small>שיכתוב איגרת, אשלח לו]</small> <strong>לרב יוסף</strong> בבבל איגרת בה אכתוב לו את הדברים הללו ששמעתי מרב ירמיה.
## דף יד:
 <strong>ו</strong>אציין כי לאור אותם דברים <strong>לא תיסמי</strong> <small>[אל תסיר]</small> את הלשון <strong>"מנחת נסכים" ממתניתא</strong> <small>[מהברייתא].</small> <strong>ו</strong>באשר לסתירה בין הברייתות אם קרבים נסכים בלילה, <strong>לא קשיא</strong> <small>[אין</small> זה <small>קשה],</small> ויש לחלק ולומר כי <strong>כאן</strong> בברייתא האומרת שמנחת נסכים הריהי מכלל הדברים שדרכם ליקרב ביום — מדובר <strong>בנסכים הבאין עם הזבח,</strong> וכדין הזבחים אם כן אף דין הנסכים, שאף הם אינם קרבים אלא ביום. ואילו <strong>כאן</strong> בברייתא זו האומרת שהנסכים קרבים אף בלילה — מדובר <strong>בנסכים הבאין בפני עצמן,</strong> שאין דינם כדין הזבחים, ולכן הם קרבים אף בלילה.
 ותוהים על דברי רב דימי: <strong>ואי הוה ליה איגרתא</strong> <small>[ואם היה לו</small> מי שיכתוב <small>איגרת],</small> <strong>מי</strong> <small>[האם]</small> <strong>אפשר</strong> היה <strong>למישלחא</strong> <small>[לשולחה]?</small> <strong>והא</strong> <small>[והרי]</small> <strong>אמר ר' אבא בריה</strong> <small>[בנו]</small> של ר' חייא בר אבא, אמר ר' יוחנן: <strong>כותבי הלכות</strong> הריהם <strong>כ</strong>מי ש<strong>שורף</strong> את <strong>התורה. ו</strong>האדם <strong>הלמד מהן,</strong> מכתבי הלכה — <strong>אינו נוטל</strong> על כך <strong>שכר</strong> לימוד תורה. הרי איפוא, שאין לכתוב דברי הלכה!
 ועוד מוסיפים מדברי חכמים בענין איסור כתיבת תורה שבעל פה: <strong>דרש ר' יהודה בר נחמני מתורגמניה</strong> <small>[מתורגמנו]</small> של <strong>ריש לקיש</strong> בפסוק "ויאמר ה' אל משה כתוב לך את הדברים האלה כי על פי הדברים האלה כרתי אתך ברית ואת ישראל" (שמות לד, כז): והרי בפסוק זה <strong>כתוב אחד אומר "כתב לך את הדברים האלה"</strong> — שנדרש הוא לכותבם, <strong>ו</strong>אילו <strong>כתוב אחד אומר "כי על פי הדברים האלה"</strong> — להורות שיהיו הדברים בעל פה ("על פי"), והרי זו כעין סתירה בין הכתובים! אלא כוונת הפסוק <strong>לומר לך: דברים שעל פה</strong> — <strong>אי</strong> (אין) <strong>אתה רשאי לאומרן בכתב</strong> (לכותבם), <strong>ו</strong>דברים <strong>שבכתב</strong> — <strong>אי</strong> (אין) <strong>אתה רשאי לאומרן על פה. ו</strong>עוד בענין זה
 <strong>תנא דבי</strong> <small>[שנה</small> החכם <small>של בית</small> מדרשו<small>]</small> של <strong>ר' ישמעאל</strong> על האמור <strong>"כתב לך את הדברים האלה"</strong> — דווקא דברים <strong>אלה אתה כותב, אבל אין אתה כותב הלכות.</strong> הרי מכל אלה עולה שאין לכתוב דברי הלכה, וכיצד רב דימי ביקש לכתוב דברי הלכה ולשולחם לרב יוסף?
 <strong>אמרי</strong> <small>[אומרים]</small> בתשובה לשאלה זו: <strong>דלמא מילתא חדתא שאני</strong> <small>[שמא דבר חידוש שונה,</small> מיוחד הוא<small>],</small> שהותר לכותבו, על מנת שלא יישכח. וראיה לדבר, <strong>דהא</strong> <small>[שהרי]</small> <small>ר' יוחנן וריש לקיש</small> <strong>מעייני בסיפרא דאגדתא בשבתא</strong> <small>[היו מעיינים בספר אגדה בשבת],</small> אף שהוא מכלל תורה שבעל פה, שאין לכותבה, <strong>ו</strong>בטעם הנהגתם זו <strong>דרשי הכי</strong> <small>[דרשו כך]</small> את הכתוב <strong>"עת לעשות לה' הפרו תורתך"</strong> (תהלים קיט, קכו), שכאשר עושה אדם דבר לקיום רצון ה' ולשם קדושתו ראוי אף להפר את ציווי התורה. ועוד הוסיפו ו<strong>אמרי</strong> <small>[אמרו]:</small> <strong>מוטב</strong> ש<strong>תיעקר</strong> מצות ה<strong>תורה,</strong> שלא לכותבה, <strong>ואל תשתכח תורה מישראל.</strong>
 <big>א</big> ובעקבות דברי רב דימי המבחין בין נסכים הבאים עם הזבח (שאינם קרבים בלילה) לבין נסכים הבאים בפני עצמם (הקרבים בלילה) <strong>אמר רב פפא: השתא דאמרת</strong> <small>[עתה שאומר אתה]</small> כי <strong>נסכים הבאין בפני עצמן</strong> הריהם <strong>קריבין</strong> על המזבח <strong>אפילו בלילה,</strong> מעתה אם <strong>נזדמנו נסכים</strong> כאלו <strong>בלילה</strong> — הרי אף <strong>מקדישין</strong> אותם (בנתינתם בכלי שרת) <strong>בלילה ו</strong>לאחר מכן <strong>מקריבין</strong> אותם בלילה.
 <strong>אמר ליה</strong> <small>[לו]</small> <strong>רב יוסף בריה</strong> <small>[בנו]</small> של <strong>רב שמעיה לרב פפא:</strong> הרי <strong>תניא דמסייע</strong> <small>[שנויה</small> ברייתא <small>שמסייעת]</small> <strong>לך,</strong> שכך שנינו: <strong>זה הכלל, כל הקרב ביום</strong> — <strong>אינו קדוש</strong> (מתקדש) <strong>אלא ביום, וכל הקרב בלילה</strong> — <strong>קדוש בין ביום בין בלילה.</strong> ואף הנסכים הבאים בפני עצמם, כיון שקרבים הם בלילה — אף מתקדשים הם בלילה לפני ההקרבה.
 <strong>אמר רב אדא בר אהבה</strong> עוד בדין הנסכים הבאים בפני עצמם: <strong>ו</strong>אף <strong>עלות השחר פוסלת בהן,</strong> שמשעלה עמוד השחר הריהם נפסלים <strong>כ</strong>דרך שנפסלים ה<strong>אברין</strong> של הקרבנות שנזרק דמם ביום שהם הולכים ומתעכלים על גבי המזבח במשך הלילה, ומשעלה השחר ולא עלו למזבח הריהם פסולים ושוב אינם עולים.
 <big>ב</big> בעמוד הקודם הובא כי כאשר עלה רב דימי לארץ ישראל מבבל מצא את רב ירמיה הדורש בשם ר' יהושע בן לוי היקש הנסכים לשלמים מתוך הכתוב "ולנסכיכם ולשלמיכם" (במדבר כט, לט), לומר שאין הנסכים קרבים אלא ביום, כקרבן השלמים עצמו. ועתה מביאים דרשה נוספת על כתוב זה: <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> בשמו של <strong>ר' יוחנן</strong> שאמר <strong>משום</strong> <small>[בשם]</small> <strong>ר' שמעון בן יהוצדק:</strong> מה שנאמר "אלה תעשו לה' במועדיכם לבד מנדריכם ונדבותיכם לעולותיכם ולמנחותיכם ולנסכיכם ולשלמיכם" נדרש כך: <strong>"אלה תעשו לה' במועדיכם"</strong> — <strong>אלו</strong> קרבנות <strong>חובות הבאות</strong> כ<strong>חובה ב</strong>של ה<strong>רגל,</strong> וכגון עולת ראיה, קרבן חגיגה וקרבנות המוספים.
 <strong>"לבד מנדריכם ונדבתיכם"</strong> — כתוב זה <strong>לימד על</strong> קרבנות <strong>נדרים ונדבות שקרבין בחולו של מועד.</strong>
 ומעתה מה שנאמר עוד בכתוב <strong>"ולעלתיכם"</strong> — יש לדון: <strong>במה הכתוב מדבר,</strong> באיזה קרבן עולה מדובר כאן? שכן <strong>אי</strong> <small>[אם]</small> המדובר <strong>בעולת נדר</strong> (שאמר "הרי עלי עולה") — <strong>הרי</strong> דבר זה <strong>כבר אמור</strong> בכתוב <strong>"נדריכם", ואי</strong> <small>[ואם]</small> המדובר <strong>בעולת נדבה</strong> (שאמר על בהמתו "הרי זו עולה") — <strong>הרי</strong> אף דבר זה <strong>כבר אמור</strong> בכתוב <strong>"ונדבתיכם"!</strong> <strong>הא</strong> <small>[הרי]</small> נסיק מכאן כי הכתוב "לבד מנדריכם ונדבותיכם" <strong>אינו מדבר</strong> לא בעולת נדר ולא בעולת נדבה, <strong>אלא בעולת</strong> ה<strong>יולדת ועולת</strong> ה<strong>מצורע,</strong> שהן עולות הבאות כחובה, ולימדנו כתוב זה כי אף אלה קרבות בחול המועד.
 ומה שנאמר בהמשך הכתוב <strong>"ולמנחתיכם"</strong> — אף בזה יש לדון: <strong>במה,</strong> באיזו מנחה <strong>הכתוב מדבר?</strong> שכן <strong>אי</strong> <small>[אם]</small> מדובר <strong>במנחת נדר</strong> — <strong>הרי</strong> דבר זה <strong>כבר אמור</strong> בכתוב ("נדריכם"). ו<strong>אי</strong> <small>[אם]</small> המדובר <strong>במנחת נדבה</strong> — אף דבר זה <strong>הרי</strong> <strong>כבר אמור</strong> ("ונדבותיכם")! <strong>הא</strong> <small>[הרי]</small> יש לומר כי הכתוב "ולמנחותיכם" <strong>אינו מדבר אלא במנחת</strong> ה<strong>סוטה</strong> המכונה <strong>מנחת קנאות,</strong> שאף היא קרבה בחול המועד.
 ומה שנאמר עוד בכתוב <strong>"ולנסכיכם ולשלמיכם"</strong> — והרי <strong>מקיש</strong> הכתוב את דין ה<strong>נסכים</strong> <strong>ל</strong>דין ה<strong>שלמים.</strong> לומר לך: <strong>מה שלמים</strong> — קרבים דווקא <strong>ביום</strong> ולא בלילה, <strong>אף</strong> ה<strong>נסכים</strong> — קרבים דווקא <strong>ביום</strong> ולא בלילה. ומה שנאמר <strong>"ולשלמיכם"</strong> ולא כתב "ולשלמים" — הרי זה בא <strong>לרבות</strong> אף <strong>שלמי נזיר</strong> (שמביא הנזיר בגמר נזירותו) שקרבים בחולו של מועד.
 על דרשה אחרונה זו, <strong>אמר ליה</strong> <small>[לו]</small> <strong>אביי</strong> לרב דימי שהביא את השמועה הזו שבשמו של ר' שמעון בן יהוצדק: <strong>ולימא מר</strong> <small>[ויאמר אדוני]</small> שהכתוב "ולשלמיכם" בא לרבות את <strong>שלמי פסח,</strong> הם קרבן חגיגת ארבעה עשר בניסן, שכשהיו המנויים על קרבן הפסח מרובים ולא הספיק קרבן הפסח עצמו להשביע את כולם, הביאו עמו שלמים. ומלמד שאם לא קרבו עם הפסח בארבעה עשר יש להקריבם אף בחול המועד. ומסתבר יותר לומר ששלמים אלו ריבה הכתוב, <strong>דאי</strong> <small>[ש</small>כן <small>אם]</small> כדבריך, שריבה הכתוב <strong>שלמי נזיר</strong> — אין צורך בכתוב מיוחד כדי לרבותם, שהרי קרבן שלמים זה כ<strong>נידר ונידב הוא</strong> נחשב (ואלו, כבר התרבו, כנאמר למעלה).
 <strong>דהתניא</strong> <small>[שהרי שנויה</small> ברייתא<small>]</small> הדנה בדין "במת יחיד", <strong>זה הכלל: כל</strong> קרבן <strong>שהוא נידב ונידר</strong> (כעולה וכשלמים) — הריהו <strong>קרב בבמת יחיד, ו</strong>כל קרבן <strong>שאינו נידב ונידר</strong> אלא בא כחובה — <strong>אינו קרב בבמת יחיד.</strong>
 <strong>ותנן</strong> <small>[ושנינו]</small> בברייתא נוספת: <strong>המנחות והנזירות</strong> (הקרבנות שמביא הנזיר) הריהם <strong>קריבין בבמת יחיד,</strong> אלו <strong>דברי ר' מאיר.</strong> ונסיק מכאן כי שלמי נזיר הם בכלל הנידר והנידב, ולכן אין צורך לריבוי מיוחד בכתוב שאף הם קרבים בחול המועד! השיב רב דימי לאביי: <strong>סמי</strong> <small>[הסר]</small> <strong>מכאן,</strong> מברייתא זו, את הלשון <strong>"נזירות"</strong> השנויה בה, שכן אין קרבנות הנזיר בכלל הנידר והנידב, ואינם קרבים בבמת יחיד.
 ושואלים על כך: <strong>מי איכא למאן דאמר</strong> <small>[האם יש מי שאומר]</small> שקרבן ה<strong>נזיר לאו</strong> <small>[לא]</small> כ<strong>נידר ונידב הוא</strong> נחשב, ומשום כך אינו קרב בבמת יחיד?! <strong>והכתיב</strong> <small>[והרי נאמר]:</small> "ויהי <strong>מקץ ארבעים שנה ויאמר אבשלום אל המלך אלכה נא ואשלם את נדרי אשר נדרתי לה' בחברון. כי נדר נדר עבדך</strong> בשבתי בגשור בארם לאמר אם ישוב ישיבני ה' ירושלם ועבדתי את ה'. ויאמר לו המלך לך בשלום ויקם וילך חברונה" (שמואל ב טו, ז—ט). <strong>מאי לאו</strong> <small>[האם לא]</small> ביקש אבשלום ללכת לחברון כדי להקריב <strong>קרבן</strong> נזירות? שכן אבשלום נזיר עולם היה ובתום כל שלושים יום היה מגלח שערו ומביא קרבן, ומסתבר כי הקרבן שהלך להקריב בחברון קרבן הנזירות היה. ומכאן יש ללמוד כי קרבן נזירות נידר ונידב!
 ודוחים: כוונת הכתוב היא <strong>לא</strong> שהלך אבשלום לשם כדי להקריב את קרבנות נזירותו, אלא לומר כי את <strong>עיקר נדרו</strong> שנדר בנזירות <strong>אמר</strong> אבשלום בהיותו בחברון. ותוהים על הסבר זה: וכי <strong>עיקר נדרו בחברון הוה</strong> <small>[היה]?</small> <strong>והלא בגשור הוה</strong> <small>[היה],</small> וכדרך שנאמר במפורש בדברי אבשלום "כי נדר נדר עבדך בשבתי בגשור"!
 <strong>אמר רב אחא, ואיתימא</strong> <small>[ויש אומרים]</small> שאמר זאת <strong>רבה בר רב חנן:</strong> איזכור העיר חברון בפסוק בא לומר כי <strong>לא הלך אבשלום אלא להביא כבשים מחברון,</strong> אבל לא על מנת להקריבם שם. ומוסיפים: <strong>הכי נמי מסתברא</strong> <small>[כך גם כן מסתבר]</small> לומר, <strong>דאי תימא לאקרובי</strong> <small>[ש</small>כן <small>אם תאמר</small> כי <small>להקריב]</small> <strong>הוא דאזיל</strong> <small>[שהלך]</small> — על כך יש לשאול: האם אבשלום <strong>שביק</strong> <small>[היה עוזב]</small> את <strong>ירושלים</strong> בה הוא גר, <strong>ואזיל</strong> <small>[והולך]</small> <strong>ומקריב בחברון?</strong>
 ודוחים הסבר זה של רבה בר רב חנן: <strong>ואלא מאי</strong> <small>[מה]</small> מוכיח אתה מתוך כך — כי הלך אבשלום <strong>להביא כבשים מחברון,</strong> ואולם <strong>האי</strong> <small>[</small>כתוב <small>זה]</small> "אלכה נא ואשלם את נדרי <strong>אשר נדרתי לה' בחברון",</strong> אינו ברור, שהרי <strong>"מחברון" מיבעי ליה</strong> <small>[נצרך לו]</small> לומר!
 <strong>אלא לעולם</strong> יש לומר כי <strong>לאקרובי</strong> <small>[להקריב]</small> הלך אבשלום לחברון, שכן קרבנות נזיר קרבים בבמת יחיד, <strong>ודקא קשיא</strong> <small>[ו</small>זה <small>שהוקשה]</small> <strong>לך: אמאי שבק</strong> <small>[מדוע עזב]</small> את <strong>ירושלים ומקריב</strong> <small>[והקריב]</small> <strong>בחברון,</strong> <strong>תיקשי</strong> <small>[תוקשה]</small> <strong>לך</strong> קושיה חמורה מזו: מדוע עזב אבשלום את <strong>גבעון,</strong> שבאותה עת <strong>מקום קדוש הוא,</strong> שהרי שכן בה המשכן בזמן ההוא, והיתה זו במה גדולה, במת ציבור, והלך לחברון! <strong>אלא</strong> מכאן יש לומר כי <strong>כיון שהותרו ה</strong>קרבנות ב<strong>במות</strong> יחיד באותה עת אף שהיתה אז במה גדולה, <strong>כל היכא דבעי</strong> <small>[מקום שרצה]</small> אדם להקריב — <strong>מקריב</strong> <small>[הקריב].</small>
 <big>ג</big> בתוך דברי אבשלום צויין כי מלאו באותה עת <strong>ארבעים שנה,</strong> ומבררים: ארבעים שנה <strong>למאן</strong> <small>[למי,</small> לאיזה מנין<small>]?</small> <strong>תניא</strong> <small>[שנויה</small> ברייתא<small>]</small> בענין זה, <strong>ר' נהוראי אומר משום</strong> <small>[בשם]</small> <strong>ר' יהושע: מקץ ארבעים שנה ששאלו להם</strong> בני ישראל משמואל להמליך עליהם <strong>מלך,</strong> וחשב אבשלום שהגיע זמנו למלוך על ישראל. <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>אותה שנה ששאלו להם מלך, אותה שנה</strong> השנה ה<strong>עשירית</strong> להנהגתו <strong>של שמואל היתה.</strong>
## דף טו.
 שכך הוא סדר שנות ההנהגה של אלה שקדמו למרד אבשלום: <strong>עשר שנים</strong> — ש<strong>מלך שמואל בעצמו</strong> (לבדו), <strong>שנה אחת</strong> — <strong>שמלך שאול ושמואל</strong> ביחד, <strong>ו</strong>עוד <strong>שתים</strong> — שמלך שאול בעצמו (לבדו), <strong>ושלשים ושבע</strong> שנים — <strong>שמלך דוד.</strong> וסיכום שנות מלכותם של כל אלה, הריהו ארבעים שנה, וחשב אבשלום, שעתה הגיע זמנו שלו למלוך על ישראל.
 <big>א משנה</big> המשנה ממשיכה לדון בחילוקים שבין קרבנות יחיד לקרבנות ציבור. הלכה למשה מסיני היא שיש "חטאות המתות" והן חמש חטאות שאינן ראויות להיות מוקרבות על המזבח, ואין להן תקנה עד שימותו מעצמן. ואלו הן: ולד חטאת; תמורת החטאת; החטאת שמתו בעליה; החטאת שהתכפרו בעליה בחטאת אחרת, וכגון שאבד קרבן החטאת, ונתכפרו הבעלים בקרבן אחר, ולאחר מכן נמצא הקרבן הראשון; והחטאת שעברה עליה שנתה. והמשנה דנה בחטאת שהתכפרו בעליה: <strong>חטאת היחיד שכפרו</strong> (שהתכפרו) <strong>בעליה</strong> באחרת לאחר שאבדה ונמצאה — <strong>מתה.</strong> <strong>ואם</strong> היתה זו חטאת <strong>של צבור</strong> — <strong>אינה מתה.</strong> שלא נאמר דין זה אלא בחטאת היחיד, ולא בחטאת הציבור.
 ואילו <strong>ר' יהודה אומר:</strong> אף חטאת הציבור שהתכפרו הציבור בחטאת אחרת — <strong>תמות. ר' שמעון אומר: מה מצינו</strong> (כשם שמצאנו) בשלוש חטאות שמתוך אלה החמש שנקבעה בהן הלכה למשה מסיני כי הן מומתות, <strong>בולד חטאת, ובתמורת חטאת, ובחטאת שמתו בעליה</strong> — שה<strong>דברים אמורים ב</strong>חטאת <strong>יחיד ולא ב</strong>חטאת <strong>צבור</strong> (שהרי אין אפשרות שיהיה ולד חטאת בחטאת ציבור, שכן היא באה רק מן הזכרים; ואין אפשרות שתהיה תמורת חטאת בחטאת ציבור, שכן אין דין תמורה כלל בקרבן ציבור; ואין אפשרות שתהיה חטאת ציבור שמתו בעליה, שהרי אין הציבור מת), <strong>אף</strong> דין שתי החטאות האחרות: חטאת <strong>שכפרו בעליה ו</strong>חטאת ש<strong>עיברה שנתה</strong> — דווקא <strong>ב</strong>חטאת <strong>יחיד</strong> ה<strong>דברים אמורים, ולא ב</strong>חטאת <strong>ציבור.</strong>
 <big>ב גמרא</big> בענין החטאת שהתכפרו בעליה באחרת, מביאים עוד מה ש<strong>תנו רבנן</strong> <small>[שנו חכמים]</small> בברייתא: <strong>מהו</strong> (מה מלמדנו) כתוב זה ה<strong>אומר</strong> בדין <strong>חטאת</strong> היחיד <strong>"יביא"</strong> ("ואם כבש יביא קרבנו לחטאת נקבה תמימה יביאנה". ויקרא ד, לב)? והלא די היה לומר "ואם כבש קרבנו לחטאת" וכו'! אלא <strong>מנין למקדיש חטאתו ואבדה, והפריש אחרת תחתיה, ו</strong>לאחר מכן <strong>נמצאת הראשונה קיימת, ו</strong>מעתה <strong>הרי שתיהן עומדות</strong> לפניו להקרבה, <strong>מנין שאיזו מהן שירצה יביא?</strong> — <strong>תלמוד לומר:</strong> "יביא קרבנו ל<strong>חטאת",</strong> שתלוי בו איזה מהן יביא לקרבן. ומעתה יש לשאול: <strong>יכול יביא</strong> את <strong>שתיהן</strong> לקרבנו? — <strong>תלמוד לומר</strong> בהמשך הפסוק: "נקבה תמימה <strong>יביאנה"</strong> — שמביא <strong>אחת ולא שתים. ו</strong>אם כן
 <strong>אותה שניה מה תהא עליה? אמר רב המנונא, תניא</strong> <small>[שנויה</small> ברייתא<small>],</small> <strong>ר' יהודה אומר: תרעה</strong> עד שיפול בה מום, ולאחר מכן תיפדה, ויביא בדמיה קרבן נדבה. ואילו <strong>ר' שמעון אומר: תמות,</strong> כדין חטאת היחיד שכיפרו בעליה.
 ושואלים: <strong>ומי</strong> <small>[והאם]</small> <strong>אמר ר' יהודה</strong> שבמקרה זה <strong>תרעה</strong> החטאת השניה עד שיפול בה מום, ולא תמות? <strong>והא</strong> <small>[והרי]</small> <strong>ר' יהודה</strong> ש<strong>תמות שמעינן ליה</strong> <small>[שמענו אותו]</small> אומר במשנתנו! ומשיבים: <strong>איפוך</strong> <small>[הפוך]</small> את שיטות החכמים בברייתא זו, ובאופן זה, <strong>ר' יהודה אומר: תמות, ר' שמעון אמר: תרעה. ו</strong>מקשים על תירוץ זה: <strong>מי</strong> <small>[האם]</small> <strong>אמר ר' שמעון תרעה? והא</strong> <small>[והרי]</small> במשנתנו <strong>אמר ר' שמעון</strong> כי כל אלו <strong>חמש חטאות</strong> היחיד, ובכללן זו שהתכפרו בעליה <strong>מתות!</strong>
 <strong>אלא (אמר ליה</strong> <small>[לו]</small><strong>) לעולם לא תיפוך</strong> <small>[אל תהפוך]</small> את שיטות החכמים שבברייתא זו, <strong>ו</strong>באשר לסתירה בדברי ר' יהודה יש להשיב כי <strong>לא קשה,</strong> שכן יש להבחין בין המקרים: <strong>כאן</strong> בברייתא, שאמר בה ר' יהודה שתרעה — מדובר <strong>ב</strong>מקרה שהחטאת הראשונה היתה <strong>אבודה בשעת</strong> ה<strong>הפרשה</strong> של החטאת השניה, אבל לא בשעת הכפרה, שנמצאה קודם לכן, וכיון שבשעת הכפרה לא היתה אבודה — אינה מתה אלא רועה. ואילו <strong>כאן</strong> במשנתנו, שאמר בה ר' יהודה שתמות — מדובר <strong>ב</strong>מקרה שהיתה החטאת הראשונה <strong>אבודה</strong> אף <strong>בשעת</strong> ה<strong>כפרה</strong> בחטאת השניה, ורק לאחר מכן נמצאה.
 <strong>ואיבעית אימא</strong> <small>[ואם תרצה אמור]</small> תירוץ אחר לסתירה זו שבדברי ר' יהודה: <strong>אידי ואידי</strong> <small>[זו וזו],</small> הן המשנה והן הברייתא מדברות כשהיתה החטאת הראשונה אבודה <strong>בשעת הפרשה</strong> ונמצאה קודם הכפרה בשניה, <strong>ולא קשה</strong> מדברי ר' יהודה על דברי ר' יהודה, שכן <strong>הא</strong> <small>[זו]</small> שאמר ר' יהודה במשנה שתמות — הריהי שיטת <strong>ר' יהודה אליבא</strong> <small>[על פי</small> שיטת<small>]</small> <strong>רבי</strong> (ר' יהודה הנשיא) במשנה להלן (כב,ב) הסבור כי אף אם היתה אבודה רק בשעת הפרשה ולא בשעת הכפרה באחרת הריהי מתה. ואילו <strong>הא</strong> <small>[זו]</small> שאמר ר' יהודה בברייתא שתרעה — הריהי שיטת <strong>ר' יהודה אליבא דרבנן</strong> <small>[על פי</small> שיטת <small>חכמים]</small> באותה משנה הסבורים שאינה מתה אלא אם היתה אבודה גם בשעת הכפרה באחרת. שנינו במשנתנו בשיטת ר' יהודה כי חטאת ציבור שהתכפרו הציבור באחרת הריהי מתה.
 ומקשים: <strong>ומי איכא למאן דאמר</strong> <small>[והאם</small> מבין החכמים <small>יש מי שאומר]</small> כי <strong>חטאת ציבור שכפרו בעלים</strong> — <strong>מתה?</strong>
## דף טו:
 <strong>והתניא</strong> <small>[והרי שנויה</small> ברייתא<small>]</small> בענין חטאת הציבור שמתו בעליה: <strong>כיוצא בו אמר ר' יוסי</strong> על האמור בשיבת ציון, בזמן בית שני: <strong>"והבאים מהשבי בני הגולה הקריבו עלות</strong> לאלהי ישראל <strong>פרים בני בקר שנים עשר</strong> על כל ישראל, <strong>אילים תשעים ותשעה, כבשים שבעים ושבעה, שעירי חטאת שנים עשר, הכל עולה לה'"</strong>(עזרא ח, לה).
 ועל הנאמר בכתוב זה כי "הכל עולה", יש לשאול: והלא אף חטאות בכלל האמור בכתוב, <strong>וחטאת מי</strong> <small>[האם]</small> היא <strong>קרבה</strong> כ<strong>עולה? אמר רבא:</strong> אותה חטאת האמורה בכתוב אמנם אינה קרבה כעולה, ואולם הריהי <strong>כי</strong> <small>[כמו]</small> <strong>עולה,</strong> וכיצד? — <strong>מה עולה</strong> <strong>אינה נאכלת</strong> — <strong>אף חטאת</strong> זו <strong>אינה נאכלת. ש</strong>כן <strong>היה ר' יוסי אומר:</strong> שתים עשרה חטאות אלה שהביאו שבי ציון — <strong>על עבודה זרה</strong> שעבדו עם ישראל <strong>הביאום. ו</strong>בהסבר דברים אלו, <strong>אמר רב יהודה, אמר שמואל:</strong> חטאות אלו הובאו <strong>על עבודה זרה שעשו</strong> ישראל <strong>בימי צדקיהו</strong> המלך.
 <strong>קא סלקא דעתין</strong> <small>[עולה על דעתנו,</small> יש להניח<small>],</small> כי <strong>למאן דאית ליה</strong> <small>[ל</small>שיטת <small>מי שיש לו,</small> שסבור<small>]</small> כי <strong>חטאת צבור שנתכפרו בעליה</strong> — <strong>מתה, אית ליה נמי</strong> <small>[יש לו,</small> סבור הוא, <small>גם כן]</small> כי <strong>חטאת צבור שמתו בעליה</strong> — <strong>מתה, והא הכא</strong> <small>[והרי כאן,</small> במסופר בשבי ציון בימי בית שני<small>]</small> — <strong>דאיכא</strong> <small>[שיש],</small> שהיתה זו חטאת ש<strong>מתו בעליה</strong> (שהרי באה לכפר על דורו של צדקיהו, בזמן הבית הראשון, שמתו מכבר), <strong>וקא</strong> <small>[ו</small>בכל זאת <small>היא]</small> <strong>קרבה!</strong>
 <strong>אמר רב פפא</strong> בתשובה: אין להביא ראיה מחטאת ציבור שמתו בעליה לענין חטאת ציבור שהתכפרו בעליה באחרת, שכן <strong>אפילו למאן דאמר</strong> <small>[ל</small>שיטת <small>מי שאומר]</small> כי <strong>חטאת צבור שכפרו בעליה</strong> — <strong>מתה,</strong> סבור הוא ש<strong>חטאת צבור שמתו בעליה</strong> — <strong>אינה מתה.</strong> וטעם הדבר: <strong>לפי שאין הצבור מתים.</strong>
 ושואלים: <strong>מנא ליה</strong> <small>[מנין לו]</small> <strong>לרב פפא הא</strong> <small>[</small>עיקרון <small>זה],</small> שאין מיתה בציבור? <strong>אי נימא</strong> <small>[אם נאמר]</small> <strong>משום דכתיב</strong> <small>[שנאמר]</small> <strong>"תחת אבתיך יהיו בניך"</strong> (תהלים מה, יז), שאף שמתו האבות — בניהם עומדים תחתיהם, ונחשב כאילו לא מתו האבות. יש לדחות ראיה זו: שכן <strong>אי הכי</strong> <small>[אם כך]</small> הוא, <strong>אפילו יחיד</strong> שמת והשאיר אחריו בנים <strong>נמי</strong> <small>[גם כן]</small> ייחשב לו הדבר כאילו לא מת!
 <strong>אלא היינו טעמא</strong> <small>[זהו הטעם,</small> המקור<small>]</small> לשיטת רב פפא <strong>שאין הציבור מתים</strong> — שנלמד הדבר <strong>מ</strong>קרבנות <strong>שעירי רגלים וראשי חדשים,</strong> שכן <strong>אמר רחמנא</strong> <small>[הכתוב]</small> בהם: <strong>אייתינהו</strong> <small>[הביאם]</small> <strong>מ</strong>הכספים של <strong>תרומת הלשכה</strong> שתרמו הציבור משקליהם במהלך חודש אדר, <strong>ו</strong>יש לשאול: <strong>דלמא</strong> <small>[שמא]</small> בפרק הזמן שבין חודש אדר לרגלים <strong>מתו מרייהו דהני זוזי</strong> <small>[בעליהם של הזוזים הללו],</small> ונמצא שמקריבים חטאות ציבור שמתו בעליהן! <strong>אלא לאו שמע מינה</strong> <small>[</small>האם <small>לא תשמע מכאן]</small> כלל זה ש<strong>אין הצבור מתים.</strong>
 <strong>ואיבעית אימא</strong> <small>[ואם תרצה אמור]</small> תירוץ אחר: אמנם אף חטאת ציבור שמתו בעליה מתה, ובאשר לשאלה כיצד הקריבו שבי ציון חטאות על עבודה זרה שעשו בני דורו של צדקיהו המלך, יש להשיב: <strong>כי אקרובינהו להני</strong> <small>[כאשר הקריבום את אותן]</small> <strong>חטאות</strong> — <strong>אחיי אקרבינהו</strong> <small>[על</small> אלה שעדיין <small>חיים הקריבו],</small> שבתקופת שיבת ציון נותרו עדיין מבני תקופת בית ראשון, וראיה לדבר, <strong>דכתיב</strong> <small>[ש</small>כן <small>נאמר]</small> בתיאור ייסוד בית המקדש בזמן שיבת ציון: <strong>"ורבים מהכהנים</strong> ו<strong>הלוים וראשי האבות הזקנים אשר ראו את הבית הראשון ביסדו זה הבית</strong> בעיניהם <strong>בכים בקול גדול ורבים בתרועה</strong> בשמחה להרים קול" (עזרא ג, יב).
 ושואלים: <strong>ודילמא הנך מיעוטא</strong> <small>[ושמא</small> היו <small>אלה</small> שנשארו <small>מיעוט]</small> בלבד, והמיעוט נחשב כיחידים, והיה ראוי להקריב איפוא לכל אחד שעירה, כדין היחיד, ומתוך שהקריבו שעירים, שעיר לכל שבט, כדין מרובים, ודאי בשביל המרובים שמתו כבר הקריבו, ומכאן שאין חטאת ציבור מתה! ומשיבים: <strong>לא מצית אמרת</strong> <small>[אינך יכול לומר</small> כן<small>],</small> <strong>דכתיב</strong> <small>[ש</small>הרי <small>נאמר]</small> בפסוק שלאחריו <strong>"ולא הכירו העם בתרועה ושמחה לקול בכי העם"</strong> (עזרא ג, יג), הרי שרבים היו הבוכים, בני תקופת בית ראשון, מהשמחים, בני תקופת שיבת ציון, שהרי קול הבכי הוא שגבר.
 ושואלים עוד: <strong>והיכי מקרבי להו</strong> <small>[ואיך הקריבו אותן,</small> את החטאות הללו<small>],</small> על עבודה זרה שעשו בני דורו של צדקיהו, <strong>והרי מזידין הוו</strong> <small>[היו],</small> ואין החטאת באה אלא על השוגג! <strong>אמר ר' יוחנן</strong> בתשובה לשאלה זו: <strong>הוראת שעה היתה</strong> שהביאו חטאת על המזיד.
 ומוסיפים: <strong>הכי נמי מסתברא</strong> <small>[כך גם כן מסתבר]</small> לומר, משום <strong>דאי לא תימא הכי</strong> <small>[שאם לא תאמר כך],</small> יש לשאול: <strong>בשלמא</strong> <small>[זה נוח]</small> שהקריבו השבים מן הגולה שנים עשר <strong>פרים ו</strong>שנים עשר <strong>שעירים</strong> — שכן זהו דינו של ציבור (שבט) שעבד עבודה זרה שמביא פר לעולה ושעיר לחטאת, כאמור בתורה (במדבר טו), והקריבו מכל אחד שנים עשר <strong>כנגד שנים עשר שבטים,</strong> לכל שבט פר ושעיר, <strong>אלא</strong> זה שהקריבו תשעים וששה אילים ושבעים וששה <strong>כבשים כנגד מי? אלא</strong> על כרחך יש לומר כי כל הבאת הקרבנות אז <strong>הוראת שעה היתה.</strong>
 <big>א</big> אגב הדיון בענין חטאת שמתו בעליה, שהיא מן ההלכות שנשכחו בימי אבלו של משה רבינו (ראה להלן טז,א), יובאו דברים נוספים בענין זה. <strong>תנן התם</strong> <small>[שנינו שם</small> במשנה מסכת סוטה] כי <strong>מ</strong>זמן <strong>שמת יוסף בן יועזר איש צרידה ויוסף בן יוחנן איש ירושלים בטלו</strong> אותם <strong>ה</strong>מכונים <strong>אשכולות,</strong> ומסבירים: מהו "אשכולות"? — <strong>איש שהכל בו. ו</strong>עוד בעניינם של המכונים "אשכולות",
 <strong>אמר רב יהודה,</strong> <strong>אמר שמואל: כל אשכולות שעמדו להן לישראל מימות משה עד שמת יוסף בן יועזר</strong> — <strong>היו למדין תורה כמשה רבינו, מכאן ואילך</strong> — <strong>לא היו למדין תורה כמשה רבינו.</strong>
 ושואלים על כך: <strong>והאמר</strong> <small>[והרי אמר]</small> <strong>רב יהודה, אמר שמואל: שלשת אלפים הלכות נשתכחו בימי אבלו של משה,</strong> הרי איפוא שהחכמים שעמדו אחר משה רבינו לא למדו תורה כמותו! ומשיבים: אותן הלכות <strong>דאישתכח להו</strong> <small>[שנשכחו להם,</small> מהם<small>]</small> — אכן <strong>אישתכח</strong> <small>[נשכחו]</small> מהם, <strong>ו</strong>אולם כל מה <strong>דגמירן להו</strong> <small>[שהיו למודים להם,</small> מסורים בידם<small>]</small> ולא נשכחו — <strong>הוו גמירי</strong> <small>[היו למודים]</small> אותן <strong>כמשה רבינו.</strong>
 וחוזרים ושואלים: <strong>והא תניא</strong> <small>[והרי שנויה</small> ברייתא<small>]</small> בענין דרך הכרעת ההלכה, כי כאשר יש מחלוקת בדבר הלכה בין החכמים <strong>מ</strong>זמן <strong>שמת משה</strong> רבינו, כך יש לנהוג: עומדים למנין, ו<strong>אם רבו</strong> החכמים ה<strong>מטמאין</strong> — <strong>טמאו, אם רבו</strong> החכמים ה<strong>טהורין</strong> (המטהרים) — <strong>טיהרו.</strong> הרי איפוא שאין לימוד התורה לאחר משה רבינו, כבזמנו של משה רבינו. שכן בזמן משה רבינו לא היתה מחלוקת בהלכה, וההכרעה בכל שאלה היתה ברורה!
 ומשיבים: מדובר באותן שלשת אלפים הלכות שהשתכחו בימי אבלו של משה ובהן <strong>ליבא דאימעיט</strong> <small>[הלב</small> הוא <small>שהתמעט],</small> ולא יכלו החכמים לקבוע בהן הלכה ברורה, ולכך היו צריכים להכרעת הרוב, ואולם בכל ההלכות האחרות — <strong>מיגמר הוו גמירי להו</strong> <small>[למודים היו אותן]</small> <strong>כמשה רבינו.</strong>
 <big>ב</big> <strong>במתניתא תנא</strong> <small>[בברייתא שנה</small> החכם<small>]</small> עוד בעניינם של האשכולות, שכך אמרו: <strong>כל אשכולות שעמדו לישראל מימות משה עד שמת יוסף בן יועזר איש צרידה</strong> — <strong>לא היה בהם שום דופי</strong> (פגם), ואילו האשכולות שעמדו <strong>מכאן ואילך</strong> — <strong>היה בהן שום דופי.</strong>
 ושואלים על כך: <strong>והתניא</strong> <small>[והרי שנויה</small> ברייתא<small>]:</small> <strong>מעשה בחסיד אחד ש</strong>חלה ו<strong>היה גונח מלבו. ושאלו לרופאים</strong> כיצד יירפא, <strong>ואמרו</strong> הרופאים כי <strong>אין לו תקנה</strong> (רפואה) <strong>עד שיינק</strong> מן העטין <strong>חלב רותח</strong> (חמים) בכל <strong>שחרית</strong> (בוקר). <strong>ו</strong>לצורך זה <strong>הביאו</strong> לו <strong>עז, וקשרו לו</strong> אותה <strong>בכרעי מיטתו, והיה יונק ממנה</strong> בכל בוקר <strong>חלב.</strong>
 <strong>למחר נכנסו חביריו לבקרו</strong> ביקור חולים, <strong>כיון שראו</strong> את <strong>העז</strong> שבביתו, <strong>אמרו: ליסטים מזויין,</strong> היא העז שהיא כליסטים, שהולכת ורועה בשדות אחרים, ישנו <strong>בתוך ביתו, ואנו נכנסים לבקרו?!</strong> ונמסר כי <strong>ישבו</strong> חכמים <strong>ובדקו</strong> אחרי כל מעשיו, <strong>ולא מצאו בו</strong> כל <strong>עון</strong> שהוא, <strong>אלא של אותה העז בלבד.</strong>
 <strong>ואף הוא בשעת מיתתו אמר: יודע אני בעצמי שאין בי</strong> כל <strong>עון, אלא של אותה העז בלבד, שעברתי על דברי חבירי. שהרי אמרו חכמים: אין מגדלין בהמה דקה בארץ ישראל,</strong> משום יישוב ארץ ישראל, שמשחיתה היא את הצומח בארץ. עד כאן לשון הברייתא.
 <strong>ו</strong>מעתה הרי <strong>קיימא לן</strong> <small>[מקובל בידינו]</small> כלל זה, כי <strong>כל היכא דאמר</strong> <small>[היכן שאמרו</small> חכמים בדבריהם<small>]</small> <strong>"מעשה בחסיד אחד"</strong> ולא ציינו במפורש מיהו אותו חסיד — הכוונה היא <strong>או</strong> ל<strong>ר' יהודה בן בבא או</strong> ל<strong>ר' יהודה בר אילעאי, ו</strong>הרי <strong>רבנן בתר</strong> <small>[חכמים</small> אלו, ר' יהודה בן בבא ור' יהודה בר אלעאי, <small>אחר]</small> תקופת <strong>יוסף בן יועזר איש צרידה, דרי דרי הוו</strong> <small>[דורות דורות</small> רבים <small>היו],</small> נמצא איפוא שגם בדורות מאוחרים שלאחר יוסף בן יועזר היו חכמים שלא היה בהם כל דופי!
## דף טז.
 <strong>אמר רב יוסף</strong> בתשובה לשאלה זו: מה שאמרו שבדורות שלאחר יוסף בן יועזר איש צרידה היה בהם מקצת דופי, אין הכוונה לדופי שבחטא, אלא רק על <strong>דופי</strong> שבעניינה <strong>של</strong> המחלוקת על ה<strong>סמיכה</strong> על שלמי חגיגה ביום טוב <strong>קתני</strong> <small>[שנינו].</small> שעד למחלוקת זו שבענין סמיכה לא נחלקו כלל. ודופי זה הכרוך במחלוקת החל רק לאחר שמת יוסף בן יועזר.
 ושואלים: <strong>והא</strong> <small>[והרי]</small> אף <strong>יוסף בן יועזר גופיה מיפליג פליג</strong> <small>[עצמו חולק]</small> <strong>בסמיכה</strong> על יוסף בן יוחנן איש ירושלים, ומדוע מציינים כי רק לאחריו החל דופי זה של המחלוקת? ומשיבים: <strong>כי איפליג</strong> <small>[כאשר חלק]</small> <strong>בה</strong> יוסף בן יועזר — היה זה <strong>בסוף שניה</strong> <small>[שנותיו],</small> <strong>דבצר ליבא</strong> <small>[ש</small>כבר <small>התמעט הלב],</small> ונחשב הדבר כלאחר זמנו של יוסף בן יועזר.
 <big>א</big> <strong>גופא</strong> <small>[לגופם]</small> של הדברים שנשתכחו בימי אבלו של משה. <strong>אמר רב יהודה,</strong> <strong>אמר שמואל: שלשת אלפים הלכות נשתכחו בימי אבלו של משה. אמרו לו</strong> עם ישראל שבאותו הדור <strong>ל</strong>ממלא מקומו <strong>יהושע</strong> בן נון: <strong>שאל</strong> מן השמים שיורוך אותן הלכות שנשתכחו! <strong>אמר להם: "לא</strong> <strong>בשמים היא</strong> התורה" (על פי דברים ל, יב), שלאחר שניתנה התורה בסיני הריהי מסורה בידי החכמים שבכל דור לדון בה, ואין היא עוד בשמים להוסיף וללמוד בה בדרך נבואה.
 ולאחר שנים <strong>אמרו לו</strong> עם ישראל <strong>לשמואל</strong> הנביא: <strong>שאל</strong> מן השמים ויורוך הלכות אלה שנשתכחו! <strong>אמר להם:</strong> אין לעשות כן, שהרי נאמר בתורה, בפסוק האחרון שבספר ויקרא <strong>"אלה המצות</strong> אשר צוה ה' את משה אל בני ישראל בהר סיני" (ויקרא כז, לד), והרי לשון הדגשה זו "אלה" — באה להורות: דווקא אלה הן המצוות, ואין זולתן, <strong>שאין הנביא</strong> בכוח נבואתו <strong>רשאי לחדש דבר</strong> מצוה <strong>מעתה,</strong> מעת שהסתלק משה רבינו. <strong>אמר ר' יצחק נפחא: אף</strong> הלכה זו של ה<strong>חטאת שמתו בעליה</strong> כיצד לנהוג בה, אם ברעייה או בהמתה, <strong>נשתכחה בימי אבלו של משה.</strong>
 ועוד קודם לכן <strong>אמרו</strong> ישראל <strong>לפנחס</strong> בן אלעזר בן אהרן הכהן: <strong>שאל</strong> מן השמים שיורוך הלכות אלה שנשתכחו! <strong>אמר ליה</strong> <small>[לו,</small> להם<small>]:</small> אין לעשות כן, כי <strong>לא בשמים היא</strong> התורה. ועוד <strong>אמרו לו לאלעזר</strong> בן אהרן הכהן: <strong>שאל! אמר להם:</strong> אין לעשות כן, שהרי נאמר בתורה <strong>"אלה המצות</strong> אשר צוה ה' את משה אל בני ישראל בהר סיני" — ללמד <strong>שאין נביא רשאי לחדש דבר מעתה.</strong>
 <big>ב</big> ועוד בענין לימוד תורה שלאחר פטירת משה רבינו. <strong>אמר רב יהודה,</strong> <strong>אמר רב: בשעה שנפטר משה רבינו לגן עדן, אמר לו ליהושע</strong> משרתו: <strong>שאל ממני כל ספיקות שיש לך,</strong> ואפתור לך אותם! <strong>אמר לו</strong> יהושע: <strong>רבי, כלום הנחתיך שעה אחת והלכתי למקום אחר?</strong> וכי <strong>לא כך כתבת בי</strong> בתורה <strong>"ומשרתו יהושע בן נון נער לא ימיש מתוך האהל"</strong> (שמות לג, יא)?! ואילו היו לי ספקות, הייתי שואלם. ונמסר כי <strong>מיד</strong> שאמר כן, <strong>תשש כחו של יהושע,</strong> על שהשתבח בעצמו, <strong>ונשתכחו ממנו שלש מאות הלכות, ונולדו לו שבע מאות ספיקות, ועמדו</strong> עליו <strong>כל ישראל להרגו</strong> אלא אם כן ילמדם אותן הלכות.
 <strong>אמר לו הקדוש ברוך הוא: לומר לך</strong> אותן הלכות — <strong>אי אפשר,</strong> ואשר לעם ישראל הדורשים ממך לגלותן — <strong>לך וטורדן</strong> (העסק אותם) <strong>במלחמה,</strong> ויניחו לך. <strong>ש</strong>כן <strong>נאמר</strong> בתחילת ספר יהושע: <strong>"ויהי אחרי מות משה עבד ה' ויאמר ה'</strong> אל יהושע בן נון משרת משה לאמר. משה עבדי מת ועתה קום עבור את הירדן הזה אתה וכל העם הזה אל הארץ אשר אנכי נותן להם לבני ישראל" (יהושע א, א—ב). שמיד בסמוך לפטירת משה, נערכו למלחמה.
 <big>ג</big> <strong>במתניתין תנא</strong> <small>[במשנה שנה</small> החכם<small>]:</small> <strong>אלף ושבע מאות קלין וחמורין</strong> (הלכות שנלמדו במידת קל וחומר), <strong>וגזירות שוות</strong> (הלכות שנלמדו במידת גזירה שווה), <strong>ודקדוקי סופרים נשתכחו בימי אבלו של משה.</strong>
 <strong>אמר ר' אבהו: אף על פי כן החזירן</strong> לכל אותן הלכות <strong>עתניאל בן קנז מתוך פלפולו</strong> בתורה, <strong>ש</strong>כן <strong>נאמר:</strong> "ויאמר כלב אשר יכה את קרית ספר ולכדה ונתתי לו את עכסה בתי לאשה. <strong>וילכדה עתניאל בן קנז אחי כלב ויתן לו את עכסה בתו לאשה"</strong> (יהושע טו, טז—יז). ונדרש הדבר על חלק התורה ("קרית ספר") שלא היה בידיהם אחר שנשתכח והשיבו עתניאל בפלפולו ("וילכדה"). <big>ד</big> כיון שהובאו דברים בעניינו של עתניאל, דורשים עוד בכתובים אלה. <strong>ולמה נקרא שמה</strong> של אשתו <strong>"עכסה"?</strong> — <strong>שכל הרואה אותה כועס על אשתו</strong> שאין היא נאה כמותה.
 עוד מסופר שם אודות עכסה, כי <strong>"ויהי בבואה ותסיתהו לשאל מאת אביה שדה ותצנח מעל החמור"</strong> (יהושע טו, יח), ושואלים: <strong>מאי</strong> <small>[מה</small> עניינו<small>]</small> של כתוב זה <strong>"ותצנח"</strong> שמשמעו בלשונם — צווחה, צעקה רמה, ומה ראתה לעשות זאת מעל גבי החמור? <strong>אמר רבא, אמר ר' יצחק,</strong> שכך <strong>אמרה לו</strong> עכסה לכלב: <strong>מה חמור זה,</strong> כך היא דרכו, <strong>כיון שאין לו מאכל באבוסו</strong> — <strong>מיד</strong> הוא <strong>צועק. כך אשה, כיון שאין לה תבואה בתוך ביתה</strong> — <strong>מיד</strong> היא <strong>צועקת.</strong>
 עוד נאמר שם בענין עכסה: <strong>"ותאמר תנה לי ברכה כי ארץ הנגב נתתני</strong> ונתתה לי גולות מים ויתן לה את גולות עליות ואת גולות תחתיות" (יהושע טו יט). ודורשים: "ארץ הנגב נתתני" — שאמרה לו: נתתני ב<strong>בית שמנוגב</strong> (יבש, חרב) <strong>מכל טובה.</strong> ואף על פי כן <strong>"ונתתה לי גלת מים"</strong> — <strong>אדם שאין בו אלא תורה</strong> (המכונה "מים") <strong>בלבד</strong> שרק היא גלויה ("גולות") לו, ואולם אינו יכול לפרנס אותי, ומנין לי מזונות? ולכן אני מבקשת: "תנה לי ברכה" — אדם שחוץ מלימוד התורה יעסוק אף בפרנסה. ומסופר: <strong>"ויתן לה כלב את גלת עליות ואת גלת תחתיות",</strong> ונדרש הדבר כך: ש<strong>אמר לה: מי</strong> שחכם הוא בתורה, <strong>שדר</strong> ב<strong>עליונים ו</strong>ב<strong>תחתונים, יבקש ממנו מזונות?!</strong> שאין הוא נזקק לכך, שוודאי אלה יימצאו לו בזכות עיסוקו בתורה.
 <strong>ו</strong>שואלים: האם <strong>כלב, בן קנז הוא? והלא כלב בן יפונה הוא!</strong> ומסבירים: <strong>מאי</strong> <small>[מה</small> פירוש<small>]</small> <strong>"יפונה"?</strong> — הרי זה כינוי שניתן לו על <strong>שפנה מעצת מרגלים,</strong> שלא היה עימם בהוצאת דיבת הארץ.
 ושואלים: <strong>ואכתי</strong> <small>[ועדיין]</small> האם <strong>בן קנז הוא?</strong> והלא <strong>בן חצרון הוא, דכתיב</strong> <small>[ש</small>כן <small>נאמר]:</small> <strong>"וכלב בן חצרון הוליד את עזובה"</strong> (דברי הימים א' ב, יח)! <strong>אמר רבא:</strong> כלב אמנם היה בנו של חצרון, ואולם לאחר שמת אביו חצרון נישאה אמו לקנז, ונמצא איפוא שכלב <strong>חורגיה</strong> <small>[</small>בנו <small>חורגו]</small> של <strong>קנז הוא</strong> ועתניאל היה אחיו מן האם.
 <big>ה</big> ועוד בעניינו של עתניאל. <strong>תנא</strong> <small>[שנה]</small> החכם בברייתא: <strong>הוא עתניאל, הוא יעבץ,</strong> שאין אלה אלא כינויים, <strong>ומה שמו</strong> המקורי? — <strong>יהודה אחי שמעון שמו.</strong> ולפשרם של כינויים אלה: <strong>"עתניאל"</strong> — על שם <strong>שענאו אל</strong> לתפילתו. <strong>"יעבץ"</strong> — על שם <strong>שיעץ וריבץ תורה בישראל.</strong>
 <strong>ומנלן</strong> <small>[ומנין לנו]</small> <strong>שענאו אל</strong> לתפילתו? — <strong>דכתיב</strong> <small>[ש</small>כן <small>נאמר]:</small> <strong>"ויקרא יעבץ לאלהי ישראל לאמר אם ברך תברכני והרבית את גבולי והיתה ידך עמדי ועשה מרעתי לבלתי עצבי ויבא אלהים את אשר שאל"</strong> (דברי הימים א ד, י).
 ומסבירים את תפילתו זו: <strong>"אם ברך תברכני"</strong> — <strong>ב</strong>לימוד ה<strong>תורה, "והרבית את גבולי"</strong> — <strong>בתלמידים</strong> שילמדו לפניי, <strong>"והיתה ידך עמדי"</strong> — <strong>שלא ישתכח תלמודי מלבי, "ועשה מרעתי"</strong> — <strong>שיזדמנו לי ריעים כמותי, "לבלתי עצבי"</strong> — <strong>שלא ישגבני</strong> (יתעצם עלי) <strong>יצר הרע</strong> לבטלני <strong>מלשנות</strong> בתורה. <strong>אם אתה עושה כן</strong> — <strong>מוטב, ואם לאו</strong> <small>[לא]</small> — <strong>הריני הולך לנסיסי</strong> <small>[בעצב]</small> <strong>לשאול</strong> (לקבר). <strong>מיד, "ויבא אלהים את אשר שאל".</strong>
 <strong>כיוצא בדבר אתה אומר</strong> שכל המוסר נפשו על לימוד התורה — ה' נענה לו, וכפי שנאמר: <strong>"רש ואיש תככים נפגשו מאיר עיני שניהם ה'"</strong>(משלי כט, יג), ופירשו פסוק זה: <strong>בשעה שהתלמיד</strong> ("רש" שאינו יודע כלום) <strong>הולך אצל רבו</strong> ("איש תככים" — המצוי בתווך, שיודע די כדי ללמד לזה שאינו יודע כלום, אבל הוא עצמו צריך עדיין ללמוד), <strong>ואומר לו: למדני תורה! אם מלמדו</strong> — מתקיים בשניהם הכתוב <strong>"מאיר עיני שניהם ה'"</strong>(שהן התלמיד והן הרב גדלים בתורה). <strong>ואם לאו</strong> <small>[לא],</small> שאין הרב נענה לתלמיד ללמדו תורה — מתקיים בהם הכתוב <strong>"עשיר ורש נפגשו עשה כלם ה'"</strong>(משלי כב, ב), ללמד: כי <strong>מי שעשאו חכם לזה,</strong> הרב שסירב ללמד תורה — <strong>עושה אותו</strong> עתה ל<strong>טיפש,</strong> ומי שעשאו <strong>טיפש לזה,</strong> התלמיד המבקש ללמוד תורה — <strong>עושה אותו</strong> עתה לחכם. זו משנת ר' נתן.
 <strong>ר' יהודה הנשיא אומר</strong> פירוש אחר בתפילת יעבץ: <strong>"אם ברך תברכני"</strong> — <strong>בפריה ורביה, "והרבית את גבולי"</strong> — <strong>בבנים ובבנות, "והיתה ידך עמדי"</strong> — <strong>במשא ובמתן, "ועשית מרעתי"</strong> — <strong>שלא יהא בי מיחוש</strong> (כאב) <strong>ראש ומיחוש אזנים ומיחוש עינים, "לבלתי עצבי"</strong> — <strong>שלא ישגבני</strong> (יתחזק עלי) <strong>יצר הרע</strong> לבטלני <strong>מלשנות</strong> בתורה. <strong>אם אתה עושה כן</strong> — <strong>מוטב, ואם לאו</strong> <small>[לא]</small> — <strong>הריני הולך בנסיסי</strong> <small>[בעצב]</small> <strong>לשאול</strong> (לקבר). מיד, <strong>"ויבא לו אלהים את אשר שאל"</strong> — שנענה לתפילתו.
 <strong>כיוצא בדבר אתה אומר: "רש ואיש תככים נפגשו מאיר עיני שניהם ה'"</strong>— <strong>בשעה שעני הולך אצל בעל הבית, ואמר</strong> לו: <strong>פרנסני! אם</strong> העשיר אכן <strong>מפרנסו</strong> — <strong>מוטב, ואם לאו</strong> <small>[לא]</small> — מתקיים בשניהם <strong>"עשיר ורש נפגשו עשה כלם ה'", מי שעשאו עשיר לזה</strong> — הריהו <strong>עושה אותו</strong> עתה ל<strong>עני,</strong> ומי שעשאו <strong>עני לזה</strong> — הריהו <strong>עושה אותו</strong> עתה ל<strong>עשיר.</strong>
 <big>ו</big> שנינו במשנתנו ש<strong>אמר ר' שמעון מה מצינו</strong> בשלוש מבין חמש חטאות המתות (ולד החטאת, תמורה החטאת, וחטאת שמתו בעליה) שאין הן מתקיימות אלא בחטאת היחיד ולא בחטאת הציבור, אף השתים האחרות, החטאת שהתכפרו בעליה והחטאת שעברה שנתה, אינן אלא בחטאת יחיד ולא בחטאת ציבור.
 ועוד בענין זה <strong>תנו רבנן</strong> <small>[שנו חכמים],</small> <strong>ר' שמעון אומר: חמש חטאות מתות,</strong> ואלו הן: <strong>ולד חטאת, ותמורת חטאת, וחטאת שמתו בעליה, וחטאת שכפרו בעליה, וחטאת שעיברה שנתה.</strong>
 <strong>אי</strong> (אין) <strong>אתה יכול לומר</strong> ב<strong>ולד חטאת</strong> שמדובר <strong>ב</strong>חטאת <strong>ציבור</strong> — <strong>לפי שאין חטאת נקבה בציבור. ואי אתה יכול לומר</strong> ב<strong>תמורת חטאת</strong> שמדובר <strong>ב</strong>חטאת <strong>ציבור</strong> — <strong>לפי שאין ציבור עושין תמורה. ואי אתה יכול לומר</strong> ב<strong>חטאת שמתו בעליה</strong> שמדובר <strong>ב</strong>חטאת <strong>ציבור</strong> — <strong>לפי שאין הציבור מתים.</strong>
 ואילו ביחס לחטאת <strong>שכיפרו</strong> (שהתכפרו כבר) <strong>בעליה</strong> בחטאת אחרת אחר שאבדה זו ואחר הכפרה נמצאה, <strong>ו</strong>חטאת ציבור <strong>שעיברה</strong> (עברה) <strong>שנתה</strong> — <strong>לא מצינו</strong> <small>[מצאנו]</small> במפורש מה דינן, <strong>יכול יהו נוהגות</strong> בדין זהה <strong>בין ב</strong>חטאת <strong>יחיד בין ב</strong>חטאת <strong>ציבור?</strong>
 — <strong>אמרת: ילמד אדם</strong> דינו של ה<strong>סתום</strong> (זה שלא נתפרש דינו, שתי חטאות אלה של ציבור) <strong>מ</strong>זה ש<strong>מפורש</strong> דינו (שאר שלש החטאות של ציבור). ומעתה נאמר: <strong>מה מפורש</strong> — נוהג דווקא <strong>ביחיד ולא בצבור, אף ב</strong>חטאת <strong>שכיפרו בעליה ו</strong>חטאת <strong>שעיברה שנתה</strong> — דווקא <strong>ב</strong>חטאת <strong>יחיד</strong> ה<strong>דברים אמורים ולא ב</strong>חטאת <strong>ציבור.</strong>
## דף טז:
 ומבררים את דברי ר' שמעון אלה: <strong>וכי דנין</strong> (למדים) דינו של דבר שהוא בגדר <strong>אפשר</strong> (כגון שתי חטאות אלו, שהתכפרו בעליה ושעבר שנתה, שאפשר שתתקיימנה בציבור) <strong>מ</strong>דינו של זה <strong>ש</strong>הוא בגדר <strong>אי אפשר</strong> (כגון בשלש החטאות הללו, ולד חטאת, תמורת חטאת, וחטאת שמתו בעליה, שאין אפשרות שתתקיימנה בציבור)? ומשיבים: <strong>ר' שמעון בחד מקום גמיר להו</strong> <small>[במקום אחד,</small> כהלכה אחת, <small>למד אותן],</small> את דינן של כל החטאות הללו, ואין לחלק ביניהם בדין.
 <strong>אמר ריש לקיש</strong> בהסבר הדברים: מעיקרה של ההלכה למשה בסיני, <strong>ארבעה</strong> חטאות בלבד הן ש<strong>נתנו להן</strong> לישראל שדינן כחטאות המתות, ועוד נאמרה להם הלכה נוספת בחטאת חמישית, שדינה לרעייה. <strong>ו</strong>אולם כיון שלא ידעו מיהי אותה חטאת חמישית, <strong>העמידום</strong> חכמים את דין ההמתה <strong>על</strong> כל <strong>חמש</strong> החטאות. <strong>ו</strong>כיון שכל ארבע החטאות נאמרו כהלכה אחת, <strong>אי סלקא דעתך</strong> <small>[אם עולה על דעתך]</small> לומר שמדובר בהלכה זו <strong>ב</strong>חטאות <strong>צבור,</strong> יש לתמוה: וכי <strong>הנך מי איתנהו</strong> <small>[הללו,</small> ארבע חטאות, <small>האם</small> כולן <small>ישנן,</small> נוהגות<small>]</small> <strong>בצבור?</strong> הלא, כאמור, רק שתים מהן שייכות בציבור! <strong>אלא על כרחיך</strong> יש לומר שנאמרה ההלכה רק בחטאת יחיד. ומעתה, <strong>ילמד</strong> גם ה<strong>סתום</strong> (דינה של החטאת החמישית, שנתעלמה מיהי) <strong>מ</strong>הדין ה<strong>מפורש</strong> שאין המתה אלא בחטאות יחיד.
 ואילו <strong>ר' נתן אומר</strong> בהסבר הדברים באופן אחר: רק דינה של <strong>אחת</strong> מתוך חמש החטאות הללו היא ש<strong>נתנה להן</strong> לישראל כחטאת המתה, ואילו שאר הארבע דינן מעיקרו היה לרעייה, <strong>ו</strong>מן הספק איזו מהן היא המתה <strong>העמידוה</strong> חכמים להלכה זו של המתה <strong>על</strong> כל <strong>חמש</strong> החטאות.
 <strong>ו</strong>שואלים על דברי ר' נתן אלו: מדוע העמידו חכמים בגלל הספק את דין כל חמש החטאות הללו למיתה, והרי שתי סדרות (קבוצות) חטאות הן: האחת — ולד חטאת, תמורת חטאת, וחטאת שמתו בעליה — שכולן אפשריות רק ביחיד, והשנית — שהתכפרו בעליה, ושעברה שנתה — שאפשריות ביחיד ובציבור. ומעתה, <strong>ליחזי בהי סידרא גמירי להו</strong> <small>[שיראו,</small> שיבדקו תחילה, <small>באיזו סדרה למדו אותה,</small> את החטאת המתה<small>],</small> <strong>אי</strong> <small>[אם]</small> בין החטאות הנוהגות רק <strong>ביחיד אי</strong> <small>[אם]</small> בין החטאות הנוהגות גם <strong>בצבור?</strong> ושמא דין המתה נאמר בסדרה אחת של החטאות, ורק בהן יתקיים דין המתה, ואילו בסדרה האחרת תישארנה החטאות בדין רעייה!
 ומשיבים: <strong>שתיי שכחיות שכחו,</strong> שבתחילה נשכח מהם איזו היא החטאת שדינה למיתה, ולאחר מכן נשכח מהם אף באיזו סדרת חטאות היא נכללת. <strong>ו</strong>כיון שנשכחו שני אלה, לפיכך <strong>קשיא להו</strong> <small>[היה קשה להם]</small> מה דינן של החטאות הללו.
 <strong>ו</strong>אמרו מן הסברה: <strong>אי סלקא דעתך</strong> <small>[אם עולה על דעתך]</small> לומר כי הלכה זו של המתה נאמרה גם <strong>ב</strong>חטאות <strong>צבור</strong> — יש לתמוה: וכי כל <strong>הנך מי איתנהו</strong> <small>[אלה,</small> הארבע חטאות הנוספות, <small>האם</small> כולן <small>ישנן,</small> נוהגות<small>]</small> <strong>בצבור?</strong> והלא רק שתים מהן שייכות בציבור, כאמור לעיל. <strong>אלא</strong> על כרחך <strong>שמע מינה</strong> <small>[שמע,</small> למד, <small>מכאן]</small> שנאמרה ההלכה רק בחטאת יחיד. ומעתה, <strong>ילמד</strong> גם ה<strong>סתום</strong> (דינן של ארבע החטאות שנתעלמו מיהן) <strong>מ</strong>הדין ה<strong>מפורש, מה</strong> ב<strong>מפורש</strong> אין המתה בחטאות, אלא <strong>ב</strong>חטאות <strong>יחיד ולא בצבור, אף</strong> ה<strong>סתום</strong> — דווקא <strong>ב</strong>חטאות <strong>יחיד ולא ב</strong>חטאות <strong>צבור.</strong>
 <big>א משנה</big> יש צדדים של <strong>חומר</strong> (חומרה) <strong>בקדשים</strong> (בהמה שהוקדשה לקרבן) יותר <strong>מ</strong>אשר <strong>בתמורה</strong> (בהמה שהוקדשה בדרך המרה), <strong>ו</strong>יש צדדים של <strong>חומר</strong> (חומרה) <strong>בתמורה</strong> יותר <strong>מ</strong>אשר <strong>בקדשים.</strong> ומפרטים: <strong>חומר בקדשים</strong> יותר <strong>מבתמורה: שהקדשים עושין תמורה,</strong> שהממיר בהמת הקדש על בהמת חולין — חלה התמורה ובהמת החולין קדושה, ולוקה על כך. <strong>ואין</strong> בהמת <strong>תמורה עושה תמורה,</strong> שהממיר בהמה שקדושתה באה לה מהיותה תמורה לבהמת קרבן, על בהמת חולין — לא חלה התמורה. ועוד חומרה: ש<strong>הצבור והשותפין מקדישין</strong> בהמה לקרבן, <strong>אבל לא ממירין.</strong> וחומרה נוספת: <strong>מקדישין</strong> אף <strong>עוברין</strong> במעי אמם <strong>ואברים</strong> של בהמה, <strong>אבל לא ממירין</strong> אברים ועוברים.
 ומן הצד האחר, יש <strong>חומר</strong> <strong>בתמורה</strong> יותר <strong>מבקדשים: ש</strong>אם המיר בהמת קודש שאין בה מום קבוע (שאינו עובר) על בהמת חולין שיש בה מום קבוע — <strong>הקדושה חלה</strong> אף <strong>על</strong> בהמת חולין זו שהיא <strong>בעלת מום קבוע,</strong> מה שאין כן בהקדש שאינו חל על בהמה בעלת מום קבוע. <strong>ו</strong>חומרה נוספת שיש בתמורה ואין בקדשים, שאף אם יפדו את התמורה בדמים — <strong>אין</strong> היא <strong>יוצא</strong> (יוצאת) <strong>לחולין</strong>
## דף יז.
 לענין זה שיהיה מותר <strong>לגזוז</strong> את צמרה, <strong>וליעבד</strong> (לעשות עבודה בה). <strong>ר' יוסי בר' יהודה אומר:</strong> חומרה נוספת שיש בתמורה על פני הקדשים: ש<strong>עשה</strong> דין ה<strong>שוגג כ</strong>דין <strong>מזיד בתמורה,</strong> שאף הממיר בשוגג — הרי זו תמורה, ולוקה עליה, כדין הממיר במזיד. <strong>ולא עשה שוגג כמזיד במוקדשין,</strong> שאם הקדיש בשוגג — אין זה הקדש, ואם הקדיש בשוגג בעל מום — אינו לוקה על כך.
 <strong>ר' אלעזר אומר: הכלאים</strong> (הנולד מהכלאה של שני בעלי חיים ממינים שונים, כגון מזיווגם של תיש ורחל), <strong>והטרפה</strong> (העומדת למות תוך שנים עשר חודש, וכגון שנטרפה על ידי חיה), <strong>והיוצא דופן</strong> (שנולד שלא כדרך הרגילה אלא בניתוח, שנחתך דופן הרחם כדי שיצא משם), <strong>וטומטום</strong> (שאין בו מסימני המין, ואין ידוע אם זכר הוא או נקיבה היא) <strong>ואנדרוגינוס</strong> (שיש בו מסימני הזכר ומסימני הנקיבה גם יחד) — כל אלה <strong>לא קדושין</strong> (אין הם עצמם מתקדשים בקדושת הגוף, בכל דרך הקדשה שהיא), <strong>ו</strong>אם התקדשו (כגון שהקדיש בהמה ואחר כך נטרפה) — <strong>לא מקדישין</strong> אחרים, שאם המיר בהמת חולין עליהם — אין היא קדושה.
 <big>א גמרא</big> על דברי ר' יוסי בר' יהודה שדין התמורה נוהג בשוגג כבמזיד, שואלים: <strong>מאי טעמא</strong> <small>[מה טעם,</small> מה מקור<small>]</small> שיטתו זו של <strong>ר' יוסי בר' יהודה?</strong> ומשיבים: <strong>אמר קרא</strong> <small>[הכתוב]</small> בפרשת התמורה "והיה הוא ותמורתו <strong>יהיה קדש"</strong> (ויקרא כז, י), והמלה "יהיה" לכאורה מיותרת, אלא הרי זה בא <strong>לרבות</strong> את הממיר ב<strong>שוגג</strong> שיהיה דינו <strong>כ</strong>ממיר ב<strong>מזיד.</strong>
 ומבררים: <strong>היכי דמי</strong> <small>[כיצד הוא בדיוק]?</small> באיזה אופן של תמורה יהיה דין ה<strong>שוגג כ</strong>דין ה<strong>מזיד? אמר חזקיה: כ</strong>מקרה זה של האדם ה<strong>סבור שהוא מותר להמיר.</strong> שבכגון זה <strong>גבי</strong> <small>[אצל,</small> בענין<small>]</small> ה<strong>תמורה</strong> — חלה קדושה על בהמת החולין, וממילא הריהו <strong>לקי</strong> <small>[לוקה]</small> על שעבר על איסור תורה, אף ששגג בדבר, ונלמד הדבר מגזירת הכתוב ("יהיה"). ואילו <strong>גבי</strong> <small>[אצל,</small> בענין<small>]</small> <strong>קדשים,</strong> אם שגג והקדיש את שאינו ראוי, וכגון בעל מום — <strong>לא לקי</strong> <small>[אינו לוקה],</small> שאין לוקה אלא העובר במזיד ושהתרו בו.
 <strong>לישנא אחרינא</strong> <small>[לשון אחרת]:</small> <strong>גבי</strong> <small>[אצל]</small> <strong>תמורה</strong> — בהמת החולין <strong>קדיש</strong> <small>[מתקדשת]</small> בכך, אף שהיה הדבר בשוגג. ואילו <strong>גבי</strong> <small>[אצל]</small> <strong>קדשים</strong> — בהמה בעלת מום שהוקדשה בשוגג <strong>לא קדיש</strong> <small>[אינה מתקדשת]</small> בכך.
 <strong>ריש לקיש ור' יוחנן אמרי</strong> <small>[אומרים]</small> הסבר אחר בדברי ר' יוסי בר' יהודה: דרך השגגה היתה <strong>כ</strong>מקרה זה של האדם שהיה <strong>סבור לומר</strong> "בהמה זו תהא <strong>תמורת עולה</strong> שיש לי", <strong>ו</strong>במקום זה שגג ו<strong>אמר</strong> "בהמה זו תהא <strong>תמורת שלמים</strong> שיש לי". <strong>לישנא אחרינא</strong> <small>[לשון אחרת]</small> נאמרה ביחס לאופן בו יש הבדל בין דין השוגג בתמורה ובין דין השוגג בקדשים: <strong>גבי</strong> <small>[אצל]</small> <strong>תמורת שלמים,</strong> אם המיר בשוגג בהמת שלמים בבהמת חולין — הרי בהמת החולין <strong>קדיש</strong> <small>[מתקדשת]</small> בכך, אף שהיה הדבר בשוגג. ואילו <strong>גבי</strong> <small>[אצל]</small> <strong>קדשים</strong> אם הקדיש בעלת מום לשלמים — הבהמה <strong>לא קדיש</strong> <small>[אינה מתקדשת]</small> בכך.
 <strong>לישנא אחרינא</strong> <small>[לשון אחר]</small> באופן השגגה בה דיבר ר' יוסי בר' יהודה: <strong>כ</strong>מקרה זה של אדם שהיה <strong>סבור לומר</strong> "שור <strong>שחור</strong> שיצא מביתי תחילה יהיה תמורה תחת בהמת קדשים זו", <strong>ו</strong>במקום זה <strong>אמר</strong> "שור <strong>לבן</strong> שיצא מביתי תחילה יהיה תמורה תחת בהמת קדשים זו", ואכן יצא מביתו שור לבן. ובכך נבדלים דין התמורה מדין הקדשים, שכן <strong>גבי</strong> <small>[אצל]</small> <strong>תמורה</strong> — הריהו קדוש, והממיר <strong>לקי</strong> <small>[לוקה]</small> על כך, ואילו <strong>גבי</strong> <small>[אצל]</small> <strong>קדשים</strong> אם רצה לומר "שור בעל מום שחור שיצא מביתי תחילה יהיה קרבן", ובמקום זה אמר "שור בעל מום לבן שיצא תחילה מביתי יהיה קרבן" ואכן יצא מביתו שור לבן בעל מום — אינו קדוש, ולכך המקדיש <strong>לא לקי</strong> <small>[אינו לוקה]</small> על כך.
 <strong>ר' יוחנן אמר</strong> אופן אחר של השגגה: מדובר <strong>ב</strong>אדם ה<strong>אומר "תצא</strong> מקדושתה לחולין בהמת הקדש <strong>זו, ותיכנס</strong> מחולין לקדושה תחתיה בהמת חולין <strong>זו",</strong> שהממיר סבור היה בטעות, כי בהמרתו יוצאת בהמת ההקדש מכלל קדושתה ונעשית חולין. ואילו <strong>גבי</strong> <small>[אצל]</small> <strong>קדשים</strong> מדובר <strong>ב</strong>אדם שהיתה לו בהמת ההקדש ונפל בה מום, ו<strong>אמר</strong> לעצמו, בטעות שקדשים <strong>שנולד</strong> (שנפל) <strong>בהם מום</strong> הריהם יוצאים בכך מידי קדושתם, ומעתה הם <strong>נאכלין בלא פדיון,</strong> ואכן אכלם בלא פדיון. ובשגגות מעין אלה נבדל דין הקדשים מדין התמורה, שבקדשים — <strong>לא לקי</strong> <small>[אינו לוקה]</small> על כך, ואילו <strong>גבי</strong> <small>[אצל]</small> <strong>תמורה</strong> — <strong>לקי</strong> <small>[לוקה]</small> על כך.
 <strong>רב ששת אמר</strong> אופן אחר של השגגה: <strong>ב</strong>אדם ה<strong>אומר</strong> לעצמו "אלך ו<strong>אכנס לבית זה ו</strong>בהיותי שם <strong>אקדיש</strong> בהמה מדעתי", כלומר, בהכרה שלמה. או שאמר "אלך ואכנס לבית זה <strong>ו</strong>בהיותי שם <strong>אמיר מדעתי".</strong> ואכן הלך <strong>ונכנס</strong> לאותו בית, <strong>ו</strong>אולם בהיותו שם <strong>המיר</strong> או <strong>הקדיש שלא מדעתו</strong> (שלא מתוך מודעות והכרה למעשיו). ובזה נבדל דין התמורה מדין הקדשים, שכן <strong>גבי</strong> <small>[אצל]</small> <strong>תמורה</strong> — הועילו דבריו ולכן הריהו <strong>לקי</strong> <small>[לוקה]</small> על כך, ואילו <strong>גבי</strong> <small>[אצל]</small> <strong>קדשים</strong> — לא הועילו דבריו ולכן <strong>לא לקי</strong> <small>[אינו לוקה]</small> על כך.
 <big>ב</big> שנינו במשנתנו ש<strong>ר' אלעזר אומר</strong> ש<strong>הכלאים והטרפה</strong> והיוצא דופן וטומטום ואנדרוגינוס הריהם לא קדושים ולא מקדישים. ו<strong>אמר שמואל</strong> בהסבר הדברים: <strong>לא קדושין</strong> — הכוונה היא <strong>בתמורה,</strong> שאם אמר על בהמה אחת מכל אלה, שתהיה תמורת בהמת הקדש, אין היא מתקדשת בכך. <strong>ולא מקדישין</strong> — הכוונה היא <strong>לעשות תמורה,</strong> שאם היתה אחת מכל אלה קדושה, והמירו עליה בהמת חולין, אין בהמת החולין מתקדשת על ידה.
 <strong>תניא</strong> <small>[שנויה</small> ברייתא<small>],</small> <strong>אמר ר' מאיר: ומאחר שאין</strong> כל אלה (הכלאים, והטריפה ושאר המנויים במשנתנו) <strong>קדושין, מהיכן</strong> יעלה על הדעת לומר שהם <strong>מקדישין</strong> אחרים? <strong>אלא</strong> יש לומר כי <strong>אי</strong> (אין) <strong>אתה מוצא</strong> אופן בו מתקיימים דברי המשנה הללו <strong>אלא במקדיש בהמה</strong> הכשרה להקרבה, <strong>ואחר כך נטרפה.</strong> ביוצא דופן — <strong>ב</strong>מקרה של ה<strong>מקדיש ולד,</strong> שחלה עליו קדושה, <strong>ויצא [דרך] דופן.</strong> שעל אלה שייך לומר שאף שהם קדושים — אינם מקדישים. <strong>אבל</strong> ב<strong>כלאים ו</strong>ב<strong>טומטום ו</strong>ב<strong>אנדרוגינוס, אי</strong> (אין) <strong>אתה מוצא</strong> אופן שבו הם קדושים <strong>אלא בולדי קדשים,</strong> שנולדו לבהמת קדשים, וחלה עליהם קדושה ממילא, <strong>ו</strong>נצרך לומר שאין הם מקדישים <strong>אליבא</strong> <small>[לשיטת]</small> <strong>ר' יהודה</strong> ש<strong>אמר</strong> כי <strong>הולד עושה תמורה,</strong> וללמדנו שאין ולדות אלה עושים תמורה.
 <big>ג</big> ובהסבר שיטתו זו של ר' אלעזר, <strong>אמר רב פפא</strong> [רבא]: <strong>מאי טעמא</strong> <small>[מה הטעם]</small> של <strong>ר' אליעזר</strong> [אלעזר]? — סבור הוא שדינם של אלה הריהו <strong>כ</strong>דין <strong>בהמה טמאה.</strong> ומעתה נאמר, <strong>מה בהמה טמאה</strong> — <strong>לא קרבה</strong> על המזבח, <strong>ולא נחתא לה</strong> <small>[חלה עליה]</small> <strong>קדושת הגוף, אף הנך</strong> <small>[אלו]</small> — <strong>לא קרבי ולא נחתא להו</strong> <small>[אינם קרבים, ואין חלה עליהם]</small> <strong>קדושת הגוף.</strong>
 <strong>אמר ליה</strong> <small>[לו]</small> <strong>רב פפא לרבא</strong> בדחיית הסבר זה: <strong>והרי בעל מום</strong> יוכיח, <strong>דלא קריב</strong> <small>[ש</small>כן <small>אינו קרב]</small> על המזבח, <strong>ו</strong>בכל זאת <strong>נחתא ליה</strong> <small>[יורדת,</small> חלה <small>עליו]</small> <strong>קדושת הגוף,</strong> שהרי אם המירו בהמת הקדש על בהמת חולין בעלת מום — חלה עליה קדושה! <strong>אמר ליה</strong> <small>[לו]</small> רבא בתשובה: אין להוכיח כן מ<strong>בעל מום,</strong> שכן אף שבעל מום אינו קרב, מכל מקום <strong>קרב במינו</strong> (סוג זה של בעלי חיים קרב), ואילו הכלאים והטומטום והאנדרוגינוס הריהם סוג שאינו קרב כלל. ושואלים על הסבר זה: <strong>אי הכי</strong> <small>[אם כך]</small> שחלות הקדושה תלויה בסוגו של בעל החיים, אם הוא קרב, <strong>טרפה נמי קא</strong> <small>[גם כן הריהי]</small> <strong>קרבה במינה,</strong> ומדוע איפוא לא חלה קדושה עליה, אם המירו עליה, ואינה עושה תמורה?
 <strong>אלא אמר רבא:</strong> טעמו של ר' אלעזר, שסבור הוא אכן שדינם של אלה הריהו <strong>כ</strong>דין <strong>בהמה טמאה,</strong> ואולם למד הוא זאת בדרך אחרת: <strong>מה בהמה טמאה</strong> — הרי זה <strong>פסול הגוף,</strong> ואינה קדושה ואינה מקדישה, <strong>אף כל</strong> אלה — ש<strong>פסול הגוף</strong> הוא, אינם קדושים ואינם מקדישים. ובאה השוואה זו <strong>לאפוקי</strong> <small>[להוציא]</small> את <strong>בעל</strong> ה<strong>מום</strong> — שאין זה פסול הגוף, אלא <strong>פסול חסרון</strong> (של אבר בגופו) <strong>נינהו</strong> <small>[הם].</small>
 <strong>אמר ליה</strong> <small>[לו]</small> <strong>רב אדא לרבא</strong> בקושיה: והאם פסול בעל מום הריהו תמיד מפני חסרון אבר בגוף הבהמה, <strong>והלא</strong> אף <strong>שרוע</strong> (שאחד מאברי הבהמה גדול מחבירו) <strong>וקלוט</strong> (שפרסותיו אינן שסועות) <strong>כתיב</strong> <small>[נאמר]</small> <strong>בפרשה</strong> המונה את בעלי המומים הפסולים להקרבה (ויקרא כב, כג), <strong>והא הני</strong> <small>[והרי אלו]</small> <strong>פסול הגוף נינהו</strong> <small>[הם]!</small>
 <strong>אלא אמר רבא:</strong> טעמו של ר' אלעזר כדרך שנאמר מקודם, הריהו <strong>כ</strong>דין <strong>בהמה [טמאה],</strong> אלא שכך היא ההשוואה בין דינם של אלו לדין בהמה טמאה: <strong>מה בהמה טמאה</strong> — הריהי זו <strong>דליכא</strong> <small>[שאין]</small> <strong>במינה</strong> בהמה הכשרה להקרבה, ואינה קדושה ואינה מקדישה, <strong>אף כל</strong> אלה, <strong>דליכא</strong> <small>[שאין]</small> <strong>במינה</strong> הכשר להקרבה, ובא לימוד זה <strong>לאפוקי</strong> <small>[להוציא]</small> <strong>בעל מום</strong> — <strong>דהא איכא</strong> <small>[שהרי יש]</small> <strong>במינה</strong> הכשרה להקרבה.
 <strong>מאי</strong> <small>[מה]</small> <strong>אמרת</strong> בדחיית טעם זה: <strong>טרפה</strong> תוכיח שאינו כן, שהרי <strong>איכא</strong> <small>[יש]</small> <strong>במינה</strong> הכשרה להקרבה ואינה קדושה ואינה מקדישה — <strong>לא דמיא</strong> <small>[אינה דומה]</small> <strong>לבעל מום,</strong> אלא ל<strong>בהמה טמאה.</strong> שכן בהמה טמאה <strong>אסורה באכילה, ו</strong>אף <strong>טרפה אסורה באכילה, לאפוקי</strong> <small>[להוציא]</small> <strong>בעל מום</strong> — ש<strong>מותר באכילה.</strong>
 <big>ד</big> ועוד בענין הטריפה <strong>אמר שמואל: המקדיש את הטריפה</strong> — התקדשה בכך, ו<strong>צריכה</strong> שיפול בה <strong>מום קבוע</strong> כדי שאפשר יהיה <strong>לפדות עליו.</strong> ומקשים על דברים אלה: הרי אין בהמה זו מותרת לאכילת אדם על ידי פדייתה, שהרי טריפה היא, ובפדייתה היא מותרת רק לאכילת כלבים, ואם כן שמע מינה <small>[למד מכאן]</small> כי <strong>פודין את הקדשים להאכילן לכלבים,</strong> כנגד ההלכה המקובלת בידינו!
 <strong>אלא אימא</strong> <small>[אמור]</small> כך את דברי שמואל: המקדיש את הטריפה — הרי זה עושה קדושה (למיתה. כסבור מותר להקדיש בעלי מומין לגבי מזבח, גבי <strong>תמורה</strong> — <strong>קדיש, גבי קדשים</strong> — <strong>לא קדיש.</strong> ראה גרסות<strong>) למות,</strong> שנקברת הטריפה במותה בקדושתה, ואין היא נפדית ויוצאת לחולין. <strong>ו</strong>אילו <strong>ר' אושעיא</strong> חולק על שמואל ו<strong>אומר</strong> כי המקדיש את הטריפה — לא אמר כלום, ו<strong>אינה אלא כמקדיש עצים ואבנים בלבד,</strong> שאינם מתקדשים בקדושת הגוף אלא לבדק הבית, ונפדים אף שייאכלו על ידי כלבים.
 ומקשים על דברי שמואל אלו: <strong>תנן</strong> <small>[שנינו</small> במשנה במסכתנו<small>],</small> <strong>כל</strong> בהמות <strong>הקדשים שנעשו טרפה</strong> — <strong>אין פודין אותן,</strong> להוציאן בכך לחולין, ולקנות בדמיהם קרבנות אחרים, וטעם הדבר: <strong>לפי שאין פודין</strong> את <strong>הקדשים</strong> על מנת <strong>להאכילן לכלבים,</strong> אלא ימותו וייקברו בקדושתם. ויש לדייק בדברים: <strong>טעמא</strong> <small>[טעם,</small> דווקא<small>]</small> שאין פודים אותם הריהו בקדשים <strong>שנעשו</strong> טריפה, <strong>הא</strong> <small>[הרי]</small> מכאן שאם <strong>היו</strong> טריפה <strong>מעיקרא</strong> <small>[מתחילה],</small> קודם שהקדישם — אינם קדושים כלל בקדושת הגוף אלא כבדק הבית, ו<strong>פודין אותן!</strong> ודוחים: <strong>דלמא האי תנא סבר</strong> <small>[שמא תנא זה סבור]</small> כשיטת ר' אלעזר ש<strong>כל היכא דלא חזי</strong> <small>[מקום שאינו ראויה]</small> הבהמה <strong>לגופה</strong> <small>[ל</small>היות מוקרבת <small>בעצמה]</small> — אף <strong>לא נחתא</strong> <small>[חלה]</small> <strong>לה קדושת הגוף.</strong>
 ומביאים עוד ראיה, <strong>תא שמע</strong> <small>[בוא</small> ו<small>שמע]</small> ממה ששנינו במשנתנו, <strong>ר' אלעזר אומר: הכלאים, ויוצא דופן, וטריפה, וטומטום ואנדרוגינוס</strong> — <strong>לא קדושין ולא מקדישין. ואמר</strong> על כך <strong>שמואל</strong> בהסבר הדברים: <strong>לא קדושין</strong> — <strong>בתמורה, ולא מקדישין</strong> — <strong>לעשות תמורה.</strong>
 <strong>ותניא</strong> <small>[ושנויה</small> ברייתא<small>]</small> ש<strong>אמר ר' מאיר</strong> בשיטת הדברים הללו: <strong>וכי מאחר שאין קדושין, מהיכן מקדישין? אלא אי</strong> (אין) <strong>אתה מוצא</strong> אפשרות שיהיו קדושים (הטרפה) ויהיו מקדישים <strong>אלא במקדיש בהמה ואחר כך נטרפה.</strong> ונדייק מכאן: זה הדין כשהקדיש את הבהמה כשלא היתה טריפה, ואחר כך נטרפה, <strong>הא</strong> <small>[הרי]</small> נלמד מכאן שאם <strong>היתה טרפה מעיקרא</strong> <small>[מתחילה],</small> קודם שהקדישה — <strong>לא נחתא ליה</strong> <small>[חלה לה]</small> <strong>קדושת הגוף</strong> כלל, ושלא כדברי שמואל!
## דף יז:
 ומתרצים: <strong>אמר </strong><small>[יכול לומר] </small><strong>לך שמואל </strong>על כך כי <strong>דלמא הך תנא נמי סבר </strong><small>[שמא התנא הזה גם כן סבור] </small>כשיטת ר' אלעזר ש<strong>כל היכא </strong><small>[מקום] </small><strong>דלא חזיא </strong><small>[שאינה ראויה] </small><strong>לגופה </strong>— <strong>לא נחתא לה </strong><small>[חלה עליה] </small><strong>קדושת הגוף. </strong>ואולם אני סבור כחכמים החולקים עליו, וסבורים שחלה קדושת הגוף.
 
 <big>א משנה</big> <strong>אלו</strong> הם ה<strong>קדשים</strong> (קרבנות) <strong>ש</strong>דין <strong>וולדותיהן</strong> (הוולדות שנולדו לקרבנות ממין נקיבה) <strong>ו</strong>דין <strong>תמורותיהן</strong> (בהמות חולין שהמירו בהן) הינו <strong>כיוצא בהן</strong> (כדין אותם הקדשים שמהם נאצלה קדושתם): <strong>ולד</strong> קרבן ה<strong>שלמים, ותמורתן</strong> של השלמים, ואף <strong>ולדן</strong> של וולד השלמים או של תמורת השלמים, <strong>ו</strong>כן <strong>ולד ולדן,</strong> וכן הלאה <strong>עד סוף כל</strong> דורות <strong>העולם</strong> — הרי הן עומדים בקדושת קרבן <strong>שלמים,</strong> וחלים עליהם דיני השלמים, <strong>ו</strong>לכן הריהם <strong>טעונין</strong> (חייבים) <strong>סמיכה</strong> על ראש הקרבן, <strong>ונסכים</strong> (יין הבא עם הקרבן), <strong>ותנופת,</strong> כלומר, לקיחה מהקרבן ונתינה לכהן של ה<strong>חזה ו</strong>ה<strong>שוק.</strong>
 <big>ב גמרא</big> שואלים: <strong>כיון דתנא</strong> <small>[ש</small>כבר <small>שנה]</small> התנא <strong>"ולדן וולד ולדן",</strong> אם כן <strong>"עד סוף כל העולם" למה לי?</strong> ומשיבים: ה<strong>תנא דידן</strong> <small>[שלנו]</small> <strong>שמעיה</strong> <small>[שמע אותו]</small> את <strong>ר' אלעזר</strong> (בהמשך המשנה, בעמוד הבא) ש<strong>אמר</strong> כי <strong>ולד שלמים לא יקרב</strong> למזבח כקרבן ה<strong>שלמים,</strong> אלא כונסים אותו למקום שבו נמנע ממנו מזון, והרי הוא מת. <strong>ואמר ליה</strong> <small>[לו]</small> ה<strong>תנא דידן</strong> <small>[שלנו]:</small> <strong>לא מיבעיא</strong> <small>[נצרך]</small> לומר <strong>בוולדן</strong> — <strong>דלא מודינא</strong> <small>[שאין אני מודה]</small> לך, וסבור אני שהוא קרב על המזבח כשלמים, <strong>אלא אפילו עד סוף העולם</strong> גם כן <strong>לא מודינא</strong> <small>[אינני מודה]</small> <strong>לך,</strong> בכך וסבור אני שכולם קרבים שלמים.
 <big>ג</big> עוד שנינו במשנה שדין הולדות והתמורות כדין השלמים עצמם, ומבררים: <strong>מנא הני מילי</strong> <small>[מנין אלו הדברים,</small> מה המקור להם בתורה<small>]?</small> — <strong>דתנו רבנן</strong> <small>[ש</small>כן <small>שנו חכמים</small> בברייתא<small>]</small> על האמור בתחילת פרשת השלמים "ואם זבח שלמים קרבנו אם מן הבקר הוא מקריב אם זכר אם נקבה תמים יקריבנו..." (ויקרא ג, א). שמאחר וכבר כתב "אם מן הבקר" — די בכך, והמילים "זכר או נקבה" מיותרות. אלא באה תוספת לשון זו, <strong>"זכר"</strong> — <strong>לרבות</strong> לכל דיני השלמים אף <strong>את הולד</strong> הנולד לבהמת שלמים.
 ושואלים: מדוע נזקק כתוב ללמדנו דין ולדות השלמים, <strong>והלא דין</strong> (דרך לימוד, קל וחומר) <strong>הוא</strong> המלמדנו כן, ובאופן זה: <strong>ומה תמורה</strong> של שלמים, הקלה, <strong>ש</strong>הרי <strong>אין</strong> היא <strong>גידולי הקדש,</strong> שלא גדלה במעי בהמת הקדש — דינה שהיא <strong>קריבה</strong> כשלמים. <strong>ולד</strong> שלמים, החמור, <strong>ש</strong>הרי הוא <strong>גידולי הקדש</strong> — <strong>אינו דין שיקרב</strong> כשלמים?!
 ומשיבים: ניתן לפרוך קל וחומר זה, שכן: <strong>מה לתמורה,</strong> שיש בה צד חמור, <strong>שכן</strong> תמורה <strong>נוהגת בכל הקדשים</strong> של יחיד, <strong>תאמר בולד,</strong> שיש בו צד קל, <strong>ש</strong>כן <strong>אינו נוהג בכל הקדשים</strong> (שיש קרבנות הבאים מן הזכרים, ואין בהם ולד הקדשים). והיה מקום לומר בולד השלמים ש<strong>אינו קרב</strong> כשלמים, <strong>הואיל ו</strong>דין קדושת הולד <strong>אינו נוהג בכל הקדשים</strong> — לכך <strong>תלמוד לומר</strong> (משמיענו הכתוב) בייתור המלה <strong>"זכר"</strong> — <strong>לרבות את הולד.</strong> ומה שאמר עוד הכתוב <strong>"נקבה"</strong> — הרי זה בא <strong>לרבות</strong> את <strong>התמורה</strong> של השלמים, שדינה כשלמים.
 ומעירים: <strong>אין לי</strong> ללמוד מכתוב זה <strong>אלא</strong> ב<strong>תמורת שלמים ו</strong>ב<strong>ולד</strong> שלמים שהם <strong>תמימין</strong> שדינם כשלמים, ואולם <strong>ולד</strong> של <strong>בעלי מומין ותמורת בעלי מומין</strong> שהם עצמם תמימים <strong>מנין</strong> לנו שגם כן דינם כשלמים? לכך תלמוד לומר"אם זכר", שהתוספת באה <strong>לרבות ולד בעלי מומין</strong> וכן <strong>"אם נקבה"</strong> — <strong>לרבות תמורת בעלי מומין.</strong> ודנים בדברי ברייתא זו.
 אמר ליה <small>[לו]</small> <strong>רב ספרא לאביי:</strong> מנין לנו שמ"אם זכר" למדים לענין ולד השלמים ומ"אם נקבה" למדים לענין התמורה, <strong>ואיפוך אנא</strong> <small>[ו</small>מדוע לא <small>אהפוך אני]</small> את דרשות הכתובים, שמ"אם זכר" למדים לענין התמורה ומ"אם נקבה" למדים לענין הולד? השיב לו אביי: <strong>מסתברא</strong> <small>[מסתבר]</small> הדבר, <strong>מ</strong>אותו <strong>מקום שנתרבתה תמורת תמימין</strong> (מן הכתוב "נקבה"), בודאי <strong>נתרבתה</strong> ממנו (מהכתוב המורחב "אם נקבה") גם <strong>תמורת בעלי מומין.</strong> ובדומה לכך, כיון שמ"זכר" למדנו לענין ולד השלמים התמימים, אף ולד השלמים בעלי המום נלמד מאותו כתוב ("אם זכר").
 <strong>אמר ליה</strong> <small>[לו]</small> רב ספרא לאביי בהסבר שאלתו: <strong>מי קאמינא</strong> <small>[האם אמרתי]</small> <strong>לך ליפוך</strong> <small>[להפוך]</small> את הדרשות הנלמדות מהכתוב <strong>"אם זכר"</strong> ומהכתוב <strong>"אם נקבה"? אנא, כוליה קרא קאמינא</strong> <small>[אני,</small> בשאלתי, על <small>כל הכתוב אמרתי],</small> וכך כוונת דברי: <strong>אימא</strong> <small>[אמור]</small> שהלשון <strong>"זכר"</strong> בא <strong>לרבות את התמורה,</strong> בין בתמימים בין בבעלי מומים, והלשון <strong>"נקבה"</strong> בא <strong>לרבות את הולד</strong> בין של התמימים בין של בעלי מומים! <strong>אמר ליה</strong> <small>[לו]:</small> אביי בתשובה: מסתבר לדרוש כדברי הברייתא, שכן <strong>"ולד"</strong> — <strong>לשון זכר משמע,</strong> ואילו <strong>"תמורה"</strong> — <strong>לשון נקבה משמע.</strong>
 <big>ד</big> שנינו בברייתא זו כי אף ולדותיהם של קרבנות שלמים בעלי מומים נוהג בהם דין השלמים. ושואלים: <strong>למאי הלכתא</strong> <small>[למה,</small> לענין איזו <small>הלכה]</small> נאמרו הדברים? <strong>אמר שמואל: ליקרב</strong> <small>[שיקרב]</small> הולד על המזבח, אף שאימו בעלת מום, ואינה קריבה. <strong>ואליבא</strong> <small>[וכשיטת] ר' אלעזר,</small> שכן אמר ר' אלעזר (להלן יח,ב) שהמפריש בהמה נקבה לקרבן עולה, וילדה אותה בהמה ולד זכר — הרי ולד זה קרב כעולה, אף שאימו אינה קריבה לעולה. ואף שכך היא שיטת ר' אלעזר, נצרכה הברייתא להשמיענו כן בוולדות שלמים בעלי מומים, שכן <strong>מהו</strong>
 <strong>דתימא</strong> <small>[שתאמר,</small> היה מקום לומר<small>]:</small> <strong>כי קאמר</strong> <small>[כאשר אמר]</small> <strong>ר' אלעזר</strong> את שיטתו זו, הרי זה דווקא בקרבן <strong>עולה</strong> — משום <strong>דאיכא</strong> <small>[שיש]</small> <strong>שם עולה על אמו,</strong> משום שיש מציאות של עולה אף בנקיבות, בעולת העוף, <strong>אבל הני</strong> <small>[אלו]</small> <strong>ולדות</strong> שלמים בעלי מומים — <strong>לא קרבי</strong> <small>[אינם קרבים],</small> משום שאין אופן בו ייקרא שם שלמים על בעלי מומים. לכך <strong>קמשמע לן</strong> <small>[הוא משמיע לנו]</small> שאף אלה קרבים.
 <strong>בר פדא אמר:</strong> לא אמרה הברייתא שדין ולדות שלמים בעלי מומים הריהו כדין השלמים אלא <strong>ל</strong>ענין <strong>רעיה,</strong> שיש בהם קדושה כקדושת אימם, והריהם רועים עד שיפול בהם מום, וייפדו ויביאו בדמיהם עולה, אבל הם עצמם אינם קרבים. <strong>ואליבא</strong> <small>[ולשיטת]</small> <strong>דברי הכל.</strong> <strong>דאתמר</strong> <small>[שנאמר]</small> שנחלקו במחלוקת זו של שמואל ובר פדא אף רבא ורב פפא, <strong>רבא אמר:</strong> נאמר דין ולדות בעלי מומים לענין <strong>ליקרב</strong> <small>[שיקרב],</small> <strong>ואליבא</strong> <small>[וכשיטת]</small> <strong>ר' אלעזר,</strong> ואילו <strong>רב פפא אמר:</strong> לא נאמר דין זה אלא <strong>ל</strong>ענין <strong>רעיה, ואליבא</strong> <small>[וכשיטת]</small> <strong>דברי הכל.</strong>
 <big>ה</big> בברייתא שהובאה למעלה למדנו את דין תמורות וולדות השלמים מייתור הכתובים "זכר" ו"נקבה", <strong>ו</strong>אילו <strong>האי תנא מייתי לה מהכא</strong> <small>[תנא זה מביא,</small> לומד, <small>אותה מכאן],</small> שנאמר "רק קדשיך אשר יהיו לך ונדריך תשא ובאת אל המקום אשר יבחר ה'. ועשית עולותיך הבשר והדם על מזבח ה' אלהיך ודם זבחיך ישפך על מזבח ה' אלהיך והבשר תאכל" (דברים יב, כו—כז).
 ובאופן זה: <strong>"רק קדשיך"</strong> — <strong>אלו תמורות, "אשר יהיו לך"</strong> — <strong>אלו הוולדות.</strong> ונאמר בהם <strong>"תשא ובאת</strong> אל המקום אשר יבחר ה'" — שחייב להעלותם למקדש.
 ומעתה יש לדון בדבר: <strong>יכול</strong> יהא דינם ש<strong>יכניסנו לבית הבחירה, ו</strong>אולם <strong>ימנע מהם מים ומזון כדי שימותו?</strong> — לכך <strong>תלמוד לומר</strong> (השמיענו הכתוב): <strong>"ועשית עלתיך הבשר והדם</strong> על מזבח ה' אלהיך והבשר תאכל", ללמדנו: <strong>כדרך שאתה נוהג ב</strong>קרבן <strong>עולה</strong> — <strong>אתה נוהג</strong> אף <strong>בתמורה</strong> של עולה, ו<strong>כדרך שאתה נוהג ב</strong>קרבן <strong>שלמים</strong> — <strong>אתה נוהג</strong> אף <strong>בולדי שלמים ובתמורה</strong> של שלמים.
 ומעתה יש לשאול: <strong>יכול</strong> דין <strong>כל קדשים כן</strong> הוא, שתמורתם וולדותיהם קרבים על המזבח? — לכך <strong>תלמוד לומר</strong> (משמיענו הכתוב) <strong>"רק</strong> קדשיך", בלשון מיעוט (ולהלן יפורט איזה ולד התמעט), אלו <strong>דברי ר' ישמעאל. ר' עקיבא אומר: אינו צריך</strong> מקרא זה של "רק", ש<strong>הרי הוא אומר</strong> בדין קרבן האשם <strong>"אשם הוא אשם אשם לה'"</strong> (ויקרא ה, יט), והמלה "הוא" באה להורות כי רק <strong>הוא,</strong> האשם עצמו, <strong>קרב</strong> על המזבח, <strong>ואין תמורתו קריבה.</strong>
 <big>ו</big> ודנים בדברי ברייתא זו. <strong>אמר מר</strong> <small>[החכם]</small> בברייתא: ממשמעות הכתוב <strong>"תשא ובאת" יכול</strong> תהא למד כי <strong>יכניסנו</strong> את הוולד או התמורה <strong>לבית הבחירה</strong> וימנע מהם מים ומזון עד שימותו — תלמוד לומר: "ועשית עולותיך הבשר והדם על מזבח ה' אלהיך".
 ושואלים: <strong>מנא תיתי הא</strong> <small>[מנין תבוא,</small> תעלה סברה <small>זו],</small> שיסתפק בהעלאתם למקדש, ושם ימנע מהם מים ומזון כדי שימותו? שהרי <strong>כיון דגמרי</strong> <small>[שנלמדו</small> בהלכה למשה מסיני<small>]</small> דינן של <strong>חמש חטאות</strong> ושתיים מהן הריהן ולד החטאת ותמורת החטאת, נסיק מכאן כי דווקא חטאות אלה הן שמוצאות למיתה, ואילו <strong>הנך מקרב קרבי</strong> <small>[אלו,</small> ולדות שלמים ותמורות שלמים, הריהן <small>קריבות]!</small>
 ומשיבים: <strong>מהו דתימא</strong> <small>[שתאמר,</small> יכול היית לומר<small>]</small> כי <strong>חמש חטאות</strong> הללו דינן שהן <strong>מתות</strong> (מובאות לכלל מיתה) <strong>בכל מקום, ו</strong>אילו <strong>הנך</strong> <small>[אלו]</small> וולד ותמורת שלמים — דינם ש<strong>ימותו</strong> דווקא <strong>בבית הבחירה,</strong> לכן <strong>קמשמע לן</strong> <small>[הוא משמיע לנו]</small> שאינו כן, והריהן קרבות.
 <big>ז</big> ודנים עוד בדברי ברייתא זו. <strong>אמר מר</strong> <small>[החכם]:</small> <strong>יכול אף כל הקדשים כן,</strong> שיהא דין ולדותיהם ותמורתם כמותם? — <strong>תלמוד לומר "רק קדשיך"</strong> בלשון מיעוט, לומר שאין כולם בדין זה. ושואלים: ב<strong>ולד דמאן</strong> <small>[של מי,</small> של איזה קרבן<small>]</small> מדובר כאן? <strong>אי</strong> <small>[אם]</small> המדובר בולד של <strong>עולה</strong> — הרי קרבן עולה <strong>זכר הוא, ולאו בר אולודי</strong> <small>[ולא בן הולדה]</small> <strong>הוא! ואי</strong> <small>[ואם]</small> מדובר בולד או בתמורת <strong>חטאת</strong> — הרי <strong>גמירי לה</strong> <small>[מקובל הוא</small> בהלכה למשה מסיני<small>]</small> כי <strong>למיתה</strong> הם <strong>קיימי</strong> <small>[עומדים]!</small>
## דף יח.
 <strong>אי</strong> <small>[אם]</small> המדובר בתמורה של קרבן <strong>אשם</strong> — הרי <strong>גמירי לה</strong> <small>[למודה היא</small> כהלכה למשה מסיני<small>]</small> שתמורת אשם <strong>לרעייה אזלא</strong> <small>[הולכת],</small> ואין צורך אם כן למעט זאת מן הכתוב! שכן כלל הוא: <strong>כל שבחטאת</strong> דינה שהיא <strong>מתה</strong> (מובלת למיתה, ובכללן תמורת חטאת), <strong>באשם רועה</strong> עד שייפול בה מום ותיפדה ודמיה יפלו <strong>לעולה.</strong> ומשיבים: <strong>לעולם</strong> מדובר בברייתא זו <strong>ב</strong>ולד ובתמורת <strong>חטאת, ו</strong>באשר לשאלה, מדוע נזקקים אנו לפסוק הממעט אותם, שהרי הלכה למשה מסיני היא, יש להשיב: <strong>הילכתא גמירי לה</strong> <small>[הלכה</small> למשה מסיני <small>למודה היא]</small> דווקא <strong>ל</strong>ענין ה<strong>מיתה, ו</strong>אילו <strong>קרא למעוטי</strong> <small>[הפסוק</small> בא <small>למעט]</small> אותם <strong>ל</strong>ענין ה<strong>הקרבה,</strong> שאין מקריבים אותם.
 ותוהים על כך: <strong>ו</strong>הרי הא בהא תליא <small>[זו בזו,</small> דין ההקרבה בדין המיתה <small>תלויה],</small> ו<strong>כיון</strong> ש<strong>למיתה</strong> היא <strong>אזלא</strong> <small>[הולכת]</small> — <strong>ממילא</strong> מובן שהיא <strong>לא קרבה!</strong> <strong>אלא</strong> יש לומר כי <strong>הלכתא</strong> <small>[ההלכה</small> למשה מסיני<small>]</small> — באה <strong>ל</strong>ענין קרבן ה<strong>חטאת, ו</strong>אילו <strong>קרא</strong> <small>[הפסוק]</small> — בא <strong>למעוטי</strong> <small>[למעט]</small> <strong>תמורת אשם.</strong>
 ושואלים: <strong>הא נמי הילכתא גמירי לה</strong> <small>[זו גם כן הלכה</small> למשה מסיני <small>למודה היא],</small> <strong>דאמרי</strong> <small>[ש</small>כן <small>אמרו]:</small> <strong>כל שבחטאת מתה, באשם רועה! אלא, קרא מיבעי ליה</strong> <small>[הפסוק נצרך לו]</small> להשמיענו דין נוסף, <strong>דאי</strong> <small>[שאם]</small> <strong>עבר ומקריב</strong> <small>[והקריב]</small> ולד חטאת או ולד אשם וכן תמורת חטאת או תמורת אשם — הריהו <strong>קאי</strong> <small>[עומד]</small> <strong>ב</strong>איסור <strong>עשה,</strong> שהרי מיעטו הכתוב ממצות עשה (שנאמרה לענין ולד עולה ושלמים), ולאו הבא מכלל עשה — עשה.
 <big>א</big> עוד שנינו בברייתא כי <strong>ר' עקיבא</strong> חולק על ר' ישמעאל ו<strong>אומר</strong> כי <strong>אינו צריך</strong> פסוק זה "רק קדשיך..." (דברים יב, כו—כז) למעט ולדות ותמורות שאר הקדשים מהקרבה על המזבח, שכן מן הפסוק הנאמר בדין האשם ("אשם הוא", ויקרא ה, יט) למדים אנו שרק <strong>הוא</strong> (האשם עצמו) <strong>קרב</strong> על המזבח, <strong>ואין תמורתו קריבה.</strong> ושואלים: <strong>למה לי קרא</strong> <small>[פסוק]</small> זה ללמדנו שאין תמורת האשם קריבה על המזבח, <strong>והא הילכתא גמירי לה</strong> <small>[והרי הלכה</small> למשה מסיני <small>למודה היא]</small> שתמורת האשם רועה ("כל שבחטאת מתה — באשם רועה"), ואינה קריבה!
 ומשיבים: <strong>אין הכי נמי</strong> <small>[אכן, כך גם כן],</small> שאין צורך בדרשת הכתוב, <strong>אלא</strong> <strong>קרא</strong> <small>[פסוק]</small> <strong>למה לי</strong> (מהו מלמדנו) — יש לומר כי <strong>מיבעי ליה</strong> <small>[נצרך לו]</small> <strong>ל</strong>למדנו <strong>כ</strong>הלכה זו שאמר <strong>רב הונא,</strong> שכן <strong>אמר רב הונא:</strong> בהמת קרבן <strong>אשם שניתק</strong> (נעתק, נפסל מהקרבה, וכגון שנתכפרו בעליו בקרבן אחר) ודינו <strong>לרעייה</strong> עד שיפול בו מום, וייפדה, ויביאו בדמיו עולה, ועמד הבעלים לפני שנפל בו מום <strong>ושחטו סתם,</strong> בלא כוונה מיוחדת — <strong>כשר,</strong> וקרב <strong>לשם עולה.</strong>
 ולדיוק ההלכה: רק אם <strong>ניתק</strong> לרעייה — <strong>אין</strong> <small>[כן] כשר לשם עולה, ואולם אם</small> <strong>לא ניתק</strong> לרעיה — <strong>לא,</strong> אינו כשר. <strong>מאי טעמא</strong> <small>[מה הטעם,</small> המקור לכך בתורה<small>]?</small> שכן אמר הכתוב באשם <strong>"הוא"</strong> — להדגיש: <strong>בהווייתו יהא,</strong> שעדיין הוא אשם. בעמוד הקודם הובאו שתי ברייתות בהן נלמד דין ולד השלמים שהוא שלמים. האחת למדה זאת מהכתוב "אם זכר אם נקבה" (ויקרא ג, א), והשניה מהכתוב "תשא ובאת" (דברים יב, כו).
 <strong>ו</strong>שואלים: <strong>להאי</strong> <small>[לזה]</small> ה<strong>תנא</strong> (בברייתא השניה) <strong>דקא יליף</strong> <small>[שהוא לומד]</small> את דין ולדות השלמים שהם כשלמים <strong>מהני קראי</strong> <small>[מהמקראות הללו],</small> "תשא ובאת" (דברים יב, כו), <strong>תיפוק לי</strong> <small>[תצא לו,</small> תילמד<small>]</small> הלכה זו <strong>מ</strong>המקראות <strong>"זכר" ו"נקבה"</strong> (ויקרא ג, א), כדרך שנלמד הדבר בברייתא הראשונה? ומשיבים: אין הוא לומד ממקרא זה, שכן הכתוב <strong>ההוא מיבעי ליה</strong> <small>[נצרך לו]</small> <strong>ל</strong>עניינו של <strong>ולד בעלי מומין, ולתמורת בעלי מומין.</strong>
 ושואלים על כך: <strong>ותיפוק לי כולהו מהאי קרא</strong> <small>[ויצאו לו,</small> ויילמדו, <small>כולם,</small> כל הדינים, הן של ולדות ותמורות שלמים והן של ולדות ותמורות בעלי מומים, <small>מהפסוק הזה],</small> וכדרך שנלמד בברייתא הראשונה! ומשיבים: הלשון <strong>"אם"</strong> ("אם זכר", "אם נקבה") <strong>לא משמע ליה</strong> <small>[אינו נראה לו]</small> שבא ללמד, שכן אין היא מיותרת אלא צורת לשון המקובלת במקרא.
 ושואלים לצד האחר: <strong>ולהאי</strong> <small>[ולזה]</small> ה<strong>תנא</strong> בברייתא הראשונה, <strong>דנפקא ליה</strong> <small>[שיוצא לו,</small> שלשיטתו למדים<small>]</small> <strong>מ</strong>הכתוב <strong>"זכר" "אם נקבה"</strong> את כל הדינים כולם, אם כן בכתוב <strong>"תשא ובאת" מה עביד להו</strong> <small>[עושה בו,</small> מה נלמד ממנו<small>]?</small> ומשיבים: כתוב זה בא ללמד הלכה אחרת, שהבעלים חייבים להביא את קרבנותיהם למקדש, בעת שעולים לרגל, <strong>אפילו ממירעייהו</strong> <small>[מהמרעה שלהם],</small> שלא יתעצלו מלחפשם ומלקחתם, ולא ידחו את הבאתם לרגל הבא. <strong>לישנא אחרינא</strong> <small>[לשון אחר]:</small> בא כתוב זה ללמד שאפילו <strong>ממורגייהו</strong> <small>[מן המורג,</small> כלי הדישה <small>שלהן]</small> יש לקחת את הבהמות אותן הוא רוצה להקדיש, ועתה הוא עומד לעלות לרגל, ואל ידחה את הבאתן.
 <big>ב משנה</big> במשנה הקודמת שנינו שדין ולדות השלמים הריהו כדין השלמים, ומוסיפים כי בדבר זה נחלקו חכמים, ש<strong>ר' אליעזר אומר: ולד שלמים לא יקרב שלמים,</strong> אלא יסגרנו במקום שבו לא יינתן לו מזון, וימות (רש"י). <strong>ו</strong>אילו <strong>חכמים אומרים: יקרב</strong> כשלמים.
 ובהסבר מחלוקתם, <strong>אמר ר' שמעון: לא נחלקו</strong> ר' אליעזר וחכמים <strong>על</strong> ה<strong>ולד</strong> שנולד ל<strong>ולד שלמים, ו</strong>כן <strong>על</strong> ה<strong>ולד</strong> שנולד ל<strong>ולד תמורה</strong> — <strong>ש</strong>לדעת הכל <strong>לא יקרב. על מה נחלקו</strong> — <strong>על הולד</strong> של השלמים עצמו, שבזה <strong>ר' אליעזר אמר: לא יקרב, וחכמים אומרים: יקרב.</strong>
 ובענין זה <strong>העיד</strong> (מסרו במסורת מפי רבותיהם) ר' יהושע ור' פפייס על ולד שלמים שיקרב שלמים. אמר ר' פפייס: אני מעיד שהיתה לנו פרה של זבחי <strong>שלמים, ואכלנוה</strong> מבשרה <strong>ב</strong>חג ה<strong>פסח, ואכלנו</strong> לאחר מכן את בשר <strong>ולדה</strong> כקרבן <strong>שלמים בחג</strong> (ברגל אחר).
 <big>ג גמרא</big> שנינו במשנה כי שיטת ר' אליעזר היא שולד שלמים אינו קרב שלמים. ובענין זה <strong>אמר ר' אמי, אמר ר' יוחנן: מאי טעמא</strong> <small>[מה הטעם,</small> מקור שיטתו<small>]</small> של <strong>ר' אליעזר?</strong> — שכן <strong>אמר קרא</strong> <small>[הכתוב]</small> בתחילת פרשת השלמים <strong>"ואם זבח שלמים קרבנו לה'"</strong> (ויקרא ג, א). והלשון <strong>"ואם"</strong> שניתן לקוראה "ואם" באה להורות: <strong>ולא ולד.</strong>
 <strong>אמר ליה</strong> <small>[לו]</small> <strong>ר' חייא בר אבא לר' אמי</strong> בשאלה: <strong>אלא מעתה</strong> שכך נדרש הכתוב "אם", הכתוב <strong>"אם על תודה יקריבנו"</strong> (ויקרא ז, יב), אם כן לכאורה <strong>הכי נמי</strong> <small>[כך גם כן]</small> יידרש באותו אופן: <strong>"אם"</strong> — <strong>ולא ולד,</strong> שולד התודה אינו קרב, <strong>וכי תימא</strong> <small>[ואם תאמר]</small> : <strong>הכי נמי</strong> <small>[אכן כך גם כן],</small> שלדעת ר' אליעזר אף ולד התודה אינו קרב כקרבן תודה, <strong>והתניא</strong> <small>[והרי שנויה</small> ברייתא<small>]</small> בדין התודה: <strong>ולדה</strong> של התודה, <strong>ותמורתה</strong> של התודה, <strong>וחילופיה</strong> (הבהמה המובאת לקרבן תודה במקום קרבן תודה שאבד, ולאחר מכן נמצא אותו קרבן, ועתה שתיהן עומדות לפניו להקרבה), <strong>מנין</strong> שדינם של כל אלו להקרבה כתודה עצמה? — <strong>תלמוד לומר "אם על תודה</strong> יקריבנו" — והרי זה בא לרבות <strong>מכל מקום</strong> (כל אופני התודה) שקרבים כתודה!
 <strong>אלא אמר ר' חייא בר אבא, אמר ר' יוחנן: היינו טעמא</strong> <small>[זהו הטעם]</small> של שיטת <strong>ר' אליעזר</strong> שאין ולדות השלמים קרבים — אין זה מדין תורה, אלא <strong>גזירה</strong> שגזרו חכמים על ולדות השלמים שלא יקרבו, וטעם הגזירה: שאם נאמר שהולדות קרבות, יש לחשוש <strong>שמא</strong> ימתינו הבעלים, וישאירו את האמהות אצלם לזמן רב, עד ש<strong>יגדל מהם עדרים עדרים</strong> כדי למוכרם לצרכי שלמים.
 <big>ד</big> עוד שנינו במשנה ש<strong>אמר ר' שמעון</strong> בהסבר מחלוקתם של ר' אליעזר וחכמים ש<strong>לא נחלקו</strong> על ולד ולד שלמים ועל ולד ולד תמורה שלא יקרב, ועל מה כן נחלקו? — על הולד...".
 ובדברי ר' שמעון אלה <strong>איבעיא להו</strong> <small>[נשאלה להם,</small> לחכמים<small>],</small> <strong>היכי תני</strong> <small>[איך</small> בדיוק <small>שנויים</small> הדברים<small>],</small> האם יש לשנות בהם <strong>"לא נחלקו</strong> ר' אליעזר וחכמים בכלל אם יקרבו או <strong>שלא יקרבו</strong> ולדות הולדות, <strong>אלא</strong> לדעת הכל (ואף ר' אליעזר מודה בכך) <strong>יקרבו", או דילמא</strong> <small>[שמא],</small> כך יש לשנות: <strong>"לא נחלקו</strong> ר' אליעזר וחכמים בולדות ולדות אלה <strong>ש</strong>לדעת מי מהם <strong>יקרבו,</strong> <strong>אלא</strong> לדעת הכל (ואף לדעת חכמים) <strong>לא יקרבו"?</strong>
 <strong>אמר רבה: מסתברא</strong> <small>[מסתבר]</small> לומר שכך הוא נוסח הדברים: <strong>"לא נחלקו</strong> בולדות ולדות <strong>שלא יקרבו, אלא</strong> לדעת הכל <strong>יקרבו". מאי טעמא</strong> <small>[מה טעם]</small> הדבר? — שכן <strong>עד כאן לא</strong> שמענו כי <strong>פליג</strong> <small>[חלק]</small> <strong>ר' אליעזר עליה דרבנן</strong> <small>[על חכמים]</small> ואמר שלא יקרבו <strong>אלא בולד</strong> עצמו, <strong>אבל ולד ולד</strong> — לא אסר ר' אליעזר להקריבו, שכן <strong>אקראי בעלמא</strong> <small>[</small>דבר <small>מזדמן סתם]</small> <strong>הוא,</strong> שאין זה דבר מצוי שישהו אותם עד שיהיו להם ולדי ולדות.
 <strong>ו</strong>אילו <strong>ר' יהושע בן לוי אמר:</strong> נוסח המשנה הוא <strong>"לא נחלקו</strong> בולדות ולדות <strong>שיקרבו, אלא</strong> לדעת הכל <strong>לא יקרבו". מאי טעמא</strong> <small>[מה טעם]</small> הדבר? — שכן <strong>עד כאן לא</strong> שמענו כי <strong>פליגי רבנן עליה</strong> <small>[חולקים חכמים על]</small> <strong>ר' אליעזר</strong> ואומרים שיקרבו, <strong>אלא בולד</strong> השלמים, <strong>אבל ולד ולד</strong> — <strong>מתוך מעשיה</strong> (התוצאה של מה שעשה בה, שהשהה אותה) <strong>ניכרת מחשבתו</strong> ש<strong>לגדל קא בעי ליה</strong> <small>[הוא רוצה אותו]</small> ולכן לא יקריבו, כדי שלא יגדלו מלכתחילה לשם כך.
## דף יח:
 <big>א</big> <strong>תני</strong> <small>[שנה]</small> <strong>ר' חייא</strong> מדרש חכמים, שיש בו <strong>לסיועי</strong> <small>[לסייע]</small> <strong>ל</strong>שיטת <strong>ר' יהושע בן לוי,</strong> שהכל סבורים, שאין ולדות ולדות השלמים קרבים, שכך נדרש המקרא בפרשת השלמים: <strong>"אם כשב הוא מקריב</strong> את קרבנו והקריב אותו..." (ויקרא ג, ז), ויש בכתוב זה שני מיעוטים: "כשב" משמעו ולד, ולא ולד הולד, ולכן דווקא <strong>ולד ראשון</strong> (ולד השלמים עצמם) — <strong>קרב,</strong> ואילו <strong>ולד שני</strong> (ולד הולד) — <strong>אינו קרב.</strong>
 ועוד, מאחר ובפסוק זה עוסקים בענין השלמים, מכאן שדווקא <strong>הוא</strong> (ולד השלמים) — <strong>קרב, ואין ולד כל הקדשים קרב.</strong> הרי שאף מי שסבור שולדות השלמים קרבים (חכמים), מסכים שאין ולדות הולדות קרבים.
 ומבררים את המיעוט השני ששנינו במדרש חכמים זה, שדווקא הוא קרב ואין ולד כל הקדשים קרב: ב<strong>ולד דמאי</strong> <small>[של מה,</small> של איזה קדשים<small>]</small> מדובר? <strong>אי</strong> <small>[אם]</small> בולד של <strong>עולה ואשם</strong> — אין זה יכול להיות, שהרי קרבנות אלה <strong>זכרים הם, ולא</strong> יתכן ש<strong>בני ולד הם. אי</strong> <small>[אם]</small> מדובר בולד של <strong>חטאת</strong> — <strong>הילכתא גמירי לה</strong> <small>[הלכה</small> למשה מסיני <small>למודה היא]</small> ש<strong>למיתה</strong> היא <strong>אזלא</strong> <small>[הולכת],</small> ולא להקרבה!
 <strong>אמר רבינא:</strong> יש לתרץ כי בא הכתוב <strong>לאיתויי</strong> <small>[להביא]</small> במיעוט שאין ולדות שאר הקדשים קרבים, את <strong>ולד</strong> הבהמה <strong>המעושרת</strong> (קרבן מעשר בהמה) שלאחר שנתקדשה ילדה, ובא הכתוב ללמד שהולד אינו קרב. ושואלים: דין זה של <strong>ולד המעושרת</strong> שאינו קרב, <strong>למה לי קרא</strong> <small>[פסוק],</small> והרי מגזירה שווה <strong>"עברה"</strong> האמור במעשר בהמה ("וכל מעשר בקר וצאן כל אשר יעבור תחת השבט העשירי יהיה קודש לה'", ויקרא כז, לב), <strong>"עברה" מ</strong>תוך האמור ב<strong>בכור</strong> ("והעברת כל פטר רחם לה' וכל פטר שגר בהמה אשר יהיה לך הזכרים לה'", שמות יג, יב) שולדו אינו קרב, <strong>קא גמר לה</strong> <small>[הוא נלמד לו]!</small>
 ומשיבים: <strong>אצטריך</strong> <small>[נצרך]</small> לימוד זה, שכן <strong>סלקא דעתך אמינא</strong> <small>[היה עולה על דעתך לומר]</small> כי מאחר וכלל בדרכי הלימוד הוא, ש<strong>אין דנין</strong> (למדים בהיקש) את דינו של מי ש<strong>אפשר</strong> שתהיה בו מציאות מסויימת (כגון ולד הנולד לבהמת מעשר) <strong>מ</strong>זה <strong>שאי אפשר</strong> שתהיה בו אותה מציאות (כגון בכור, שאין בו לידה, שהרי אין בכור אלא זכר), ואין אם כן ללמוד אחד מהשני, משום כך <strong>קא משמע לן</strong> <small>[הוא</small> הכתוב <small>משמיע לנו]</small> מיעוט זה בדינו של ולד מעשר בהמה.
 <big>ב</big> שנינו במשנה ש<strong>העיד ר' שמעון ור' פפייס</strong> על ולד שלמים שהוא קרב כשלמים. והוסיף ואמר ר' פפייס בעדותו שהיתה להם פרה שנאכלה כזבחי שלמים בחג הפסח ואילו ולדה נאכל כשלמים ברגל אחר ("בחג").
 <strong>ו</strong>שואלים: <strong>ל</strong>שיטת <strong>רבא</strong> ש<strong>אמר</strong> בדין ה<strong>קדשים: כיון שעבר עליהם</strong> לאחר שהקדישום <strong>רגל אחד,</strong> ולא הביאום בעליהם למקדש — <strong>כל יום ויום עובר עליהם ב</strong>איסור <strong>"בל תאחר"</strong> ("כי תדור נדר לה' אלהיך לא תאחר לשלמו", דברים כג, כב), אם כן כבר <strong>מעצרת</strong> (חג השבועות) <strong>בעי מיכליה</strong> <small>[צריך לאוכלו]</small> את ולד השלמים שקרבו בפסח, ומדוע המתינו עד חג הסוכות (המכונה כרגיל "חג")? <strong>אמר רב זביד משמיה</strong> <small>[משמו]</small> של <strong>רבא</strong> בתשובה: מדובר במקרה שנאנס, ולא יכול היה להקריבו בעצרת, ו<strong>כגון שהיה</strong> ולד הקרבן <strong>חולה בעצרת.</strong>
 <strong>רב אשי אמר</strong> תירוץ אחר: <strong>מאי</strong> <small>[מה</small> פירוש<small>]</small> <strong>"חג" נמי דקתני</strong> <small>[גם כן ששנינו]</small> במשנתנו בעדותו של ר' פפייס? — <strong>חג שבועות,</strong> ולא חג הסוכות. ושואלים: <strong>ואידך</strong> <small>[והאחר,</small> רבא<small>],</small> שלא פירש כן את דברי ר' פפייס, והוכרח לפרש את דבריו במקרה של מי שחלה, מדוע לא פירש כרב אשי? ומשיבים: <strong>כל היכי דקתני</strong> <small>[היכן,</small> מקום <small>ששונה</small> התנא<small>]</small> במשנה <strong>"פסח",</strong> והוא מציין גם את חג השבועות בדבריו, הריהו <strong>תני</strong> <small>[שונה]</small> את השם <strong>"עצרת"</strong> כשמו של חג השבועות, ולא את השם "חג".
 ושואלים: <strong>אי הכי</strong> <small>[אם כך],</small> שלא הובא ולד השלמים בחג השבועות, אלא רק בחג הסוכות, משום שהבהמה היתה חולה (כהסברו של רבא), או שאכן הביאוהו בחג השבועות (כהסברו של רב אשי), <strong>מאי אסהדותיה</strong> <small>[</small>לשם <small>מה</small> באה <small>העדות]</small> של ר' פפייס? ומשיבים: <strong>לאפוקי</strong> <small>[להוציא,</small> לשלול<small>]</small> <strong>מ</strong>שיטת <strong>ר' אליעזר</strong> ש<strong>אמר ולד שלמים לא יקרב שלמים,</strong> לכך <strong>קמסהיד</strong> <small>[מעיד]</small> <strong>הוא</strong> ש<strong>קרב</strong> ולד השלמים, ושאף נהגו כך למעשה.
 <big>ג משנה</big> ועוד בדין ולדות הקרבנות. ה<strong>ולד</strong> הנולד לבהמה שהיא קרבן <strong>תודה, ו</strong>כן בהמת חולין שהיא <strong>תמורתה</strong> של בהמת קרבן תודה, וכן <strong>ולדן</strong> של אלו, ואף <strong>ולד ולדן עד סוף כל הדורות</strong> — <strong>הרי אלו</strong> דינם <strong>כתודה</strong> עצמה, לדיני ההקרבה, <strong>ובלבד</strong> (מלבד) הלכה זו: <strong>שאין</strong> אלו <strong>טעונין</strong> (חייבים בהבאת) <strong>לחם</strong> הבא עם התודה כתודה עצמה.
 <big>ד גמרא</big> שנינו בסוף המשנה שולד ותמורת התודה אינם חייבים בהבאת לחם עם הקרבתם, ושואלים: <strong>מנא הני מילי</strong> <small>[מנין אלו הדברים]?</small> ומשיבים: <strong>דתנו רבנן</strong> <small>[ש</small>כן <small>שנו חכמים]</small> על האמור בפרשת התודה "אם על תודה יקריבנו והקריב על זבח התודה חלות מצות בלולות בשמן ורקיקי מצות משוחים בשמן...." (ויקרא ז, יב), <strong>מהו אומר</strong> (מה מלמדנו הכתוב) "תודה <strong>יקריבנו"?</strong>
 עניינו של זה — ה<strong>מפריש</strong> בהמה לקרבן <strong>תודה, ואבדה,</strong> ועמד <strong>והפריש</strong> לקרבנו בהמה <strong>אחרת תחתיה, ו</strong>לאחר מכן <strong>נמצאת</strong> הבהמה <strong>הראשונה, ו</strong>עתה <strong>הרי שתיהן עומדות</strong> לפניו להקרבה. <strong>מנין שאיזו</strong> משתיהן <strong>שירצה</strong> בה להקרבה, ש<strong>יקריב</strong> אותה <strong>ולחמה עמה?</strong> <strong>תלמוד לומר</strong> (מלמדנו הכתוב): <strong>"תודה יקריב"</strong> — ללמד, שכל תודה שהיא, בין הראשונה בין השניה, רשאי הוא להקריבה.
 ושואלים עוד: <strong>יכול תהא</strong> אף התודה ה<strong>שניה טעונה לחם?</strong> — לכך <strong>תלמוד לומר</strong> בלשון המסייגת "יקריבנו" — דווקא <strong>אחת</strong> באה עם לחם, <strong>ולא שתים.</strong> ועוד: <strong>מנין לרבות</strong> אף את ה<strong>ולדות תמורות וחליפות</strong> (שאבדה התודה הראשונה, והפריש בהמה אחרת במקומה, ולאחר מכן נמצאה הבהמה הראשונה)? — לכך <strong>תלמוד לומר</strong> (מלמדנו הכתוב): <strong>"ואם על תודה"</strong> — שכולן קרבות כתודה. <strong>יכול יהו כולן טעונות לחם?</strong> — <strong>תלמוד לומר: "על זבח התודה"</strong> — רק ה<strong>תודה</strong> עצמה <strong>טעונה לחם, ולא ולדה ותמורתה וחליפתה טעונה לחם.</strong>
 <big>ה משנה</big> בהמת חולין (זכר) שהיא <strong>תמורת</strong> בהמת <strong>עולה,</strong> וכן <strong>ולד</strong> בהמת ה<strong>תמורה</strong> (אם המיר בהמת חולין נקבה בבהמת עולה וילדה זו זכר), ואף <strong>ולד ולד ולדה</strong> של תמורת העולה, <strong>עד סוף כל</strong> דורות <strong>העולם</strong> — <strong>הרי אלו</strong> דינם <strong>כעולה</strong> עצמה, <strong>וטעונין</strong> (חייבים) בכל דיני הקרבת העולה: <strong>הפשט</strong> העור <strong>וניתוח</strong> הבשר <strong>וכליל לאשים</strong> (שריפת כולה על אש המזבח). <strong>המפריש</strong> בהמה ממין <strong>נקבה ל</strong>קרבן <strong>עולה</strong> (וקרבן עולה בא רק מן הזכרים), <strong>ו</strong>אם <strong>ילדה</strong> אותה בהמה <strong>זכר</strong> — הרי דינו של זה, אף שהוא זכר (וזכר עולה לקרבן עולה), ש<strong>ירעה עד שיסתאב</strong> (יפול בו מום), <strong>וימכר, ויביא בדמיו עולה. ר' אליעזר אומר: הוא</strong> (הולד) <strong>עצמו יקרב עולה.</strong>
 <big>ו גמרא</big> שנינו בתחילת המשנה כי ולד תמורת עולה הריהו קרב כעולה, ואילו בסופה נחלקו חכמים ור' אליעזר בדינו של ולד בהמה נקיבה שהוקדשה לעולה, ושואלים: <strong>מאי שנא רישא דלא פליגי</strong> <small>[מה שונה תחילת</small> המשנה, <small>שלא נחלקו</small> בה חכמים ור' אליעזר<small>],</small> והכל מודים שקרב, <strong>ומאי שנא סיפא דפליגי</strong> <small>[ובמה שונה סוף</small> המשנה, <small>שנחלקו</small> בה<small>]?</small>
 <strong>אמר רבה בר בר חנה:</strong> אף במקרה המתואר בתחילת המשנה, <strong>במחלוקת</strong> היא <strong>שנויה</strong> בין חכמים לר' אליעזר, <strong>ו</strong>הדעה המובאת במשנתנו שיטת <strong>ר' אליעזר היא. ורבא אמר: אפילו תימא רבנן</strong> <small>[תאמר</small> כי כשיטת <small>חכמים</small> היא תחילת משנתנו<small>],</small> ואולם יש לומר כי <strong>עד כאן לא</strong> שמענו כי <strong>פליגי עליה</strong> <small>[נחלקו עליו]</small> על <strong>ר' אליעזר אלא</strong> דווקא <strong>גבי</strong> <small>[אצל,</small> בענין<small>]</small> ה<strong>מפריש נקבה לעולה</strong> שלדעתם אין הולד קרב, משום <strong>דאימיה</strong> <small>[שאמו]</small> עצמה <strong>לא קריבה. אבל</strong> במקרה של ולד <strong>תמורה</strong> — כיון <strong>דאימיה נמי</strong> <small>[שאמו,</small> (כלומר, מקור קדושת אמו, העולה המקורית שאותה המירו על אמו שהיתה זכר) <small>גם כן]</small> <strong>קריבה, אפילו רבנן מודו</strong> <small>[חכמים מודים]</small> שהולד עצמו יקרב.
 ושואלים: <strong>ומי</strong> <small>[והאם]</small> <strong>אמר ר' אליעזר</strong> ש<strong>יקרב עולה הוא עצמו? ורמינהו</strong> <small>[ומשליכים,</small> מראים סתירה<small>]</small> מן האמור במשנה להלן כ,ב, ששנינו: בהמת חולין (בין זכר ובין נקיבה) שהיא <strong>תמורת</strong> קרבן <strong>אשם,</strong> וכן <strong>ולד</strong> בהמה (נקיבה) <strong>תמורה</strong> של קרבן אשם, וכן <strong>ולדן</strong> ו<strong>ולד ולדן עד סוף כל</strong> דורות <strong>העולם</strong> — דינם ש<strong>ירעו עד שיסתאבו, וימכר, ויפלו</strong> (וימסרו) <strong>דמיו ל</strong>צורך עולות <strong>נדבה</strong> של הציבור.
 <strong>ר' אלעזר אומר: ימותו. ר' אליעזר אומר:</strong> אין דמיהם הולכים לצורך נדבת הציבור, אלא הבעלים עצמו של בהמת התמורה <strong>יביא בדמיהן עולה.</strong> ומתוך דיוק דברי ר' אליעזר נלמד: <strong>בדמים</strong> המתקבלים ממכירתו של ולד התמורה — <strong>אין</strong> <small>[כן]</small> יביא קרבן עולה, אבל <strong>הוא</strong> ולד התמורה עצמו — <strong>לא</strong> קרב כעולה!
 <strong>אמר רב חסדא: ר' אליעזר לדבריהם דרבנן קאמר להו</strong> <small>[של חכמים אמר להם],</small> שכך אמר: <strong>לדידי</strong> <small>[לי כשעלצמי]</small> — <strong>סבירא לי</strong> <small>[אני סבור]</small> ש<strong>אפילו</strong> ה<strong>ולד</strong> עצמו <strong>נמי</strong> <small>[גם כן]</small> <strong>קרבה עולה.</strong> ואולם <strong>לדידכו דאמריתו</strong> <small>[לכם,</small> לשיטתכם, <small>שאומרים אתם]</small> שהיא <strong>רועה</strong> ולכשיפול בה מום תימכר ויביא בדמיה עולה — <strong>אודו</strong> <small>[הודו]</small> <strong>לי מיהת</strong> <small>[לפחות]</small> ש<strong>מותרות</strong> (מותר הכסף שנשאר לאחר שקנו באשם עולה) <strong>לנדבת יחיד אזלי</strong> <small>[הולכים],</small> ולא לנדבת ציבור. <strong>ואמרי ליה</strong> <small>[ואמרו לו]</small> חכמים בתשובה: <strong>מותרות לנדבת ציבור אזלי</strong> <small>[הולכים].</small>
 <strong>רבא אמר</strong> הסבר אחר: <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' אליעזר</strong> ש<strong>הוא</strong> הולד <strong>עצמו יקרב עולה</strong> — <strong>אלא</strong> דווקא <strong>במפריש נקבה לעולה,</strong> וילדה, וטעם הדבר: <strong>דאיכא</strong> <small>[ש</small>כן <small>יש]</small> <strong>שם עולה על אמו,</strong>
## דף יט.
 <strong>אבל גבי</strong> <small>[אצל,</small> בענין<small>]</small> <strong>תמורת ולד אשם,</strong> כיון <strong>דליכא</strong> <small>[שאין]</small> <strong>שם עולה על אמו</strong> — <strong>מודי</strong> <small>[מודה]</small> <strong>ר' אליעזר</strong> ש<strong>בדמיו</strong> — <strong>אין</strong> <small>[כן]</small> יוקרב קרבן עולה, ואולם <strong>הוא עצמו,</strong> ולד התמורה — <strong>לא קרב</strong> כעולה.
 <strong>איתיביה</strong> <small>[הקשה עליו,</small> על רבא<small>]</small> <strong>אביי: וכי בעי</strong> <small>[והאם מצריך]</small> <strong>ר' אליעזר</strong> שיהיה <strong>שם עולה על אמו</strong> על מנת שיוקרב הולד כעולה, <strong>והא תניא</strong> <small>[והרי שנויה</small> ברייתא<small>]:</small> <strong>המפריש נקבה ל</strong>קרבן <strong>פסחו</strong> (ואין קרבן הפסח בא אלא מן הזכרים), מה דינו? — <strong>ירעה עד שיסתאב</strong> (יפול בו מום), <strong>ותמכר, ויביא בדמיה</strong> קרבן <strong>פסח.</strong> ואם <strong>ילדה</strong> בהמה זו זכר — אין הולד קרב כקרבן הפסח אף שהוא זכר, אלא אף דינו ש<strong>ירעה עד שיסתאב, וימכר, ויביא בדמיו</strong> קרבן <strong>פסח.</strong>
 ואם בהמה זו <strong>נשתיירה</strong> (נשארה ללא מום) עד ל<strong>אחר הפסח</strong> — דינה הוא ש<strong>תרעה עד שיסתאב, ויביא בדמיה שלמים.</strong> ואם <strong>ילדה</strong> לאחר הפסח זכר — אף הוא דינו ש<strong>ירעה עד שיסתאב, וימכר, ויביא בדמיו שלמים.</strong> ואילו <strong>ר' אליעזר</strong> חולק על כך ו<strong>אומר: הוא,</strong> הולד <strong>עצמו,</strong> ולא דמיו, <strong>יקרב בשלמים.</strong>
 ומעתה יש לשאול: והא הכא <small>[והרי כאן</small>, במקרה זה<small>],</small> <strong>דליכא</strong> <small>[שאין]</small> <strong>שם שלמים על אמו,</strong> שהרי לא הוקדשה אלא לשם קרבן פסח, <strong>ו</strong>בכל זאת <strong>אמר ר' אלעזר</strong> שהולד <strong>יקרב שלמים! אמר ליה</strong> <small>[לו]</small> רבא לאביי בתשובה: וכי מדברי <strong>ר' אלעזר</strong> בדינו של קרבן זה ל<strong>אחר הפסח קא אמרת</strong> <small>[אתה אומר]</small> לסתור את הסברי?! <strong>שאני</strong> <small>[שונה,</small> מיוחד<small>]</small> הוא דינו של קרבן הפסח ל<strong>אחר הפסח</strong> — שכן <strong>מותר פסח</strong> (קרבן הפסח שנותר בלא שהקריבוהו) <strong>גופיה</strong> <small>[עצמו]</small> <strong>קרב שלמים,</strong> ואף בהמה נקיבה זו, שם שלמים עליה לאחר הפסח.
 חזר ושאל אביי את רבא: <strong>אי הכי</strong> <small>[אם כך],</small> שטעם הדבר שקרב הולד לשיטת ר' אליעזר משום ששם שלמים על אמו, <strong>ניפלוג נמי ברישא</strong> <small>[שיחלקו גם כן</small> ר' אליעזר וחכמים <small>בתחילת</small> הברייתא, במקרה שילדה לפני הפסח<small>],</small> שלדעת חכמים דין הולד לרעייה, ולדעת ר' אליעזר הוא עצמו קרב! <strong>אמר ליה</strong> <small>[לו]</small> רבא לאביי בתשובה: <strong>אין הכי נמי, ופליגי</strong> <small>[אכן כך גם כן, וחולקים]</small> חכמים ור' אליעזר אף בולד שילדה לפני הפסח.
 <strong>אביי אמר</strong> הסבר אחר, בשיטת ר' אליעזר: במקרה שילדה הבהמה לפני הפסח, <strong>לא פליג מידי</strong> <small>[אין חולק בדבר],</small> והכל סבורים שאין הולד עצמו קרב, וטעם הדבר: <strong>דגמירי</strong> <small>[שלמודים,</small> מקובלים במסורת<small>]</small> הלכה זו, כי <strong>למקום שהמותר</strong> (הקרבן שלא הוקרב בשעתו) <strong>הולך</strong> — אף <strong>הולד הולך.</strong> ומעתה נאמר, <strong>לאחר הפסח</strong> — ש<strong>מותר</strong> הפסח <strong>קרב שלמים, ולד נמי</strong> <small>[גם כן]</small> — <strong>קרב שלמים.</strong>
 <strong>אבל לפני הפסח,</strong> שאין זה בכלל "מותר הפסח", חלה על הולד קדושת אמו. <strong>אימיה למאי אקדשה</strong> <small>[אמו למה הוקדשה]?</small> — <strong>לדמי פסח</strong> (שתימכר, ויקנו בדמיה קרבן פסח) שהרי היא עצמה אינה יכולה להיקרב פסח, שהרי נקבה היא, ואם כן <strong>ולד נמי</strong> <small>[גם כן]</small> — הריהו קדוש רק <strong>לדמי פסח.</strong>
 <strong>מתיב</strong> <small>[מקשה]</small> <strong>רב עוקבא בר חמא</strong> על הסברו זה של אביי: <strong>ומי אמרינן</strong> <small>[והאם אומרים אנו]</small> כלל זה בשיטת ר' אליעזר, <strong>מדאימיה</strong> <small>[מתוך שאמו]</small> <strong>לדמי</strong> פסח, אף ה<strong>ולד נמי</strong> <small>[גם כן]</small> <strong>לדמי</strong> פסח? <strong>והתניא</strong> <small>[והרי שנויה</small> ברייתא<small>]:</small> <strong>המפריש נקבה לפסח</strong> — <strong>היא וולדותיה ירעו עד שיסתאבו, וימכרו, ויביא בדמיהם פסח. ר' אליעזר אומר: הוא עצמו יקרב פסח.</strong>
 <strong>והא הכא</strong> <small>[והרי כאן],</small> <strong>דאימיה</strong> <small>[שאמו]</small> הוקדשה <strong>לדמי</strong> פסח, ובכל זאת <strong>אמר ר' אליעזר</strong> ש<strong>הוא עצמו קרב פסח, ו</strong>הרי שלדעתו <strong>לא מוקמינן ליה באימיה</strong> <small>[אין אנו מעמידים אותו ב</small>קדושת <small>אמו]!</small>
 <strong>אמר רבינא:</strong> אין להקשות מכאן, כיון ש<strong>במפריש בהמה מעוברת עסקינן</strong> <small>[עוסקים אנו]</small> כאן, ו<strong>ר' אליעזר סבר כר' יוחנן,</strong> ש<strong>אמר:</strong> המקדיש בהמה מעוברת לקדושה מסויימת, <strong>אם שיירו</strong> את העובר שבמעיה לקדושה אחרת — הרי זה <strong>משוייר,</strong> וקדוש הוא באותה קדושה לה הקדישו משום שלשיטתו <strong>עובר לאו</strong> <small>[לא]</small> כ<strong>ירך</strong> (חלק מגוף) <strong>אמו הוא</strong> נחשב, אלא הם כשתי בהמות נפרדות. <strong>ו</strong>אף כאן <strong>אמו היא</strong> זו ש<strong>לא קדשה</strong> <small>[התקדשה]</small> ב<strong>קדושת הגוף</strong> לקרבן פסח, שכן היא נקבה, וקדשה רק לדמיה. <strong>אבל היא</strong> (הולד) — <strong>קדשה</strong> <small>[התקדשה].</small>
 <strong>אמר ליה</strong> <small>[לו]</small> <strong>מר זוטרא בריה</strong> <small>[בנו]</small> של <strong>רב מרי לרבינא: הכי נמי מסתברא</strong> <small>[כך גם כן מסתבר]</small> לומר ש<strong>בבהמה מעוברת עסקינן</strong> <small>[עוסקים אנו],</small> <strong>מדקתני</strong> <small>[מ</small>מה <small>ששנינו]</small> <strong>"היא וולדותיה",</strong> הרי זה מורה שהיא וולדותיה היו בשעת ההקדש. ומסכמים: אכן <strong>שמע מיניה</strong> <small>[למד מכאן]</small> שכך הוא.
## דף יט:
 <big>א</big> ודנים עוד בשיטת ר' אליעזר. <strong>אמר ר' יוסי בר' חנינא: ומודה ר' אליעזר</strong> לחכמים <strong>ב</strong>מקרה של ה<strong>מפריש נקבה לאשם</strong> (ואין אשם בא אלא מן הזכרים), וילדה זכר, ש<strong>אין בנה קרב אשם.</strong> ושואלים: <strong>פשיטא</strong> <small>[פשוט]</small> הדבר, ואין צורך להשמיענו זאת, שהרי <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' אליעזר</strong> שהולד קרב, <strong>אלא</strong> דווקא <strong>ב</strong>מקרה של ה<strong>מפריש נקבה לעולה</strong> וילדה, וטעמו: משום <strong>דאיכא</strong> <small>[שיש]</small> <strong>שם עולה על אמו,</strong> (בעולת העוף שקרבה אף נקבה). <strong>אבל גבי</strong> <small>[אצל,</small> בענין<small>]</small> ה<strong>מפריש נקבה לאשם, דליכא</strong> <small>[שאין]</small> <small>שם אשם על אמו. מובן ש</small><strong>אפילו ר' אליעזר מודה דלא</strong> <small>[שאינו]</small> <strong>קרב אשם!</strong>
 ומשיבים: נצרך ר' יוסי בר' חנינא להשמיענו כן, כי <strong>אי לאו דאשמעינן, הוה אמינא</strong> <small>[אם לא שהשמיענו, הייתי אומר]:</small> <strong>טעמא</strong> <small>[טעם]</small> שיטתו של <strong>ר' אליעזר</strong> במפריש נקבה לעולה שהולד קרב לעולה, הוא <strong>לאו</strong> <small>[לא]</small> <strong>משום</strong> ש<strong>שם עולה על אמו, אלא משום דחזי</strong> <small>[שראוי]</small> ה<strong>ולד להקרבה,</strong> שהרי ממין זכר הוא, והייתי אומר: <strong>האי נמי, הא חזי</strong> <small>[זה,</small> הולד הנולד לנקיבה שהופרשה לאשם, <small>גם כן הרי ראוי]</small> <strong>להקרבה,</strong> שהרי ממין זכר הוא! לכן <strong>קא משמע לן</strong> <small>[הוא,</small> ר' יוסי בר' חנינא, <small>משמיע לנו]</small> שאין ולד זה קרב אף לשיטת ר' אליעזר.
 ושואלים: <strong>אי הכי</strong> <small>[אם כך],</small> שהשמיענו ר' יוסי בר' חנינא זאת הוא כדי שלא נחשוב שטעמו של ר' אליעזר הוא מפני שהולד ראוי להקרבה, <strong>אדמשמע לן</strong> <small>[עד ש</small>הוא <small>משמיע לנו]</small> ש<strong>אין בנה</strong> של נקיבה שהופרשה לאשם <strong>קרב אשם, נישמעינן</strong> <small>[שישמיענו]</small> זאת, ובאופן רחב יותר, ויאמר ש<strong>אין בנה</strong> של נקיבה שהופרשה לאשם <strong>קרב עולה</strong> אף שהאם רועה עד שיפול בה מום ונמכרת לצורך לעולה, <strong>ו</strong>נדע מתוך כך שהוא הדין שאין בנה קרב <strong>לאשם</strong> ומשיבים:
 <strong>אי אשמעינן</strong> <small>[אם היה משמיענו]</small> ר' יוסי בר' חנינא מהי שיטתו של ר' אליעזר במקרה זה לענין קרבן <strong>עולה,</strong> <strong>הוה אמינא</strong> <small>[הייתי אומר]:</small> דווקא ל<strong>עולה הוא דלא קרבה</strong> <small>[שלא קרב]</small> הולד, וטעם הדבר: משום ש<strong>לא אקדשה</strong> <small>[הקדישה]</small> <strong>לאמה</strong> של ולד זה אותה <strong>קדושה</strong> שלה יוקרב <strong>עוברה,</strong> שהרי האם הוקדשה לאשם, והולד אמור להיות מוקרב כעולה. <strong>אבל</strong> להקריב את הולד לקרבן ל<strong>אשם,</strong> כאותה קדושה שאף אמו הוקדשה לו — <strong>אימא</strong> <small>[הייתי אומר]</small> כי ה<strong>ולד קרב אשם,</strong> לכן <strong>קא משמע לן</strong> <small>[הוא משמיע לנו]</small> שאינו קרב, אף לשיטת ר' אליעזר.
 <big>ב משנה</big> <strong>המפריש</strong> בהמה ממין <strong>נקבה ל</strong>קרבן <strong>אשם,</strong> כיון שאין האשם בא אלא מן הזכרים, מה יעשה? — <strong>תרעה</strong> הבהמה <strong>עד שתסתאב</strong> (שיפול בה מום), <strong>ותימכר</strong> לחולין, <strong>ויביא בדמיה</strong> קרבן <strong>אשם. ו</strong>אולם <strong>אם</strong> בתוך זמן זה הפרישו הבעלים אשם אחר וכבר <strong>קרב אשמו,</strong> ושוב אין הם נזקקים לאשם — <strong>יפלו דמיו</strong> של אותה נקיבה לאחר שיפול בה מום ותימכר לעולות <strong>נדבה</strong>
 <strong>ר' שמעון אומר:</strong> כיון שאין בהמה נקיבה זו ראויה (מעצם היותה נקיבה) לקרבן אשם, הריהי כבעלת מום, ולא חלה עליה קדושת הגוף מעיקרה, אלא קדושת דמים בלבד, ומשום כך <strong>תימכר</strong> אף <strong>שלא במום</strong> (שלא נפל בה מום) ויביא בדמיה קרבן אשם.
 <big>ג גמרא</big> שנינו במשנה בדין המפריש נקיבה לאשם, שתרעה הבהמה עד שתסתאב. ושואלים: <strong>ולמה לי</strong> להמתין במכירתה עד ש<strong>תסתאב? תימכר</strong> מיד אף בלא מום, שהרי <strong>כיון דלא חזיא למילתא</strong> <small>[שאינה ראויה לדבר</small> שהוקדשה לו<small>],</small> שהרי היא ממין נקיבה — <strong>היינו מומא</strong> <small>[זהו</small> כשלעצמו <strong>מום]!</strong>
 <strong>אמר רב יהודה, אמר רב</strong> בתשובה לשאלה זו: <strong>היינו</strong> <small>[זהו]</small> ה<strong>טעם</strong> שאינה נמכרת בלא מום, משום <strong>דאמרינן</strong> <small>[שאומרים אנו],</small> <strong>מיגו דנחתא לה</strong> <small>[מתוך שירדה,</small> חלה, <small>עליה]</small> <strong>קדושת דמים</strong> — <strong>נחתא נמי</strong> <small>[ירדה,</small> חלה, <small>עליה גם כן]</small> <strong>קדושת הגוף,</strong> ואף שאין היא עצמה קריבה, הועילה לה קדושת הגוף לענין שלא תימכר אלא אם יש בה מום. <strong>אמר רבא:</strong> עתה שלמדנו שאין הבהמה נמכרת אלא אם נפל בה מום, אף שחלה עליה בתחילתה רק קדושת דמים, <strong>זאת אומרת</strong> (מכאן נלמד עוד) שאף מי ש<strong>הקדיש</strong> בהמה ממין <strong>זכר לדמיו,</strong> שהקדישו על מנת למוכרו ובדמיו יביא קרבן עולה או קרבן אשם — מתוך שחלה עליו קדושת דמים, הריהו אף <strong>קדוש קדושת הגוף,</strong> וכיון שראוי הוא להקרבה כעולה או כאשם (שהרי זכר הוא) — הריהו קרב.
 איתמר <small>[למדנו],</small> שנחלקו חכמים בדין זה ש<strong>הקדיש זכר לדמיו, רב כהנא אמר: קדוש קדושת הגוף,</strong> ואילו <strong>רבא אמר: אינו קדוש קדושת הגוף. ו</strong>מעירים: <strong>הדר ביה</strong> <small>[וחזר בו]</small> <strong>רבא</strong> משיטתו לשיטת <strong>רב כהנא,</strong> ואף הוא סבור שקדוש קדושת הגוף, והסיבה שחזר בו רבא — <strong>מ</strong>תוך הדברים ש<strong>רב יהודה</strong> <strong>אמר</strong> בשם <strong>רב,</strong> שמתוך שחלה עליו קדושת דמים — חלה עליו קדושת הגוף.
 <big>ד</big> שנינו במשנתנו כי <strong>ר' שמעון</strong> חולק על חכמים, ו<strong>אומר</strong> שהמפריש נקיבה לקרבן אשם, הרי זו <strong>תימכר</strong> אף <strong>שלא במום,</strong> שכיון שאינה ראויה לקרבן שהוקדשה לו, הרי זה כשלעצמו מום. <strong>אמר ליה</strong> <small>[לו]</small> <strong>רב חייא בר אבין לר' יוחנן:</strong> מדוע לא נאמר כי <strong>מיגו דנחתא ליה</strong> <small>[מתוך שירדה,</small> שחלה <small>עליה,</small> על בהמה נקיבה זו<small>]</small> <strong>קדושת דמים</strong> — <strong>תיחות ליה נמי</strong> <small>[תרד,</small> תחול, <small>עליה גם כן]</small> <strong>קדושת הגוף,</strong> שלא תימכר אלא כשיפול בה מום?
 <strong>אמר ליה</strong> <small>[לו]</small> ר' יוחנן לרב חייא בר אבין בתשובה: <strong>ר' שמעון</strong> הולך <strong>לטעמיה</strong> <small>[לטעמו,</small> כשיטתו<small>],</small> שכן <strong>אמר: כל מידי דלא חזי ליה לגופיה</strong> <small>[דבר שאינו ראוי לו לגופו,</small> להיות קרב בעצמו על המזבח<small>]</small> — <strong>לא נחתא ליה</strong> <small>[אין יורדת,</small> חלה <small>עליו]</small> <strong>קדושת הגוף. דתניא</strong> <small>[ש</small>כן <small>שנויה</small> ברייתא<small>]:</small> בהמה שהוקדשה לקרבן <strong>אשם</strong> שקרב <strong>בן שנה</strong> (וכגון אשם נזיר ואשם מצורע), <strong>ו</strong>אולם <strong>הביאו</strong> בעליו להקרבה כשהוא כבר <strong>בן שתים,</strong> או לחילופין, בהמה שהוקדשה לקרבן אשם שדינו שהוא קרב <strong>בן שתים</strong> (וכגון אשם גזילות, אשם מעילות, ואשם שפחה חרופה), ואולם <strong>הביאו</strong> בעליו להקרבה כשהוא רק <strong>בן שנה</strong> — הרי זו הקרבה <strong>כשירה, ו</strong>אולם <strong>לא עלו לבעלים לשם חובה,</strong> שלא נפטרו בכך מחובת אשם שעליהם, ועליהם להביא קרבן אחר כראוי.
 ואילו <strong>ר' שמעון</strong> חולק על חכמים ו<strong>אומר</strong> שאין זו הקרבה כשירה, כיון ש<strong>כל עצמן</strong> של קרבנות אלה, מחמת שעבר זמנם או שטרם הגיע זמנם <strong>אינן קדושין.</strong> הרי ששיטת ר' שמעון שדבר שאינו ראוי להקרבה כשלעצמו, לא חלה עליו קדושת הגוף כלל ועיקר.
 ושואלים על שיטת ר' שמעון: <strong>והרי</strong> המקדיש לקרבן את המוגדר כ<strong>"מחוסר זמן"</strong> (כגון כבש שעדיין לא הגיע יום השמיני ללידתו), <strong>דלא חזי</strong> <small>[שאינו ראוי]</small> עתה להקרבה, ואמר ר' שמעון שהוא <strong>קדוש</strong> לענין זה שאם שחטו מחוץ לעזרה הריהו בכלל האיסור לשחוט קדשים בחוץ, והרי אין איסור זה חל אלא על הראויים להיות קרבים על המזבח, וזה אינו ראוי?! ומתרצים: <strong>שאני</strong> <small>[שונה]</small> הוא <strong>מחוסר זמן,</strong> משום <strong>דחזי</strong> <small>[שראוי]</small> הוא להיות קרב <strong>למחר</strong> (מאוחר יותר, לכשיגיע זמנו), ולכן אינו נחשב כאינו ראוי.
 ושואלים: <strong>אי הכי</strong> <small>[אם כך],</small> שכל שראוי להיות קרב לכשיגיע זמנו הריהו קדוש בקדושת הגוף, אף <strong>אשם</strong> הקרב רק כשהוא <strong>בן שתים והביאו</strong> להקרבה כשהוא עדיין <strong>בן שנה, הא חזי</strong> <small>[הרי ראוי]</small> הוא להיות קרב <strong>לשנה</strong> הבאה, כשיהיה בן שתיים, ומדוע לדעת ר' שמעון אין הוא קדוש בקדושת הגוף? <strong>אלא</strong> <strong>היינו טעמא</strong> <small>[זהו הטעם]</small> של <strong>ר' שמעון במחוסר זמן:</strong> משום <strong>דיליף ליה</strong> <small>[שלומד אותו]</small> <strong>מ</strong>דינו של <strong>בכור.</strong>
 <strong>כדתניא</strong> <small>[כמו ששנויה</small> ברייתא<small>],</small> <strong>ר' שמעון בן יהודה אמר משום</strong> <small>[בשם]</small> <small>ר' שמעון:</small> <strong>מחוסר זמן נכנס לדיר</strong> יחד עם בהמות שהגיע זמנן <strong>להתעשר</strong> מעשר בהמה, <strong>והרי הוא</strong> לענין זה <strong>כבכור, מה בכור</strong> — הריהו <strong>קדוש לפני זמנו</strong> (מיד כשנולד, קודם שעברו שבעת ימים), <strong>ו</strong>הריהו <strong>קרב</strong> רק <strong>לאחר זמנו,</strong> מיום השמיני והלאה, <strong>אף מחוסר זמן</strong> — הריהו <strong>קדוש לפני זמנו, וקרב לאחר זמנו.</strong>
 <big>ה</big> ודנים עוד במחלוקת זו שבין חכמים ור' שמעון. <strong>תנו רבנן</strong> <small>[שנו חכמים</small> בברייתא<small>]:</small> <strong>המקדיש נקבה לעולתו</strong>
## דף כ.
 <strong>ו</strong>כן זה המקדיש בהמה נקיבה <strong>לפסחו ו</strong>כן <strong>לאשמו,</strong> אף שאין קרבנות אלה באים אלא מן הזכרים — חלה עליה קדושת הגוף, ומשום כך הריהי <strong>עושה תמורה.</strong> שאם המירו עליה בהמת חולין — חלה אותה קדושה על בהמת החולין.
 ואילו <strong>ר' שמעון</strong> חולק על חכמים ו<strong>אומר:</strong> אין דין כל הקרבנות הללו שווה, שהמקדיש בהמה נקיבה <strong>לעולתו</strong> — הריהי <strong>עושה תמורה,</strong> וזאת משום ששם עולה עליה (בעולת העוף שבאה אף מן הנקיבות), ומשום כך הריהי קדושה בקדושת הגוף, ולכן אינה נמכרת אלא לאחר שנפל בה מום. אבל המקדיש בהמה נקיבה <strong>לפסחו</strong> או <strong>לאשמו,</strong> שלא חלה עליה קדושת הגוף כלל, והריהי נמכרת כפי שהיא בלא מום — <strong>אין עושה תמורה. ש</strong>כן כלל הוא בדין התמורה:
 <strong>אין לך דבר</strong> (קרבן) ה<strong>עושה תמורה אלא</strong> רק <strong>ה</strong>בהמה שחלה עליה קדושת הגוף, ואף אם אינה יכולה להיקרב — הריהי <strong>רועה</strong> עד <strong>להסתאב</strong> (לנפילת מום), ומשנפל בה מום הריהי נמכרת, וקונים בדמיה אותו קרבן כראוי.
 <strong>אמר רבי</strong> בהכרעת מחלוקת זו בין חכמים לר' שמעון: <strong>אין אני רואה</strong> (איני מקבל) את <strong>דבריו של ר' שמעון ב</strong>ענין קרבן <strong>פסח,</strong> שאינה עושה תמורה, וטעם הדבר: <strong>הואיל ומותר הפסח</strong> (קרבן הפסח שלא הוקרב בשעתו) הריהו <strong>קרב</strong> לאחר הפסח כקרבן <strong>שלמים.</strong> וכיון שהשלמים באים מן הנקיבה, אף במקרה זה של המקדיש בהמה נקיבה לפסח, נחשב הדבר כמי ששם שלמים עליה, וחלה עליה קדושת הגוף לענין שאין היא נמכרת בלא מום, ולכן הריהי עושה תמורה.
 ומבררים תחילה את דברי רבי: מדוע אמר רבי שאין הוא מקבל את דברי ר' שמעון רק בענין הפסח, <strong>ולימא</strong> <small>[ויאמר]</small> אף: <strong>אין אני רואה</strong> את <strong>דבריו של ר' שמעון באשם,</strong> ובדומה לטעם שאמר בענין הפסח: <strong>הואיל ומותר אשם קרב עולה,</strong> ונמצא שנקיבה זו שהוקדשה לאשם הריהי עולה, וקדושה קדושת הגוף (שהרי יש חטאת הבאה נקיבה, בעולת העוף), ותעשה תמורה! ומשיבים: <strong>רבי סבר לה כרבנן</strong> <small>[הריהו סבור כחכמים],</small> <strong>דאמרי</strong> <small>[שאומרים]: מותרות</small> אשם <strong>לנדבת ציבור אזלי</strong> <small>[הולכים],</small> שקונים בדמיהם עולות ציבור, <strong>ו</strong>מכלל דיני התמורה הוא ש<strong>אין תמורה ב</strong>קרבן ה<strong>צבור.</strong>
 <big>א</big> ונפנים עתה לבירור דברי ר' שמעון בברייתא: <strong>קא סלקא דעתך</strong> <small>[היה עולה על דעתך]</small> לומר כי <strong>היינו טעמא</strong> <small>[זהו הטעם]</small> של <strong>ר' שמעון גבי</strong> <small>[אצל,</small> בענין<small>]</small> ה<strong>מפריש נקבה לעולתו:</strong> <strong>משום הכי</strong> <small>[כך],</small> מטעם זה בהמה זו <strong>עושה תמורה — דהאיכא</strong> <small>[שהרי יש]</small> <strong>שם עולה עליה, גבי</strong> <small>[אצל,</small> בדין<small>]</small> <strong>עולת העוף,</strong> שעולה מן העוף יכולה לבוא אף נקיבה.
 <strong>אלא</strong> שאם כן הוא, מעתה אף <strong>בכהן גדול</strong> החייב בפר חטאת של יום הכיפורים שהוא זכר, <strong>שהפריש פרה</strong> נקיבה עבור <strong>פרו</strong> — <strong>תיקדוש</strong> <small>[תתקדש]</small> הפרה לענין זה שתעשה תמורה, מאותו הטעם, <strong>דהאיכא</strong> <small>[שהרי יש]</small> שם חטאת עליה, שכן <strong>פרת חטאת</strong> (פרה אדומה הנעשית לצורך מי חטאת) הריהי נקיבה! ומשיבים: אין לומר זאת, משום שפרה אדומה עצמה אין קדושתה קדושת הגוף, שהרי אינה קרבה על המזבח במקדש, אלא <strong>קדשי בדק הבית הוא, ו</strong>הלכה היא ש<strong>קדשי בדק הבית לא עבדי</strong> <small>[אינם עושים]</small> <strong>תמורה.</strong>
 ושואלים עוד על שיטת ר' שמעון: <strong>יחיד</strong> (כל אדם מישראל) <strong>ש</strong>חייב בקרבן חטאת הבאה מן הנקיבה, ועמד ו<strong>הפריש שעיר</strong> זכר <strong>ל</strong>חיוב זה של <strong>שעירתו</strong> — <strong>תיקדוש</strong> <small>[תתקדש]</small> בהמה זו בקדושת הגוף לענין שיעשה תמורה, שכן יש שם חטאת בזכר, <strong>דהאיכא</strong> <small>[שהרי יש]</small> <strong>שעיר</strong> חטאת שמביא ה<strong>נשיא</strong> והוא בא מן הזכר! <strong>אי נמי</strong> <small>[או גם כן]</small> יש לשאול באופן הפוך: <strong>נשיא ש</strong>חייב בקרבן חטאתו ועמד ו<strong>הפריש שעירה</strong> נקיבה <strong>ל</strong>שם <strong>שעירו</strong> — <strong>תיקדוש</strong> <small>[תתקדש]</small> הבהמה בקדושת הגוף לענין זה שתעשה תמורה, שכן יש שם חטאת עליה, <strong>דהא</strong> <small>[שהרי]</small> <strong>יחיד מפריש שעירה.</strong> ובכל אלה היה לר' שמעון לציין שאף הם עושים תמורה!
 ומשיבים: אין זה נחשב שם חטאת על שעירת נשיא (משום שיש כמותה ביחיד) וכן בשעיר יחיד (משום שיש שעיר נשיא) כי <strong>הני</strong> <small>[אלו]</small> נשיא ויחיד מישראל, <strong>תרי גופי נינהו</strong> <small>[שני גופים הם],</small> ואין שם הקרבן נקרא אלא כשהוא בכלל חיובי אותו אדם עצמו.
 ושואלים על כך: אלא מעתה, אם <strong>חטאו</strong> יחידים מישראל בדבר המחייבם בחטאת <strong>עד שלא</strong> (בטרם) <strong>נתמנו</strong> לנשיא, אף שהקרבן הראוי להם הוא שעירה, אם לא הספיק החוטא להפריש שעירה לחטאתו לפני מינויו לנשיא, <strong>כי</strong> <small>[כאשר,</small> אם<small>]</small> <strong>מפריש</strong> הוא <strong>שעיר לשעירתו</strong> משכבר נתמנה לנשיא — <strong>תיקדוש</strong> <small>[תתקדש]</small> הבהמה בקדושת הגוף לענין זה שתעשה תמורה, שכן יש שם חטאת עליה, ומכלל חיובי אדם אחד הוא, <strong>דהא</strong> <small>[שהרי]</small> <strong>אילו חטא</strong> הנשיא הזה <strong>השתא</strong> <small>[עכשיו]</small> והתחייב חטאת — <strong>בר איתויי</strong> <small>[בן הבאת]</small> <strong>שעיר הוא!</strong> ומשיבים: אין זה כך, שכן <strong>הא</strong> <small>[הרי]</small> אדם זה <strong>לא חטא</strong> בהיותו נשיא, ומשום כך <strong>לא איחייב</strong> <small>[התחייב]</small> <strong>בשעיר</strong> אלא בשעירה.
 וחוזרים ושואלים: <strong>אי הכי</strong> <small>[אם כך]</small> הוא, שאין המצב החדש של היותו נשיא נחשב להחיל שם חטאת על היחיד מישראל, <strong>הכא נמי</strong> <small>[כך גם כן]</small> תאמר במפריש נקיבה לעולתו שאין כאן שם עולה משום עולת העוף הבאה מן הנקיבה, שכן <strong>הא</strong> <small>[הרי]</small> סוף סוף לא מצורע עני הוא ו<strong>לאו</strong> <small>[לא]</small> <strong>עולת העוף קמייתי</strong> <small>[הוא מביא]</small> עתה, ומדוע מודה ר' שמעון בדבר זה שעושה תמורה?
 ומשיבים: אין המדובר בברייתא בעולה הבאה חובה, אלא בעולת נדבה, ו<strong>ר' שמעון סבר לה</strong> <small>[סבור הוא]</small> <strong>כ</strong>שיטת <strong>ר' אלעזר בן עזריה</strong> האומר שכל אדם, ואפילו הוא עשיר, יכול להביא עוף לעולתו. <strong>דתנן</strong> <small>[ש</small>כן <small>שנינו</small> במשנה<small>]:</small> האומר <strong>"הרי עלי עולה"</strong> בלא שפירש מה הוא מתנדב — <strong>יביא כבש</strong> זכר לעולתו, שהוא הפחות שבעולות הבהמה. <strong>ר' אלעזר בן עזריה אומר:</strong> יביא עולת העוף, שהוא <strong>או תור או בני יונה.</strong>
 <big>ב</big> ודנים עוד בדברי ר' שמעון שבברייתא. <strong>תנן התם</strong> <small>[שנינו שם,</small> במשנה<small>]:</small> <strong>המקדיש נכסיו</strong> למקדש סתם, והרי זו הקדשה לבדק הבית, <strong>והיה בהן</strong> בכלל נכסיו <strong>בהמה</strong> ה<strong>ראויה ל</strong>הקרבה <strong>גבי</strong> <small>[אצל,</small> על<small>]</small> ה<strong>מזבח,</strong> והיו בהמות אלה <strong>זכרים ונקבות.</strong> במקרה זה ברור שכל הראוי למזבח צריך להקריבו, ואולם נחלקו חכמים כיצד מקריבים.
 <strong>ר' אליעזר אומר:</strong> ה<strong>זכרים</strong> — <strong>ימכרו</strong> ובדמיהן ישתמשו <strong>לצרכי</strong> (להקרבת) <strong>עולות, ו</strong>אילו ה<strong>נקבות,</strong> שאין מביאים מהן לעולה — <strong>ימכרו לצרכי</strong> זבחי <strong>שלמים</strong> שיש בהם אף נקבות, <strong>ו</strong>הואיל והוקדשו הבהמות לבדק הבית <strong>דמיהן יפלו עם שאר</strong> ה<strong>נכסים</strong> שהקדיש <strong>לבדק הבית.</strong>
 <strong>ר' יהושע אומר:</strong> כל דבר הראוי למזבח, מתכוון האדם המקדישו שיקרב כעולה על המזבח, ולכן, ה<strong>זכרים עצמן</strong> שבתוך הנכסים שהקדיש — <strong>יקרבו עולות, והנקבות,</strong> שאין מביאים מהן לעולה — <strong>ימכרו לצרכי</strong> הקרבתן כקרבנות <strong>שלמים, ויביא</strong> המקדיש <strong>בדמיהן עולות. ושאר</strong> ה<strong>נכסים</strong> שהוקדשו — <strong>יפלו לבדק הבית.</strong>
 <strong>אמר ליה</strong> <small>[לו]</small> <strong>ר' חייא בר אבא לר' יוחנן: ל</strong>שיטת <strong>ר' יהושע</strong> ש<strong>אמר</strong> שה<strong>זכרים עצמן יקרבו עולות,</strong> משום שכך היתה כוונת המקדיש, יש לשאול: <strong>ו</strong>ה<strong>נקבות היכי מקרבן</strong> <small>[כיצד מקריבים אותן]</small> הקונים כקרבנות <strong>שלמים, הא</strong> <small>[הרי]</small> <strong>מכח קדושה דחוייה קאתיין</strong> <small>[הן באות],</small> שכן הוקדשו, לשיטת ר' יהושע, לעולות, והלכה היא שנקבה שהופרשה לעולה, אינה קריבה, אלא רועה עד שיפול בה מום, ותימכר!
 <strong>לישנא אחרינא</strong> <small>[לשון אחרת]:</small> <strong>אמר ליה</strong> <small>[לו]</small> <strong>ר' חייא בר אבא לר' יוחנן: מדקאמר</strong> <small>[מ</small>מה <small>שאמר]</small> <strong>ר' יהושע</strong> שה<strong>זכרים עצמן יקרבו עולות,</strong> <strong>למימרא</strong> <small>[</small>נראה <small>לומר]</small> שלשיטתו <strong>קדושת הגוף אקדשינהו</strong> <small>[הקדישם],</small> ואולם על כך יש לשאול: <strong>אי הכי</strong> <small>[אם כך]</small> הוא, שקדושים הם בקדושת הגוף, ה<strong>נקבות אמאי</strong> <small>[מדוע]</small> <strong>ימכרו לצרכי</strong> הקרבתן כקרבנות <strong>שלמים</strong> על ידי הקונה? והרי כיון שהוקדשו לעולות, <strong>בעיא</strong> <small>[צריכות]</small> הן <strong>רעייה</strong> עד שיפול בהן מום!
 <strong>אמר ליה</strong> <small>[לו]</small> ר' יוחנן לר' חייא בר אבא בתשובה לשאלתו: <strong>ר' יהושע סבר לה</strong> <small>[סבור הוא]</small> <strong>כר' שמעון,</strong> ש<strong>אמר: כל מידי</strong> <small>[דבר]</small> <strong>דלא חזי ליה לגופיה</strong> <small>[שאינו ראוי לו לגופו,</small> שיקרב הוא עצמו על המזבח<small>]</small> — <strong>לא נחתא ליה</strong> <small>[אין יורדת,</small> חלה, <small>עליו]</small> <strong>קדושת הגוף. דתנן</strong> <small>[ש</small>כן <small>שנינו</small> במשנתנו<small>],</small> <strong>ר' שמעון אומר:</strong> המפריש נקיבה לאשם (והרי אין האשם בא אלא מן הזכרים) — <strong>תמכר</strong> אף <strong>שלא במום. ואמרינן דטעמא</strong> <small>[ואומרים אנו שטעם]</small> שיטתו זו של <strong>ר' שמעון</strong> הוא שמ <strong>כיון דלא חזיא</strong> <small>[שאין ראויה]</small> <strong>נקבה ל</strong>קרבן <strong>אשם</strong> — <strong>לא נחתא ליה</strong> <small>[אין יורדת,</small> חלה <small>עליו]</small> <strong>קדושת הגוף.</strong>
 הקשה ר' חייא בר אבא על תשובתו זו של ר' יוחנן: אין להביא ראיה מדינו זה של ר' שמעון לשיטת ר' יהושע, שכן <strong>אימור</strong> <small>[אמור]</small> ש<strong>אמר</strong> כן <strong>ר' שמעון</strong> את שיטתו זו דווקא <strong>גבי</strong> <small>[אצל,</small> בענין<small>]</small> המקדיש <strong>נקבה לאשם</strong> —
## דף כ:
 <strong>דליכא</strong> <small>[שאין]</small> <strong>שם אשם על אמו,</strong> שאין אשם בא כלל מן הנקיבה. <strong>אבל גבי</strong> <small>[אצל,</small> בענין<small>]</small> המפריש <strong>נקבה לעולה</strong> — <strong>דאיכא</strong> <small>[שיש]</small> <strong>שם עולה על אמו</strong> (בעולת העוף), <strong>אפילו ר' שמעון מודה</strong> שחלה קדושת הגוף על הנקבות לענין זה שלא ימכרו לצורך שלמים, שכן מכח קדושה דחויה הן באות!
 <strong>ועוד</strong> יש להקשות על הסברו זה של ר' יוחנן: <strong>הא שמעינן ליה</strong> <small>[הרי שמענו אותו]</small> את <strong>ר' שמעון</strong> שסבור שהמפריש נקבה <strong>לעולתו</strong> הריהי <strong>עושה תמורה,</strong> הרי איפוא שחלה עליה קדושת הגוף לענין זה, ולפיכך כן תיחשב הנקיבה כמי שבאה מכח קדושה דחויה!
 <strong>אמר ליה</strong> <small>[לו]</small> ר' יוחנן לר' חייא בר אבא בתשובה: כוונתי היתה ש<strong>ר' יהושע סבר ליה כאידך תנא אליבא</strong> <small>[הריהו סבור כ</small>דעת <small>התנא האחר בשיטת]</small> <small>ר' שמעון.</small> <strong>דתניא</strong> <small>[ש</small>כן <small>שנויה</small> ברייתא<small>],</small> <strong>ר' שמעון בן יהודה אומר משום</strong> <small>[בשם]</small> <strong>ר' שמעון: אף</strong> המקדיש נקבה <strong>לעולתו אין עושה תמורה.</strong> שאף ששם עולה עליה, לא חלה עליה קדושת הגוף, ומשום כך תמכרנה הנקבות לצורך הקרבתן כשלמים, ואינן שלמים הבאים מכח קדושה דחויה.
 <big>א משנה</big> בהמה שהיא <strong>תמורת</strong> קרבן <strong>אשם,</strong> וכן <strong>ולד</strong> ה<strong>תמורה,</strong> וכן <strong>ולדן</strong> ו<strong>ולד ולדן עד סוף כל</strong> דורות <strong>העולם</strong> — הרי אלו <strong>ירעו עד שיסתאבו</strong> (שיפול בהם מום הפוסל מהקרבה), <strong>וימכרו, ויפלו דמיו ל</strong>קופת המקדש, שממנה מביאים עולות <strong>נדבה</strong> של ציבור. ר' אליעזר <strong>אומר:</strong> אין אלה הולכים לרעייה, אלא <strong>ימותו. ור' אליעזר</strong> (אלעזר. ראה גרסות) <strong>אומר:</strong> אין מביאים בדמיהם עולות ציבור של נדבה, אלא הבעלים הוא ש<strong>יביא בדמיה עולות</strong> יחיד.
 ועוד נחלקו חכמים אלה בדין קרבן ה<strong>אשם שמתו בעליו</strong> לפני שקרב והתכפרו בו, <strong>ו</strong>כן בדין קרבן האשם <strong>שכיפרו בעליו</strong> (וכגון שאבד הקרבן הראשון, והפרישו הבעלים קרבן אחר והקריבוהו והתכפרו בו, ולאחר מכן נמצא הקרבן הראשון) — הרי אלו <strong>ירעו עד שיסתאבו, וימכרו, ויפלו דמיו לנדבה.</strong> ואף באלו <strong>ר' אליעזר אומר: ימותו,</strong> ו<strong>ר' אלעזר אומר: יביא</strong> הוא עצמו <strong>בדמיה עולה.</strong>
 ודנים בדברי חכמים ור' אלעזר: <strong>והלא אף</strong> לדעת חכמים הקרבן הבא ממעות ה<strong>נדבה</strong> <strong>עולה היא, ו</strong>אם כן <strong>מה</strong> ההבדל <strong>בין דברי ר' אליעזר</strong> (ר' אלעזר) האומר שיביא בדמיהם עולה <strong>לדברי חכמים? אלא</strong> יש לומר שאין חכמים ור' אליעזר (ר' אלעזר) עוסקים באותו קרבן. שעולה המוזכרת בדברי חכמים היא עולת ציבור ואילו זו המוזכרת בדברי ר' אליעזר היא עולת יחיד. ובין שתיהן כמה הבדלים: עולת היחיד <strong>בזמן שהיא באה</strong> כקרבן <strong>עולה</strong> — הרי הבעלים <strong>סומך</strong> בידיו <strong>עליה</strong> לפני שנשחטת. <strong>ו</strong>כן <strong>מביא נסכים</strong> (יין ומנחה) עם הקרבן, <strong>ונסכיה</strong> באים <strong>משלו</strong> (מממונו). ו<strong>אם היה</strong> הבעלים <strong>כהן</strong> — <strong>עבודתה ועורה</strong> של העולה הריהן <strong>שלו. ו</strong>לעומת זאת,
 <strong>בזמן שהיא</strong> עולת ציבור של <strong>נדבה</strong> — בעל אותו קרבן שנמכר <strong>אינו סומך עליה,</strong> שהרי של ציבור היא, ואין סמיכה בקרבנות ציבור. <strong>ו</strong>כן הוא עצמו <strong>אינו מביא עליה נסכים,</strong> ואולם יש לה נסכים <strong>ונסכיה</strong> באים <strong>משל ציבור.</strong> ואף על פי שהוא כהן — אין הוא זוכה ב<strong>עבודתה ו</strong>ב<strong>עורה,</strong> אלא <strong>משל אנשי משמר</strong> (של הכהנים העובדים בבית המקדש באותו שבוע) הם.
 <big>ב גמרא</big> שנינו בתחילת המשנה שנחלקו חכמים ור' אליעזר בדינם של תמורת אשם וולד התמורה, ושנינו עוד בהמשך המשנה שנחלקו חכמים ור' אליעזר בדיני אשם שמתו בעליו ואשם שהתכפרו בעליו באחר, <strong>ו</strong>מסבירים מה טעם <strong>צריכא</strong> <small>[צריך]</small> שתאמרנה שתיהן:
 <strong>דאי אשמעינן</strong> <small>[ש</small>כן <small>אם היה</small> התנא במשנתנו <small>משמיענו]</small> רק את מחלוקתם בדינו של <strong>אשם</strong> שהתכפרו בעליו באחר — הייתי אומר כי דווקא <strong>בהא קאמר</strong> <small>[בזה הוא</small> ש<small>אמר]</small> <strong>ר' אליעזר</strong> ש<strong>ימותו, משום</strong> ש<strong>גזר</strong> באשם זה ש<strong>לאחר כפרה, אטו</strong> <small>[משום]</small> אשם ש<strong>לפני כפרה.</strong> שאם היה נקבע דינו שיביאו בדמיו עולות, היו טועים ואומרים שגם לפני כפרה כגון שאבד אשם, והופרש אשם אחר, ונמצא האשם שאבד, ונשלח אחד מהם לרעייה ונפל בו מום, דינו שמביאים בדמיו עולות, אף שהוא לפני כפרה. ואין הדין כן, כי כאשר לא הוקרב האשם השני, דינו שיביאו בדמיו של זה שרעה קרבן אשם.
 אבל גבי <small>[אצל,</small> בענין<small>]</small> <strong>תמורת אשם</strong> ובענין <strong>ולד תמורתה,</strong> שאין מקום לגזירה זו (שהרי הם הולכים לרעיה בכל אופן, אף שלא נתכפר עדיין הבעלים באחר) — <strong>אימא מודי להו לרבנן</strong> <small>[אמור</small> שר' אליעזר <small>מודה להם לחכמים]</small> שדינם של אלו לרעיה.
 <strong>ו</strong>מן הצד האחר, <strong>אי אשמעינן התם</strong> <small>[אם היה משמיע לנו</small> התנא במשנתנו רק <small>שם]</small> בדינם של תמורת אשם וולד התמורה — הייתי אומר כי דווקא <strong>בהא קאמרי רבנן</strong> <small>[בזה אומרים חכמים]</small> שדינם לרעיה, משום שאין בהם מקום לגזירה, <strong>אבל גבי</strong> <small>[אצל,</small> בענין<small>]</small> <strong>אשם</strong> שהתכפרו בעליו באחר שיש מקום לגזירה, כאמור — היה מקום לומר כי <strong>מודו ליה</strong> <small>[מודים</small> חכמים <small>לו]</small> <strong>לר' אליעזר.</strong> לכן <strong>צריכא</strong> <small>[צריך]</small> שתאמרנה שתיהן.
 <big>ג</big> ועוד במחלוקת שבין ר' אליעזר וחכמים בענין ולד התמורה. <strong>אמר רב נחמן, אמר רבה בר אבוה: מחלוקת</strong> זו בדינו של ולד התמורה, הריהי דווקא <strong>לאחר כפרה,</strong> שהוקרב כבר קרבן האשם עצמו. <strong>אבל לפני כפרה,</strong> כשעומדים שניהם, ההקדש והתמורה, לפני הבעלים — ל<strong>דברי הכל</strong> אף <strong>הוא</strong> הולד <strong>עצמו יקרב</strong> <strong>אשם,</strong> אם רוצה בכך הבעלים.
 <strong>אמר רבא: שתי תשובות</strong> (פירכות) יש <strong>בדבר, חדא</strong> <small>[אחת],</small> ש<strong>אין אדם מתכפר בדבר הבא בעבירה.</strong> והרי עובר זה בא מן העבירה (אימו, התמורה, שעבר בה על "לא ימיר"). <strong>ועוד, התני</strong> <small>[הרי שנה]</small> <strong>רב חנניא</strong> ברייתא שיש בה <strong>לסיועי</strong> <small>[לסייע]</small> <strong>ל</strong>שיטתו של <strong>ר' יהושע בן לוי</strong> ש<strong>אמר</strong> כי דווקא <strong>ולד ראשון</strong> של שלמים הוא ש<strong>קרב,</strong> אבל <strong>ולד שני</strong> (ולדו של הולד) — <strong>אינו קרב.</strong> ואף ולד התמורה, הריהו כעין "ולד שני", שכן הריהו כדור שלישי מהקרבן המקורי!
 <strong>אלא, אי איתמר, הכי איתמר</strong> <small>[אם נאמר, כך נאמר]:</small> <strong>אמר רב נחמן,</strong> <strong>אמר רבה בר אבוה: מחלוקת</strong> חכמים ור' אליעזר הריהי דווקא <strong>קודם כפרה,</strong> שלדעת ר' אליעזר דינו למיתה, שכן יש חשש שיבואו להקריבו כאשם. ולדעת חכמים דינו לרעיה, שאין חוששים שיבואו להקריבו כאשם. <strong>אבל לאחר כפרה</strong> שהקריבו את האשם המקורי — שוב אין מקום לחשוש שיקריבוהו כאשם, ולדברי הכל <strong>הוא עצמו קרב עולה.</strong>
 ושואלים על כך: כיצד מקריבים את ולד התמורה, <strong>והתני</strong> <small>[והרי שנה]</small> <strong>רב חנניא</strong> ברייתא שיש בה <strong>לסיועי</strong> <small>[לסייע]</small> <strong>ל</strong>שיטת <strong>ר' יהושע בן לוי</strong> שאין מקריבים "ולד שני", ואף כאן אין להקריב את ולד התמורה, שכ"ולד שני" הוא! ומסכמים: אכן <strong>קשיא</strong> <small>[קשה].</small>
 <big>ד</big> <strong>בעא מיניה</strong> <small>[שאל ממנו]</small> <strong>ר' אבין בר חייא מר' אבין בר כהנא: הפריש</strong> בהמה <strong>נקבה ל</strong>קרבן <strong>אשם</strong> (ואשם בא רק מן הזכרים), וילדה זכר, <strong>בנה</strong> זה <strong>מהו שיקרב לעולה?</strong> ושואלים על עצם השאלה: מדוע שאל כן ר' אבין בר חייא, <strong>ו</strong>הרי <strong>תיפשוט ליה</strong> <small>[תיפתר לו]</small> בעיה זו <strong>מ</strong>דבריו של <strong>ר' יוסי בר' חנינא,</strong> ש<strong>אמר</strong> כי <strong>מודה ר' אליעזר</strong> (ר' אלעזר) במפריש נקיבה לאשם שאין בנה קרב כקרבן אשם, שאין שם אשם על אמו, והוא הדין שאינו קרב עולה שאין שם עולה על אמו שהרי הופרשה לאשם! ומשיבים: ר' אבין בר חייא <strong>לא שמיע ליה</strong> <small>[לא שמע אותו,</small> אין דברי ר' יוסי בר' חנינא הללו נראים לו<small>].</small>
 וחוזרים לשאלת ר' אבין בר חייא: <strong>מאי</strong> <small>[מה]</small> יהא אכן הדין? <strong>אמר ליה</strong> <small>[לו]</small> ר' אבין בר כהנא לר' אבין בר חייא בתשובה: <strong>בנה קרב עולה.</strong> הקשה ר' אבין בר חייא לר' אבין בר כהנא על קביעתו זו: <strong>האי מאי</strong> <small>[זה</small> הדין <small>מה</small> עניינו<small>]?</small> שהרי <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' אליעזר</strong> (ר' אלעזר) במשנה (לעיל יח, ב) שהולד עצמו קרב עולה, <strong>אלא</strong> דווקא ב<strong>מפריש נקבה לעולה</strong> וילדה — וטעם הדבר: משום <strong>דאיכא</strong> <small>[שיש]</small> <strong>שם עולה על אמו, אבל גבי</strong> <small>[אצל,</small> בענין<small>]</small> המפריש נקבה ל<strong>אשם,</strong> וילדה, <strong>דליכא</strong> <small>[שאין]</small> <strong>שם עולה על אמו,</strong> שתחילת ההקדש לא היתה לשם עולה, אלא אשם (תוס') — <strong>אפילו ר' אליעזר</strong> (ר' אלעזר) <strong>מודה</strong> שאין הולד קרב כלל!
 <strong>אמר ליה</strong> <small>[לו]</small> ר' אבין בר כהנא בתשובה: <strong>טעמא</strong> <small>[הטעם]</small> של <strong>ר' אליעזר</strong> (ר' אלעזר) בדין בנה של נקיבה שהופרשה לעולה שקרב הוא עצמו לעולה, <strong>לאו</strong> <small>[לא]</small> <strong>משום</strong> ש<strong>שם עולה על אמו, אלא משום דחזי</strong> <small>[שראוי]</small> <strong>להקרבה</strong> — <strong>והא נמי חזי</strong> <small>[וזה,</small> בנה של הנקיבה שהופרשה לאשם, <small>גם כן ראוי]</small> <strong>להקרבה.</strong>
 <strong>איתיביה</strong> <small>[הקשה לו]</small> עוד ר' אבין בר חייא ממה ששנינו במשנתנו בדין <strong>ולדן</strong> של הנקיבה שהופרשה לאשם, או של תמורת אשם, וכן <strong>ולד ולדן עד סוף כל</strong> דורות <strong>העולם</strong> — <strong>יביא בדמיהן עולה.</strong> ויש לדייק: דווקא <strong>בדמיהן</strong> — <strong>אין</strong> <small>[כן],</small> יביא עולה,
## דף כא.
 אבל הוא, הולד <strong>עצמו</strong> — <strong>לא</strong> יקרב עולה! השיב ר' אבין בר כהנא: <strong>הכא במאי עסקינן</strong> <small>[כאן,</small> במשנתנו, <small>במה אנו עוסקים]?</small> במקרה <strong>כגון ש</strong>הנקבה שהופרשה לאשם או תמורת האשם <strong>ילדה נקבה,</strong> שאין היא ראויה לאשם. הקשה על כך ר' אבין בר חייא: והרי נאמר במשנה שכך הוא הדין בולד ולדן עד סוף כל העולם, <strong>ו</strong>האם נעמיד משנתנו באופן זה שלאורך כל הדורות <strong>עד סוף</strong> דורות <strong>העולם לא אוליד</strong> <small>[נולד]</small> אפילו ולד <strong>חד</strong> <small>[אחד]</small> ממין <strong>זכר?! אמר ליה</strong> <small>[לו]</small> ר' אבין בר כהנא בתשובה: <strong>משנינא שינויי דחיקי בבלאי</strong> <small>[מתרץ אני תירוצים דחוקים,</small> כדרכם של <small>בבליים]</small> ויש להעמיד משנתנו באופן דחוק זה, שמדובר בה <strong>כגון שילדה נקבות עד סוף העולם.</strong>
 <big>א משנה</big> הבהמה שהיא <strong>תמורת</strong> קרבן <strong>הבכור ו</strong>כן זו שהיא תמורת קרבן <strong>המעשר,</strong> וכן <strong>ולדן</strong> של בהמות תמורה אלה, ואף <strong>ולד ולדן עד סוף העולם</strong> — <strong>הרי</strong> דינם של כל <strong>אלו כ</strong>דין ה<strong>בכור וכ</strong>דין <strong>מעשר</strong> בהמה עצמם. לא לענין שיקרבו על המזבח כבכור וכמעשר בהמה, אלא לנהוג בהם בקדושה. והריהם רועים עד שיפול בהם מום. <strong>ו</strong>לאחר שנשחטו הרי אלו <strong>יאכלו במומן,</strong> תמורת הבכור וולדותיה — לכהנים, ותמורת מעשר בהמה וולדותיה — <strong>לבעלים.</strong>
 ומפרטים: <strong>מה</strong> (איזה הבדל להלכה יש) <strong>בין</strong> ה<strong>בכור ומעשר</strong> בהמה <strong>לבין</strong> שאר <strong>כל הקדשים</strong> שנפל בהם מום: <strong>שכל</strong> שאר <strong>הקדשים</strong> שנפל בהם מום, ונפדו, הריהם <strong>נמכרים באיטלז</strong> (שוק הבשר), כשאר בשר החולין, <strong>ו</strong>כן <strong>נשחטין</strong> הם <strong>באיטלז, ונשקלין</strong> לצורך קנייתם <strong>בליטרא</strong> (במשקל המקובל בשוק הבשר). אף שיש בכך כעין זלזול בקדשים שנוהגים בהם כבחולין. <strong>חוץ מן הבכור והמעשר</strong> שנפל בהם מום, שאין הם נמכרים אלא בבית, ואין נשקלים בליטרא.
 <strong>ו</strong>עוד בהבדל שבין בכור ומעשר בהמה לבין שאר כל הקדשים, שכן לכל שאר הקדשים שנפל בהם מום <strong>יש להן פדיון</strong> על ידי שיימכרו, ויצאו בכך לחולין וכספם יפול למקדש, <strong>ו</strong>כן <strong>לתמורותיהן</strong> שיש בהן מום יש <strong>פדיון</strong> במכירה, <strong>חוץ מן הבכור והמעשר,</strong> שאין להם פדיון (שיצאו בכך לחולין). <strong>ו</strong>הבדל נוסף: כל שאר הקדשים <strong>באין</strong> (מותר להביאם) אף <strong>מחוצה לארץ</strong> להקרבתם במקדש, <strong>חוץ מן הבכור והמעשר, ש</strong>אין ראוי מלכתחילה להביאם מחוץ לארץ להקרבתם במקדש, ואולם בדיעבד <strong>אם באו</strong> והם <strong>תמימים</strong> (שאין בהם מום הפוסלם מהקרבה) — הרי אלו <strong>יקרבו</strong> במקדש כבכור וכמעשר בהמה הבאים מהארץ. <strong>ואם</strong> הם <strong>בעלי מומין</strong> — הרי אלו <strong>יאכלו במומן,</strong> הבכור — לכהנים, ומעשר בהמה — <strong>לבעלים.</strong>
 <strong>אמר ר' שמעון: מה</strong> ה<strong>טעם</strong> לדין זה, שאין מביאים בכור ומעשר בהמה מחוץ לארץ להקרבתם במקדש, ושלא כשאר כל הקדשים? — מפני <strong>שהבכור והמעשר יש להן פרנסה</strong> (אופן שבו ייאכלו) <strong>ממקומן,</strong> בחוצה לארץ. שהרי יכולים הם לרעות עד שיפול בהם מום, ואז ייאכלו במומם. ואין איפוא צורך להביאם לארץ להקרבתם, על מנת לאוכלם. <strong>ו</strong>אילו <strong>שאר כל הקדשים, אף על פי שנולד בהם מום</strong> — <strong>הרי אלו בקדושתן,</strong> וצריך לפדותם ולהביא בדמיהם קרבן. וכיון שכך, נכון הוא להביאם בעצמם כשהם תמימים.
 <big>ב גמרא</big> שנינו במשנתנו את דינם של הבכור ומעשר בהמה שנפל בהם מום, ובענין זה <strong>אמר רבא בר רב עזא,</strong> <strong>בען במערבא</strong> <small>[שאלו</small> חכמים <small>במערב,</small> בארץ ישראל<small>]:</small> <strong>המטיל מום בתמורת בכור ו</strong>בתמורת <strong>מעשר</strong> בהמה <strong>מהו</strong> דינו? וצדדי השאלה: <strong>מי אמרינן</strong> <small>[האם אומרים אנו]</small> כי <strong>כיון דלא קריבן</strong> <small>[שאין</small> תמורות אלה <small>קרבות]</small> על המזבח כבכור ומעשר עצמם — <strong>לא מיחייב</strong> <small>[מתחייב]</small> המטיל בהם מום, שכל עיקרו של איסור זה הוא רק כאשר פוסל בכך את הקדשים מהקרבה. <strong>או דילמא</strong> <small>[שמא],</small> <strong>כיון דקדשו</strong> <small>[ש</small>סוף סוף <small>התקדשו] — הריהו</small> <strong>מיחייב</strong> <small>[מתחייב]</small> על הטלת מום בהם?
 <strong>אמר ליה</strong> <small>[לו]</small> <strong>אביי</strong> לרבא בר רב עזא: מדוע לא שאלת שאלתך זו בשם חכמי ארץ ישראל אלא בתמורת בכור ותמורת מעשר, <strong>ותיבעי</strong> <small>[ו</small>הרי <small>תישאל]</small> <strong>לך</strong> שאלתך זו אף בזה <strong>המטיל מום</strong> בקדשים אחרים, וכגון <strong>בתשיעי של</strong> מנין <strong>מעשר</strong> בהמה, וטעה המונה והכריז עליה "עשירי", שהתקדשה לענין איסור גיזה ועבודה בה (עד שיפול בה מום), ואולם אין היא קריבה!
 <strong>אלא מאי שנא</strong> <small>[במה שונה,</small> מיוחד<small>]</small> הוא <strong>תשיעי</strong> של מעשר בהמה ש<strong>לא קמיבעיא</strong> <small>[נשאלה]</small> <strong>לך</strong> שאלה זו? — הרי זה משום <strong>דרחמנא מעטיה</strong> <small>[שהתורה מיעטה אותו],</small> שכן נאמר <strong>"העשירי</strong> יהיה קודש" (ויקרא כז, לב), ומדייקים: דווקא העשירי הוא הקרב, <strong>להוציא</strong> את <strong>התשיעי</strong> (שהוכרז בטעות כ"עשירי"), שאינו קרב. ומתוך כך נלמד שאין המטיל בתשיעי זה מום מתחייב על כך.
 <strong>הכי נמי</strong> <small>[כך גם כן]</small> אמור בדין תמורת הבכור: <strong>רחמנא מעטינהו</strong> <small>[התורה מיעטה אותם,</small> אותה<small>],</small> שאין היא קריבה, שכן נאמר "אך בכור... <strong>לא תפדה קדש הם"</strong> (במדבר יח, יז) — <strong>הם קריבין, ואין תמורתן קריבה,</strong> ותלמד מכאן, שאף לענין הטלת מום, אין תמורת הבכור בכלל.
 <big>ג</big> <strong>רב נחמן בר יצחק מתני לה הכי</strong> <small>[שנה אותה,</small> סוגיה זו, <small>כך,</small> באופן הפוך מזה שאמרנו<small>]:</small> <strong>אמר רב אחא בריה</strong> <small>[בנו]</small> של <strong>רב עזא, בען במערבא</strong> <small>[שאלו</small> חכמים <small>במערב, בארץ ישראל]:</small> <strong>המטיל מום בתשיעי של מעשר מהו</strong> דינו? <strong>אמר ליה</strong> <small>[לו]</small> אביי: <strong>ותיבעי</strong> <small>[ותישאל]</small> <strong>לך</strong> שאלתך זו בדין <strong>המטיל מום בתמורת בכור ומעשר!</strong>
 <strong>אלא מאי שנא</strong> <small>[במה שונה,</small> מיוחד<small>]</small> הוא <strong>תמורת בכור ומעשר</strong> ש<strong>לא מיבעיא</strong> <small>[נשאלה]</small> <strong>לך</strong> — משום <strong>דרחמנא מעטינהו</strong> <small>[שהתורה מיעטה אותם],</small> שכן נאמר <strong>"קדש הם"</strong> — <strong>הן קריבין, ואין תמורתן קריבה. תשיעי של מעשר נמי</strong> <small>[גם כן],</small> <strong>רחמנא מעטיה</strong> <small>[התורה מיעטה אותו],</small> שכן נאמר <strong>"העשירי"</strong> — <strong>להוציא את התשיעי.</strong>
 <big>ד</big> למדנו במשנתנו שאף שאין מביאים לכתחילה את הבכור והמעשר מחוצה לארץ להקריבם בארץ, <strong>ואם</strong> אירע ו<strong>באו</strong> והם <strong>תמימין</strong> — הרי אלו יקרבו. <strong>ו</strong>בענין זה <strong>רמינהו</strong> <small>[משליכים,</small> מראים סתירה<small>]</small> ממה ששנינו: מעשה באדם אחד ששמו <strong>בן אנטיגנוס</strong> שעמד ו<strong>העלה בכורות מבבל</strong> לארץ כדי להקריבם, <strong>ו</strong>במקדש <strong>לא קבלו</strong> אותם <strong>ממנו! אמר רב חסדא: לא קשיא</strong> <small>[אין</small> זה <small>קשה],</small> שכן <strong>הא</strong> <small>[זו,</small> הלכה זו במשנתנו<small>]</small> — הריהי כשיטת <strong>ר' ישמעאל,</strong> ואילו <strong>הא</strong> <small>[זו,</small> ההלכה בבן אנטיגנוס<small>]</small> — הריהי כשיטת <strong>ר' עקיבא.</strong>
 <strong>דתניא</strong> <small>[ש</small>כן <small>שנויה</small> ברייתא<small>]</small> שעולה ממנה שנחלקו בדבר ר' ישמעאל ור' עקיבא: <strong>ר' יוסי אומר</strong> (מוסר) <strong>שלשה דברים משום</strong> (בשם) <strong>שלשה זקנים</strong> (חכמים), והם ר' ישמעאל, ר' עקיבא ובן עזאי. שדרש כל אחד מהם דרשה אחרת בענין בכור ומעשר. <strong>ר' ישמעאל אומר: יכול יעלה אדם</strong> מחוצה לארץ את <strong>מעשר שני</strong> שבידו <strong>בזמן הזה</strong> (לאחר חורבן בית המקדש), <strong>ויאכלנו בירושלים?</strong>
 — <strong>ודין</strong> (דבר הנלמד) <strong>הוא,</strong> מהשוואה לדין הבכור, ובאופן זה: ה<strong>בכור טעון</strong> (חייב) הבאת מקום (העלאה לירושלים), ואף <strong>מעשר</strong> שני <strong>טעון הבאת מקום.</strong> ומעתה נאמר: <strong>מה בכור</strong> — <strong>אינו נאכל אלא בפני</strong> (בזמן) <strong>הבית, אף מעשר</strong> שני — <strong>אינו נאכל אלא בפני הבית.</strong> ואולם יש לפרוך השוואה זו: <strong>לא,</strong> אין ללמוד דין מעשר שני מדין הבכור, שכן <strong>אם אמרת</strong> כך <strong>בבכור,</strong> שאינו נאכל אלא בזמן הבית — <strong>שכן</strong> הריהו <strong>טעון מתן דמים</strong> (נתינת דמי הקרבן) <strong>ו</strong>הקרבת ה<strong>אימורים</strong> (חלקי הקרבן הקרבים) <strong>לגבי</strong> <small>[אצל,</small> על<small>]</small> ה<strong>מזבח,</strong> ויש לומר שמפני זה אינו נאכל אלא כשיש מזבח, בזמן הבית, <strong>תאמר</strong> כן אף <strong>במעשר</strong> שני — ש<strong>לא</strong> חייב באלו?!
 אלא חזרת ו<strong>אמרת</strong> שיש ללמוד את דין אכילת מעשר שני בירושלים בזמן הזה לא מהשוואה לבכור אלא מהשוואה לביכורים, ובאופן זה: ה<strong>ביכורים טעונין הבאת מקום, ו</strong>אף <strong>מעשר</strong> שני <strong>טעון הבאת מקום.</strong> ומעתה נאמר: <strong>מה</strong> ה<strong>ביכורים</strong> — <strong>אין נאכלין אלא בפני הבית, אף מעשר</strong> שני — <strong>אין נאכל אלא בפני הבית.</strong>
 ואולם אף השוואה זו יש לפורכה, ובאופן זה: <strong>מה לביכורים</strong> — <strong>שכן טעונין הנחה</strong> לפני המזבח במקדש, שכך נאמר בהם: "ולקח הכהן הטנא מידך והניחו לפני מזבח ה' אלהיך" (דברים כו, ד), ולכך יש מקום לומר שהוא הטעם שאינם נאכלים אלא בפני הבית, והאם <strong>תאמר</strong> כן אף <strong>במעשר</strong> שני — ש<strong>לא</strong> חייב בהנחה לפני המזבח?!
 לכך <strong>תלמוד לומר</strong> (בא כתוב ומלמדנו), בפרשת מעשר שני: <strong>"ואכלת לפני ה' אלהיך</strong> במקום אשר יבחר לשכן שמו שם <strong>מעשר דגנך ותירשך ויצהרך ובכרת בקרך וצאנך"</strong> (שם יד, כג), והרי בכך <strong>הקיש</strong> (השוה) הכתוב <strong>מעשר</strong> שני <strong>לבכור, מה בכור</strong> — <strong>אינו נאכל אלא בפני הבית, אף מעשר</strong> — <strong>אין נאכל אלא בפני הבית.</strong> עד כאן דרשת ר' ישמעאל, ומעתה דנה הגמרא בדבריו.
 ושואלים: מדוע לאחר שפרכנו את ההשוואה לביכורים, הגענו להיקש שבפסוק הזה, <strong>ו</strong>הרי היה מקום להמשיך ולומר: <strong>ליהדר דינא</strong> <small>[יסוב הלימוד</small> מהשוואה לבכור ולביכורים גם יחד<small>],</small> <strong>וליתי</strong> <small>[ויבוא,</small> יילמד דינו של מעשר שני<small>]</small> <strong>ב</strong>דרך הלימוד המכונה <strong>"מה הצד"</strong> שאפשר ללמוד מהצד המשותף לבכור ולביכורים ששניהם טעונים הבאת מקום, ואינם נאכלים בזמן הזה, שאף מעשר שני, הטעון הבאת מקום, אינו נאכל בזמן הזה!
 <strong>אמר רב אשי:</strong> אף מצד משותף זה אין ללמוד לעניין מעשר שני, <strong>משום דאיכא למימר</strong> <small>[שיש מקום</small> לפרוך אותו ו<small>לומר]:</small> <strong>מה להצד השוה שבהן</strong> — <strong>שכן יש בהן צד</strong> (היבט אחד מדיניהם עניינו) <strong>מזבח</strong> (הבכור — החייב בנתינת דמים והקרבת אימורים על המזבח, והביכורים — החייבים בהנחה לפני המזבח), בעוד שבמעשר שני אין כל צד מזבח.
 <strong>ו</strong>חוזרים לדון בדברי ר' ישמעאל: לדבריו הבכור אינו נאכל בזמן הזה, ואילו בעניינו של מעשר שני הריהו מסופק, <strong>ו</strong>יש לשאול: <strong>מאי קסבר</strong> <small>[ומה הוא סבור],</small> <strong>אי קסבר</strong> <small>[אם הוא סבור]</small> ש<strong>קדושה ראשונה</strong> שהתקדשה ירושלים, <strong>קידשה לשעתה ו</strong>אף <strong>קידשה לעתיד לבא,</strong> ואף בזמן שבית המקדש חרב, קדושתה עליה — אם כן, <strong>לא שנא</strong> <small>[אינו שונה]</small> דינו של ה<strong>בכור ולא שנא</strong> <small>[ואינו שונה]</small> דינו של <strong>מעשר</strong> שני, ושניהם <strong>בני הבאה נינהו</strong> <small>[הם],</small> שלצורך הבכור יבנו מזבח בירושלים ויקריבוהו עליו, והמעשר שני יובא לירושלים וייאכל שם. <strong>ואי קסבר</strong> <small>[ואם הוא סבור]</small> כי <strong>קדושה ראשונה קידשה לשעתה ולא קידשה לעתיד לבא,</strong> ועם כל זה הריהו מסופק במעשר שני — <strong>אפילו</strong> ב<strong>בכור נמי תיבעי</strong> <small>[גם כן תישאל]</small> <strong>לך!</strong>
 ומשיבים: <strong>לעולם קסבר</strong> <small>[הוא סבור]</small> כי <strong>קדושה ראשונה קידשה לשעתה ולא קידשה לעתיד לבא, והכא</strong> <small>[וכאן]</small> בדינו של בכור שפשוט לו שאינו נאכל בזמן הזה <strong>במאי עסקינן</strong> <small>[במה אנו עוסקים]?</small> — <strong>כגון שנזרק דמו של בכור</strong> על המזבח עדיין <strong>בפני הבית, ו</strong>לאחר מכן <strong>חרב הבית, ועדיין בשרו קיים.</strong>
 ו<strong>כיון דאי איתיה</strong> <small>[שאם היה עדיין]</small> <strong>לדם</strong> הבכור, שעדיין לא נזרק על גבי המזבח — שוב <strong>לא בר</strong> <small>[בן]</small> <strong>זריקה</strong> <strong>הוא,</strong> שהרי חרב הבית. לכן <strong>אתי</strong> <small>[בא]</small> <strong>בשר</strong> הבכור ו<strong>יליף</strong> <small>[למד]</small> <strong>מדם,</strong> שכן הוקש בכתוב בשר הבכור לדם, שנאמר: "את דמם תזרוק על המזבח... ובשרם יהיה לך" (במדבר יח, יז—יח), ללמדנו שאין הבשר נאכל אלא בשעה שהדם ראוי להיזרק על המזבח.
## דף כא:
 <strong>ו</strong>מאחר שפשוט לו לר' ישמעאל שבכור אינו נאכל בזמן הזה, דן ואמר כי <strong>אתי</strong> <small>[בא]</small> <strong>מעשר</strong> שני <strong>ויליף</strong> <small>[ולמד]</small> <strong>מ</strong>השוואתו ל<strong>בכור. ו</strong>שואלים על עצם דרך הלימוד המבוססת על השוואת מעשר שני לבשר הבכור: <strong>מי ילפינן</strong> <small>[האם למדים אנו]</small> דינם של דברים שהם מכלל ה<strong>קדש מהדדי</strong> <small>[אלו מאלו]?</small> <strong>והאמר</strong> <small>[והרי אמר]</small> <strong>ר' יוחנן:</strong> ב<strong>כל</strong> דיני <strong>התורה כולה למדין</strong> אנו בדרכי לימוד התורה <strong>למד</strong> (דין הנלמד) <strong>מן הלמד</strong> (דין שהוא עצמו נלמד מדין אחר), <strong>חוץ מן הקדשים שאין למדין</strong> בהם <strong>למד מן הלמד!</strong>
 ומשיבים: אין זה לימוד בקדשים, שכן <strong>מעשר</strong> שני <strong>חולין הוא</strong> נחשב. וחוזרים ושואלים: <strong>הניחא למאן דאמר</strong> <small>[</small>הסבר <small>זה נוח למי שאומר]</small> כי <strong>בתר</strong> <small>[לאחר]</small> <strong>למד אזלינן</strong> <small>[הולכים אנו],</small> שאם הנושא הנלמד הוא קודש — אינו נלמד מדין אחר שהוא עצמו נלמד, ואם הוא חולין — הריהו נלמד מדין אחר שהוא עצמו נלמד. <strong>אלא למאן דאמר</strong> <small>[למי שאומר]</small> כי <strong>בתר</strong> <small>[אחר]</small> <strong>מלמד אזלינן</strong> <small>[אנו הולכים],</small> שהדבר הקובע בכלל זה, הוא הדבר המלמד (ובענייננו, בשר הבכור הנלמד מדם הבכור), <strong>מאי איכא למימר</strong> <small>[מה יש לומר]?</small> ומשיבים: דין <strong>בשר</strong> הבכור <strong>ו</strong>דין <strong>דם</strong> הבכור <strong>חדא מילתא היא</strong> <small>[דבר אחד הוא],</small> ואין לומר שהבשר למד מן הדם וממילא אין כאן למד מן הלמד.
 <big>א</big> שנינו בברייתא שר' יוסי מסר שלשה דברים משום שלשה זקנים. ומביאים את הדבר השני, ש<strong>ר' עקיבא אומר: יכול</strong> מותר ש<strong>יעלה אדם בכור מחוצה לארץ לארץ בזמן שבית המקדש קיים, ויקריבנו?</strong> — <strong>תלמוד לומר: "ואכלת לפני ה' אלהיך</strong> במקום אשר יבחר לשכן שמו שם <strong>מעשר דגנך ותירשך ויצהרך ובכרת בקרך וצאנך"</strong> (דברים יד, כג) — ללמדנו: רק <strong>ממקום שאתה מעלה</strong> לירושלים את <strong>מעשר דגן</strong> לאכילה, כלומר, מארץ ישראל — <strong>אתה מעלה</strong> למקדש את ה<strong>בכור</strong> להקרבה ולאכילה.
 <strong>ו</strong>אילו <strong>ממקום שאי</strong> (שאין) <strong>אתה מעלה מעשר דגן</strong> (חוצה לארץ) — <strong>אי</strong> (אין) <strong>אתה מעלה בכור.</strong> ולפיכך האמור במשנתנו שאם בדיעבד העלו בכורות מחוצה לארץ (אף שאסור מלכתחילה לעשות כן), הרי אלו קרבים, הוא כשיטת ר' ישמעאל, הסבור שאף שאין ראוי להביא לכתחילה מחוץ לארץ בכור להקרבה בארץ, אם הביא מחוץ לארץ בכור שאינו בעל מום — הריהו קרב. ומה ששנינו כי בן אנטיגנוס העלה בכורות מבבל, ולא קיבלו אותם ממנו להקרבה — משנה זו הריהי כשיטת ר' עקיבא.
 <big>ב</big> ושבים לבאר את הדבר השלישי באותה ברייתא, ובענין אכילת מעשר שני. <strong>בן עזאי אומר: יכול</strong> מותר הדבר שיהא אדם <strong>מעלה את מעשר שני</strong> שלו מביתו בארץ ישראל לירושלים, <strong>ויאכלנו</strong> לאו דווקא בין חומות ירושלים ("לפנים מן החומה") אלא <strong>בכל</strong> התחום <strong>הרואה</strong> את ירושלים? <strong>ו</strong>מסביר בן עזאי את בעייתו זו: אכן <strong>דין</strong> (דבר הנלמד) <strong>הוא</strong> מהשוואת מעשר שני לקרבן בכור, ובאופן זה: קרבן <strong>בכור טעון</strong> (חייב) ב<strong>הבאת מקום</strong> (העלאה לירושלים), <strong>ו</strong>אף <strong>מעשר</strong> שני <strong>טעון הבאת מקום.</strong> ומעתה יש לומר: <strong>מה</strong> ה<strong>בכור</strong> — <strong>אינו נאכל אלא לפנים מן החומה, אף מעשר</strong> שני — <strong>אינו נאכל אלא לפנים מן החומה.</strong>
 אולם אפשר לפרוך: <strong>מה לבכור</strong> — <strong>שכן</strong> יש בו צד חומרה, שהוא <strong>טעון מתן דמים ואימורין</strong> (חלקי הקרבן הקרבים) <strong>לגבי מזבח,</strong> והאם <strong>תאמר במעשר</strong> שני — ש<strong>לא</strong> מחוייב באלו?! לכך <strong>תלמוד לומר</strong> (מלמדנו הכתוב): <strong>"ואכלת לפני ה' אלהיך</strong> במקום אשר יבחר לשכן שמו שם <strong>מעשר דגנך ותירשך ויצהרך ובכרת בקרך וצאנך"</strong> — <strong>מקיש</strong> הכתוב דין ה<strong>מעשר ל</strong>דין ה<strong>בכור,</strong> ללמדנו: <strong>מה בכור</strong> — <strong>אינו נאכל אלא לפנים מן החומה, אף מעשר</strong> — <strong>אינו נאכל אלא לפנים מן החומה.</strong>
 ודנים: <strong>מאי קשיא ליה דקאמר</strong> <small>[מה</small> היה <small>קשה לו,</small> לבן עזאי, <small>שהוא אמר]</small> <strong>יכול</strong> שיעלה את מעשר שני ויאכלנו בכל הרואה, מדוע נדרש בן עזאי כלל לשאלה זו? ומסבירים: שכן <strong>אמרת</strong> (יכול היית לומר) שמותרת אכילת מעשר שני בירושלים בכל הרואה, וטעם הדבר, <strong>הואיל ותנן</strong> <small>[ושנינו</small> במשנה<small>]</small> <strong>אין בין</strong> הדינים שנהגו בהיות המשכן ב<strong>שילה ל</strong>בין הדינים הנוהגים בהיות בית המקדש ב<strong>ירושלים, אלא ש</strong>בהיות המשכן <strong>בשילה</strong> היו <strong>אוכלין</strong> <strong>קדשים קלים ו</strong>כן <strong>מעשר שני בכל הרואה, ו</strong>אילו בהיות המקדש <strong>בירושלים</strong> אין אלו נאכלים אלא <strong>לפנים מן החומה,</strong>
 <strong>וכן</strong> הקרבנות שהם בכלל <strong>קדשי קדשים</strong> אינם נאכלים, הן בשילה והן בירושלים, אלא <strong>לפנים מן הקלעים</strong> (בשילה — בין יריעות חצר המשכן, ובירושלים — בין חומות העזרה). ומעתה היה מקום לומר כי מאחר וכאמור, אין במעשר שני חומרה מיוחדת כמו בבכור (שהוא טעון מתן דמים ואימורים), ואם כן <strong>מהו דתימא</strong> <small>[שתאמר]</small> שאף <strong>בירושלים ליתי</strong> <small>[יביאו]</small> <strong>מעשר שני בכל הרואה,</strong> לכן <strong>קא משמע לן</strong> <small>[משמיע לנו]</small> הכתוב שאין הדין כן, וכפי ששנינו במשנה.
 <big>ג</big> באותה ברייתא הביא ר' יוסי מסורת נוספת של חכמים, בענין הבכור. במשנה בבכורות (כו,ב) נאמר שהבכור נאכל בתוך שנתו, כנאמר בו: "לפני ה' אלהיך תאכלנו שנה בשנה" (דברים טו, כ). <strong>אחרים אומרים: יכול</strong> אדם לומר ש<strong>יהא</strong> דינו של ה<strong>בכור שעברה שנתו כ</strong>שאר <strong>פסולי המוקדשין</strong> (קרבנות שנפסלו), <strong>ויפסל</strong> בכך?
 לכך <strong>תלמוד לומר</strong> (הכתוב אומר) "ואכלת לפני ה' אלהיך... <strong>מעשר דגנך ותירשך ויצהרך</strong> ובכורות בקרך וצאנך", הרי שהכתוב <strong>מקיש בכור למעשר,</strong> ומכאן נלמד: <strong>מה מעשר</strong> — <strong>אינו נפסל משנה לחבירתה, אף בכור</strong> — <strong>אינו נפסל משנה לחבירתה.</strong>
 ושואלים: <strong>ולרבנן</strong> <small>[ולחכמים,</small> האחרים שבמסורותיו של ר' יוסי, ר' ישמעאל, ר' עקיבא ובן עזאי<small>],</small> <strong>דמפקי להו לטעמא אחרינא</strong> <small>[שמוציאים הם,</small> שלמדים מכתוב זה בדרך היקש <small>לטעם,</small> לדין <small>אחר],</small> אם כן הלכה זו שאין הבכור נפסל <strong>משנה לחבירתה מנא להו</strong> <small>[מנין להם]?</small> ומשיבים: <strong>נפקא להו</strong> <small>[יוצאת,</small> נלמד <small>להם]</small> הלכה זו <strong>מ</strong>הכתוב <strong>"לפני ה' אלהיך תאכלנו שנה בשנה"</strong> (דברים ט, ב) — והרי לשון הכתוב "שנה בשנה", יש בה הוראת שתי שנים, ובכך <strong>לימד</strong> בין השאר <strong>על הבכור שאינו נפסל משנה לחברתה. ו</strong>חוזרים ושואלים לצד ההפוך:
 <strong>ל</strong>שיטתם של <strong>אחרים</strong> הלמדים מהיקש הכתוב בכור למעשר, אם כן בכתוב זה <strong>"לפני ה' אלהיך תאכלנו שנה בשנה"</strong> (דברים ט, ב) <strong>מאי דרשי ביה</strong> <small>[מה</small> הם <small>דורשים בו]?</small> ומשיבים: <strong>מיבעי ליה לכדתניא</strong> <small>[נצרך להם</small> כתוב זה, <small>ל</small>הלכה אחרת בבכור, ו<small>כמו ששנינו</small> בברייתא<small>]</small> בענין זמן אכילתו של הבכור: שכך נלמד מהכתוב בו "שנה בשנה" — שיש אופן שייאכל בשרו על פני שנתיים: ב<strong>יום אחד</strong> (שהוא היום האחרון) <strong>משנה זו, ו</strong>ב<strong>יום אחד</strong> (שהוא היום הראשון) <strong>משנה אחרת,</strong> ומכאן <strong>לימד</strong> הכתוב <strong>על הבכור ש</strong>הוא <strong>נאכל לשני ימים ולילה אחד.</strong>
 ושואלים לצד האחר: <strong>ורבנן</strong> <small>[וחכמים,</small> ר' ישמעאל ור' עקיבא ובן עזאי<small>],</small> דין זה שהבכור <strong>נאכל לשני ימים ולילה אחד מנא להו</strong> <small>[מנין להם]?</small> ומשיבים: <strong>אמר קרא</strong> <small>[המקרא]</small> בדין הבכור "ובשרם <strong>יהיה לך כחזה התנופה</strong> וכשוק הימין יהיה לך" (במדבר יח, יח), ומכפל הלשון "יהיה לך" למדנו שמשך אכילת הבכור יש בו יום נוסף (על פני אכילת תודה, הנאכלת ליום ולילה בלבד), והריהו נאכל לשני ימים ולילה.
 
 <big>א משנה</big> ה<strong>ולד</strong> הנולד לקרבן <strong>חטאת, ו</strong>כן הבהמה שהיא <strong>תמורת חטאת, ו</strong>כן קרבן ה<strong>חטאת שמתו בעליה</strong> קודם שקרב קרבנם — דינם של כל אלה ש<strong>ימותו,</strong> על ידי שכונסים אותם במקום סגור, ומונעים מהם מזון. <strong>ו</strong>אילו החטאת <strong>שעיברה שנתה</strong> (שעברה שנה משנולדה) שהיא פסולה, שכן אין החטאת באה אלא בתוך שנתה, <strong>ו</strong>כן החטאת <strong>שאבדה ונמצאת</strong> לאחר מכן כשהיא <strong>בעלת מום, אם משכפרו</strong> (התכפרו) <strong>הבעלים</strong> בהקרבת בהמה אחרת תחת זו לאחר שאבדה — <strong>תמות, ו</strong>כן דינה ש<strong>אינה עושה תמורה,</strong> כלומר, שאם המירו עליה בהמת חולין — אין זו תמורה.
## דף כב.
 <strong>לא נהנין</strong> לכתחילה ממנה, <strong>ו</strong>אולם אם עברו ונהנו ממנה לא נחשב הדבר ש<strong>מועלין</strong> בה (לענין הבאת קרבן מעילה). <strong>ואם</strong> נמצאה כשהיא בעלת מום או שעברה שנתה <strong>עד שלא כיפרו</strong> <strong>הבעלים</strong> באחרת — הרי דינה של זו שעברה שנתה ש<strong>תרעה עד שתסתאב</strong> (שיפול בה מום הפוסל מהקרבה), <strong>ותמכר, ויביא בדמיה</strong> בהמה <strong>אחרת</strong> לחטאת, וזו שאבדה ונמצאה בעלת מום תימכר מיד (שהרי היא כבר מסואבת, בעלת מום), ויביא בדמיה אחרת. וכל עוד לא נמכרה הריהי קדושה, <strong>ו</strong>לכן דינה שהיא <strong>עושה תמורה</strong> אם המירו בה בהמת חולין, <strong>ו</strong>הנהנים ממנה <strong>מועלין בה,</strong> וחייבים בדיני המעילה.
 <big>א גמרא</big> המשנה דנה בתחילה בדינן של שלוש מכלל חמש החטאות המתות (ולד החטאת, תמורת החטאת, וחטאת שמתו בעליה) בנפרד, ואחר כך בדינן של השתיים האחרות (שעברה שנתה, ושמתו בעליה) בנפרד. ושואלים: <strong>מאי טעמא לא תני להו גבי הדדי</strong> <small>[מה טעם לא שנה אותם</small> התנא <small>זה אצל זה</small> ביחד<small>]?</small> ומשיבים: הפריד התנא, משום שב<strong>רישא</strong> <small>[</small>ב<small>תחילת]</small> המשנה, בדינן של השלוש הראשונות — <strong>פסיקא ליה</strong> <small>[פסוקה לו,</small> קבוע<small>]</small> דינן, שבין שהתכפרו הבעלים, ובין אם לא — הריהן מתות. ואילו ב<strong>סיפא</strong> <small>[סוף,</small> המשך<small>]</small> המשנה, בדינן של השתיים האחרות — <strong>לא פסיקא ליה</strong> <small>[אינה פסוקה לו]</small> דינן, שתלוי הדבר אם התכפרו הבעלים או לא.
 ושואלים על דרך כתיבת המשנה: משנה זו, כלשונה, מופיעה אף במסכת מעילה, ו<strong>למה לי למיתנייה גבי</strong> <small>[לשנותה</small> גם <small>אצל]</small> <strong>מעילה, למה לי למיתנייה גבי</strong> <small>[לשנותה</small> גם <small>אצל]</small> <strong>תמורה?</strong> ומשיבים: <strong>תנא הכא</strong> <small>[שנה כאן]</small> במסכת תמורה משנה זו משום דין ה<strong>תמורה</strong> השנוי בה, <strong>ואיידי דתנא</strong> <small>[ואגב ששנה]</small> דין <strong>תמורה</strong> — <strong>תנא נמי</strong> <small>[שנה גם כן],</small> הזכיר את דין ה<strong>מעילה</strong> בעניינן ("לא נהנין ולא מועלין"). <strong>ואיידי דתנא גבי</strong> <small>[ואגב ששנה אצל]</small> מסכת <strong>מעילה</strong> אותן הלכות בשל דיני <strong>מעילה</strong> שבה — <strong>תנא נמי</strong> <small>[שנה גם כן],</small> הזכיר את דין ה<strong>תמורה</strong> בעניינן ("עושה תמורה", "אינה עושה תמורה").
 <big>ב</big> בענין חטאת שעברה שנתה <strong>אמר ריש לקיש: חטאת שעיברה</strong> (עברה) <strong>שנתה</strong> — <strong>רואין אותה</strong> (דנים בה) <strong>כאילו</strong> היא <strong>עומדת בבית הקברות</strong> (מקום שאין הכהן יכול להגיע אליה כדי להקריבה שהרי אסור לו להיטמא). <strong>ו</strong>דינה שתהא <strong>רועה</strong> עד שיפול בה מום, ותימכר, ובדמיה יקריבו בהמה אחרת לחטאת. ולכאורה מתוך דברי ריש לקיש עולה כי חטאת שעברה שנתה, אף אם נתכפרו הבעלים באחרת דינה לרעיה ואינה מתה (שהרי לא חילק בין התכפרו ללא התכפרו).
 ועל כך קשה, <strong>תנן</strong> <small>[שנינו]</small> במשנתנו: <strong>שעיברה שנתה, ואבדה ונמצאת</strong> לאחר מכן כשהיא <strong>בעלת מום, אם אחר שכיפרו בעלים</strong> — <strong>מתה,</strong> והרי שאין דינה לרעיה, והרי זו איפוא <strong>תיובתא</strong> <small>[קושיה חמורה]</small> לשיטת <strong>ריש לקיש!</strong>
 ומשיבים: <strong>אמר</strong> <small>[יכול לומר,</small> להשיב<small>]</small> <strong>לך ריש לקיש:</strong> <strong>כי קתני רישא</strong> <small>[כאשר נשנתה</small> ב<small>תחילת</small> המשנה<small>]</small> <strong>"מתה"</strong> — הרי זה בענין <strong>אבדה ונמצאת בעלת מום,</strong> ש<strong>אם</strong> נמצאה <strong>אחר שכיפרו בעלים</strong> — <strong>תמות,</strong> ואכן לא נשנית בדינה של זו שעברה שנתה.
 ושואלים על כך: <strong>אי הכי</strong> <small>[אם כך]</small> שאין מדובר בעברה שנתה, אלא רק באבדה ונמצאה כשהיא בעלת מום, <strong>אימא סיפא</strong> <small>[אמור</small> את <small>סוף</small> המשך המשנה<small>]:</small> ו<strong>אם עד שלא כיפרו הבעלים</strong> — <strong>תרעה עד שתסתאב</strong> (שיפול בה מום), <strong>ואי</strong> <small>[ואם]</small> מדובר באבדה ונמצאה <strong>בעלת מום</strong> — מה מקום יש לומר שתרעה עד שיפול בה מום, <strong>הא מסאבא וקיימא</strong> <small>[הרי</small> כבר <small>מסואבת</small> (בעלת מום) <small>ועומדת]</small> היא!
 <strong>אמר רבה</strong> בהסבר הדברים לשיטת ריש לקיש: אכן מדובר באבדה ונמצאה כשהיא בעלת מום, ו<strong>הכי קאמר</strong> <small>[כך אמר,</small> זו כוונת<small>]</small> ה<strong>תנא:</strong> בהמת חטאת <strong>שאבדה ונמצאת</strong> כשהיא <strong>בעלת מום עובר, אם</strong> נידון בה ל<strong>אחר שכפרו</strong> (שהתכפרו) ה<strong>בעלים</strong> באחרת, ואף אם נמצאה קודם לכן — הרי זו <strong>מתה.</strong> ואולם <strong>אם</strong> דנים אנו בה <strong>קודם שכיפרו בעלים</strong> — דינה הוא ש<strong>תרעה עד שתסתאב במום קבוע, ותימכר,</strong> ויביא בדמיה אחרת.
 <strong>אמר רבא</strong> יש לדחות הסבר זה, שכן <strong>שתי תשובות</strong> (דחיות) יש <strong>בדבר, חדא</strong> <small>[האחת]</small> — ש<strong>אם כן,</strong> שמדובר שיש בה מום עובר, אין נוסח המשנה הולם, שהרי אין לומר "תרעה עד שתסתאב (יפול בה מום)" שהרי כבר יש בה מום, אלא <strong>"ישמור</strong> (ימתין), ויראה אם מום זה ייעשה מום קבוע" <strong>מיבעי ליה למיתני</strong> <small>[צריך היה לו לשנות]!</small> <strong>ועוד,</strong> אם הדיון בסוף המשנה רק בחטאת שאבדה ונמצאה כשהיא בעלת מום, ולא בחטאת שעברה שנתה, אם כן זו ששנינו במשנתנו <strong>"שעיברה שנתה" למאי הלכתא קתני</strong> <small>[למה,</small> לאיזו <small>הלכה נשנתה]?</small>
 <strong>אלא אמר רבא</strong> בתירוץ דברי ריש לקיש, ובאופן שלא יקשה עליו מדברי המשנה: <strong>הכי קתני</strong> <small>[כך שנויה</small> משנתנו<small>],</small> <strong>עברה שנתה ואבדה, או אבדה ונמצאת בעלת מום.</strong> שבשתי החטאות הללו (ואף בעברה שנתה) מדובר באופן שאבדה החטאת, ולאחר מכן נמצאה (במקרה של עברה שנתה — אף כשנמצאה בלא מום, או שאבדה ונמצאה בעלת מום), והרי איפוא ישנן שתי מגרעות ("ריעותות") בכל אחת מאלו (עברה שנתה ואבדה, או כשאבדה והריהי בעלת מום). ומשום כך דינן של אלו, שאם היה זה ל<strong>אחר שכיפרו הבעלים</strong> באחרת — זו וזו <strong>מתה,</strong> ואם <strong>קודם שכיפרו הבעלים</strong> באחרת — זו וזו אינה קרבה, שהרי פסולות הן להקרבה, אלא <strong>תרעה עד שתסתאב, ותימכר.</strong> ואילו ריש לקיש שאמר בחטאת שעברה שנתה שדינה לרעיה, ואפילו התכפרו הבעלים באחרת — דווקא בזו שיש בה מגרעת אחת בלבד אמר, שעברה שנתה, אך לא שגם אבדה.
 <strong>וצריך</strong> איפוא <strong>למיתני</strong> <small>[לשנות]</small> במשנתנו את האמור בה <strong>"אם אבדה"</strong> הן <strong>גבי</strong> <small>[אצל]</small> <strong>בעלת מום ו</strong>הן <strong>גבי</strong> <small>[אצל]</small> <strong>עברה שנתה,</strong> ובאופן זה: "עברה שנתה ואבדה, ושאבדה ונמצאת בעלת מום", וצריך שייאמר הדין בשתיהן, משום <strong>דאי תנא גבי</strong> <small>[שאם היה שונה</small> רק <small>אצל]</small> <strong>שעיברה</strong> (שעברה) <strong>שנתה</strong> — <strong>הוה אמינא</strong> <small>[הייתי אומר]</small> כי דווקא <strong>התם</strong> <small>[שם]</small> <strong>הוא דמהניא</strong> <small>[שמועילה]</small> <strong>לה אבדה</strong> לענין זה שיהא דינה למיתה (אם התכפרו הבעלים באחרת) — <strong>משום דלא חזיא למילתה</strong> <small>[שאינה ראויה לדברה,</small> להקרבתה כחטאת<small>],</small> שהרי עברה שנתה. <strong>אבל בעלת מום, דאי לא מומא</strong> — <strong>חזיא</strong> <small>[שאלמלא המום</small> — <small>היתה ראויה]</small> להקרבה לחטאת, <strong>אימא</strong> <small>[אמור]</small> כי <strong>לא תהני ליה</strong> <small>[יועיל לו]</small> זה שהיא <strong>אבדה</strong> לענין שתלך למיתה.
 <strong>ו</strong>מן הצד האחר, <strong>אי תני גבי</strong> <small>[אם היה שונה</small> שאבדה, רק <small>אצל]</small> <strong>בעלת מום,</strong> הייתי אומר: דווקא <strong>התם</strong> <small>[שם]</small> <strong>הוא דמהניא</strong> <small>[שמועילה]</small> <strong>לה אבדה</strong> לענין זה שתמות (אם התכפרו הבעלים באחרת) — <strong>משום דלא חזיא</strong> <small>[שאינה ראויה]</small> <strong>ל</strong>כל <strong>הקרבה</strong> שהיא, שהרי בעלת מום היא. <strong>אבל עיברה שנתה, דחזי</strong> <small>[שראויה]</small> היא <strong>להקרבה</strong> בקרבנות אחרים — <strong>אימא</strong> <small>[אמור]</small> ש<strong>לא תהני</strong> <small>[תועיל]</small> <strong>לה אבדה</strong> לענין זה שתמות, לכן <strong>צריכא</strong> <small>[צריך]</small> שתיאמרנה שתיהן.
 ושואלים על הסברו זה של רבא במשנתנו, שחטאת שעברה שנתה ואבדה — דינה למיתה, <strong>ומי</strong> <small>[והאם]</small> אכן <strong>אמר רבא הכי</strong> <small>[כך]</small> שכאשר עברה שנתה ואבדה לאחר מכן שאינה קרבה אלא מתה? <strong>והאמר</strong> <small>[והרי אמר]</small> <strong>רבא: אבידה</strong> של קרבן, וכגון חטאת, ב<strong>לילה</strong> שאין הוא זמן הקרבה — <strong>לא שמה</strong> (אינה נחשבת) <strong>אבידה,</strong> ומשום כך, אם הפריש אחרת תחתיה, ונמצאה האבידה לפני הבוקר, אין היא מתה אלא רועה. וכך הדין אפילו לשיטת האומר (רבי) שאפילו נמצאה לפני הכפרה באחרת הריהי גם כן מתה. הרי שלשיטת רבא, הקרבן האבוד בזמן שאינו ראוי להקרבה אינו נחשב כאבידה, ואם כן אף החטאת שעברה שנתה ואבדה, כיון שאינה ראויה להקרבה אינה נחשבת כאבידה, ומדוע יהיה דינה למיתה?
 ומשיבים: <strong>לא דמי</strong> <small>[אינו דומה]</small> דין האבוד בלילה לדין האבודה לאחר שעברה שנתה. שכן <strong>אבידה דליליא</strong> <small>[של לילה]</small> — בשעת אבידתה היא <strong>לא חזיא</strong> <small>[ראויה]</small> <strong>לא לגופה</strong> (שיקריבוה) <strong>ולא לדמי</strong> <small>[לדמים]</small> שיפדוה ויקריבו את הקרבן הנקנה בדמיה בלילה. <strong>אבל הא</strong> <small>זו]</small> שאבדה לאחר שעברה שנתה — <strong>נהי</strong> <small>[אמנם]</small> <strong>לגופה</strong> היא <strong>לא חזיא</strong> <small>[ראויה],</small> אבל <strong>לדמי</strong> <small>[לדמים]</small> שימכרוה, ובכסף שיתקבל יקריבו חטאת, הריהי <strong>חזיא</strong> <small>[ראויה].</small>
 ומקשים עוד על דברי רבא, <strong>תנן</strong> <small>[שנינו</small> במשנה<small>]</small> בדינם של שני שעירי יום הכיפורים (השעיר לה' והשעיר לעזאזל), שאם לאחר שהוגרלו השעירים ונקבע מי מהם לה' ומי לעזאזל, מת השעיר לעזאזל — מביאים זוג אחר של שני שעירים, ומגרילים עליהם איזה מהם לה' ואיזה לעזאזל. והשעיר המיועד לעזאזל, נשלח לשם, ואילו מבין שני השעירים לה' (מהזוג הראשון ומהזוג השני) — אחד מהם יוקרב לעבודת היום במקדש, ו<strong>השני ירעה עד שיסתאב</strong> (יפול בו מום), <strong>וימכר, ויפלו דמיו ל</strong>קרבן <strong>נדבה.</strong> ומסבירה המשנה את טעמו של דין זה שאין השעיר השני מובל למיתה (כחטאות המתות): <strong>לפי ש</strong>הוא מחטאות הציבור, <strong>ואין חטאת הציבור מתה.</strong> ונדייק: <strong>הא</strong> <small>[הרי]</small> מכאן נלמד, שבמקרה דומה, אם היתה זו חטאת של <strong>יחיד</strong> — הריהי <strong>מתה. ו</strong>כיון שלא נאמר במפורש במשנה מי משני השעירים לה' הוא זה שהולך לרעיה, האם זה שנותר מההגרלה הראשונה, או זה הנותר מההגרלה השניה,
 <strong>אמר ר' יוחנן:</strong> הנותר מההגרלה השניה הוא שקרב, שכן כלל הוא ש<strong>בעלי חיים נדחין</strong> (כלומר, בעל חיים שהוקדש למטרה מסויימת, ולא היה ראוי בשעתו לקרבן, הריהו נחשב כדחוי ופסול משום כך לעולם), ולכן אף במקרה זה: השעיר שבזוג הראשון, כיון שלא היה לו בן זוג בשעתו, נפסל לעולם מלהיקרב, <strong>ו</strong>מעתה <strong>כשהוא מתכפר</strong> — <strong>ב</strong>שעיר ה<strong>שני שב</strong>זוג ה<strong>שני</strong> הוא <strong>מתכפר. ו</strong>מעתה הריהי שאלה על שיטת רבא, שכן
 <strong>אידך, קמא</strong> <small>[</small>השעיר <small>האחר, הראשון]</small> <strong>הוה ליה</strong> <small>[הריהו</small> נחשב<small>]</small> <strong>כי</strong> <small>[כמו]</small> חטאת ש<strong>עיברה שנתה,</strong> שבשניהם אין פסול הקרבתם נובע ממום שנפל בהם, אלא מגורם חיצוני כלשהו, <strong>וטעמא</strong> <small>[והטעם]</small> שאין השעיר שבזוג הראשון הולך למיתה אלא דינו לרעיה, הריהו רק משום שהיא חטאת של <strong>ציבור,</strong> ונסיק מכאן: <strong>הא</strong> <small>[הרי]</small> אם היתה זו חטאת של <strong>יחיד</strong> — <strong>מתה,</strong> ומכאן שאף חטאת שעברה שנתה דינה למיתה, ואף בלא אבדה!
 ומשיבים: <strong>אמר</strong> <small>[יכול לומר,</small> להשיב<small>]</small> <strong>לך</strong> רבא כי הוא עצמו סבור שאם נדחה הקרבן (וכגון חטאת שעברה שנתה), והתכפרו הבעלים באחרת — דינו למיתה, ושלא כשיטת ריש לקיש, וכל שאמר שמשנתנו עוסקת בעברה שנתה ואבדה, לא היה זה אלא לשיטת ריש לקיש, וממשנה זו שבדין שני השעירים קשה לשיטת ריש לקיש. ואולם באשר לשאלה בדין החטאת שאבדה ונתכפרו הבעלים באחרת ונמצאה לאחר מכן כשהיא בעלת מום שדינה למיתה, מדוע נצרכים אנו שיהיה בה מום כדי לקיים בה דין מיתה, והלא בכך שאבדה — נדחתה, ודי בכך לקיים בה דין מיתה? — על כך יש להשיב: אינה דומה דינם של הדחויים (כגון השעיר לה' מהזוג הראשון) לאבודה (כגון חטאת זו), ו<strong>דחויין לחוד, ואבודין לחוד,</strong> שבדחויים כשלעצמם — דינם למיתה, ואילו באבודים — אין בדבר זה כשלעצמו כדי להוציאם למיתה, אלא אם כן יש בהם מום. <strong>מאי טעמא</strong> <small>[מה טעם]</small> ההבדל ביניהם? <strong>אבודין</strong> — <strong>דעתיה עליהון דילמא משתכחין</strong> <small>[דעתו עליהם</small> כל הזמן <small>שמא יימצאו],</small> ויהיו ראויים להקרבה, ואילו <strong>דחויין</strong> — <strong>לא הדרי מתחזיין</strong> <small>[אינם חוזרים להיות נראים]</small> להקרבה.
## דף כב:
 <big>א</big> למעלה הובאו דברי רבא בדינה של החטאת שאבדה בלילה, ועתה דנים בהלכה זו <strong>גופא</strong> <small>[לגופה,</small> כשלעצמה<small>].</small> <strong>אמר רבא: אבודה</strong> שאבדה ב<strong>לילה</strong> ונמצאת בבוקר, שבזמן שהיתה אבודה אי אפשר היה להקריב אחרת תחתיה — <strong>לא שמה אבודה</strong> שדינה למיתה. ומבררים: <strong>אליבא דמאן</strong> <small>[לשיטת מי]</small> אמר רבא את דבריו אלו? <strong>אילימא אליבא דרבנן</strong> <small>[אם תאמר</small> כי <small>לשיטתם של חכמים]</small> אמר זאת — <strong>מאי איריא</strong> <small>[מה המכוון,</small> המיוחד<small>]</small> במקרה של ה<strong>אבודה</strong> ב<strong>לילה?</strong> שהרי <strong>אפילו</strong> <strong>אבודה</strong> ב<strong>יום נמי</strong> <small>[גם כן]</small> אינה נחשבת בהכרח כאבודה, לענין זה שתמות, שהרי אם נמצאה קודם שהוקרבה אחרת תחתיה, אינה יוצאת לשיטתם למיתה! <strong>דאמרי רבנן</strong> <small>[ש</small>כן <small>אמרו חכמים]:</small> הבהמה שהיתה <strong>אבודה בשעת הפרשה</strong> של בהמה אחרת תחתיה, ונמצאה לפני שקרבה האחרת — הריהי <strong>רועה,</strong> ולא מתה.
 <strong>ואלא</strong> תאמר שדברי רבא הם <strong>אליבא</strong> <small>[לשיטת]</small> <strong>רבי</strong> הסבור כי גם האבודה בשעת הפרשה של האחרת דינה למיתה, ובא רבא ללמדנו שאין בכלל זה הבהמה שהיתה אבודה בלילה — הרי <strong>עד כאן לא</strong> שמענו כי <strong>קאמר</strong> <small>[אמר]</small> <strong>רבי</strong> את שיטתו זו שהיא מתה, <strong>אלא</strong> ב<strong>אבידה</strong> ב<strong>יום,</strong> שהוא זמן הקרבה, <strong>אבל אבידה</strong> ב<strong>לילה,</strong> שאין זה זמן הקרבה — אפשר ש<strong>אפילו רבי מודה</strong> במקרה זה שאין היא מתה, אלא <strong>לרעייה אזלא</strong> <small>[הולכת],</small> ומה אם כן חידש רבא?
 ומשיבים: <strong>איבעית אימא</strong> <small>[אם תרצה אמור]</small> כי <strong>לעולם</strong> אמר רבא את דבריו <strong>אליבא דרבנן</strong> <small>[לשיטתם של חכמים],</small> <strong>ו</strong>אשר לשאלה מדוע ציין רבא דווקא אבודה בלילה, והרי אף באבודה ביום במקרה מסויים כך הדין? <strong>הכא במאי עסקינן</strong> <small>[כאן במה אנו עוסקים]</small> — <strong>ב</strong>מקרה שבהמה זו ש<strong>אבדה</strong> נמצאה <strong>ב</strong>זמן שלאחר <strong>שעת כפרה,</strong> שכבר התכפרו הבעלים באחרת. ובכל זאת אינה הולכת למיתה, אלא לרעיה, שכן <strong>עד כאן לא</strong> שמענו כי <strong>קאמרי רבנן</strong> <small>[אמרו חכמים]</small> שכש <strong>אבדה</strong> אף <strong>בשעת כפרה</strong> — דינה שהיא <strong>מתה, אלא היכא</strong> <small>[היכן,</small> במקרה<small>],</small> ש<strong>עיקר אבידתה ביום,</strong> בזמן הראוי להקרבה, <strong>אבל היכא</strong> <small>[היכן]</small> ש<strong>עיקר אבידתה בלילה</strong> — <strong>לא</strong> אמרו חכמים.
 <big>ב</big> ועוד בעניינה של החטאת האבודה, <strong>אמר אביי: נקטינן</strong> <small>[אוחזים אנו,</small> מקובל בידינו<small>]</small> כלל זה: דווקא <strong>אבידה</strong> מתה — <strong>ולא</strong> החטאת ה<strong>גנובה. אבידה</strong> — <strong>ולא</strong> החטאת ה<strong>גזולה.</strong> שאם נגנבה או נגזלה הבהמה, וחזרה לרשות בעליה לאחר שהתכפרו באחרת — אין דינה למיתה, אלא רועה עד שייפול בה מום, ותימכר, ויפלו דמיה להקדש.
 ומבררים: <strong>היכי דמי</strong> <small>[איך זה בדיוק]?</small> באיזה אופן נחשב הדבר ל<strong>אבידה? אמר ר' אושעיא: אפילו</strong> אם התערבה בהמת חטאת <strong>אחת</strong> <strong>ב</strong>תוך <strong>עדרו,</strong> ואף שהעדר עומד לפניו, ויש בו את מנין הבהמות שבעדר ועוד אחת, אך אינו מזהה את החטאת שבתוכן, <strong>ואפילו</strong> התערבה בהמת חטאת <strong>אחת ב</strong>בהמת חולין <strong>אחת,</strong> שאינו יודע מי משתיהן היא החטאת. <strong>ור' יוחנן אמר:</strong> אבודה היא זו שנמצאת <strong>אחורי הדלת.</strong>
 <strong>איבעיא להו</strong> <small>[נשאלה להם,</small> לחכמים בהבנת דברי ר' יוחנן<small>]:</small> <strong>היכי קאמר</strong> <small>[איך אמר]?</small> האם דווקא כשנמצאת הבהמה מ<strong>אחורי הדלת הוא</strong> שנחשב הדבר כאבודה — וטעם הדבר: משום <strong>דליכא דקא חזי לה</strong> <small>[שאין</small> מי <small>שהוא רואה אותה],</small> <strong>אבל</strong> לשיטה זו, אילו נמצאת הבהמה <strong>אבראי</strong> <small>[בחוץ],</small> במקום בו רועות בהמות אחרות, והיא ביניהן, כיון <strong>דאיכא דחזי לה</strong> <small>[שיש</small> מי <small>שרואה אותה]</small> — <strong>לא הויא</strong> <small>[אין היא]</small> נחשבת <strong>אבודה. או דילמא</strong> <small>[שמא]</small> כוונת דברי ר' יוחנן היא כך: אפילו נמצאת הבהמה <strong>אחורי הדלת,</strong> והרי זה מצב <strong>דאי מהדר אפיה חזי לה</strong> <small>[שאם מחזיר פניו,</small> מסתובב לאחוריו, הריהו <small>רואה אותה]</small> — בכל זאת <strong>הויא</strong> <small>[הריהי]</small> נחשבת <strong>אבודה, וכל שכן</strong> כשנמצאת הבהמה <strong>אבראי</strong> <small>[בחוץ],</small> <strong>דלא קחזי לה</strong> <small>[שאין הוא רואה אותה]</small> נחשבת כאבודה. ומסכמים: לשאלה זו לא נמצא פתרון, ולכן <strong>תיקו</strong> <small>[תעמוד]</small> במקומה.
 <big>ג</big> ועוד בענין החטאת האבודה. <strong>אמר רב פפא: גמרינן</strong> <small>[למודים אנו,</small> מקובל בידינו<small>]</small> כי אם היתה החטאת <strong>אבודה ממנו</strong> (מהבעלים) <strong>ולא מ</strong>ה<strong>רועה</strong> אותה בעדר — <strong>לא הויא</strong> <small>[אין היא]</small> נחשבת <strong>אבודה, וכל שכן</strong> שאין היא נחשבת אבודה בזמן שהיא <strong>אבודה מ</strong>ה<strong>רועה ולא אבודה ממנו</strong> (מהבעלים). ואולם יש לשאול במקרה שהיא <strong>אבודה ממנו ומרועה, ו</strong>אולם ישנו אדם <strong>אחד</strong> הנמצא אף <strong>בסוף העולם</strong> (במקום מרוחק מאוד) שהוא <strong>מכיר בה,</strong> וממנו אינה אבודה, <strong>מאי</strong> <small>[מה]</small> הדין? אף שאלה זו לא נפתרה, ו<strong>תיקו</strong> <small>[תעמוד]</small> ללא פתרון.
 <big>ד</big> ועוד באותו ענין, <strong>בעי</strong> <small>[שאל]</small> <strong>רב פפא:</strong> אם היתה החטאת <strong>אבודה</strong> בשעה שכבר נשחטה החטאת האחרת שהקדיש במקומה, והתקבל דמה והריהו עתה נתון <strong>בכוס</strong> (מזרק) ועומד להיזרק על המזבח, ונמצאה האבודה, <strong>מהו</strong> דינה? ומבררים: <strong>אליבא דמאן</strong> <small>[לשיטת מי]</small> שאל רב פפא את שאלתו זו? <strong>אילימא אליבא</strong> <small>[אם תאמר לשיטת]</small> <strong>רבי</strong> — <strong>האמר</strong> <small>[הרי אמר]</small> רבי כי אפילו זו שהיתה <strong>אבודה בשעת הפרשה</strong> של האחרת — נחשבת כאבודה, ודינה שהיא <strong>מתה,</strong> ובודאי זו שאבודה בשעה שהאחרת כבר נשחטה, ועומד הדם להיזרק ולהשלים בכך את כפרתם של הבעלים!
 <strong>אלא</strong> יש לומר: <strong>כי קמיבעיא ליה</strong> <small>[כאשר נשאלה לו]</small> לרב פפא הרי זה <strong>אליבא דרבנן</strong> <small>[לשיטת חכמים],</small> ואלו צדדי הבעיה: <strong>מי אמרינן</strong> <small>[האם אומרים אנו],</small> <strong>כי אמרי רבנן</strong> <small>[כאשר אמרו חכמים]</small> כי האבודה <strong>בשעת הפרשה</strong> דינה שהיא <strong>רועה</strong> ולא מתה, הרי זה דווקא <strong>קודם שיקבל דמה בכוס, אבל הכא</strong> <small>[כאן]</small> שכבר נשחטה והתקבל דמה בכוס — <strong>סבירא להו</strong> <small>[סבורים הם]</small> כי <strong>כל העומד ליזרק</strong> — <strong>כזרוק דמי</strong> <small>[נחשב],</small> וכאילו כבר התכפרו הבעלים באחרת, ודינה למיתה כדין אבודה שהתכפרו בעליה באחרת.
 <strong>או דלמא</strong> <small>[שמא]</small> יש לומר: כל <strong>כמה</strong> (זמן) שעדיין <strong>לא אזדריק</strong> <small>[נזרק]</small> ה<strong>דם</strong> — <strong>כי</strong> <small>[כמו]</small> <strong>אבדה בשעת הפרשה דמיא</strong> <small>[נחשבת]</small> הבהמה, <strong>ו</strong>דינה איפוא שהיא <strong>רעיא</strong> <small>[רועה],</small> ולא מתה?
 <strong>ואיכא דאמרי</strong> <small>[ויש שאומרים]</small> הסבר אחד בבעיית רב פפא: <strong>לעולם אליבא</strong> <small>[לשיטת]</small> <strong>רבי</strong> שאל רב פפא, ו<strong>כי קמיבעיא ליה</strong> <small>[כאשר נשאלה לו]</small> בעייתו זו — <strong>כגון</strong> (באופן זה) שלא אבדה בהמת החטאת עצמה, אלא <strong>ש</strong>נשחטה כדינה, ו<strong>קיבל</strong> הכהן את <strong>דמה בשתי כוסות</strong> לזריקה על המזבח, <strong>ואבד</strong> כוס <strong>אחד מהן,</strong> וזרק מהדם שבכוס השני.
 <strong>ואליבא דמאן דאמר</strong> <small>[ולשיטת מי שאומר]</small> כי <strong>כוס</strong> שנדחה (כגון כוס זה שאבד) <strong>עושה</strong> בכך אף את <strong>חבירו</strong> (הכוס האחר, שביד הכהן) <strong>דחוי</strong> (מדין הקדשים) — <strong>לא תיבעי</strong> <small>[תישאל]</small> <strong>לך</strong> שאלה זו, שכן במקרה שכזה החטאת פסולה. ואולם <strong>כי תיבעי</strong> <small>[כאשר תישאל]</small> <strong>לך</strong> השאלה, הרי זה <strong>אליבא דמאן דאמר</strong> <small>[לשיטת מי שאומר]</small> כי אין הכוס האחד דוחה את הכוס האחר מן הקדשים, אלא <strong>כוס</strong> זה <strong>עושה</strong> את <strong>חבירו שיריים</strong> (כדין שיירי הדם — הנשפכים אל יסוד המזבח), וכך תישאל השאלה: האם
 <strong>הני מילי</strong> <small>[דברים אלה]</small> שאין הכוס דוחה את חבירו אמורים דווקא <strong>היכא דאיתנהו לתרוייהו, דכל היכא דבעי זריק</strong> <small>[היכן,</small> במקרה, <small>ששניהם נמצאים, שכל היכן,</small> שאיזה כוס <small>שרוצה</small> הריהו <small>זורק],</small> <strong>אבל הכא</strong> <small>[כאן]</small> שאבד כוס אחד — <strong>הא ליכא</strong> <small>[הרי אין]</small> עוד שני כוסות לפנינו, ונדחה הכוס השני. <strong>או דלמא</strong> <small>[שמא]:</small> <strong>לא שנא</strong> <small>[אינו שונה]?</small> ומסכמים: <strong>תיקו</strong> <small>[תעמוד]</small> הבעיה במקומה, ללא פתרון.
 <big>ה משנה</big> ועוד בדין חטאת שהתכפרו בעליה באחרת. <strong>המפריש</strong> בהמה ל<strong>חטאת</strong> שהוא חייב בה, <strong>ואבדה, והפריש אחרת תחתיה,</strong> והקריבה, <strong>ואחר כך נמצאת</strong> החטאת <strong>הראשונה</strong> — הרי זו חטאת שהתכפרו בעליה באחרת, ודינה ש<strong>תמות.</strong>
 <strong>המפריש מעות</strong> כדי לקנות בהמה <strong>לחטאתו, ואבדו</strong> המעות, ועמד <strong>והפריש</strong> בהמה ל<strong>חטאת תחתיהם,</strong> והקריבה, <strong>ואחר כך נמצאו המעות</strong> — הרי הן אסורות בהנאה, שהרי הן במקום החטאת שהיתה אמורה להיקנות בהן, שדינה שתמות, ו<strong>יוליכם לים המלח</strong> ויזרקם שם שיילכו בו לאיבוד.
 <strong>המפריש מעות ל</strong>צורך קניית <strong>חטאת, ואבדו</strong> המעות, ועמד <strong>והפריש מעות אחרות תחתיהן, ולא הספיק ליקח</strong> (לקנות) בהמה ל<strong>חטאת מהן עד שנמצאות</strong> המעות <strong>הראשונות</strong> — יערב את המעות הראשונות והשניות ו<strong>יביא מאלו ומאלו חטאת, והשאר,</strong> העודף, <strong>יפלו ל</strong>קופה שבמקדש, שממנה מביאים עולות <strong>נדבה</strong> של ציבור.
 <strong>המפריש מעות לחטאתו ואבדו, והפריש חטאת תחתיהן,</strong> ו<strong>לא הספיק להקריבה עד שנמצאו המעות, והרי</strong> נעשתה בינתיים ה<strong>חטאת בעל מום</strong> — <strong>תמכר</strong> החטאת, <strong>ויביא</strong> הבעלים <strong>מאלו</strong> (המעות הראשונות שהפריש) <strong>ומאלו</strong> (המעות שהתקבלו ממכירת החטאת בעלת המום), לאחר שיערבן אלו באלו, <strong>חטאת, והשאר יפלו לנדבה.</strong>
 <strong>המפריש</strong> בהמה ל<strong>חטאת ואבדה,</strong> ועמד <strong>והפריש מעות תחתיה</strong> כדי לקנות בהן בהמה לחטאת, <strong>ו</strong>אולם <strong>לא הספיק ליקח</strong> (לקנות) <strong>מהן חטאת עד שנמצא חטאתו, והרי היא</strong> נעשתה בינתיים <strong>בעלת מום</strong> — <strong>תימכר,</strong> ויערב את המעות שיתקבלו במכירתה ואת המעות הראשונות, <strong>ויביא מאלו ומאלו חטאת, והשאר יפלו לנדבה.</strong>
 <strong>המפריש</strong> בהמה ל<strong>חטאתו ואבדה, והפריש</strong> בהמה <strong>אחרת תחתיה,</strong> ו<strong>לא הספיק להקריבה</strong> לשניה <strong>עד שנמצאת הראשונה,</strong> ונפל בהן מום, מאחר <strong>והרי</strong> <strong>שתיהן בעלת מום</strong> — <strong>ימכרו</strong> שתיהן, <strong>ויביא מאלו ומאלו</strong> (מכספי מכירת זו ומכספי מכירת זו) <strong>חטאת, והשאר יפלו לנדבה.</strong>
 <strong>המפריש</strong> בהמה ל<strong>חטאת, ואבדה,</strong> ועמד <strong>והפריש</strong> בהמה <strong>אחרת תחתיה,</strong> ו<strong>לא הספיק להקריבה עד שנמצאת הראשונה, והיו שתיהן תמימות</strong> (שאין בהן מום), וכשרות שתיהן להקרבה — <strong>אחת מהן תיקרב חטאת, והשניה תמות,</strong> אלו <strong>דברי רבי. וחכמים</strong> חולקים ו<strong>אומרים: אין חטאת</strong> שהתכפרו בעליה באחרת <strong>מתה אלא</strong> באופן <strong>שנמצאת</strong> רק <strong>מאחר</strong> (לאחר) <strong>שכיפרו</strong> (שהתכפרו) <strong>הבעלים</strong> באחרת. <strong>ואין המעות הולכים לים המלח אלא</strong> רק כ<strong>שנמצאו מאחר שכיפרו הבעלים.</strong>
 <strong>המפריש</strong> בהמה ל<strong>חטאת,</strong> ונפל בה מום, <strong>והרי היא</strong> עתה <strong>בעלת מום</strong> הפסולה להקרבה — <strong>מוכרה, ויביא בדמיה אחרת. ר' אלעזר בר' שמעון אומר: אם קרבה</strong> ה<strong>שניה עד שלא</strong> (בטרם) <strong>נשחטה</strong> הראשונה לאכילת חולין — <strong>תמות,</strong> אף שכבר נמכרה ויצאה בכך לחולין, והריהי עתה ברשות הקונה אותה. וטעם הדבר: <strong>שכבר כיפרו</strong> (התכפרו) <strong>הבעלים</strong> באחרת, ואף שיצאה לחולין — אין היא כשאר חולין, אלא הריהי כחטאת שהתכפרו בעליה באחרת, ודינה שתמות.
 <big>ו גמרא</big> שנינו בתחילת משנתנו בדינה של החטאת שאבדה ועמד בעליה והקריב אחרת במקומה, ואחר כך נמצאה החטאת הראשונה, שדינה למיתה. ומדייקים: <strong>טעמא</strong> <small>[הטעם,</small> דווקא<small>]</small> — משום שעמד ו<strong>הקריב</strong> את ה<strong>אחרת תחתיה, הא</strong> <small>[הרי]</small> נלמד מכאן שאם רק הפריש אחרת ואולם עדיין <strong>לא הקריב</strong> את ה<strong>אחרת תחתיה</strong> — דינה שהיא <strong>רועה.</strong> ומעתה יש לברר: <strong>מני</strong> <small>[</small>כשיטת <small>מי היא]? —</small> כשיטת <strong>רבנן</strong> <small>[חכמים]</small> <strong>היא, דאמרי</strong> <small>[שאומרים]</small> כי החטאת ה<strong>אבודה בשעת הפרשה</strong> — אינה מתה, אלא <strong>רועה.</strong>
 ואולם <strong>אימא</strong> <small>[אמור]</small> עתה את <strong>סיפא</strong> <small>[סוף</small> המשנה<small>]</small> בדין <strong>המפריש מעות לחטאת, ואבדו, והפריש אחרים תחתיהם</strong> — <strong>יביא</strong> חטאת <strong>מאלו ומאלו, והשאר יפלו לנדבה.</strong> ונדייק בדברים אלה: <strong>טעמא</strong> <small>[הטעם,</small> דווקא<small>]</small> — משום שרק הפריש מעות אחרות ואולם עדיין לא התכפר באף אחד מהם ויש עדיין מעות <strong>מאלו ומאלו, הא</strong> <small>[הרי]</small> שאם כבר <strong>הביא</strong> קרבנו <strong>מאחד מהן</strong> — דינו של <strong>השני</strong> ש<strong>יוליכו לים המלח,</strong> והרי <strong>אתאן</strong> <small>[באנו]</small> <strong>ל</strong>שיטת <strong>רבי</strong> ש<strong>אמר</strong> שאף ה<strong>אבודה בשעת הפרשה</strong> בלבד — <strong>מתה.</strong>
 ומעתה יש לתמוה: <strong>רישא רבנן, וסיפא</strong> <small>[תחילת</small> המשנה כשיטת <small>חכמים, וסוף</small> המשנה<small>]</small> כשיטת <strong>רבי?! הניחא</strong> <small>[זה נוח]</small> <strong>ל</strong>שיטת <strong>רב הונא,</strong> שכן <strong>אמר רב הונא, אמר רב:</strong>
## דף כג.
 <strong>הכל</strong> סבורים, ואף חכמים (הסבורים שאם היתה החטאת אבודה בשעת הפרשה, דינה שהיא רועה) <strong>מודים</strong> לרבי <strong>שאם</strong> עמד הבעלים בלא להימלך בבית דין ו<strong>משך</strong> (לקח) <strong>אחת</strong> מהן, ואפילו את האבודה, <strong>והקריבה</strong> והתכפר בה — <strong>שהשניה מתה,</strong> שכן גילה הבעלים את דעתו שאין זה משנה לו מה ייעשה בשניה. והרי <strong>משכחת לה</strong> <small>[מוצא אתה]</small> אופן שבו הולמים דברי סוף המשנה אף לשיטת חכמים, ו<strong>כגון ש</strong>מדעת עצמו <strong>משך אחת מהן והקריב, ו</strong>כ<strong>דברי הכל</strong> היא הלכה זו, שהרי השניה מתה.
 <strong>אלא ל</strong>שיטת <strong>ר' אבא אמר רב,</strong> ש<strong>אמר</strong> שאפילו אם עמד הבעלים ומשך מדעתו את החטאת האבודה והקריבה, סבורים חכמים שתרעה ולא תמות (שכן חטאת זו מעולם לא נדחתה מהקרבה). וכן <strong>הכל מודים במתכפר ב</strong>חטאת זו <strong>שאינה אבודה</strong> — <strong>ש</strong>החטאת ה<strong>אבודה מתה. על מה</strong> איפוא <strong>נחלקו</strong> רבי וחכמים? — <strong>במתכפר באבודה,</strong> ש<strong>רבי סבר</strong> <small>[סבור]</small> שכל ה<strong>מפריש</strong> קרבן חטאת <strong>לאיבוד</strong> (במקום קרבן חטאת שאבד) — הרי קרבן זה <strong>כאיבוד</strong> (כקרבן האבוד) <strong>דמי</strong> <small>[דומה,</small> נחשב<small>],</small> ולכן, כשם שאם הקריב את החטאת שאינה אבודה — החטאת האבודה מתה, כך גם אם הקריב את החטאת האבודה שנמצאה — זו שאינה אבודה מתה. <strong>ורבנן סברי</strong> <small>[וחכמים סבורים]</small> כי הקרבן המופרש תחת הקרבן שאבד — <strong>לאו</strong> <small>[לא]</small> <strong>כאיבוד</strong> (כקרבן האבוד) <strong>דמי</strong> <small>[דומה,</small> נחשב<small>],</small> ולכן אם הקריב את האבודה, החטאת שאינה אבודה אינה מתה, אלא רועה.
 ומעירים: נמצא איפוא ש<strong>רישא</strong> <small>[תחילת</small> המשנה<small>],</small> האומרת שאם נמצאה החטאת שאבדה לאחר הקרבת החטאת שהופרשה תחתיה הריהי מתה, ומכאן שאם נמצאה לפני כן — הריהי רועה, והרי בכך <strong>סתם לן</strong> <small>[לנו]</small> התנא, <strong>כ</strong>שיטת <strong>רבנן</strong> <small>[חכמים],</small> ואילו <strong>סיפא</strong> <small>[</small>ב<small>סוף,</small> בהמשך דברי המשנה<small>],</small> <strong>סתם לן</strong> <small>[לנו]</small> התנא <strong>כ</strong>שיטת <strong>רבי,</strong> ושואלים:
 <strong>ומאי קמשמע לן</strong> <small>[ומה הוא,</small> התנא <small>משמיע לנו]</small> בכך — <strong>דפליגי</strong> <small>[שחלוקים]</small> <strong>רבי ורבנן</strong> <small>[וחכמים]</small> בדבר זה? והרי <strong>בהדיא קתני לה</strong> <small>[במפורש שנינו אותה]</small> <strong>מחלוקת</strong> שבין <strong>רבי ורבנן בסיפא</strong> <small>[וחכמים בסוף</small> המשנה<small>]:</small> <strong>המפריש חטאת ואבדה, והפריש אחרת תחתיה</strong> ועדיין לא הקריבה, <strong>ואחר כך נמצאת הראשונה, והרי שתיהן עומדות</strong> — <strong>אחת מהן תקרב, ושניה תמות.</strong> אלו <strong>דברי רבי. וחכמים אומרים: אין חטאת מתה אלא</strong> כ<strong>שנמצאת מאחר שכיפרו בעלים, ואין מעות הולכות לים המלח אלא</strong> כ<strong>שנמצאו מאחר שכיפרו בעלים!</strong>
 ומשיבים: <strong>הא קמשמע לן</strong> <small>[זה משמיע לנו]</small> כי <strong>דבר זה</strong> ששנינו קודם לכן כסתירה במשנה <strong>מחלוקת רבי ורבנן</strong> <small>[וחכמים]</small> הוא.
 <big>א</big> ומעתה דנים בהלכה זו <strong>גופא</strong> <small>[גופה,</small> כשלעצמה<small>],</small> <strong>אמר רב הונא, אמר רב</strong> בהסבר מחלוקת רבי וחכמים: <strong>הכל מודים שאם</strong> עמד הבעלים על דעת עצמו ו<strong>משך אחת</strong> מהן, ואפילו את זו שאבדה ונמצאה, <strong>והקריבה</strong> — <strong>שהשניה מתה. לא נחלקו</strong> חכמים ורבי <strong>אלא ב</strong>אדם ה<strong>בא לימלך</strong> (ליטול עצה) מחכמים מה עליו לעשות. ש<strong>רבי סבר</strong> <small>[סבור]:</small> <strong>לא עשו תקנה בקדשים,</strong> שאין חכמים חוששים שמא מתוך דבריהם יבואו הקדשים למיתה. <strong>ו</strong>לכן <strong>אמרינן</strong> <small>[אומרים אנו]</small> לו: <strong>לך התכפר ב</strong>זו <strong>שאינה אבודה,</strong> שלא נדחתה מהקרבה, <strong>ו</strong>אף שבכך ה<strong>אבודה מתה. ו</strong>אילו <strong>רבנן סברי</strong> <small>[חכמים סבורים]:</small> <strong>עשו תקנה בקדשים,</strong> שראוי לחכמים לדאוג שלא יבואו קדשים לכלל מיתה. <strong>ו</strong>משום כך <strong>אמרינן</strong> <small>[אומרים אנו]</small> לו: <strong>לך התכפר</strong> דווקא <strong>ב</strong>זו ה<strong>אבודה, ו</strong>על ידי כך זו <strong>שאינה אבודה</strong> לא תמות, אלא <strong>תרעה.</strong>
 <strong>מותיב</strong> <small>[מקשה]</small> על כך <strong>רב משרשיא: ו</strong>האם יש הסבור ש<strong>לא עשו תקנה בקדשים? והתניא</strong> <small>[והרי שנויה</small> ברייתא<small>]</small> על האמור באכילת שיירי המנחות "והנותרת ממנה יאכלו אהרן ובניו מצות תאכל במקום קדוש בחצר אהל מועד יאכלוה" (ויקרא ו, ט). ודורשים מלה יתירה זו שבסוף הפסוק "יאכלוה": <strong>"יאכלו"</strong> האמור במלה זו, <strong>מה תלמוד לומר</strong> (מלמדנו)? — <strong>מלמד שאם היתה</strong> בשיירי המנחה רק כדי <strong>אכילה מועטת,</strong> שאין בה כשיעור שביעה — <strong>אוכלין עמה חולין ותרומה, כדי ש</strong>בכך <strong>תהא נאכלת על השבע</strong> (כדי שביעה).
 ואילו המלה השלימה, בתוספת ה"א שבה <strong>"יאכלוה", מה תלמוד לומר?</strong> — מלמד <strong>שאם היתה אכילה מרובה,</strong> וכגון שיש להם שיירי מנחות רבים — <strong>אין אוכלין עמה חולין ותרומה, כדי שלא תהא</strong> על ידי כך המנחה <strong>נאכלת על הגסה,</strong> ועלולה היא, על ידי כך, שלא תיאכל כולה, ותבוא לכלל נותר.
 ונסיק איפוא מכאן: <strong>מאי לאו</strong> <small>[האם לא]</small> הלכה זו היא <strong>אפילו</strong> כשיטת <strong>רבי?</strong> והלא הלכה זו באה כדי לעשות תקנה לקדשים (שלא יבואו לידי נותר), משמע שרבי סבור שעושים תקנה לקדשים! ומשיבים: <strong>לא,</strong> אין זה כשיטת רבי, אלא כשיטת <strong>רבנן</strong> <small>[חכמים].</small>
 <strong>ו</strong>אילו <strong>ר' אבא אמר</strong> בשם <strong>רב</strong> הסבר אחר למחלוקת חכמים ורבי: <strong>הכל מודים במתכפר ב</strong>חטאת <strong>שאינה אבודה</strong> אחר שהפריש בהמה לחטאתו ואבדה והפריש אחרת תחתיה ונמצאה הראשונה — <strong>ש</strong>החטאת ה<strong>אבודה</strong> <strong>מתה,</strong> שהרי נדחתה. <strong>על מה נחלקו?</strong> — כש<strong>מתכפר באבודה,</strong> ובזאת נחלקו, ש<strong>רבי סבר</strong> <small>[סבור]</small> שה<strong>מפריש</strong> חטאת <strong>לאיבוד</strong> (במקום קרבן אבוד) — אף קרבן זה שלא אבד <strong>כאיבוד</strong> (כקרבן האבוד) הוא <strong>דמי</strong> <small>[דומה,</small> נחשב<small>],</small> ולכן גם הוא מומת. <strong>ו</strong>אילו <strong>רבנן סברי</strong> <small>[חכמים סבורים]</small> שקרבן שהופרש במקום קרבן אבוד — <strong>לאו</strong> <small>[לא]</small> <strong>כאיבוד</strong> הוא <strong>דמי</strong> <small>[דומה,</small> נחשב<small>],</small> ולכן הוא הולך לרעיה.
 ושואלים על הסברו זה של ר' אבא בשם רב: <strong>תנן</strong> <small>[שנינו</small> במשנה<small>]</small> בדינם של שעירי יום הכיפורים, שאם לאחר שהוגרלו שני השעירים, מת השעיר שהוגרל לעזאזל, מביאים שני שעירים נוספים, ומגרילים עליהם שוב, והשעיר שהוגרל לעזאזל — יישלח לעזאזל, ואחד מבין שני השעירים שהוגרלו לה' קרב, ו<strong>השני ירעה עד שיסתאב</strong> (שיפול בו מום), <strong>וימכר, ויפלו דמיו לנדבה.</strong> וטעם הדבר: משום <strong>שאין חטאת ציבור מתה.</strong> ומכאן נדייק: כך הוא הדין רק בשעירי יום הכיפורים משום שחטאת ציבור היא, <strong>הא</strong> <small>[הרי]</small> מכאן נלמד שבאופן דומה בחטאת של <strong>יחיד</strong> — הריהי <strong>מתה.</strong>
 <strong>ואמר רב</strong> על כך: <strong>בעלי חיים</strong> (הקרבנות בהיותם בחיים) <strong>אינן נידחין,</strong> ומשום כך, במקרה זה של שתי ההגרלות בשעירי יום הכיפורים, <strong>כשהוא מתכפר</strong> — אף <strong>ב</strong>שעיר ה<strong>שני שבזוג</strong> ה<strong>ראשון</strong> יכול שיהיה <strong>מתכפר,</strong> ואין אומרים שמאחר שבן זוגו מת הריהו נדחה. <strong>ו</strong>אילו <strong>אידך בתרא</strong> <small>[</small>השעיר <small>האחר,</small> שבזוג <small>השני]</small> שעלה עליו הגורל לה' — <strong>הוה ליה</strong> <small>[הריהו]</small> נחשב <strong>כמפריש לאיבוד</strong> (במקום השעיר האבוד, שלא יכול היה להיות מוקרב). <strong>ו</strong>כאמור, <strong>טעמא</strong> <small>[הטעם</small> דווקא<small>]</small> כך הוא הדין משום שהוא חטאת <strong>ציבור,</strong> ואין חטאת ציבור מתה. ומכאן נדייק: <strong>הא</strong> <small>[הרי]</small> מכאן, כי באופן דומה, ובחטאת של <strong>יחיד</strong> — הריהי <strong>מתה.</strong>
## דף כג:
 <strong>מאי לאו</strong> <small>[האם לא]</small> נאמר שמשנה זו היא <strong>אפילו</strong> כשיטת <strong>רבנן</strong> <small>[חכמים],</small> שאף הם סבורים כן, הרי שהמופרש תחת קרבן אבוד הריהו כאבוד, אף לדעת חכמים, ושלא כהסברו של ר' אבא בשם רב. ודוחים: <strong>לא,</strong> אין לדייק כן, שכן משנה זו רק כשיטת <strong>רבי היא,</strong> ואין להוכיח ממנה לשיטת חכמים. ודנים עוד בהסבריהם של רב הונא ור' אבא (בשם רב) במחלוקת חכמים ורבי.
 <strong>תנן</strong> <small>[שנינו</small> במשנתנו<small>]:</small> <strong>המפריש חטאת ואבדה,</strong> והפריש אחרת, <strong>והקריב</strong> אותה <strong>אחרת תחתיה,</strong> ולאחר מכן נמצאה החטאת שאבדה — הרי זו <strong>תמות.</strong> שחטאת שהתכפרו בעליה באחרת, היא מכלל חמש החטאות המתות.
 ונדייק: <strong>טעמא</strong> <small>[הטעם</small> דווקא<small>]</small> שהיא מתה — משום <strong>דקריבה</strong> <small>[ש</small>כבר <small>קרבה]</small> החטאת האחרת לפני שנמצאה, <strong>הא</strong> <small>[הרי]</small> שאם נמצאה החטאת שאבדה כאשר עדיין <strong>לא הקריבה</strong> את החטאת שהופרשה תחתיה — הדין הוא ש<strong>תרעה.</strong> <strong>לא שנא</strong> <small>[אינו שונה]</small> אם הוא <strong>מתכפר ב</strong>חטאת ה<strong>אבודה, לא שנא</strong> <small>[אינו שונה]</small> אם הוא <strong>מתכפר ב</strong>חטאת <strong>שאינה אבודה, לא שנא</strong> <small>[אינו שונה]</small> הדין אם הוא עצמו <strong>משך</strong> והקריב את זו, <strong>ולא שנא</strong> <small>[אינו שונה]</small> הדין אם <strong>לא</strong> הוא עצמו <strong>משך</strong> והקריב. בכל האופנים דינה של החטאת השניה שתרעה ולא תמות.
 והרי זו איפוא <strong>תיובתא דתרוייהו</strong> <small>[קושיה חמורה על שניהם],</small> הן להסברו של רב הונא בשם רב המבחין בין עמד ומשך ובין הבא להימלך בבית דין, והן על הסברו של ר' אבא בשם רב המבחין בין אם כבר התכפר בשאינה אבודה לבין אם התכפר באבודה.
 ומשיבים: אין לדייק כן מדברי המשנה, משום ש<strong>מילתא דפסיקא ליה</strong> <small>[דבר שפסוק,</small> ברור <small>לו</small> לתנא<small>]</small> שאין בו חילוקי דינים — <strong>קתני</strong> <small>[הוא שונה],</small> כהלכה זו שאם הקריב כבר את החטאת שהופרשה תחת החטאת שאבדה, ולאחר מכן נמצאה החטאת שאבדה, שדין החטאת האבודה למיתה. <strong>ו</strong>אילו <strong>מילתא דלא פסיקא ליה</strong> <small>[דבר שלא פסוק,</small> ברור <small>לו],</small> כגון חילוקי הדינים היוצאים מדברי רב הונא (משך, או בא להמלך), ור' אבא (נתכפר באבודה, או בשאינה אבודה) — <strong>לא קתני</strong> <small>[אינו שונה].</small>
 ושבים ומקשים מדיוק משנתנו: <strong>תנן</strong> <small>[שנינו</small> בה<small>]:</small> <strong>המפריש מעות לחטאת, ואבדו, והפריש</strong> מעות <strong>אחרים תחתיהם, ואחר כך,</strong> לפני שלקח במעות האחרות חטאת, <strong>נמצאו המעות</strong> הראשונות שאבדו — יערב את המעות הראשונות והשניות, ו<strong>יביא מאלו ומאלו חטאת, והשאר</strong> (יתרת הכסף) <strong>יפלו</strong> <strong>ל</strong>קרבן <strong>נדבה.</strong>
 ומדייקים: <strong>טעמא</strong> <small>[הטעם]</small> להלכה זו שהריהו יכול להיות <strong>מתכפר מאלו ומאלו</strong> — משום שעדיין לא התכפר באחד מהמעות הללו. ונסיק מכאן: <strong>הא</strong> <small>[הרי]</small> אם כבר התכפר <strong>מאחד</strong> מהם — <strong>יוליכם</strong> את האחרות <strong>לים המלח.</strong>
 <strong>לא שנא</strong> <small>[אינו שונה]</small> דין זה אם הוא <strong>מתכפר ב</strong>מעות ה<strong>אבודה, לא שנא</strong> <small>[אינו שונה]</small> אם הוא <strong>מתכפר ב</strong>מעות <strong>שאינה אבודה, לא שנא</strong> <small>[אינו שונה]</small> הדין אם הוא מדעתו עמד ו<strong>משך</strong> והקריב את זו, <strong>ולא שנא</strong> <small>[אינו שונה]</small> הדין אם <strong>לא</strong> עמד ו<strong>משך</strong> והקריב. בכל האופנים הרי דינן של המעות האחרות להולכה לים המלח. והרי זה איפוא <strong>תיובתא דתרוייהו</strong> <small>[קושיה חמורה על שניהם],</small> הן להסברו של רב הונא והן על הסברו של ר' אבא! ומשיבים: <strong>הכא נמי</strong> <small>[כאן גם כן]</small> נשיב באותו אופן שהשבנו על השאלה הקודמת: <strong>מילתא דפסיקא ליה</strong> <small>[דבר שפסוק,</small> שברור <small>לו</small> לתנא<small>]</small> שאין בו חילוקי דינים — <strong>קתני</strong> <small>[הוא שונה],</small> כהלכה זו במקרה שהקריב כבר חטאת באחת מקבוצות המעות, <strong>ו</strong>אילו <strong>מילתא דלא פסיקא ליה</strong> <small>[דבר שלא פסוק,</small> ברור <small>לו],</small> כגון במקרה שעדיין לא הקריב — <strong>לא קתני</strong> <small>[אינו שונה].</small>
 <big>א</big> ועוד בענין המפריש מעות לחטאתו, <strong>אמר ר' אמי: המפריש שני ציבורי מעות ל</strong>צורך קרבן חטאתו ב<strong>אחריות,</strong> שאם יאבד ציבור אחד של המעות, יביא את קרבנו מהשני — הריהו <strong>מתכפר ב</strong>מעות שב<strong>אחד מהן, ו</strong>המעות שב<strong>שני</strong> <strong>יפלו ל</strong>קרבן <strong>נדבה.</strong>
 ודנים בדבריו: <strong>אליבא דמאן</strong> <small>[לשיטת מי]</small> אמר ר' אמי הלכה זו, <strong>אילימא אליבא</strong> <small>[אם תאמר לשיטת]</small> <strong>רבי</strong> — <strong>פשיטא</strong> <small>[פשוט]</small> שלדעתו במקרה זה המעות <strong>יפלו לנדבה.</strong> שכן <strong>עד כאן לא</strong> שמענו כי <strong>קאמר</strong> <small>[אמר]</small> <strong>רבי</strong> שהמעות האחרות הולכות לים המלח <strong>אלא במפריש</strong> מעות <strong>לאיבוד</strong> (במקום מעות ראשונות אבודות), <strong>אבל</strong> במקרה שהפריש מראש מעות אחרות רק <strong>ל</strong>צורך <strong>אחריות</strong> — <strong>מודה</strong> רבי שאין הן הולכות לים המלח, אלא נופלות לקרבן נדבה.
 <strong>ואלא</strong> תאמר כי אמר זאת <strong>אליבא דרבנן</strong> <small>[לשיטת חכמים]</small> — אף זה <strong>פשיטא ליה</strong> <small>[פשוט לו]</small> ש<strong>יפלו לנדבה,</strong> שהרי <strong>קל וחומר</strong> הוא זה: <strong>השתא</strong> <small>[עכשיו]</small> ב<strong>מפריש</strong> מעות <strong>לאיבוד אמור רבנן לאו</strong> <small>[אמרו חכמים</small> כי המעות הללו <small>לא]</small> <strong>כאיבוד</strong> הוא <strong>דמי</strong> <small>[דומה,</small> נחשב<small>],</small> ואין המעות הולכות לים המלח, המפריש מעות <strong>לאחריות מיבעיא</strong> <small>[נצרך]</small> לומר שאין המעות הולכות לים המלח?!
 <big>ד</big> <strong>ואלא</strong> יש לומר כי <strong>אליבא</strong> <small>[לשיטת]</small> <strong>ר' שמעון איצטריכא ליה</strong> <small>[נצרך לו,</small> לר' אמי<small>]</small> להשמיענו. שכן סבור ר' שמעון שחטאת שהתכפרו בעליה באחרת שדינה שהיא מתה בכל מקרה, אף אם חטאת זו הופרשה רק לצורך אחריות, כיון שהתכפרו הבעלים באחרת. שכן <strong>מהו דתימא לית ליה</strong> <small>[מהו,</small> היה מקום <small>שתאמר</small> כי <small>אין לו,</small> אינו סבור<small>]</small> <strong>ר' שמעון</strong> שכאשר הפריש מעות לאחריות והתכפר באחרות שהמעות שלא התכפר בהן יפלו ל<strong>נדבה,</strong> אלא לדעתו אף אלה הולכות לים המלח, לכן <strong>קא משמע לן</strong> <small>[הוא,</small> ר' אמי, <small>משמיע לנו]</small> <strong>דאית ליה</strong> <small>[שיש לו,</small> שסבור ר' שמעון<small>]</small> שבמקרה זה הולכות הן ל<strong>נדבה.</strong>
 ושואלים על הסבר זה: <strong>ומי מצית אמרת דלית ליה</strong> <small>[והאם יכול אתה לומר,</small> להעלות זאת כאפשרות, <small>שאין לו],</small> הלכה זו של נפילה ל<strong>נדבה ל</strong>שיטת <strong>ר' שמעון? והתניא</strong> <small>[והרי שנויה</small> ברייתא (משנה)<small>]</small> במסכת שקלים: <strong>שלשה עשר שופרות</strong> (קופות צדקה שצורתן כשופר) <strong>היו ב</strong>עזרה שבבית ה<strong>מקדש, והיה כתוב עליהן,</strong> על כל אחת מהן, לצורך מה הכסף הניתן בו. על האחד היה כתוב <strong>"תיקלין חדתין"</strong> <small>[שקלים חדשים],</small> שבהם היו נותנים את השקלים (מחצית השקל) שהביאו בשנה זו; <strong>ו</strong>על אחר היה כתוב שנועד ל"תקלין <strong>עתיקין"</strong> <small>[</small>שקלים <small>עתיקים,</small> ישנים<small>],</small> של השנה שעברה, שלא הגיעו לתעודתם בזמנם. ועל אחר היה כתוב <strong>"קינין",</strong> ונועד לקרבנות חובה של זוג תורים או בני יונה (לזב, זבה, יולדת ומצורע); <strong>ו</strong>על אחד היה כתוב: <strong>"גוזלי עולה",</strong> עבור נדבת עולת העוף; ועל האחר היה כתוב <strong>"עצים",</strong> למנדב עצים למערכה על המזבח; <strong>ו</strong>על האחר היה כתוב <strong>"לבונה",</strong> למנדב לבונה הבאה עם המנחה; <strong>ו</strong>על האחר היה כתוב <strong>"זהב לכפרת",</strong> למי שנדב זהב למקדש. <strong>ו</strong>עוד <strong>ששה</strong> שופרות, ששימשו <strong>ל</strong>קניית בהמות לעולות <strong>נדבה.</strong>
 <strong>ותני עלה</strong> <small>[ושנינו עליה</small> ברייתא<small>]</small> המרחיבה את דברי המשנה הללו: <strong>ששה</strong> שופרות אלה שהכסף שניתן בהם נועד <strong>ל</strong>עולות <strong>נדבה</strong> — הכוונה היא <strong>לעולה הבאה מן המותרות,</strong> שנשאר מהכסף שהופרש לצורך קניית חטאת או אשם, ובכסף זה מביאים עולה ל"קיץ המזבח", שמקריבים עליו בזמן שאין עליו קרבנות אחרים, על מנת שלא יהיה פנוי מהקרבה, ודינה <strong>שאין עורה</strong> ניתן <strong>לכהנים,</strong> כשאר עולות, אלא חוזרים ומוכרים אותו, ודמיו נופלים לנדבה, ל"קיץ המזבח". אלו <strong>דברי ר' יהודה.</strong>
 <strong>אמר לו ר' נחמיה, ואמרי לה</strong> <small>[ו</small>יש <small>אומרים</small> כי היה זה<small>]</small> <strong>ר' שמעון: אם כן, בטלה מדרשו של יהוידע הכהן. דתניא</strong> <small>[ש</small>כן <small>שנויה</small> במשנה שם<small>],</small> <strong>זה</strong> ה<strong>מדרש דרש יהוידע הכהן</strong> הגדול (בימי יהואש המלך) על הכתוב בפרשת הקרבנות בקרבן האשם: <strong>"אשם הוא</strong> אשם אשם לה'" (ויקרא ה, יט). ונמצא בכתוב זה כעין סתירה, שהרי הלשון בתחילת הפסוק "אשם הוא" מורה שהוא אשם, ואשמות נאכלים לכהנים. ואילו הלשון שבסוף הפסוק "אשם לה'" מורה ש<strong>כולו</strong> לה', כקרבן עולה! אלא יש בכתוב זה <strong>להביא</strong> (לרבות) <strong>כל דבר הבא ממותר</strong> דמי קרבנות <strong>חטאות ו</strong>כן ממותר דמי קרבנות <strong>אשמות</strong> שיש <strong>ליקח</strong> (לקנות) <strong>בדמיו עולות,</strong> ודינם של עולות אלה ש<strong>הבשר</strong> — כולו <strong>לשם</strong> על המזבח, <strong>ו</strong>אילו ה<strong>עורות</strong> — ניתנים <strong>לכהנים,</strong> כדין כל העולות.
 <strong>אלמא</strong> <small>[הרי נסיק]</small> כי <strong>אית ליה</strong> <small>[יש לו]</small> דין זה שמותר חטאת הריהו הולך לעולת <strong>נדבה לר' שמעון,</strong> ואין איפוא צורך להשמיענו כי אף ר' שמעון סבור כן, כדרך שאמר ר' אמי בדין המפריש שתי קבוצות מעות לאחריות חטאתו! ומשיבים: <strong>איצטריך</strong> <small>[נצרך]</small> ר' אמי להשמיענו כן, שכן <strong>סלקא דעתך אמינא</strong> <small>[היה עולה על דעתך]</small> לומר: <strong>כי אית ליה</strong> <small>[כאשר יש לו]</small> דין זה של מותר חטאת שהולך לעולת <strong>נדבה לר' שמעון</strong> — הרי זה דווקא <strong>בחד סידרא</strong> <small>[בסדרה אחת]</small> של מעות, וכגון זה המפריש קבוצת מעות אחת לצורך קרבן חטאתו, ולאחר מכן הוזלו הקרבנות, ונותרו בידו מעות — הרי מותר זה מופנה לעולת נדבה, ודינו כשאר העולה,
## דף כד.
 <strong>אבל בתרי סדרי</strong> <small>[בשני סדרים,</small> בשתי קבוצות של מעות<small>], —</small> <strong>לא,</strong> לכן בא ר' אמי ו<strong>קא משמע לן</strong> <small>[</small>ו<small>הוא משמיע לנו]</small> שאף באופן זה של שני ציבורי מעות סבור ר' שמעון שהמותר ניתן לעולת נדבה.
 <big>א</big> <strong>אמר ר' הושעיא: המפריש שתי חטאות</strong> לחובתו, שהשניה תהא <strong>לאחריות,</strong> שאם תאבד האחת, תוקרב השניה תחתיה — הריהו מביא קרבן ו<strong>מתכפר באחת מהן, וחבירתה</strong> אינה מתה, אלא <strong>רועה</strong> עד שיפול בה מום, ותימכר, ויפלו דמיה לעולת נדבה.
 ודנים בדברי ר' הושעיא: <strong>אליבא דמאן</strong> <small>[לשיטת מי]</small> אמר זאת ר' הושעיא? <strong>אילימא אליבא דרבנן</strong> <small>[אם תאמר</small> ש<small>לשיטת חכמים]</small> — <strong>השתא</strong> <small>[עכשיו]</small> אפילו במקרה של <strong>המפריש</strong> חטאת <strong>לאיבוד</strong> (תחת חטאת שאבדה) <strong>אמרי רבנן לאו</strong> <small>[אמרו חכמים</small> ש<small>לא]</small> <strong>כאיבוד</strong> (כחטאת האבודה) <strong>דמי</strong> <small>[דומה,</small> נחשבת<small>]</small> החטאת שהופרשה תחתיה, ולכן אינה מתה אלא רועה. זה המפריש מלכתחילה חטאת נוספת <strong>ל</strong>צורך <strong>אחריות מיבעיא</strong> <small>[נצרך]</small> לומר לדעת חכמים שאינה מתה?!
 <strong>אלא</strong> תאמר כי <strong>אליבא</strong> <small>[לשיטת]</small> <strong>ר' שמעון</strong> אמר זאת ר' הושעיא — והרי ר' שמעון אינו סבור כן, שכן <strong>האמר</strong> <small>[הרי אמר]</small> <small>ר' שמעון: חמש חטאות</small> <strong>מתות,</strong> ובכללן החטאת שהתכפרו בעליה באחרת, ואף זו שהופרשה לאחריות והתכפרו בעליה בחבירתה!
 <strong>אלא</strong> יש לומר כי <strong>אליבא</strong> <small>[לשיטת]</small> <strong>רבי</strong> אמר זאת ר' הושעיא. שכן <strong>כי</strong> <small>[כאשר]</small> <strong>אמר רבי</strong> שהחטאת שהופרשה תחת החטאת האבודה הריהי מתה — הרי זה דווקא בחטאת המופרשת <strong>באיבוד</strong> (במקום חטאת אבודה), <strong>אבל</strong> במקרה זה של המפריש חטאת נוספת לצורך <strong>אחריות</strong> — <strong>לא</strong> אמר רבי שהשניה מתה.
 ומקשים על הסבר זה: <strong>תנן</strong> <small>[שנינו</small> בסוף משנתנו<small>]:</small> <strong>המפריש</strong> בהמה ל<strong>חטאת, והרי היא</strong> עתה <strong>בעלת מום,</strong> שלאחר שהפרישה נפל בה מום, ופסולה להקרבה — הרי זה <strong>מוכרה,</strong> ויוצאת לחולין, <strong>ומביא</strong> בדמיה בהמה <strong>אחרת תחתיה. ר' אלעזר בר' שמעון אומר: אם קרבה</strong> הבהמה ה<strong>שניה</strong> לחטאתו, <strong>קודם שנשחטה</strong> הבהמה ה<strong>ראשונה</strong> ועדיין היא קיימת — הרי הראשונה, אף שיצאה לחולין במכירתה, והיא עתה ברשות הקונה — <strong>תמות.</strong> וטעם הדבר: מפני <strong>שכבר כיפרו בעליה,</strong> והריהי איפוא כחטאת שהתכפרו בעליה באחרת, שדינה למיתה.
 ונדון בשיטתו זו של ר' אלעזר בר' שמעון: <strong>קא סלקא דעתך</strong> <small>[היה עולה על דעתך]</small> לומר כי <strong>ר' אלעזר בר' שמעון כרבי</strong> האומר שהקרבתה של החטאת האחת, גורמת דין מיתה לחטאת האחרת, בכל מקרה <strong>סבירא ליה</strong> <small>[הריהו סבור].</small> ואף זו, אף שיצאה לחולין, כיון שהחטאת האחרת קרבה — הריהי מתה. <strong>ו</strong>מכאן נאמר ש<strong>אפילו ב</strong>אופן זה, במפריש מלכתחילה לצורך <strong>אחריות נמי</strong> <small>[גם כן]</small> יש לומר שכיון שקרבה האחת — השניה מתה. נמצא שר' הושעיא לא אמר דבריו לשיטת רבי!
 ומשיבים: <strong>לא,</strong> אין הכרח לומר שר' אלעזר בר' שמעון סבור כשיטת רבי, שכן <strong>דלמא</strong> <small>[שמא]</small> <strong>ר' אלעזר בר' שמעון כאבוה סבירא ליה</strong> <small>[כאביו סבור הוא],</small> ש<strong>אמר</strong> ר' שמעון: <strong>חמש חטאות מתות</strong> ולא חילק בדבריו, משמע שאף במקרה שנמכרה הבהמה ויצאה לחולין, כיון שנתכפר באחרת הריהי מתה לשיטת ר' שמעון.
 ומקשים עוד על דברי ר' הושעיא: <strong>תנן</strong> <small>[שנינו</small> במשנה<small>]</small> בדינם של שני שעירי יום הכיפורים, שאם מת השעיר לעזאזל — מביאים זוג אחר של שעירים, ומגרילים עליהם. והשעיר שעלה עליו הגורל לעזאזל, נשלח לשם, ואילו מבין שני השעירים לה' (מהזוג הראשון ומהזוג השני) — אחד מהם יוקרב לעבודת היום במקדש, והשני ירעה עד שיפול בו מום, וימכר, ויפלו דמיו לנדבה. ומסבירה המשנה: אין השעיר השני הולך למיתה (כחטאות המתות), <strong>לפי שאין חטאת צבור מתה.</strong> ונדייק: <strong>הא</strong> <small>[הרי]</small> מכאן נלמד, שבמקרה דומה, אם היתה זו חטאת של <strong>יחיד</strong> — הריהי <strong>מתה.</strong> וכיון שלא נאמר במשנה מי משני השעירים לה' הולך לרעיה, האם זה שנותר מההגרלה הראשונה, או זה מההגרלה השניה, נחלקו בכך אמוראים.
 <strong>אמר רב: בעלי חיין אינן נידחין,</strong> שבעל חיים שהוקדש ולא יכלו להקריבו בזמנו, אינו נחשב כדחוי לעולם ופסול, אלא ישתמשו בו בזמן שיהא שוב ראוי. ולכן <strong>כשהוא מתכפר</strong> — <strong>ב</strong>שעיר ה<strong>שני שבזוג ראשון</strong> שעלה עליו הגורל לה' הריהו <strong>מתכפר.</strong> ונדון בדבר: השעיר לה' שבזוג הראשון הוא הקרב, <strong>ו</strong>אילו <strong>אידך</strong> <small>[האחר,</small> השעיר לה' שבזוג השני<small>],</small> <strong>הוה ליה</strong> <small>[הריהו]</small> כזה המופרש ל<strong>אחריות,</strong> שהרי אינו כמפריש תחת שעיר אבוד (שהרי השעיר לה' שבזוג הראשון לא אבד), <strong>וקתני</strong> <small>[ושנינו]</small> בדינו של שעיר זה, שאם היתה זו חטאת ה<strong>יחיד</strong> — הריהי <strong>מתה.</strong> ושלא כדברי ר' הושעיא שהמפריש שתים לאחריות — אין השניה מתה!
 ומשיבים: אין להקשות מדברי רב אלו, משום ש<strong>רב לטעמיה</strong> <small>[לטעמו,</small> לשיטתו<small>],</small> ש<strong>אמר: מצוה</strong> להקריב <strong>ב</strong>קרבן ה<strong>ראשון</strong> שהופרש. ונמצא שכאשר הפריש את השעיר לה' השני, מלכתחילה היה זה על מנת שילך לאיבוד. ואין זה כמפריש שתי בהמות לאחריות, שהרי אז יכול להקריב לכתחילה איזה מהן שירצה. ומשום כך, אף כשקרבה האחת — אין השניה מתה, אלא רועה.
 <big>ב</big> ועוד בענין מחלוקת רבי וחכמים, <strong>תני</strong> <small>[שנה]</small> <strong>רב שימי בר</strong> <small>[בן]</small> <strong>זירי קמיה</strong> <small>[לפני]</small> <strong>רב פפא</strong> ברייתא זו: כאשר החטאת הראשונה <strong>אבדה</strong> כבר <strong>בשעת הפרשה</strong> של החטאת השניה, ולפני שנתכפר בשניה נמצאה הראשונה, נחלקו בכך רבי וחכמים, <strong>ל</strong>דעת <strong>רבי</strong> — השניה <strong>מתה,</strong> ו<strong>ל</strong>דעת <strong>רבנן</strong> <small>[חכמים]</small> — השניה <strong>תרעה.</strong> ואולם אם <strong>אבדה</strong> (היתה אבודה) החטאת אף <strong>בשעת כפרה,</strong> ורק לאחר מכן נמצאה הראשונה — <strong>ל</strong>דעת <strong>רבנן</strong> <small>[חכמים]</small> — השניה <strong>מתה,</strong> ואילו <strong>ל</strong>דעת <strong>רבי</strong> — השניה <strong>רועה.</strong>
 אמר לו רב פפא לרב שימי בר זירי: אין זה כדבריך, שהרי <strong>קל וחומר</strong> הוא: <strong>ומה</strong> במקרה שהיתה החטאת <strong>אבודה</strong> רק <strong>בשעת הפרשה דאמרי רבנן</strong> <small>[שאמרו חכמים]</small> שהשניה <strong>רועה,</strong> ועל כך חלק ו<strong>אמר רבי</strong> שהיא <strong>מתה.</strong> במקרה שהיתה <strong>אבודה בשעת כפרה, דלרבנן</strong> <small>[ש</small>אף <small>ל</small>שיטת <small>חכמים]</small> הריהי <strong>מתה, ל</strong>שיטת <strong>רבי לא כל שכן</strong> שהיא מתה!
 <strong>אלא תני הכי</strong> <small>[שנה כך]</small> את הברייתא שלפניך: היתה <strong>אבודה בשעת הפרשה,</strong> ואחר כך נמצאה, <strong>ל</strong>דעת <strong>רבי</strong> — הריהי <strong>מתה, ל</strong>דעת <strong>רבנן</strong> <small>[חכמים]</small> — הריהי <strong>רועה.</strong> ואולם אם היתה אבודה <strong>בשעת כפרה</strong> — ל<strong>דברי הכל</strong> הריהי <strong>מתה.</strong>
 <big>ג</big> שנינו במשנתנו בדין המפריש חטאת ולאחר מכן נפל בה מום, ועמד ומכרה, והביא בדמיה חטאת אחרת וקרבה החטאת האחרת, שחכמים אומרים שאין בכך כלום, והבהמה הראשונה הריהי חולין, ואילו <strong>ר' אלעזר בר' שמעון אומר</strong> שאם קרבה השניה לפני שנשחטה הראשונה לאכילת חולין, למרות שיצאה לחולין הריהי מתה, שהיא כחטאת שהתכפרו בעליה באחרת.
 ומביאים מה ש<strong>תנו רבנן</strong> <small>[שנו חכמים]</small> בברייתא: אף ששוחטים ביום טוב ומפשיטים את עור הבהמה — <strong>אין מרגילין ביום טוב,</strong> כלומר, אין מפשיטים את עור הבהמה דרך הרגליים, כדי שיישאר שלם, על מנת להשתמש בו כחמת. <strong>כיוצא בו: אין מרגילין</strong> כלל, ואף לא ביום חול, <strong>בבכור,</strong> ואפילו הוא בעל מום, <strong>ו</strong>כן <strong>לא</strong> מרגילים <strong>בפסולי המוקדשין</strong> שנפדו ונשחטו לחולין, מפני שיש בכך בזיון לבהמת קדשים.
 ושואלים: <strong>בשלמא</strong> <small>[נניח,</small> זה מובן<small>]</small> הלכה זו ש<strong>ביום טוב</strong> אין מרגילים — וטעם הדבר: משום <strong>דקא טרח טירחא דלא חזי ליה</strong> <small>[שהוא טורח טירחה שאינה ראויה לו,</small> ליום טוב עצמו<small>],</small> והרי הלכה זו הריהי כדעת הכל. <strong>אלא</strong> הלכה זו שאין מרגילים ב<strong>בכור</strong> — <strong>מאן</strong> <small>[מיהו]</small> ה<strong>תנא</strong> הסבור כן?
 <strong>אמר רב חסדא:</strong> שיטת <strong>בית שמאי היא,</strong> ש<strong>אומר:</strong> ה<strong>בכור,</strong> גם אם נפל בו מום — <strong>בקדושתיה קאי</strong> <small>[בקדושתו</small> הוא <small>עומד],</small> <strong>דתנן</strong> <small>[ש</small>כן <small>שנינו</small> במשנה במסכת בכורות<small>],</small> <strong>בית שמאי אומר: לא ימנה</strong> (יטול מנה, ישתתף) <strong>ישראל עם הכהן על</strong> אכילת בשר <strong>הבכור</strong> בעל המום. ובית הלל מתירים לישראל לאכול מבשר הבכור הזה, ואפילו מתירים הם להאכילו לגוי. הרי שסבורים בית שמאי כי עדיין קדושת בכור עליו, אף שנפל בו מום, ולכן לדעתם אף אסור להרגילו.
 ומוסיפים ומבררים: ב<strong>פסולי המוקדשין, מאן</strong> <small>[מיהו]</small> ה<strong>תנא</strong> שסבור כך? <strong>אמר רב חסדא:</strong> כשיטת ר' אלעזר בר' שמעון היא. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>היו לפניו שתי חטאות,</strong> כאשר אחת מהן לאחריות, שאם תמות או תאבד האחת יתכפר בשניה. והיתה <strong>אחת</strong> מהן <strong>תמימה</strong> (ללא מום) <strong>ואחת</strong> נפל בה מום לאחר שהקדישה, והריהי עתה <strong>בעלת מום.</strong> מה יעשה בהן? ה<strong>תמימה</strong> — <strong>תקרב</strong> לחטאתו, והשניה שהיא <strong>בעלת מום</strong> — <strong>תפדה.</strong>
 <strong>נשחטה בעלת</strong> ה<strong>מום</strong> לאחר פדיונה, אם נשחטה <strong>עד שלא</strong> (בטרם) <strong>נזרק דמה של</strong> ה<strong>תמימה</strong> על המזבח לכפרה — הרי היא <strong>מותרת</strong> בהנאה. ואולם אם נשחטה <strong>משנזרק דמה של תמימה</strong> על המזבח — הריהי <strong>אסורה</strong> בהנאה, כדין חטאת שהתכפרו בעליה באחרת.
 <strong>ר' אלעזר בר' שמעון אמר: אפילו</strong> נשחטה בעלת המום, וכבר <strong>בשר בעלת</strong> ה<strong>מום</strong> מונח <strong>בקדירה, ו</strong>רק אחר כך <strong>נזרק דמה של תמימה</strong> על המזבח — בשר בעלת המום אסור, והריהו <strong>יוצא ל</strong>הישרף ב<strong>בית השריפה,</strong> כדין הקדשים שנפסלו. מפני שעדיין שם "חטאת" עליה. הרי שהוא סבור שפסולי המוקדשים נשארה בהם קדושה ראשונה, אפילו לאחר שחיטה, ומשום כך הריהו גם אוסר להרגיל אותם.
 <strong>ו</strong>שואלים: מדוע <strong>רב חסדא</strong> העמיד את ההלכה שאין מרגילים את הבכור כשיטת בית שמאי, ואת ההלכה שאין מרגילים בפסולי המוקדשים כשיטת ר' אלעזר בר' שמעון, <strong>לוקמה אידי ואידי</strong> <small>[שיעמיד</small> את <small>זה ו</small>את <small>זה]</small> <strong>כ</strong>שיטת <strong>בית שמאי,</strong> וכדין בכור בעל מום, כן דין פסולי המוקדשים!
 ומשיבים: <strong>דלמא</strong> <small>[שמא]</small> יש לחלק ולומר: <strong>כי אמרי</strong> <small>[כאשר אמרו]</small> <strong>בית שמאי</strong> את דינם בבעל מום, שאין קדושתו פוקעת ממנו ואסור לנהוג בו כבחולין — הרי זה דווקא <strong>בבכור,</strong> משום <strong>דקדושתיה</strong> <small>[שקדושתו]</small> היא <strong>מרחם</strong> אמו (משעה שנולד), <strong>אבל</strong> ב<strong>פסולי המוקדשין</strong> האחרים שאין קדושתם מרחם — <strong>לא</strong> אמרו כן בית שמאי. וסבורים הם שמשעה שהותרו בשחיטה — שוב אין בהם קדושה, ומותר להרגילם.
 ושואלים לצד האחר: <strong>ולוקמא אידי ואידי</strong> <small>[ושיעמיד</small> רב חסדא את <small>זה ו</small>את <small>זה,</small> בכור ופסולי המוקדשין<small>]</small> <strong>כ</strong>שיטת <strong>ר' אלעזר בר' שמעון</strong>, וכדין פסולי המקודשין דין הבכור!
 ומשיבים: <strong>דלמא</strong> <small>[שמא]</small> יש לומר כך: <strong>כי</strong> <small>[כאשר]</small> <strong>אמר ר' אלעזר בר' שמעון</strong> את דינו שהריהם עומדים בקדושתם, ואפילו אחרי שנפדו ונשחטו והונחו בקדירה — הרי זה דווקא <strong>ב</strong>שאר <strong>פסולי</strong> ה<strong>מוקדשין,</strong> ורק באלה אכן גם נוהג הדין שאין להרגילם. וטעם הדבר? משום <strong>דאלימי למיתפס</strong> <small>[ש</small>הם <small>תקיפים</small> בקדושתם עד כדי <small>לתפוס]</small> את <strong>פדיונן</strong> בקדושה. <strong>אבל בבכור</strong> בעל מום, שלא ניתן לפדותו — <strong>לא</strong> אמר כן ר' אלעזר בר' שמעון, ומותר להרגיל בו.
 ושואלים: <strong>ו</strong>כי <strong>ר' אלעזר בר' שמעון, לית ליה הא דתנן</strong> <small>[אין לו,</small> אינו מקבל דין <small>זה ששנינו]</small> במשנה במסכת בכורות באין חולק ש<strong>כל פסולי המוקדשין</strong> הריהם <strong>נשחטין באיטליז</strong> (במקום השוק), <strong>ונמכרין באיטליז,</strong> שם מרובים הקונים, ומחירם גבוה, <strong>ונשקלין בליטרא</strong> (משקל), כדרך ששוקלים בשר רגיל, ואין אומרים שיש בכל זה משום זלזול בקדשים. <strong>אלמא</strong> <small>[הרי]</small> ש<strong>כיון דשרית ליה</strong> <small>[שהתרת לו]</small> לעשות כן, הריהו בכך <strong>טפי וזבין</strong> <small>[</small>יכול <small>להרבות</small> במחיר <small>ולמכור]</small> ונמצא על ידי כך ההקדש מרויח. והרי איפוא שמותר לנהוג מנהג חולין בפסולי המוקדשים. ומדוע לא יתיר להרגיל בהם לאחר פדיונם? והרי על ידי כך ירויח ההקדש, שיפדו אנשים את הפסולים במחיר גבוה יותר!
 <strong>אמר רב מרי בריה</strong> <small>[בנו]</small> של <strong>רב כהנא:</strong> לא הותר הדבר, משום ש<strong>מה שמשביח בעור</strong> על ידי שמפשיט אותו בשלימות — הריהו <strong>פוגם בבשר.</strong> שכן בכך מקצת הבשר הולך לאיבוד, וההיתר אם כן להרגיל אינו מעלה בכך את ערך הבהמה כולה.
 <strong>אמרי במערבא משמיה</strong> <small>[אמרו בארץ ישראל בשמו]</small> של <strong>ר' אבין</strong> טעם אחר לאיסור להרגיל בפסולי המוקדשים: <strong>מפני שנראה כעובד עבודה בקדשים,</strong> והרי אסור לעבוד בפסולי המוקדשים.
 <strong>ר' יוסי בר אבין אמר</strong> הסבר אחר: <strong>גזירה שמא</strong> ימתין לשוחטם עד שימצא מי שיצטרך לעור זה, ובתוך כך <strong>יגדל מהם עדרים עדרים,</strong>
## דף כד:
 <big>א משנה</big> <strong>כיצד</strong> (באיזה אופן) הבעלים <strong>מערימין</strong> (רשאים להתחכם) <strong>על הבכור,</strong> להפקיעו מהחובה להינתן לכהן, ובמקום זה להשתמש בו לצורך קרבן אחר שהם חייבים בו? — הבהמה ה<strong>מבכרת</strong> (שטרם ילדה עד כה, והולד הראשון שיוולד לה הריהו איפוא בכור), בעת <strong>שהיתה</strong> עדיין <strong>מעוברת, אומר</strong> הבעלים: <strong>"מה שבמעיה של זו, אם</strong> הוא <strong>זכר</strong> — הריהו מוקדש לקרבן <strong>עולה".</strong> ואם אכן <strong>ילדה</strong> הבהמה <strong>זכר</strong> — אין הוא קדוש בקדושת בכור, אלא בקדושת עולה, ו<strong>יקרב</strong> כקרבן <strong>עולה. ואם</strong> אמר הבעלים על הבהמה המעוברת: "מה שבמעיה של הבהמה זו אם הוא <strong>נקבה</strong> — הריהו מוקדש ל<strong>זבחי שלמים",</strong> אם <strong>ילדה</strong> הבהמה <strong>נקבה</strong> — הרי זו <strong>תקרב</strong> כקרבן <strong>שלמים.</strong>
 ואם אמר הבעלים על הבהמה המעוברת: <strong>"אם</strong> העובר שבמעיה <strong>זכר</strong> — הריהו מוקדש ל<strong>עולה, ואם</strong> הוא <strong>נקבה</strong> — הריהו מוקדש ל<strong>זבחי שלמים",</strong> אם <strong>ילדה</strong> הבהמה <strong>זכר ונקבה, הזכר</strong> — <strong>יקרב עולה, והנקבה</strong> — <strong>תקרב שלמים.</strong> ואם <strong>ילדה שני זכרים</strong> — חלה קדושת עולה על שניהם, ואולם מאחר שלא נדר אלא קרבן עולה אחד, <strong>אחד מהם</strong> — אכן <strong>יקרב עולה</strong> כנדרו, <strong>ו</strong>אילו <strong>השני</strong> — <strong>ימכר ל</strong>אחרים שהם <strong>חייבי עולה,</strong> ויקרב כעולה לחובתם, <strong>ודמיו</strong> הריהם <strong>חולין.</strong>
 ואם <strong>ילדה שתי נקבות</strong> — <strong>אחת מהם תקרב</strong> כקרבן <strong>שלמים, ו</strong>אילו <strong>השניה תימכר ל</strong>מי שהם <strong>חייבי</strong> קרבן <strong>שלמים, ודמיה</strong> הריהם <strong>חולין.</strong> ואם <strong>ילדה טומטום</strong> (זה שאין מינו נודע) <strong>ואנדרוגינוס</strong> (שיש בו סימני הזכר והנקיבה), והרי שני אלה פסולים לקרבן — <strong>רבן שמעון בן גמליאל אומר: אין קדושה חלה עליהן.</strong>
 <big>ב גמרא</big> שנינו במשנה בדין הבכור קודם שיצא ממעי אמו, ובענין זה <strong>אמר רב יהודה: מותר להטיל מום בבכור קודם שיצא לאויר העולם,</strong> שהרי טרם התקדש בקדושת הבכור. ומקשים עליו: <strong>תנן</strong> <small>[שנינו]</small> במשנתנו, כי <strong>אומר אדם</strong> (הבעלים) על הבהמה המבכרת: <strong>"מה שבמעיה של</strong> בהמה <strong>זו</strong> יהיה לקרבן <strong>עולה".</strong> ונדייק מכאן: רק כאשר הוא מקדיש את הולד בקדושת <strong>עולה</strong> — <strong>אין</strong> <small>[כן]</small> מותר להפקיעו מקדושת בכור, מפני שקדושת עולה חמורה מקדושת בכור, אבל להקדישו בקדושה קלה וכגון בקדושת <strong>שלמים</strong> — <strong>לא</strong> מותר הדבר. <strong>ו</strong>אילו <strong>את</strong> <small>[אתה]</small> <strong>אמרת דמצית מפקעת ליה</strong> <small>[אומר אתה שיכול</small> הבעלים <small>להפקיע אותו]</small> <strong>מקדושתה</strong> מכל וכל, במום שיטיל בו קודם שיצא לאויר העולם?
 <strong>אמר</strong> <small>[יכול לומר,</small> להשיב<small>]</small> <strong>לך רב יהודה</strong> על שאלה זו כך: <strong>הני מילי</strong> <small>[דברים אלה],</small> שאין רשאים להקדיש את עוברה של המבכרת אלא בקדושה חמורה כקדושת עולה, אמורים דווקא <strong>בזמן שבית המקדש</strong> היה <strong>קיים,</strong> והיו הקדשים קרבים על המזבח. ואילו <strong>כי קאמינא אנא</strong> <small>[כאשר אמרתי אני]</small> שמותר להטיל בו מום ולהפקיעו מן הקדושה — הרי זה דווקא <strong>בזמן הזה, דלא חזי</strong> <small>[שאינו ראוי]</small> <strong>להקרבה,</strong> וממילא עתיד הוא להיאכל כחולין לכשיפול בו מום.
 ומקשים על תירוץ זה: <strong>אי</strong> <small>[אם]</small> אמר רב יהודה את שיטתו זו רק <strong>בזמן הזה</strong> — <strong>מאי למימרא</strong> <small>[מה,</small> מקום יש <small>לומר</small> זאת<small>]?</small> והרי פשוט הדבר! ומשיבים: ראוי לומר זאת, שכן <strong>מהו דתימא</strong> <small>[</small>היה מקום <small>שתאמר]:</small> <strong>נגזר</strong> <small>[נגזור,</small> נאסור<small>]</small> להטיל מום בבכור אף קודם שיצא לאויר העולם, משום החשש <strong>דלמא נפיק</strong> <small>[שמא</small> כבר <small>יצא]</small> לאויר העולם <strong>רוב ראשו</strong> של העובר, ובכך נחשב כבר לנולד, וכבר התקדש הבכור בכך, <strong>וקשדי ביה מומא</strong> <small>[ויטיל בו מום],</small> והרי זה כמטיל מום בקדשים,
 <strong>ואימא</strong> <small>[ויאמר]:</small> <strong>הכי נמי</strong> <small>[כך,</small> אף באופן זה, <small>גם כן]</small> אסור הדבר. משום כך, השמיענו רב יהודה כי <strong>אפילו הכי</strong> <small>[כך]</small> — <strong>הא</strong> <small>[</small>היתר <small>זה]</small> להטיל מום בבכור לפני שיצא לאויר העולם כדי שיוכלו לשוחטו מיד כחולין <strong>עדיפא יתירא</strong> <small>[עדיף יותר]</small> מהחשש שמא יצא כבר רוב ראשו והרי זה כמטיל מום בקדשים, <strong>מדאתי ביה</strong> <small>[משום</small> שאפשר לחשוש <small>שיבוא בו]</small> הכהן אם נאסור עליו לעשות כן, <strong>לידי</strong> איסור <strong>גיזה ועבודה</strong> בו.
 <big>ג</big> עוד שנינו במשנה מה הדין אם אמר הבעלים על עובר הבהמה המבכרת <strong>"אם נקבה</strong> תקדש ל<strong>זבחי שלמים".</strong> ותוהים על כך: מדוע בבהמה המבכרת צריך להקדישה לשלמים, כדי לפטור בכך את הולד מקדושת הבכור, וכי <strong>נקבה מי קא קדשה</strong> <small>[האם היא מתקדשת]</small> <strong>בבכורה</strong> שיש צורך להפקיע קדושה זו? והלא אין בכור אלא זכר! ומשיבים: <strong>סיפא אתיא</strong> <small>[</small>ב<small>סוף</small> חלק זה של המשנה <small>בא,</small> עבר<small>]</small> <strong>ל</strong>ענין אחר, שהוא עוסק ב<strong>בהמה</strong> של <strong>הקדש,</strong> שרוצה להפקיע את הולד שבמעיה מקדושת אמו. וכגון שהאם קדושה בקדושת חטאת, ולכשיוולד העובר יהא דינו למיתה כדין "ולד חטאת", ובדרך זו של הערמה הריהו מבקש להביאו לקדושה אחרת.
 <big>ד</big> מאחר שהעמדנו את המשך דברי המשנה בבהמת הקדש, מבררים את המשך הדברים, שאם <strong>ילדה שני זכרים</strong> — אחד מהם יקרב כקרבן עולה לנדר הבעלים, והשני ימכר לחייבים בהבאת עולה, ודמיו חולין. וכן אם ילדה שתי נקיבות — אחת מהן תקרב לשלמים, והשניה תימכר לחייבי שלמים ודמיה חולין. ו<strong>אמרי</strong> <small>[אומרים]</small> בשאלה: <strong>אי</strong> <small>[אם]</small> מדובר ב<strong>בהמה</strong> מעוברת של <strong>הקדש,</strong> אם כן <strong>היאך דאקדיש</strong> <small>[</small>עובר זכר <small>זה שהקדיש]</small> אותו ל<strong>עולה</strong> — אכן <strong>ליהדר</strong> <small>[יחזור,</small> יבוא לכלל<small>]</small> קדושת <strong>עולה,</strong> ואולם <strong>אידך</strong> <small>[</small>הזכר <small>האחר]</small> שילדה — <strong>נהוי בקדושתיה דאימיה</strong> <small>[שיהיה בקדושתה של אמו],</small> ודמיו יהיו של הקודש! ומשיבים: <strong>סיפא אתאן</strong> <small>[סוף</small> המשך זה של דברי המשנה <small>בא]</small> <strong>ל</strong>ענין <strong>בהמת חולין</strong> המבכרת.
 <big>ה</big> שנינו בסוף המשנה את שיטת רבן שמעון בן גמליאל שאם <strong>ילדה טומטום ואנדרוגינוס</strong> — אין קדושה חלה עליהם.
## דף כה.
 ומכלל לשונו זו של רבן שמעון בן גמליאל עולה שאין הוולדות הטומטום והאנדרוגינוס קדושים כלל בכל אופן שהוא, ואף אם נולדו לבהמת הקדש, ושואלים: <strong>אמאי</strong> <small>[מדוע]</small> <strong>אין קדושה חלה עליהן</strong> מכח קדושת אמם? ומשיבים: <strong>קסבר</strong> <small>[סבור הוא]</small> <strong>רבן שמעון בן גמליאל</strong> כי <strong>ולדות קדשים</strong> — רק <strong>בהוייתן</strong> (בהיותם, בהיוולדם) <strong>הן קדושין</strong> (מתקדשים). וראיה לדבר, <strong>דאי סלקא דעתך</strong> <small>[שאם עולה על דעתך]</small> לומר כי כבר <strong>ממעי אמן הן קדושין, אמאי</strong> <small>[מדוע]</small> <strong>אין קדושה חלה עליהן? הא תפסתינהו</strong> <small>[הרי</small> כבר <small>תפסתן,</small> חלה עליהם<small>]</small> ה<strong>קדושה דאימייהו</strong> <small>[של אמם]!</small> <strong>אלא שמע מינה</strong> <small>[למד מכאן]</small> כי <strong>ולדי קדשים</strong> רק <strong>בהוייתן הן קדושים. ו</strong>אילו
 <strong>האי</strong> <small>[זה]</small> ה<strong>תנא</strong> (החולק על רבן שמעון בן גמליאל) <strong>סבר</strong> <small>[סבור]</small> כי <strong>ולדי קדשים</strong> — <strong>ממעי אמן הן קדושים. דתנו רבנן</strong> <small>[ש</small>כן <small>שנו חכמים</small> בברייתא<small>]</small> על האמור בדין הבכור "אך בכור אשר יבוכר לה' בבהמה לא יקדיש איש אותו" (ויקרא כז, כו): <strong>אילו לא נאמר</strong> פסוק זה בשלמותו אלא חלק ממנו: "אך <strong>בכור</strong> אשר יבוכר לה' <strong>לא יקדיש", הייתי אומר</strong> שהכתוב מתייחס לאדם המקדיש, וללמדנו ש<strong>בכור</strong> אדם <strong>לא יקדיש</strong> כל <strong>הקדישות,</strong> לכך <strong>תלמוד לומר</strong> (מלמדנו הכתוב) במלים <strong>"איש אתו"</strong> — שהכתוב מדבר בהקדש שמקדיש בכור אדם ("איש") את בכור הבהמה ("אותו"), וללמדנו כי דווקא <strong>אותו</strong> את בכור בהמה <strong>אי</strong> (אין) <strong>אתה</strong> הקדוש בבכור אדם <strong>מקדיש</strong> לקדושה אחרת, <strong>אבל מקדיש אדם בכור</strong> שאר <strong>הקדישות.</strong>
 <strong>ועדיין אני אומר:</strong> דווקא <strong>הוא</strong> בכור אדם — הוא ש<strong>לא יקדיש</strong> את בכור הבהמה לקדושה אחרת, <strong>אבל יקדישוהו אחרים</strong> שאינם בכורים. לכך <strong>תלמוד לומר</strong> הכתוב הנוסף <strong>"בבהמה"</strong> — רק <strong>ב</strong>בכור <strong>בהמה עסקתי</strong> בכתוב זה ולא דובר בו כלל בבכור אדם, וללמדנו שלכל אדם אסור להקדיש בכור בהמה להקדש אחר.
 ועדיין יש לברר ולשאול: <strong>יכול</strong> שהדין הוא ש<strong>לא יקדישנו</strong> את בכור הבהמה לקדושה אחרת אף כשהוא עדיין ולד <strong>בבטן</strong> אמו? לכך <strong>תלמוד לומר</strong> במלים <strong>"אשר יבכר לה'"</strong>— רק <strong>מ</strong>זמן <strong>שיבוכר לה',</strong> שיצא מבטן אמו והתקדש, <strong>אי</strong> (אין) <strong>אתה מקדיש</strong> אותו לקדושה אחרת, <strong>אבל אתה מקדיש</strong> אותו לקדושה אחרת בהיותו עדיין <strong>בבטן</strong> אמו.
 <strong>יכול</strong> שיהא דין זה <strong>אף</strong> ב<strong>ולדי כל הקדשים כן,</strong> שיהא מותר להקדישם לקדושה אחרת בהיותם במעי אמם? — לכך <strong>תלמוד לומר</strong> במלה <strong>"אך"</strong> — כי <strong>חלק</strong> (הבדיל) הכתוב בין דין הבכור, שמותר להקדיש אותו בהיותו במעי אמו לקדושה אחרת, ואין הוא נוהג בשאר הקדשים. ונסכם: <strong>אלמא סבירא ליה</strong> <small>[מכאן</small> נלמד כי <small>סבור הוא,</small> תנא זה<small>]</small> ש<strong>ולדי קדשים ממעי אמן הן קדושין.</strong>
 <big>א</big> שנינו במשנה כי יכול אדם להערים על הבכור, באופן שיקדישנו לעולה עוד בהיותו במעי אמו, שכיון שעדיין לא יצא מבטן אמו, עדיין לא התקדש בקדושת הבכור. ובענין זה <strong>אמר ליה</strong> <small>[לו]</small> <strong>רב עמרם לרב ששת</strong> בעיה זו: אם הבעלים <strong>אמר על</strong> העובר <strong>הבכור:</strong> <strong>"עם יציאת רובו</strong> מבטן אמו (שהוא זמן שבו חלה קדושת בכור) יקדש זה ל<strong>עולה",</strong> מה דין הולד? האם <strong>עולה הוי</strong> <small>[הינו]</small> <strong>או בכור הוי</strong> <small>[הינו]?</small>
 וצדדי השאלה: האם <strong>עולה הוי</strong> <small>[הינו]</small> — משום שהיא חמורה יותר ולכן <strong>כל פורתא ופורתא דקא נפיק</strong> <small>[קצת וקצת</small> ממנו <small>שהוא יוצא]</small> מבטן אמו <strong>הוא</strong> חלק מקרבן עולה שהוא <strong>כליל</strong> (כולו) לה' ומן הדין שקדושה זו היא שתתפוס. <strong>או</strong> שמא <strong>בכור הוי</strong> <small>[הינו],</small> משום שבדרך כלל קדושת הבכורות חלה בעצם לידתם ואם כן <strong>כל פורתא ופורתא דקא נפיק</strong> <small>[קצת וקצת שהוא יוצא],</small> <strong>במילתיה</strong> <small>[בדברו,</small> בעניינו<small>]</small> בקדושת בכור <strong>הוא?</strong>
 <strong>לישנא אחרינא</strong> <small>[לשון אחרת]</small> בהצגת צדדי בעיה זו: האם עולה הוא, <strong>שכן קדושה</strong> חמורה זו של עולה <strong>חיילא עליה</strong> <small>[חלה עליו].</small> <strong>או דלמא</strong> <small>[שמא]</small> <strong>בכור הוי</strong> <small>[הינו]</small> — <strong>שכן קדושתו</strong> חלה עליו בידי שמים, בעצם היציאה <strong>מרחם</strong> האם.
 <strong>אמר ליה</strong> <small>[לו]:</small> <strong>מאי תיבעי</strong> <small>[מה תישאל]</small> <strong>לך</strong> שאלה זו, והרי <strong>היינו דבעי</strong> <small>[זהו,</small> שאלה כגון זו, <small>ששאל]</small> החכם <strong>אילפא: אמר</strong> בעליו של השדה הנקצר <strong>על הלקט</strong> (השבלים הנופלות מהמגל, שהן בכלל מתנות עניים, ואין העשירים רשאים לקחתן): <strong>"עם נשירת רובו</strong> מן המגל (שאז חל דין לקט עליו) <strong>יהא הפקר</strong> לכל (אף לעשירים)", מה דינן של השבלים? האם <strong>לקט הוי</strong> <small>[הינו],</small> <strong>או הפקר הוי</strong> <small>[הינו]?</small>
 וצדדי השאלה: האם <strong>לקט הוי</strong> <small>[הינו]</small> — <strong>שכן קדושתו בידי שמים</strong> (שהרי הוא מתקדש בלא שיקדישנו אדם, אלא בעצם נפילתן מהמגל ובציווי הקדוש ברוך הוא), <strong>או דלמא</strong> <small>[שמא]</small> <strong>הפקר הוי</strong> <small>[הינו],</small> שהרי יפה כוחו, <strong>שכן</strong> בדרך זו <strong>זוכין בו עניים ועשירים?</strong>
 <strong>ואמר אביי</strong> על בעייתו זו של אילפא: <strong>מאי תיבעי ליה</strong> <small>[מה נשאלה לו],</small> שהרי אין מקום לבעיה זו, שכן כלל הוא כי <strong>דברי הרב</strong> (הקדוש ברוך הוא) בתורה, שלקט הוא, <strong>ודברי תלמיד</strong> (האדם) שהפקירו אף לעשירים, <strong>דברי מי שומעים? הכי נמי</strong> <small>[כך גם כן]</small> בבעייתו של רב עמרם יש לומר: דברי הרב ודברי התלמיד, <strong>דברי מי שומעים?</strong> ואף עובר זה, הריהו קדוש בקדושת בכור, ולא בקדושת עולה.
 <big>ב משנה</big> אדם <strong>האומר</strong> על בהמת החולין המעוברת שלו: <strong>"ולדה של</strong> בהמה <strong>זו</strong> יקרב ל<strong>עולה, והיא</strong> עצמה תיקרב ל<strong>שלמים"</strong> — <strong>דבריו קיימים,</strong> ויקרב הולד לעולה. שהרי הקדים בדבריו את קדושת הולד לקדושת האם. ואם אמר <strong>"היא</strong> תקרב ל<strong>שלמים, וולדה</strong> יקרב ל<strong>עולה",</strong> שהקדים את קדושת האם לקדושת הולד — <strong>הרי</strong> דינו של ולד <strong>זה</strong> כדין <strong>ולד זבחי שלמים,</strong> שכיון שהקדים את קדושת האם, וחלה עליה קדושת שלמים, הריהי חלה אף על כל מה שבקרבה ובכלל זה גם על הולד. אלו <strong>דברי ר' מאיר.</strong>
 <strong>אמר ר' יוסי: אם לכן</strong> (לכך) <strong>נתכוין</strong> מ<strong>תחלה,</strong> שכאשר אמר על האם שתהא לשלמים חשב שמיד לאחר מכן יאמר על הולד שיהא לעולה, <strong>הואיל ואי אפשר לקרות שני שמות כאחת</strong> (בבת אחת) — כל <strong>דבריו קיימין,</strong> שהאם שלמים והולד עולה. <strong>ואם</strong> לא כך היתה כוונתו, אלא <strong>משאמר</strong> (לאחר שאמר) <strong>"הרי זו שלמים" נמלך ואמר "ולדה עולה"</strong> — <strong>הרי זו ולדה</strong> גם הוא <strong>שלמים,</strong> שטרם שנמלך כבר חלה על הולד קדושת אמו.
 <big>ג גמרא</big> <strong>אמר ר' יוחנן: הפריש</strong> בהמה לצורך קרבן <strong>חטאת,</strong> והיתה אותה בהמה <strong>מעוברת וילדה</strong> נקבה — הרי שתיהן קדושות בקדושת חטאת, אם <strong>רצה</strong> — <strong>בה</strong> עצמה הוא <strong>מתכפר,</strong> ואם <strong>רצה</strong> — <strong>בולדה</strong> הוא <strong>מתכפר,</strong> שכיון שהקדישה כשהיתה כבר מעוברת, הרי זה כאילו הקדיש גם את העובר בפני עצמו.
 ומבררים: <strong>מאי טעמא</strong> <small>[מה הטעם]</small> להלכה זו? <strong>קסבר</strong> <small>[סבור הוא]</small> <strong>ר' יוחנן</strong> שהמקדיש בהמה מעוברת לחטאת, <strong>אם שיירו</strong> (השאירו) את העובר שיהיה חולין, וכגון שאמר "העובר חולין, והיא לחטאת" — הרי זה אכן <strong>משוייר,</strong> והריהו חולין, אף שאמו הריהי חטאת.
 שסבור ר' יוחנן ש<strong>עובר לאו</strong> <small>[לא]</small> כ<strong>ירך</strong> (חלק מגוף) <strong>אמו הוא.</strong> ולכן, כשם שיכול הוא לשייר את העובר שלא תחול עליו קדושת אמו, כן יכול הוא להקדיש את העובר לקדושה שונה מקדושת אמו. <strong>דהוה ליה</strong> <small>[שהרי הוא]</small> <strong>כמפריש שתי</strong> בהמות לקרבנות <strong>חטאות לאחריות</strong> (לחובתו) — ויקריב איזו מהן שירצה, שאם <strong>רצה</strong> — <strong>מתכפר בה</strong> באחת מהן, ואם <strong>רצה</strong> — <strong>מתכפר בחבירתה.</strong>
 <strong>מותיב</strong> <small>[מקשה]</small> <strong>ר' אלעזר</strong> על שיטתו זו של ר' יוחנן ממה ששנינו במשנתנו: אם אמר <strong>"היא שלמים וולדה עולה"</strong> — <strong>הרי זה ולד שלמים, ו</strong>מעתה יש לשאול: <strong>אי סלקא דעתך</strong> <small>[אם עולה על דעתך]</small> לומר שכאשר <strong>שיירו</strong> הריהו <strong>משוייר,</strong> שהולד המשוייר עומד לעצמו, כיישות נפרדת, אם כן מדוע נאמר על הולד <strong>"הרי זה ולד שלמים",</strong> שחלה קדושת אמו עליו, <strong>"הרי זו שלמים"</strong> בפני עצמו <strong>בעי מיתנא</strong> <small>[צריך לשנות],</small> שהרי הוא יישות נפרדת. ועל כרחך מזה ששנה "הרי זה ולד שלמים", משמע שאינו ישות בפני עצמו, ותחול עליו קדושת אמו בכל מקרה!
 <strong>אמר רב טבלא: בר מינה דההיא</strong> <small>[חוץ ממנה,</small> הוצא <small>אותה</small> משנה<small>]</small> שכן היא משובשת. <strong>הא</strong> <small>[הרי]</small> <strong>אמר רב לתנא</strong> <small>[לשונה המשניות]</small> שלפניו, ששנה את משנתנו: אל תשנה בנוסח "הרי זה ולד שלמים", אלא כך <strong>תני</strong> <small>[שנה]</small> אותה <strong>"הרי זו שלמים".</strong>
 <strong>מיתיבי</strong> <small>[מקשים]</small> עוד על דברי ר' יוחנן אלה ממה ששנינו בברייתא: <strong>האומר לשפחתו</strong> הכנענית <strong>"הרי את</strong> <strong>שפחה</strong> כשהיית, <strong>ו</strong>אולם <strong>ולדך</strong> הריהו <strong>בן חורין",</strong> שכתב לה כך בשטר שחרור ונתנו בידה, <strong>אם היתה עוברה</strong> (מעוברת) — <strong>זכתה לו</strong> (עבורו), לבנה, והריהו יוצא לחירות.
 ומעתה יש לדון בדבר: <strong>אי אמרת בשלמא</strong> <small>[זה נוח אם אומר אתה]</small> ש<strong>אם שיירו</strong> — <strong>אינו משוייר,</strong> וכן ש<strong>עובר</strong> — <strong>ירך אמו, משום הכי</strong> <small>[כך]</small> <strong>זכתה לו, והוי ליה</strong> <small>[והרי זה]</small> <strong>כ</strong>אדם ה<strong>משחרר חצי עבדו,</strong> שיצא בכך העבד לחירות, <strong>ומני</strong> <small>[ו</small>כשיטת <small>מי היא]</small> — כשיטת <strong>ר' מאיר היא. כדתניא</strong> <small>[כמו ששנינו</small> בברייתא<small>]:</small>
## דף כה:
 האדון <strong>המשחרר</strong> רק את <strong>חצי עבדו</strong> — <strong>יצא</strong> בכך חציו של העבד <strong>לחירות,</strong> והריהו חצי עבד וחצי בן חורין. ואף שאין לעבד "יד" לזכות בדבר, מכל מקום הריהו זוכה בעצמו משום ש<strong>גיטו</strong> (שטר שחרורו) <strong>וידו</strong> (רשותו, יכולתו לזכות בדברים) <strong>באין כאחת. ו</strong>אולם
 <strong>אי אמרת</strong> <small>[אם אומר אתה]</small> כי כאשר <strong>שיירו</strong> — הריהו <strong>משוייר,</strong> ו<strong>עובר לאו</strong> <small>[לא]</small> <strong>ירך אמו הוא,</strong> והרי העובר והאם שתי ישויות נפרדות, <strong>אמאי</strong> <small>[מדוע]</small> אם שחרר רק את הולד, ושייר את האם <strong>זכתה לו</strong> האם לעובר את שחרורו? והלא היא כאדם אחר ביחס אליו, ושניהם הריהם עבדים של אותו אדון, <strong>והא תניא</strong> <small>[והרי שנויה</small> ברייתא<small>]:</small> <strong>נראין</strong> הדברים <strong>שהעבד</strong> האחד <strong>זוכה לקבל</strong> (יכול לשמש כשליח קבלה) של <strong>גט</strong> (שטר) <strong>שחרור של חברו</strong> (עבד אחר) <strong>מיד רבו</strong> (אדונו) של חבירו, ובלבד <strong>שאינו</strong> האדון <strong>שלו</strong> (של העבד המקבל), <strong>ו</strong>אולם כאשר שני העבדים הינם של אדון אחד, <strong>לא</strong> יכול עבד זה לקבל שטר שחרור של העבד האחר <strong>מיד רבו שלו.</strong> ואף כאן, כיצד האם מקבלת שטר שחרור עבור ולדה מיד האדון המשותף לשניהם? <strong>אלא שמע מינה</strong> <small>[למד מכאן]</small> כי <strong>אם שיירו</strong> — <strong>אינו משוייר, ו</strong>הרי זו <strong>תיובתא</strong> <small>[קושיה חמורה]</small> על <strong>ר' יוחנן.</strong> ומסכמים: אכן <strong>תיובתא</strong> <small>[קושיה חמורה]</small> היא.
 <big>א</big> ומציעים: <strong>לימא</strong> <small>[</small>האם <small>נאמר]</small> כי שאלה זו <strong>אם שיירו</strong> — <strong>משוייר</strong> מחלוקת <strong>תנאי</strong> <small>[תנאים]</small> <strong>היא? דתניא</strong> <small>[ש</small>כן <small>שנויה</small> ברייתא<small>]:</small> האדון <strong>האומר לשפחתו</strong> הכנענית שהיתה מעוברת: <strong>"הרי את</strong> משוחררת, והינך איפוא <strong>בת חורין, ו</strong>אולם <strong>ולדך</strong> הריהו <strong>עבד"</strong> — <strong>ולדה כמוה,</strong> שכאשר היא משתחררת — אף הולד משתחרר. אלו <strong>דברי ר' יוסי הגלילי. ו</strong>אילו <strong>חכמים אומרים: דבריו קיימין,</strong> והולד לכשיוולד, יהיה עבד. וטעמם של חכמים: <strong>משום שנאמר "האשה וילדיה תהיה לאדניה"</strong> (שמות כא, ד).
 ותוהים: <strong>קרא</strong> <small>[מקרא]</small> זה, <strong>מאי תלמודא לרבנן</strong> <small>[מה,</small> כיצד הוא <small>מלמד ל</small>שיטת <small>חכמים],</small> שולד שפחה משוחררת יכול להיות עבד? <strong>אמר רבא:</strong> שונה ברייתא זו <strong>אמר קרא</strong> <small>[מקרא]</small> זה לא כמקור לשיטת חכמים, אלא כמקור <strong>ל</strong>שיטתו של <strong>ר' יוסי הגלילי</strong> הסבור ככלל שהולדות הולכים אחר האם, ולכן אם האם משוחררת — גם ולדותיה משוחררים. ומנין שכך סבור הוא? — <strong>דקתני</strong> <small>[ש</small>כן <small>שנינו]</small> בשיטת ר' יוסי הגלילי ש<strong>ולדה כמוה, שנאמר: "האשה וילדיה תהיה לאדניה",</strong> וללמד: <strong>בזמן שהאשה לאדוניה</strong> — אף <strong>ולדה לאדוניה,</strong> ובזמן שאין האשה ברשות אדוניה, שהרי נשתחררה — אף ולדותיה משוחררים.
 ומעתה דנים בדבריהם: <strong>מאי לאו בהא קמיפלגי</strong> <small>[האם לא בכך נחלקו],</small> ש<strong>ר' יוסי</strong> הגלילי <strong>סבר</strong> <small>[סבור]:</small> <strong>שיירו</strong> — <strong>אינו משוייר,</strong> שאין אלה שתי ישויות, ודין האם כדין הולדות, <strong>ו</strong>אילו <strong>רבנן סברי</strong> <small>[חכמים סבורים]:</small> שיירו — <strong>משוייר,</strong> ונמצא איפוא ששיטת ר' יוחנן ששיירו משוייר, אינה כשיטת ר' יוסי הגלילי?
 ודוחים: <strong>אמר</strong> <small>[יכול לומר]</small> <strong>לך ר' יוחנן: דכולי עלמא</strong> <small>[</small>לשיטת <small>הכל]</small> <strong>שיירו</strong> — <strong>משוייר, והכא היינו טעמא</strong> <small>[וכאן,</small> בדין המשחרר את שפחתו ומשייר את ולדה, <small>זהו הטעם]</small> של ר' יוסי הגלילי, שאף הולד משוחרר, שכן ר' יוסי עצמו מסביר בטעם הדבר שהוא משום ש<strong>אמר קרא</strong> <small>[הכתוב]</small> במפורש <strong>"האשה וילדיה תהיה לאדניה",</strong> ומכאן שהולדות הולכים אחר האם לענין כגון זה, ולא משום ש"ולד ירך אמו".
 <strong>אלא</strong> מציעים עוד: <strong>ודאי לימא כי הני תנאי</strong> <small>[אמור</small> שדין שיירו משוייר הריהו <small>כמו אותם תנאים</small> שנחלקו ביניהם בכך<small>],</small> <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>השוחט את החטאת</strong> (ואנו מניחים שהקדישה כשהיתה מעוברת), להקריבה על המזבח, <strong>ומצא בה</strong> עובר <strong>בן ארבעה</strong> חודשים <strong>חי,</strong> נחלקו תנאים בדינו של זה: <strong>תני חדא</strong> <small>[שנויה</small> ברייתא <small>אחת]:</small> הועילה לו לולד זה שחיטת אמו, ומעשהו כמעשה החטאת לכל הלכותיה: <strong>אין</strong> היא <strong>נאכלת אלא לזכרי כהונה</strong> בלבד, <strong>ואינה נאכלת אלא ליום אחד</strong> בלבד, <strong>ואינה נאכלת אלא לפנים מן הקלעים</strong> (במקדש בלבד).
 <strong>ותניא אידך</strong> <small>[ושנויה</small> ברייתא <small>אחרת]:</small> שאמנם הועילה לולד זה שחיטת האם, להתירו באכילה, ואולם הריהו חולין לכל דבר, ומשום כך <strong>נאכלת לכל אדם, ונאכלת בכל מקום, ונאכלת לעולם</strong> (ללא הגבלת זמן).
 ומציעים: <strong>מאי לאו</strong> <small>[האם לא]</small> מחלוקת <strong>תנאי</strong> <small>[תנאים]</small> היא, שכן <strong>תנא קמא סבר</strong> <small>[התנא,</small> הברייתא, <small>הראשון סבור]:</small> <strong>שיירו</strong> — <strong>אינו משוייר,</strong> והאם והולד כישות אחת, ומשום כך חלים על הולד כל דיני האם. <strong>ו</strong>אילו <strong>מר סבר</strong> <small>[חכם זה</small> שבברייתא השניה <small>סבור]:</small> <strong>שיירו</strong> — <strong>משוייר,</strong> ודין הולד הריהו לעצמו, כחולין. ונמצא איפוא ששיטת ר' יוחנן במחלוקת תנאים היא מצויה.
 ודוחים: <strong>אמר</strong> <small>[יכול לומר]</small> <strong>לך ר' יוחנן: דכולי עלמא</strong> <small>[</small>לשיטת <small>הכל]</small> <strong>אם שיירו</strong> — <strong>משוייר,</strong> ויכול אדם להקדיש בהמה מעוברת ולשייר את עוברה כחולין, <strong>ו</strong>אילו <strong>הני תנאי בהא קמיפלגי</strong> <small>[אלו התנאים ב</small>דבר <small>זה הם חולקים],</small> בבהמה שהוקדשה לחטאת ואחר כך התעברה, שכאשר הוקדשה לא הוקדש ולדה, ולא בזו שכבר היתה מעוברת בשעה שהקדישה, <strong>דמר סבר</strong> <small>[שחכם זה,</small> בברייתא השניה <small>סבור]:</small> <strong>ולדי קדשים</strong> — רק <strong>ב</strong>שעת <strong>הוייתן</strong> (לידתם) <strong>הן קדושים</strong> (מתקדשים), ועובר זה שלא נולד (שהרי הוציאוהו חי מתוך אמו) — לא התקדש, ודינו כחולין. <strong>ו</strong>אילו <strong>מר סבר</strong> <small>[חכם זה</small> שבברייתא הראשונה <small>סבור]</small> כי <strong>ולדי קדשים</strong> — כבר <strong>במעי אמן הן קדושים,</strong> וולד זה, אף שעדיין לא נולד — מתקדש משעה שנוצר בבטן אמו.
 <strong>ואיבעית אימא</strong> <small>[ואם תרצה אמור]</small> הסבר אחר למחלוקת ברייתות אלה, ובאופן זה: <strong>לא קשיא</strong> <small>[קשה]</small> על שיטת ר' יוחנן והכל סבורים ששיירו משוייר, ואף הכל סבורים שולדות הקדשים מתקדשים עם לידתם, ושתי הברייתות עוסקות במצבים שונים. ש<strong>כאן</strong> בברייתא השניה — מדובר <strong>ב</strong>מקרה שבזמן <strong>שהקדישה</strong> עדיין לא היה במעיה עובר, <strong>ו</strong>רק <strong>לבסוף נתעברה,</strong> ומשום כך, דינו של הולד כחולין לכל דבר, שהרי לא התקדש בשעה שהתקדשה אמו, וכן לא התקדש עם לידתו (שהרי לא נולד).
 ואילו <strong>כאן</strong> בברייתא הראשונה — מדובר <strong>ב</strong>מקרה <strong>שנתעברה ולבסוף הקדישה,</strong> והתקדש איפוא אף הולד כשהקדיש את הבהמה (שהרי לא שייר את העובר), ודינו כחטאת לכל דבריו.
 <big>ב</big> כהמשך לדיון הקודם בדברי ר' יוחנן <strong>מתקיף לה</strong> <small>[מקשה עליה]</small> <strong>רבא: ממאי דטעמא</strong> <small>[ממה,</small> מנין לנו<small>, שהטעם]</small> של <strong>ר' יוחנן</strong> הוא ש<strong>אם שיירו משוייר, דלמא היינו טעמא</strong> <small>[שמא זהו הטעם]</small> של <strong>ר' יוחנן</strong> משום ש<strong>אדם מתכפר בשבח הקדש,</strong> ואף ולד זה הריהו שבח הקדש, ואין דבריו שייכים לדין שיירו.
 <strong>אמר ליה</strong> <small>[לו]</small> <strong>רב המנונא</strong> לרבא: והרי <strong>ר' אלעזר תלמידיה</strong> <small>[תלמידו]</small> של <strong>ר' יוחנן</strong> היה, <strong>ויתיב לקמיה</strong> <small>[ויושב היה</small> ושונה <small>לפני]</small> <strong>ר' יוחנן,</strong> והקשה ר' אלעזר לר' יוחנן עצמו (כמובא בעמוד הקודם) ממשנתנו, על סמך ההנחה שר' יוחנן סבור שאם שיירו משוייר, <strong>ולא אהדר ליה האי שינויא</strong> <small>[ולא השיב לו</small> ר' יוחנן <small>תירוץ זה]</small> שטעמו הוא משום שאדם מתכפר בשבח הקדש — <strong>ואת אמרת טעמא</strong> <small>[ואתה אומר</small> כי <small>הטעם]</small> של <strong>ר' יוחנן</strong> הוא <strong>משום</strong> ש<strong>אדם מתכפר בשבח הקדש?!</strong>
 <big>ג</big> שנינו במשנה בדברי ר' יוסי: <strong>אם מש</strong> כבר <strong>אמר "הרי זו שלמים" נמלך</strong> בדעתו, והוסיף ואמר "ולדה עולה" — הרי זה ולד שלמים. ושואלים: מה השמיענו בכך ר' יוסי, והלא <strong>פשיטא</strong> <small>[פשוט]</small> שכך הוא הדין, ש<strong>ולדן שלמים, אלא</strong> וכי יש לומר ש<strong>כל אימת דבעי, מימלך</strong> <small>[כל זמן שירצה, יתחרט]?</small>
 <strong>אמר רב פפא: לא נצרכה</strong> הלכה זו להיאמר <strong>אלא</strong> בזמן <strong>ש</strong>נמלך ו<strong>אמר ב</strong>פרק זמן קצר זה שהוא <strong>תוך כדי דיבור</strong> "ולדה עולה". וחידוש יש בדבר: שכן <strong>מהו דתימא</strong> <small>[שתאמר]</small> כי <strong>תוך כדי דיבור</strong> הריהו נחשב <strong>כדיבור</strong> אחד אף ששהה מעט ויהיה הולד עולה כדבריו, <strong>והאי</strong> <small>[וזה]</small> שלא אמר כן מייד, אפשר לחשוב כי <strong>עייוני</strong> <small>[לעיין]</small> <strong>הוא דקמעיין</strong> <small>[שמעיין,</small> מתבונן באותו דבר<small>]</small> ואינו כמתחרט — לכן <strong>קא משמע לן</strong> <small>[הוא משמיע לנו]</small> שהוא נמלך, ואין זה נחשב כדיבור אחד.
 <big>ד משנה</big> אדם שהיו עומדות לפניו שתי בהמות, אחת עולה והשניה שלמים, ואמר על בהמת חולין שלו: <strong>"הרי זו תמורת עולה תמורת שלמים"</strong> — <strong>הרי זו תמורת עולה,</strong> שכיון שכבר אמר בתחילת דבריו שהיא תמורת עולה, חלה עליה קדושת עולה, ושוב אין חלה עליה קדושת שלמים, שרק דבריו הראשונים חלים. אלו <strong>דברי ר' מאיר.</strong>
 <strong>אמר ר' יוסי:</strong> יש לבודקו, ולברר <strong>אם לכן נתכוין</strong> מ<strong>תחלה,</strong> שתכנן מראש לומר כן, <strong>הואיל ואי אפשר</strong> לאדם <strong>לקרות שני שמות</strong> (שתי אמירות) <strong>כאחת</strong> — הרי כל <strong>דבריו קיימים,</strong> וחציה של בהמה זו הריהו תמורת עולה, וחציה הריהו תמורת שלמים. <strong>ו</strong>אולם <strong>אם</strong> לא תכנן מראש לומר כן, אלא רק <strong>מש</strong> כבר <strong>אמר "תמורת עולה", נמלך</strong> בדעתו והוסיף <strong>ואמר "תמורת שלמים"</strong> — <strong>הרי זו</strong> כולה <strong>תמורת עולה.</strong>
## דף כו.
 <big>א גמרא</big> בהסבר מחלוקת ר' מאיר ור' יוסי במשנה <strong>אמר ר' יצחק בר' יוסי, אמר ר' יוחנן: הכל</strong> (גם ר' מאיר וגם ר' יוסי) <strong>מודים ב</strong>מקרה שאדם <strong>אומר "תחול זו</strong> (תמורת עולה), <strong>ואחר כך תחול זו</strong> (תמורת שלמים)" — ל<strong>דברי הכל</strong> אומרים אנו: <strong>תפוס</strong> (אחוז כדבר המחייב) את ה<strong>לשון</strong> ה<strong>ראשון</strong> שאמר "תמורת עולה", וקדושת שלמים לא חלה אף לדעת ר' יוסי.
 וכן הכל מודים כשאדם אומר <strong>"לא תחול זו</strong> (תמורת עולה) <strong>אלא אם כן חלתה</strong> (חלה) <strong>זו</strong> (תמורת שלמים)" — שאומרים אנו כי <strong>תרווייהו קדשי</strong> <small>[שתיהן התקדשו,</small> שתי הקדושות, עולה ושלמים חלו<small>],</small> אף לדעת ר' מאיר.
 ו<strong>לא נחלקו</strong> ר' מאיר ור' יוסי <strong>אלא</strong> במקרה <strong>כגון</strong> זה שב<strong>משנתינו,</strong> ש<strong>אמר "תמורת עולה תמורת שלמים"</strong> שבמקרה זה, <strong>ר' מאיר סבר: מדהוה ליה למימר</strong> <small>[מתוך שהיה לו לומר],</small> אם רצה להחיל את שתי הקדושות, <strong>"תמורת עולה ושלמים", ו</strong>אילו הוא <strong>אמר</strong> במקום זה <strong>"תמורת עולה תמורת שלמים"</strong> — <strong>הויא ליה</strong> <small>[הריהו]</small> נחשב <strong>כ</strong>אדם ה<strong>אומר "תחול זו ואחר כך תחול זו",</strong> ומשום כך לא חלה אלא קדושת עולה, שאין קדושה חלה על קדושה.
 <strong>ו</strong>אילו <strong>ר' יוסי סבר</strong> שמתחילה נתכוון להחיל את שתי הקדושות, והסיבה שלא אמר "תמורת עולה ושלמים" — שכן <strong>אי אמר</strong> <small>[אם היה אומר]</small> <strong>"תמורת עולה ושלמים", הוה אמינא</strong> <small>[הייתי אומר,</small> מפרש<small>]</small> את דבריו שרוצה שתהיה <strong>קדושה,</strong> ואולם קדושתה תהא מתחלקת לשתיים, מחציתה כתמורת עולה ומחציתה כתמורת שלמים, <strong>ו</strong>משום כך <strong>אינה</strong> יכולה להיות <strong>קריבה</strong> על המזבח (שהרי אי אפשר להקריב חציה לקרבן זה וחציה לקרבן זה). לכן <strong>קא משמע לן</strong> <small>[הוא משמיע לנו,</small> הוא אומר<small>]</small> שבדבריו "תמורת עולה תמורת שלמים", התכוין לומר שתהא כולה עולה וכולה שלמים.
 <big>ב</big> ודנים באופן אחר של תמורת שתי בהמות הקדש. <strong>תנו רבנן</strong> <small>[שנו חכמים]:</small> אדם <strong>האומר</strong> על בהמת חולין שלו <strong>"בהמה זו חציה תמורת עולה, וחציה תמורת שלמים"</strong> — התקדשה בהמה זו <strong>כולה</strong> בקדושת עולה, ולכן <strong>תקרב עולה.</strong> אלו <strong>דברי ר' מאיר. ו</strong>אילו <strong>חכמים אומרים: תרעה עד שתסתאב</strong> (שיפול בה מום), <strong>ותימכר, ויביא בדמי חציה תמורת עולה, ובדמי חציה תמורת שלמים.</strong>
 <strong>אמר ר' יוסי:</strong> <strong>אם לכך נתכוון מתחלה, הואיל ואי אפשר</strong> לאדם <strong>להוציא</strong> מפיו <strong>שני שמות כאחת</strong> (בבת אחת) — כל <strong>דבריו קיימין,</strong> וחלה עליה אף קדושת שלמים. ושואלים: שיטת <strong>ר' יוסי היינו רבנן</strong> <small>[זוהי</small> שיטת <small>חכמים],</small> ומה הוסיף בדבריו? ומשיבים: את הברייתא <strong>כולה ר' יוסי קתני לה</strong> <small>[הוא</small> ש<small>שונה אותה],</small> ודברי חכמים שבה הם שיטת ר' יוסי.
 <big>ג</big> <strong>תניא אידך</strong> <small>[שנויה</small> ברייתא <small>אחרת]:</small> אדם האומר <strong>"בהמה</strong> זו תהא <strong>חציה עולה וחציה חטאת"</strong> — מאחר וכלל הוא ש"תפוס לשון ראשון" הרי חציה נעשה עולה. וכיון שמחצית בהמה הוא דבר שהנשמה תלויה בו, לפיכך <strong>כולה</strong> קדושה בקדושת עולה, ולכן <strong>תיקרב עולה,</strong> אלה <strong>דברי ר' מאיר.</strong>
 <strong>ר' יוסי אומר:</strong> חלה עליה אף קדושת חטאת, ולכן אינה קריבה כלל, אלא <strong>תמות,</strong> שהרי אי אפשר להקריב בהמה אחת לשני קרבנות. <strong>ושוין</strong> ר' מאיר ור' יוסי בדעתם <strong>באומר "חציה חטאת וחציה עולה"</strong> — <strong>ש</strong>לדעת הכל <strong>תמות.</strong>
 ומבררים: הלשון <strong>"שוין" מני</strong> <small>[</small>ל<small>מי היא</small> מתייחסת<small>],</small> מי מהחכמים הוא המודה לחבירו באופן זה? — <strong>ר' מאיר</strong> הוא, המודה לר' יוסי שבאופן זה דינה שתמות. ויש לשאול: והרי <strong>פשיטא</strong> <small>[פשוט]</small> שכך הוא, ואין צורך להשמיענו כן. שהרי זו היא כשיטתו של ר' מאיר, שכיון שכבר חלה עליו קדושת אמירתו הראשונה, שוב לא חלה עליו קדושת אמירתו השניה. כך הוא במקרה שקדמה קדושת עולה לקדושת חטאת — שקרבה כעולה, וכך הוא במקרה שקדמה קדושת חטאת לקדושת עולה — שמתה!
 ומשיבים: יש צורך להשמיענו זאת, שכן <strong>מהו דתימא</strong> <small>[</small>היה מקום <small>שתאמר]:</small> <strong>אי לאו דאשמעינן, הוה אמינא</strong> <small>[אם לא שהשמיענו,</small> שכך היא דעתו של ר' מאיר במקרה זה, <small>הייתי אומר]</small> כי <strong>טעמא</strong> <small>[טעם]</small> שיטת <strong>ר' מאיר</strong> הוא <strong>לאו</strong> <small>[לא]</small> <strong>משום</strong> שאומרים אנו <strong>"תפוס לשון ראשון",</strong> שהאמירה הראשונה היא שמחילה את קדושתה, <strong>אלא היינו טעמא</strong> <small>[זהו הטעם]</small> של שיטת ר' מאיר — משום שהוא סבור כי <strong>חטאת מעורבת</strong> בקדושה אחרת, דינה שהיא <strong>קריבה,</strong> ומשום כך, באומר "חציה עולה וחציה חטאת" אמר ר' מאיר שקרבה (כעולה) אף שגם קדושת חטאת מעורבת בה.
 <strong>ו</strong>מאותו טעם <strong>אפילו כי</strong> <small>[כאשר]</small> <strong>אמר "חציה חטאת" והדר</strong> <small>[וחזר]</small> ו<strong>אמר "חציה עולה"</strong> — דינה שהיא <strong>קריבה.</strong> לכן <strong>קא משמע לן</strong> <small>[הוא,</small> התנא בברייתא <small>משמיע לנו]</small> ש<strong>לא</strong> כך הוא הדין, ובאופן זה מודה ר' מאיר לר' יוסי שאין היא קריבה, אלא מתה.
 <big>ד</big> ועוד בענין דומה, <strong>תניא אידך</strong> <small>[שנויה</small> ברייתא <small>אחרת]:</small> <strong>אמר "בהמה זו חציה עולה וחציה שלמים"</strong> — הריהי <strong>קדושה, ו</strong>אולם <strong>אינה קריבה,</strong> אלא הריהי רועה עד שיפול בה מום ותיפסל מהקרבה, ואזי תימכר, ויביא בדמי חציה עולה ובדמי חציה שלמים. ועוד מדיניה של בהמה זו: הריהי <strong>עושה תמורה</strong> (כלומר, שאם המירו בה בהמת חולין — חלו עליה דיני התמורה), <strong>ו</strong>דינה של <strong>תמורתו כיוצא בו,</strong> שאף תמורתה אינה קרבה אלא הריהי רועה עד שיפול בה מום, ותימכר, וחוצים את דמיה לעולה ושלמים.
 ושואלים: והרי <strong>מני</strong> <small>[</small>כשיטת <small>מי היא]</small> ברייתא זו? — כשיטת <strong>ר' יוסי היא,</strong> הסבור שחלה על הבהמה קדושת שתי אמירותיו, ולא כשיטת ר' מאיר, ואם כן הרי <strong>פשיטא</strong> <small>[פשוט]</small> הדבר לשיטת ר' יוסי ש<strong>קדושה ואינה קריבה,</strong> ואין צורך להשמיענו זאת!
 ומשיבים: דין <strong>תמורתה איצטריך ליה</strong> <small>[הוצרך לו]</small> להשמיענו, שאף היא אינה קריבה. שכן <strong>מהו דתימא</strong> <small>[</small>היה מקום <small>שתאמר]:</small> <strong>נהי</strong> <small>[אמנם]</small> <strong>היא</strong> עצמה <strong>לא קרבה</strong> — אבל <strong>תמורתה תקרב,</strong> לכן <strong>קא משמע לן</strong> <small>[הוא משמיע לנו]</small> שאף תמורתה אינה קריבה. וטעם הדבר: <strong>מאי שנא</strong> <small>[במה שונה,</small> מיוחדת<small>]</small> <strong>היא</strong> עצמה <strong>דלא</strong> <small>[שאינה]</small> <strong>קרבה</strong> — משום <strong>דהויא לה</strong> <small>[שהריהי]</small> <strong>קדושה דחויה,</strong> שהרי אינה כולה עולה או שלמים, ואם כן <strong>תמורתה נמי</strong> <small>[גם כן]</small> — <strong>מכח קדושה דחויה קאתיא</strong> <small>[היא באה],</small> ולכן אינה קריבה.
 <big>ה</big> ועוד בדין הקדש שני חצאיה של בהמה. <strong>אמר ר' יוחנן:</strong> היתה <strong>בהמה של שני שותפים,</strong> ועמד אחד השותפים ו<strong>הקדיש</strong> בתחילה את <strong>חציה שלו, ו</strong>לאחר מכן <strong>חזר ולקח</strong> (קנה) משותפו את <strong>חציה</strong> ה<strong>אחרת, והקדישה</strong> — דינה שהיא <strong>קדושה ו</strong>אולם <strong>אינה קריבה,</strong> שהרי כאשר הקדיש את חציה הראשון לא היתה ראויה להקרבה, וכיון שנדחתה מהקרבה שוב אינה חוזרת להכשרה להיות מוקרבת אף שעתה היא ראויה להקרבה, <strong>ו</strong>הריהי <strong>עושה תמורה, ותמורתה</strong>
## דף כו:
 <strong>כיוצא בה,</strong> שאף היא קדושה ואינה קריבה. ו<strong>שמע מינה תלת</strong> <small>[למד ממנה,</small> מהלכה זו, <small>שלושה</small> דברים<small>]</small> לענין דין הדחיה בהקדש: <strong>שמע מינה</strong> <small>[למד ממנה]</small> כי אף הקדוש ב<strong>קדושת דמים נדחה,</strong> כלומר, אפילו בדבר שלא נתקדש בקדושת הגוף אלא בקדושת דמים (שדמיו יהיו עבור קרבן), שהרי כשהקדיש חצי בהמה — הקדישה רק לדמיה, שהרי אי אפשר לו להקריב חצי בהמה.
 <strong>ושמע מינה</strong> <small>[ולמד ממנה]</small> עוד כי <strong>בעלי (חיים.</strong> ראה בגרסות<strong>)</strong> הריהם <strong>נדחין,</strong> שקרבנות שנדחו מפני טעם כלשהו מלהיקרב על גבי המזבח אף בהיותם חיים, שוב אינם יכולים להיקרב. ולא כדעת הסוברים שאין דחיה אלא בקרבנות שנשחטו בלבד. <strong>ושמע מינה</strong> <small>[ולמד ממנה]</small> עוד כי גם דבר שהיה בו <strong>דיחוי מעיקרו</strong> (מתחילתו, מראשית הקדשתו) <strong>הוי</strong> <small>[הריהו]</small> <strong>דיחוי,</strong> ואין אומרים שאין דין דחיה אלא בדבר שהיה ראוי מתחילתו ואחר כך נדחה. שהרי בהמה זו היתה דחויה מתחילה, משעה שהקדיש את חציה.
 <big>א</big> ועוד בדינו של המקדיש שתי קדושות על בהמה אחת. <strong>אמר אביי: הכל מודים היכא</strong> <small>[היכן,</small> במקרה<small>]</small> ש<strong>אמר</strong> "בהמה זו <strong>"חציה</strong> תהא <strong>עולה וחציה</strong> תהא <strong>מעשר"</strong> — של <strong>דברי הכל</strong> חלה עליה קדושת <strong>עולה</strong> בלבד, ולא קדושת מעשר, שהרי אין קדושת מעשר בהמה חלה אלא באופן זה של הוצאת הבהמות מהדיר ובהעברתן תחת השבט, ולא בהקדשה כשלעצמה. ולכן הריהי איפוא <strong>קריבה</strong> כעולה לכל דבר.
 ואולם <strong>היכא</strong> <small>[היכן,</small> במקרה<small>]</small> ש<strong>אמר</strong> על בהמת חולין העומדת לפניו "בהמה זו <strong>חציה</strong> תהא <strong>תמורה",</strong> אבל אין בהמת ההקדש עומדת לפניו — והרי זו איפוא תמורה שאינה כראוי. והוסיף <strong>ו</strong>אמר עוד <strong>"חציה</strong> תהא <strong>מעשר",</strong> ואף הקדשה זו אינה כראוי, שהרי לא נעשתה כדרך הקדשת מעשר בהמה, ומעתה יש לשאול <strong>מאי</strong> <small>[מה]</small> הדין, איזו משתי הקדושות הללו עדיפה?
 וצדדי השאלה: האם כ<strong>תמורה</strong> היא <strong>קריבה</strong> — <strong>שכן נוהגת</strong> התמורה <strong>בכל הקדשים, או דלמא</strong> <small>[שמא]</small> כ<strong>מעשר</strong> היא <strong>קרובה</strong> (קריבה), <strong>שכן</strong> יש חומרה מיוחדת היא במעשר בהמה, שהריהו <strong>מקדיש</strong> (מחיל קדושת מעשר) אף על זה ש<strong>לפניו ולאחריו,</strong> שאם טעה מונה הבהמות ביציאתן מן הדיר וקרא לתשיעי "עשירי", או שקרא לאחד עשר "עשירי" — הרי אף הם קדושים. ומסכמים: לא נמצא לבעיה זו פתרון, ולפיכך <strong>תיקו</strong> <small>[תעמוד]</small> במקומה.
 <big>ב משנה</big> המשנה דנה בלשון המועילה בתמורה. היו לפניו שתי בהמות, האחת של חולין והשניה של הקדש, ואמר: <strong>"הרי זו</strong> (בהמת החולין) <strong>תחת זו</strong> (בהמת ההקדש)", וכן אם אמר "הרי זו <strong>תמורת זו",</strong> או אם אמר "הרי זו <strong>חליפת זו"</strong> — בכל האופנים הללו <strong>הרי זו תמורה,</strong> שכל אלה לשונות תמורה הן. ואולם אם אמר "הרי <strong>זו מחוללת על זו"</strong> — <strong>אין זו תמורה,</strong> שאין זו לשון תמורה, אלא לשון חילול.
 <strong>ואם היה</strong> בהמת ה<strong>הקדש</strong> שאמר עליה "זו מחוללת על זו" <strong>בעל מום,</strong> ועומדת להתחלל — הריהו בכך <strong>יוצא לחולין</strong> מן התורה <strong>ו</strong>אולם מדברי סופרים <strong>צריך לעשות דמים</strong> (הערכה כספית), כמה היא שווה. שאם היתה בהמת ההקדש יקרה יותר משוויה של בהמת החולין — על הבעלים להוסיף להקדש את ההפרש, שלא יימצא ההקדש נפסד.
 <big>ג גמרא</big> שנינו במשנה כי האומר "זו תחת זו" הריהי מכלל לשונות התמורה. ושואלים על כך: <strong>למימרא</strong> <small>[האם לומר,</small> נלמד מכאן<small>]</small> שהלשון <strong>"תחת" לישנא דאתפוסי</strong> <small>[לשון של התפסה,</small> האצלת קדושה מדבר לדבר<small>]</small> <strong>הוא, ורמינהו</strong> <small>[ומשליכים,</small> מראים סתירה<small>]</small> על כך ממה ששנינו בברייתא: היתה בהמת חולין שלו עומדת לפני בהמת <strong>קדשי בדק הבית,</strong> ו<strong>אמר</strong> "הרי בהמה זו <strong>חליפת</strong> בהמה <strong>זו"</strong> או שאמר "הרי בהמה זו <strong>תמורת זו"</strong> — <strong>לא אמר כלום.</strong> שכן אלו לשונות של תמורה, ואין ממירים בקדשי בדק הבית.
 ואולם אם אמר "הרי זו <strong>תחת זו"</strong> או שאמר "הרי זו <strong>מחוללת על זו"</strong> — <strong>דבריו קיימין.</strong> שהתחללו בכך קדשי בדק הבית על בהמת החולין.
 <strong>ו</strong>מעתה יש לשאול: <strong>אי סלקא דעתך לישנא דאיתפוסי</strong> <small>[אם עולה על דעתך</small> לומר כי "תחת" <small>לשון של התפסה]</small> <strong>היא,</strong> ומשום כך מועילה היא בדין התמורה כאמור במשנה, אם כן <strong>מאי שנא רישא</strong> <small>[במה שונה</small> הלשונות הנזכרים ב<small>תחילת</small> הברייתא<small>],</small> "חליפי", "תמורת", שאין הם מועילים לחילול קדשי בדק הבית כיון שלשון התפסה הם, <strong>ומאי שנא סיפא</strong> <small>[ובמה שונה</small> הלשון שב<small>סוף</small> הברייתא, "תחת"<small>]</small> שאף שהיא לשון התפסה הריהי מועילה לחילול קדשי בדק הבית?
 <strong>אמר אביי:</strong> הלשון <strong>"תחת"</strong> — פעמים <strong>משכחת לה לישנא דאיתפוסי</strong> <small>[מוצא אתה אותה</small> משמשת כ<small>לשון התפסה],</small> <strong>ו</strong>פעמים הריהי משמשת כ<strong>לישנא דאחולי</strong> <small>[לשון חילול].</small> ומפרט: <strong>לישנא דאתפוסי</strong> <small>[לשון התפסה]</small> — <strong>דכתיב</strong> <small>[ש</small>כן <small>נאמר]</small>
## דף כז.
 <strong>"ואם תחתיה תעמד הבהרת"</strong> (ויקרא יג, כג), הרי שלשון "תחת" משמש במובן של הישארות דבר במקומו. וכן הוא עיקרה של התפסת התמורה שאף שבהמת החולין מתקדשת בה, קדושת בהמת ההקדש עומדת במקומה.
 ולשון <strong>דאחולי</strong> <small>[של חילול,</small> החלפת הדבר<small>]</small> — <strong>דכתיב</strong> <small>[ש</small>כן <small>נאמר]:</small> <strong>"תחת הנחשת אביא זהב</strong> ותחת הברזל אביא כסף ותחת העצים נחושת ותחת האבנים ברזל" (ישעיה ס, יז), הרי שמשמשת הלשון "תחת" במובן של החלפת הדבר בדבר אחר. <strong>והלכך</strong> <small>[ומשום כך]</small> נקבע מובנה על פי הנסיבות שבהן היא נאמרה. ולכן, <strong>גבי</strong> <small>[אצל,</small> בענין<small>]</small> <strong>קדשי מזבח, דעבדין</strong> <small>[שעושים]</small> <strong>תמורה</strong> — <strong>לישנא דאתפוסי</strong> <small>[לשון התפסה]</small> <strong>הוא.</strong> ואילו <strong>גבי</strong> <small>[אצל,</small> בענין<small>]</small> <strong>קדשי בדק הבית, דלא עבדין</strong> <small>[שאין</small> הם <small>עושים]</small> <strong>תמורה</strong> — <strong>לישנא דאחולי</strong> <small>[לשון חילול]</small> <strong>הוא.</strong>
 <strong>אמר רבא: אפילו בקדשי מזבח,</strong> שדינם שהם עושים תמורה, פעמים <strong>משכחת לה לישנא דאחולי</strong> <small>[מוצא אתה</small> כי לשון "תחת" <small>לשון</small> של <small>חילול]</small> <strong>הוא.</strong> ומסביר את דבריו: <strong>כגון שהיה</strong> קרבן ה<strong>הקדש בעל מום,</strong> שאין הוא עומד להקרבה אלא לפדיון, והמיר עליו בהמת חולין בלשון "הרי זו תחת זו" — אף שחל דין התמורה, שהרי אף שהיא בעלת מום מכל מקום קדושה היא בקדושת מזבח וראויה לעשות תמורה, ואף על פי כן הריהי מתחללת בלשון זו.
 <strong>אמר רב אשי: אפילו ב</strong>אופן זה שהביא רבא, שהיה קרבן ההקדש <strong>בעל מום</strong> <strong>נמי משכחת לה לישנא דאחולי, ומשכחת לישנא דאתפוסי</strong> <small>[גם כן,</small> יש ו<small>מוצא אתה</small> שהיא משמשת ב<small>לשון חילול,</small> ויש ו<small>מוצא אתה</small> שהיא משמשת ב<small>לשון התפסה].</small> ומפרט את דבריו: אם אמר "זו תחת זו" כאשר <strong>ידו</strong> היתה מונחת <strong>אקודש</strong> <small>[על</small> בהמת <small>הקודש]</small> — לשון <strong>חול הוי</strong> <small>[הריהו],</small> שהרי ניכרים הדברים שכוונתו שבהמת ההקדש תתחלל על בהמת החולין. ואם אמר "זו תחת זו" כאשר <strong>ידו</strong> היתה מונחת <strong>אחול</strong> <small>[על</small> בהמת <small>החול]</small> — לשון <strong>קודש הוה</strong> <small>[הריהו],</small> שהרי ניכר הדבר שכוונתו שבהמת החול תתקדש בקדושת בהמת ההקדש.
 <big>א</big> ועוד באותו ענין <strong>בעי</strong> <small>[שאל]</small> <strong>אביי: היו</strong> עומדות <strong>לפניו שתי בהמות של קדש</strong> שהן <strong>בעלות מום, ושתי בהמות של חולין תמימות,</strong> <strong>ואמר "הרי אלו תחת אלו",</strong> בלא שהניח ידיו על אלו או על אלו, <strong>מהו</strong> הדין?
 וצדדי השאלה: <strong>מי</strong> <small>[האם]</small> <strong>אמר</strong> (התכוון) בכך <strong>לאתפוסי</strong> <small>[להתפיס]</small> את קדושת שתי בהמות ההקדש על שתי בהמות החולין, כדין התמורה — <strong>ולקי</strong> <small>[ולוקה]</small> הוא פעמיים מלקות על כך, כשאר הממירים שלוקים. <strong>או דלמא</strong> <small>[שמא]:</small> כיון שיתכן שלחלל את בהמת ההקדש בעלת המום על בהמת החולין הוא מתכוין, שכן כלל הוא כי <strong>כל היכא דאיכא היתרא</strong> <small>[היכן שיש</small> אפשרות שייעשה הדבר ב<small>היתר]</small> ואפשרות שייעשה הדבר באיסור — <strong>לא שביק איניש היתרא ועביד איסורא</strong> <small>[אין אדם עוזב</small> את ה<small>היתר ועושה איסור],</small> ואף כאן לא היתה כוונתו אלא לחלל את שתי בהמות ההקדש, ואין הוא לוקה על כך?
 <strong>ו</strong>הוסיף אביי ושאל: <strong>אם תמצי</strong> <small>[תרצה]</small> <strong>לומר</strong> כי <strong>כל היכא דאיכא היתרא, לא שביק איניש ועביד איסורא</strong> <small>[היכן שיש היתר, אין אדם עוזב היתר ועושה איסור],</small> ונסכם איפוא בבעיה הקודמת שאין הוא לוקה, שכן כוונתו היתה לחילול, עדיין יש לדון במקרה ש<strong>היו</strong> עומדות <strong>לפניו שתי בהמות של קודש, ו</strong>רק <strong>אחת מהן בעלת מום,</strong> והשניה תמימה. <strong>ו</strong>כן עמדו לפניו <strong>שתי בהמות של חולין, ו</strong>רק <strong>אחת מהן בעלת מום,</strong> והשניה היא תמימה. <strong>ואמר "הרי אלו תחת אלו", מהו</strong> הדין?
 והרי אף שברור שבבהמת ההקדש התמימה חלה לשון "תחת" במובן של התפסה בתמורה, ואולם אין זה ברור באיזו מבהמות החולין החיל את התמורה הזו, ואלו צדדי השאלה: <strong>מי</strong> <small>[האם]</small> <strong>אמר</strong> (התכוון בדבריו) שבהמת החולין ה<strong>תמימה</strong> תהיה <strong>תחת</strong> בהמת ההקדש ה<strong>תמימה</strong> — ונמצא כי <strong>לאתפוסי</strong> <small>[להתפסה]</small> אותה בתמורה התכוון (ולוקה על כך), ואילו <strong>בעלת מום</strong> של החולין תהיה <strong>תחת בעלת מום</strong> של הקדש — ואין זו לשון התפסת תמורה, אלא <strong>לאחולי</strong> <small>[לחילול]</small> התכוון (ואין הוא לוקה על כך).
 <strong>או דלמא</strong> <small>[שמא]</small> כוונתו היתה שהבהמה ה<strong>תמימה</strong> של <strong>חולין</strong> תהיה <strong>תחת בעלת מום</strong> של <strong>הקדש,</strong> והרי זו התפסת תמורה, שכך הוא מדין התמורה שהממיר בעלת מום בתמימה — הריהי תמורה (ולוקה על כך), ושתהיה <strong>בעלת מום</strong> של <strong>חולין</strong> — <strong>תחת תמימה</strong> של <strong>הקדש,</strong> ואף זו לשון התפסה, שהרי אף בכך חל דין התמורה שהממיר תמימה בבעלת מום — הריהי תמורה (ולוקה על כך), <strong>ו</strong>נמצא שעל <strong>תרוייהו לקי</strong> <small>[שתיהן לוקה]? ו</small>
 הוסיף ושאל אביי: אף <strong>אם תמצי</strong> <small>[תרצה]</small> <strong>לומר</strong> כי <strong>כל היכא דאיכא היתירא</strong> <small>[היכן שיש היתר]</small> — <strong>לא עביד איסורא</strong> <small>[אין</small> אדם <small>עושה איסור],</small> <strong>ולאחולי</strong> <small>[ולחילול]</small> <strong>הוא</strong> מתכוין, <strong>ולא לקי</strong> <small>[ואינו לוקה]</small> על כך פעמיים מלקות, אלא אחת, עדיין יש לדון במקרה ש<strong>היו</strong> עומדות <strong>לפניו שלש בהמות של קדש ואחת מהן</strong> <strong>בעלת מום,</strong> והשתיים האחרות תמימות. <strong>ו</strong>כן <strong>שלשה בהמות של חולין</strong> שכולן <strong>תמימות, ואמר "הרי אלו תחת אלו",</strong> מה הדין?
 וצדדי השאלה: <strong>מי אמרינן</strong> <small>[האם אומרים אנו]</small> <strong>מ</strong>תוך שבוודאי כוונתו לומר ששתי ה<strong>תמימות</strong> של החולין תהיינה <strong>תחת</strong> שתי ה<strong>תמימות</strong> של הקדש, ו<strong>ל</strong>משמעות <strong>אתפוסי</strong> <small>[התפסה]</small> בדין התמורה, כדינה הרגיל של לשון "תחת" התכוון — ודאי התכוין שהבהמה השלישית משלש ה<strong>תמימות</strong> של החולין <strong>נמי</strong> <small>[גם כן]</small> תהיה <strong>תחת בעלת מום</strong> של ההקדש — ו<strong>ל</strong>משמעות <strong>אתפוסי</strong> <small>[להתפסה]</small> בתמורה התכוין, והריהו איפוא לוקה על שלש תמורות. <strong>או דלמא</strong> <small>[שמא]:</small> <strong>הכא נמי</strong> <small>[כאן גם כן]</small> אומרים אנו את הכלל ש<strong>כל היכא דאיכא היתירא, לא עביד איסורא</strong> <small>[כל היכן שיש היתר, אין</small> אדם <small>עושה איסור],</small> <strong>ו</strong>לכן יש לומר שכוונתו ב<strong>ההיא בתרייתא</strong> <small>[באותה</small> בהמה <small>אחרונה]</small> שמבין שלוש התמימות של חולין — <strong>לאחולי הוי</strong> <small>[לחילול</small> בהמת ההקדש <small>הריהי],</small> ולא להמרה, ואין הוא לוקה על כך.
 <big>ב</big> ו<strong>אם תימצי</strong> <small>[תרצה]</small> <strong>לומר</strong> כי <strong>הכא נמי</strong> <small>[כאן,</small> באופן של הבעיה הקודמת <small>גם כן]</small> אין הוא לוקה על השלישית, וטעם הדבר: שכן <strong>כיון דאכתי גברא</strong> <small>[שעדיין אדם]</small> זה <strong>לא איתחזק באיסורי</strong> <small>[הוחזק באיסורים,</small> כמי שרגיל לעבור על איסורים<small>]</small> שהרי טרם עבר על איסור שלוש פעמים, שיש בהן כדי חזקה, ומשום כך אומרים אנו בו את הכלל כי <strong>לא שביק התירא ועביד איסורא</strong> <small>[אין</small> אדם <small>מניח היתר ועושה איסור].</small> ומעתה <strong>בעי</strong> <small>[שאל]</small> <strong>רב אשי: היו</strong> עומדות <strong>לפניו ארבע בהמות של קדש</strong> שלוש מהן תמימות, <strong>ואחת מהן</strong> היא <strong>בעלת מום, ו</strong>כן עמדו לפניו <strong>ארבע בהמות</strong> תמימות <strong>של חולין, ואמר "הרי אלו תחת אלו" מהו</strong> הדין?
 וצדדי השאלה: <strong>הכא</strong> <small>[כאן]</small> <strong>ודאי כיון דאיתחזק גברא באיסורי</strong> <small>[שהוחזק האדם באיסורים],</small> שהרי ודאי בשלוש התמימות של ההקדש המיר — והרי איפוא יש לומר שאף בבהמת ההקדש הרביעית, בעלת המום, גם כן המיר, והריהו <strong>(בכולן) לקי</strong> <small>[לוקה]</small> <strong>בארבע</strong> סדרות של <strong>מלקיות.</strong>
 <strong>או דלמא</strong> <small>[שמא]</small> יש לומר כי <strong>אף על גב דאיתחזק באיסורא</strong> <small>[אף על פי שהוחזק</small> אדם זה <small>באיסור],</small> וממעשיו נראה שאין הוא נרתע מלעבור עבירה, ואולם עדיין כלל הוא אף לגבי אדם שכזה ש<strong>לא שביק איניש היתירא ועביד איסורא</strong> <small>[אין אדם מניח היתר ועושה איסור],</small> <strong>והוי בתרייתא לאחולי הוי</strong> <small>[והרי</small> כוונתו לגבי הבהמה <small>האחרונה,</small> הרביעית של ההקדש <small>לחילול הריהי]?</small> ומסכמים: לא נמצא פתרון לכל הבעיות הללו, ולכך <strong>תיקו</strong> <small>[תעמודנה]</small> במקומן.
 <big>ג</big> שנינו במשנה שהאומר "הרי זו (בהמת חולין) מחוללת על זו (בהמת הקדש)", <strong>אם היתה</strong> בהמת ה<strong>הקדש בעל מום</strong> — <strong>יצא לחולין,</strong> ואולם צריך להעריך את שוויה של בהמת ההקדש, ואם הוא עולה על שווי בהמת החולין — צריך להשלים להקדש את ההפרש שביניהן ("לעשות דמים"). ובהסברן של שתי הלכות אלה נחלקו חכמים.
 <strong>אמר ר' יוחנן:</strong> דין זה ש<strong>יצא</strong> ההקדש <strong>לחולין</strong> — הריהו <strong>דבר תורה,</strong> שכן מן התורה אפילו הקדש השווה מאה מנה שחולל על שווה פרוטה — הריהו מחולל בכך. <strong>ו</strong>אילו דין זה ש<strong>צריך לעשות דמים</strong> — הריהו <strong>מדבריהם</strong> של חכמים, שתקנו כן על מנת שלא יפסיד ההקדש. <strong>ו</strong>אילו <strong>ריש לקיש אמר: אף</strong> דין זה ש<strong>צריך לעשות דמים</strong> — הריהו <strong>דבר תורה.</strong>
 ודנים במחלוקתם: <strong>במאי עסקינן</strong> <small>[במה,</small> באיזה אופן, <small>אנו עוסקים</small> כאן<small>]</small> במחלוקת זו? <strong>אי נימא</strong> <small>[אם נאמר]</small> שעוסקים אנו במקרה שההבדל בין הערך הממשי של בהמת ההקדש, ובין ערך הבהמה שניתנה כפדיון, היה עד כדי ששית (שתות) ולא יותר, שהוא הפרש המחיל דין <strong>אונאה</strong> (שהמקח נקנה ואולם צריך המאנה להשיב את הפרש הדמים) — האם <strong>בהא נימא</strong> <small>[בזה יאמר]</small> <strong>ריש לקיש</strong> ש<strong>אף</strong> דין זה שבמשנתנו ש<strong>צריך לעשות דמים</strong> הוא <strong>דבר תורה?</strong>
 <strong>והא תנן</strong> <small>[והרי שנינו</small> במשנה במסכת בבא מציעא<small>]:</small> <strong>אלו דברים שאין להם</strong> דין <strong>אונאה: העבדים, והשטרות, והקרקעות, וההקדשות,</strong> הרי איפוא שאין ההקדש בכלל דיני האונאה, ולמה נדרש הוא להחזיר להקדש את הפרש הדמים?
 <strong>אלא</strong> אם נאמר שמחלוקת זו בין ר' יוחנן לריש לקיש הריהי במקרה שהיה הפרש הדמים יותר משישית שבכגון זה יש כבר <strong>בטול מקח,</strong> שבכך מתבטלת בכך המכירה, ואולם באופן זה יש לשאול, לכיוון ההפוך: וכי <strong>בהא נימא</strong> <small>[בזה יאמר]</small> <strong>ר' יוחנן</strong> שדין זה ש<strong>צריך לעשות דמים</strong> הוא <strong>מדבריהם</strong> של חכמים?
## דף כז:
 <strong>והאמר</strong> <small>[והרי אמר]</small> <strong>ר' ירמיה</strong> על המשנה המונה את הדברים שאין בהם דין אונאה כי מבין כל אלה מיוחד הוא דין ה<strong>קרקעות</strong> של <strong>חולין, ור' יונה אמר</strong> זאת על דין ה<strong>הקדשות.</strong> ו<strong>תרווייהו משמיה</strong> <small>[שניהם בשמו]</small> של <strong>ר' יוחנן אמרי</strong> <small>[אמרו]</small> זאת, שמיוחד אותו הדבר (הקרקעות או ההקדשות) בכך שאמנם דין <strong>אונאה</strong> אם היתה עד כדי שתות — <strong>אין להן,</strong> אבל דין <strong>ביטול מקח</strong> אם היתה יותר משתות — <strong>יש להם.</strong> נמצא שלדעת ר' יונה שיטת ר' יוחנן היא שיש ביטול מקח בהקדשות מן התורה, ומדוע נאמר משמו כי השבת הדמים היא רק מדברי חכמים?
 ומשיבים: <strong>לעולם</strong> תפרש כי מחלוקת זו של ר' יוחנן וריש לקיש היא בהפרש שיש בו כדי <strong>ביטול מקח</strong> (שתות), <strong>ו</strong>אולם <strong>איפוך</strong> <small>[הפוך]</small> את שמות האומרים את השיטות, שהדעה שיוחסה לר' יוחנן הריהי של ריש לקיש, וזו שיוחסה לריש לקיש הריהי של ר' יוחנן. ונמצא איפוא שדעת ר' יוחנן במחלוקת זו שדין השבת הדמים הוא מן התורה.
 ושואלים על כך: <strong>ומי מצית אמרת איפוך</strong> <small>[והאם יכול אתה לומר</small> שיש <small>להפוך]</small> את שמות בעלי השיטות? <strong>הניחא למאן דאמר</strong> <small>[זה נוח למי שאומר,</small> ר' יונה<small>]</small> את דברי ר' יוחנן (אונאה אין להם, ביטול מקח יש להם) בענין ה<strong>הקדשות, ו</strong>אם כן, <strong>כל שכן</strong> שכך הוא הדין אף בענין <strong>קרקעות.</strong>
 <strong>אלא למאן דאמר</strong> <small>[למי שאומר,</small> ר' ירמיה<small>]</small> כי דווקא בענין ה<strong>קרקעות</strong> הוא שאמר ר' יוחנן שיש להם ביטול מקח, <strong>אבל</strong> בענין ה<strong>הקדשות אין להן ביטול מקח, היכי איפוך להא</strong> <small>[איך אהפוך את זה]</small> שאמר ר' יוחנן על משנתנו בדין השבת הדמים ותאמר שהנוסח הוא "דבר תורה"?
 ומסבירים: כך <strong>אמר ר' ירמיה:</strong> לשיטתי אכן <strong>לא תיפוך</strong> <small>[אל תהפוך]</small> את דברי ר' יוחנן וריש לקיש שעל משנתנו, ונשארו דברי ר' יוחנן שאין דין השבת דמים מדין תורה. שכן להקדשות אין דין ביטול מקח. ור' יונה הוא שהופך שיטותיהם לטעמו ועל פי זה מתיישבת שיטתו.
 ומציעים בהסבר מחלוקת זו שנחלקו ר' ירמיה ור' יונה, שלדעת ר' ירמיה אין דין ביטול מקח בהקדש ולדעת ר' יונה יש דין ביטול מקח בהקדש: <strong>לימא</strong> <small>[אמור]</small> כי <strong>ב</strong>שיטתו של <strong>שמואל קא מיפלגי</strong> <small>[הם חולקים].</small> ש<strong>אמר שמואל: הקדש</strong> ש<strong>שוה מנה שחיללו על שוה פרוטה,</strong> והרי זה הפרש דמים גדול עד מאוד — הריהו <strong>מחולל.</strong> ובכך נחלקו, ש<strong>ר' יונה</strong> — <strong>לית ליה</strong> <small>[אין לו,</small> אינו מקבל<small>]</small> את שיטתו זו של <strong>שמואל,</strong> שסבור הוא שיש ביטול מקח להקדש. <strong>ו</strong>אילו <strong>ר' ירמיה</strong> — <strong>אית ליה</strong> <small>[יש לו,</small> מקבל<small>]</small> את שיטת <strong>שמואל,</strong> שסבור הוא שאין דין ביטול מקח בהקדש.
 ודוחים: <strong>לא,</strong> אין צורך להעמיד כך את מחלוקתם, אלא <strong>בין דמר</strong> <small>[לחכם זה]</small> <strong>ובין דמר</strong> <small>[לחכם זה]</small> — <strong>אית ליה</strong> <small>[יש לו,</small> מקבל<small>]</small> את שיטת <strong>שמואל,</strong> ואולם בזאת נחלקו, ש<strong>ר' יונה סבר: כי</strong> <small>[כאשר]</small> <strong>אמר שמואל</strong> את שיטתו זו — הרי זה דווקא ב<strong>דיעבד</strong> (משכבר נעשה מעשה), שאם נתאנה ההקדש ביותר משתות אין המקח בטל, <strong>אבל לכתחלה</strong> — <strong>לא אמר</strong> שיהא מותר לאנות את ההקדש ביותר משתות. <strong>ו</strong>אילו <strong>ר' ירמיה סבר: אפילו לכתחלה</strong> אמר שמואל שמותר לאנות את ההקדש ביותר משתות.
 <strong>ואיבעית אימא</strong> <small>[ואם תרצה אמור]</small> הסבר אחר: <strong>לעולם לא תיפוך</strong> <small>[אל תהפוך]</small> את דברי ר' יוחנן וריש לקיש בדין השבת דמים שבמשנתנו, <strong>ודקא קשיא</strong> <small>[ו</small>מה <small>שהיה קשה]</small> <strong>לך</strong> על שיטת ריש לקיש (הסבור כי דין זה שצריך "לעשות דמים" הוא מן התורה) מ<strong>מתניתין</strong> <small>[המשנה]</small> האומרת <strong>"אלו דברים</strong> שאין להם אונאה... וה<strong>הקדשות",</strong> הרי שאין דין השבת דמים בהקדש מן התורה — הרי זה <strong>כ</strong>הסברו של <strong>רב חסדא,</strong> שכן
 <strong>אמר רב חסדא:</strong> מה שנאמר במשנה ש<strong>אין להן אונאה</strong> — הכוונה היא: ש<strong>אינן בתורת</strong> דין <strong>אונאה</strong> הרגיל. שבעוד שכרגיל אין השבת דמים באונאה בפחות מששית ("כדי אונאה"), הרי דינם של הקדשות ש<strong>אפילו</strong> ב<strong>פחות מכדי אונאה</strong> — <strong>חוזר,</strong> כלומר, מחזיר את ההפרש.
 <big>א</big> ובענין השבת דמים להקדש, כאשר נמצא שהתחלל בפחות משוויו, <strong>אמר עולא: לא אמרו</strong> שיש להשיב להקדש את ההפרש, <strong>אלא</strong> <strong>בשמוי</strong> (ששמו, העריכו את שוויו) <strong>בתרי</strong> <small>[בשנים],</small> שרק שני אנשים הם שהעריכו, ואחר כך באו שלושה אחרים (כדין) ושמוהו ביותר, <strong>אבל ב</strong>הקדש ה<strong>שמוי בתלתא</strong> <small>[בשלושה],</small> וכסכום הזה שולם להקדש — <strong>ו</strong>מעתה <strong>אף על גב דאתי</strong> <small>[אף על פי שבאו]</small> לאחר מכן עוד ששמו אותו, ונישום <strong>במאה</strong> אנשים שהעריכו את שווי ההקדש ביותר — <strong>לא הדר</strong> <small>[אין מחזיר]</small> להקדש את ההפרש.
 ושואלים: <strong>איני</strong> <small>[האמנם כן]?</small> <strong>והאמר</strong> <small>[והרי אמר]</small> <strong>רב ספרא: היכא אמר</strong> <small>[היכן נאמר]</small> כלל זה ש<strong>מאה</strong> אנשים הריהם נחשבים <strong>כתרי</strong> <small>[כשנים]</small> <strong>ותרי</strong> <small>[ושנים]</small> <strong>כמאה?</strong> — הרי זה דווקא <strong>לענין עדות,</strong> שכן דין עדות היא בשניים, <strong>אבל לענין</strong> שב<strong>אומדנא</strong> (הערכה) — <strong>בתר</strong> <small>[אחר]</small> מספר ה<strong>דעות</strong> (האנשים) <strong>אזלינן</strong> <small>[הולכים אנו],</small> ולענייננו, צריך לקבל את דעתם של המאה, וצריך להחזיר להקדש את הפרש הדמים.
 <strong>ותו</strong> <small>[ועוד],</small> אף במקרה שהיו בתחילה <strong>תלתא</strong> <small>[שלושה]</small> שהעריכו את שווי ההקדש, <strong>ו</strong>לאחר מכן <strong>תלתא</strong> <small>[שלושה]</small> אחרים העריכו בסכום את שוויו, גבוה משל קודמיהם, האם <strong>לא אזלינן בתר בתרא</strong> <small>[אין אנו הולכים</small> אז אחר דברי הקבוצה <small>האחרונה]?</small> שכן כלל הוא ש<strong>יד הקדש על העליונה!</strong>
 ומשיבים: <strong>קסבר</strong> <small>[סבור הוא]</small> <strong>עולא</strong> כי דין זה ש<strong>צריך לעשות דמים</strong> — אין הוא מן התורה, אלא <strong>מדבריהם</strong> של חכמים, <strong>וכל</strong> הלכה <strong>דרבנן</strong> <small>[של חכמים]</small> — <strong>אקילו</strong> <small>[הקלו]</small> <strong>בה רבנן</strong> <small>[חכמים],</small> ולכן אף שהמאה ששמו אחר השלושה העריכו ביותר — אין מחמירים לנהוג כהערכתם.
 <big>ב משנה</big> הרוצה לעשות תמורה, ואומר <strong>"הרי</strong> בהמת חולין <strong>זו תחת עולה",</strong> או שאמר "הרי בהמת חולין זו <strong>תחת חטאת",</strong> שלא אמר שתהא תחת עולה או חטאת מסויימת, אלא בסתם — <strong>לא אמר כלום.</strong> שאין התמורה חלה אלא בממיר על בהמת הקדש מסויימת. עמדו לפניו בהמת חולין ובהמת חטאת ואמר "הרי בהמת חולין זו <strong>תחת חטאת זו",</strong> <strong>ו</strong>כן אם עמדו לפניו בהמת חולין ובהמת עולה ואמר "הרי בהמת חולין זו <strong>תחת עולה זו"</strong> — הרי זו תמורה. ואם אמר "הרי בהמת חולין זו <strong>תחת</strong> בהמת <strong>חטאת</strong> שיש לי בבית", <strong>ו</strong>כן אם אמר "הרי בהמת חולין זו <strong>תחת עולה שיש לי בבית",</strong> אם אכן <strong>היה לו</strong> בבית באותה שעה קרבן עולה או חטאת — <strong>דבריו קיימים.</strong>
 אם <strong>אמר על הבהמה טמאה ו</strong>כן אם אמר <strong>על</strong> בהמה שהיא <strong>בעלת מום "הרי אלו עולה"</strong> — <strong>לא אמר כלום.</strong> שהרי אין אלה ראויות ליקרב על המזבח. ואולם אם אמר עליהן <strong>"הרי אלו לעולה"</strong> — <strong>ימכרו, ויביא בדמיהם עולה,</strong> שהרי יש במשמעות הלשון "לעולה" — לצורך עולה, שנמכרים ומביא בדמיהם קרבן עולה.
 <big>ג גמרא</big> שנינו במשנה שאם אמר על בהמת חולין "הרי זו תחת עולה" — לא אמר כלום. ובענין זה <strong>אמר רב יהודה, אמר רב: מתניתין</strong> <small>[משנתנו]</small> זו הריהי ש<strong>לא כ</strong>שיטת <strong>ר' מאיר, דאי</strong> <small>[ש</small>כן <small>אם]</small> <strong>כ</strong>שיטת <strong>ר' מאיר</strong> — <strong>הא</strong> <small>[הרי]</small> לשיטתו <strong>אין אדם מוציא דבריו לבטלה.</strong> וזה שאמר "הרי זו תחת עולה", לא הוציא דבריו לבטלה, וכוונתו היתה לעולה שיש לו בבית.
 <big>ד</big> עוד שנינו במשנתנו שאם אמר על הבהמה הטמאה ועל הבהמה בעלת המום <strong>"הרי אלו לעולה" ימכרו, ויביא בדמיו עולה.</strong> ומדייקים בדברים: <strong>טעמא</strong> <small>[הטעם</small> דווקא<small>]</small> משום שהרי אלו <strong>בהמה טמאה ובעלת מום, דלא חזיין</strong> <small>[שאינן ראויות]</small> להקרבה — משום כך <strong>לא בעיין מומא</strong> <small>[אינן צריכות</small> שיפול בהן <small>מום]</small> על מנת שימכרו לדמיהן. <strong>אבל</strong> ה<strong>מפריש נקבה לאשם או לעולה,</strong> שאינה ראויה לקרבנות אלה, אבל ראויה היא לקרבנות אחרים — <strong>בעיין מומא</strong> <small>[צריכות</small> שיפול בהן <small>מום]</small> על מנת שימכרו לדמיהן.
 ומכאן, <strong>אמר רב יהודה, אמר רב: מתניתין</strong> <small>[משנתנו]</small> הריהי ש<strong>לא כר' שמעון. דתנן</strong> <small>[ש</small>כן <small>שנינו</small> במשנה במסכתנו<small>],</small> <strong>ר' שמעון אומר:</strong> המפריש נקבה לאשמו, <strong>תימכר שלא במום,</strong>
## דף כח.
 <big>א משנה</big> <strong>כל</strong> הבהמות <strong>האסורין</strong> בהקרבה <strong>לגבי</strong> (על) ה<strong>מזבח,</strong> שהתערבו בבהמות הכשרות להקרבה — הריהם <strong>אוסרין</strong> את כל התערובת שהם בתוכה, <strong>בכל שהן,</strong> בכל יחס מספרי בינם לבין הבהמות המותרות, ואלו הם הבהמות האסורות: זכר <strong>הרובע</strong> את האשה, <strong>והנרבע</strong> על ידי אדם, <strong>והמוקצה</strong> (זה שיחדוהו) לעבודה זרה, <strong>והנעבד</strong> כעבודה זרה, <strong>והאתנן</strong> (בהמה שניתנה כתשלום לזונה), <strong>ו</strong>זה ששימש כ<strong>מחיר</strong> (כתמורה) לכלב, <strong>וה</strong>בהמה שהיא <strong>כלאים</strong> (שנולדה משתי מיני בהמות, כגון תיש ורחל), <strong>וה</strong>בהמה <strong>טרפה</strong> (שעומדת למות עקב מחלה או פגיעה), <strong>ו</strong>כן בהמה שהיא <strong>יוצא דופן</strong> (שנולדה שלא כרגיל, אלא שנחתכה דופן בטנה של אמה והוצאה משם).
 ולפירוט הדברים: <strong>איזהו</strong> הפסול משום <strong>מוקצה?</strong> — זה <strong>המוקצה לעבודה זרה,</strong> ודינו: דווקא <strong>הוא</strong> עצמו <strong>אסור</strong> להקרבה על המזבח, <strong>ו</strong>אולם <strong>מה שעליו</strong> (תכשיטיו, כליו) <strong>מותר</strong> להקרבה (באופן שימכרו אלו, ובדמיהם יביאו קרבנות), שכן עדיין לא נעבד זה לעבודה זרה. <strong>ואיזהו ה</strong>פסול משום <strong>נעבד?</strong> — <strong>כל שעובדין אותו</strong> בפועל כעבודה זרה, ודינו: <strong>הוא ומה שעליו אסור</strong> להקרבה על המזבח. <strong>וזה וזה</strong> (הן זה שהקצוהו לעבודה זרה והן זה שנעבד בפועל לעבודה זרה) <strong>מותר באכילה</strong> להדיוט, שכן כל איסורם אינו אלא למזבח, ולא לאכילת אדם.
 <big>ב גמרא</big> <strong>אמר מר</strong> <small>[החכם]:</small> שנינו במשנתנו שכל אותן הבהמות האסורות להקרבה על המזבח, שהתערבו בבהמות אחרות, הריהן <strong>אוסרין בכל שהן.</strong> והרי זה איפוא בא להשמיענו ש<strong>לא בטלי ברובא</strong> <small>[שאין</small> הן <small>בטלות ברוב].</small> ואולם על כך יש לשאול, שהרי כבר <strong>תנינא</strong> <small>[שנינו]</small> במשנה במסכת זבחים כי <strong>כל הקדשים</strong> (הקרבנות) <strong>שנתערבו</strong> <strong>בחטאות</strong> ה<strong>מתות,</strong> (חטאות שנפסלו ודינן שהן מתות) <strong>או בשור הנסקל</strong> (שנידון לסקילה על שהרג אדם), <strong>אפילו</strong> <strong>אחד</strong> שהתערב <strong>ברבוא</strong> — <strong>ימותו</strong> כולם.
 <strong>וקשיא לן</strong> <small>[והיה קשה לנו]</small> בפירוש משנה זו: <strong>מאי קאמר</strong> <small>[מה אמר,</small> מה בדיוק הכוונה<small>]</small> במה שאמר "אפילו אחד ברבוא" שמשמע שנתערב אחד כשר ברבוא אסורים? שהרי אם מיעוט אסורים התערב ברוב כשרים כולם אסורים, כל שכן כאשר הרוב הם האסורים!
 והשבנו כי <strong>הכי קתני</strong> <small>[כך</small> היא <small>שנויה,</small> כך פירושה<small>]:</small> כל הקרבנות הכשרים ש<strong>נתערבו בהן</strong> אחת <strong>מ</strong>חמש <strong>חטאות</strong> ה<strong>מתות או שור הנסקל, אפילו</strong> התערב מהפסולים <strong>ברבוא</strong> כשרים — <strong>ימותו</strong> כולם. ומעתה יש להקשות: למה להשמיענו שוב הלכה זו במשנתנו?
 ומשיבים: <strong>איצטריך</strong> <small>[הוצרך]</small> הדבר להיאמר שוב במשנתנו, שכן <strong>סלקא דעתך אמינא</strong> <small>[היה עולה על דעתך לומר]</small> כי דווקא <strong>התם</strong> <small>[שם,</small> במשנה בזבחים<small>]</small> כך <strong>הוא</strong> הדין, שכל התערובת נאסרה — משום שהקרבנות האסורים המוזכרים שם (חמש חטאות המתות ושור הנסקל) שהתערבו בבהמות מותרות <strong>איסורי הנאה</strong> הם, <strong>אבל הכא</strong> <small>[כאן,</small> במשנתנו<small>],</small> <strong>דלאו</strong> <small>[שאין]</small> הפסולים בכלל <strong>איסורי הנאה,</strong> אלא רק פסולי הקרבה — <strong>אימא</strong> <small>[אומר]:</small> <strong>ליבטל ברובא</strong> <small>[שיבטל</small> הפסול <small>ברוב],</small> לכן <strong>קא משמע לן</strong> <small>[הוא משמיע לנו]</small> שאף פסולי הקרבה אוסרים את כל התערובת בכל שהוא.
 ומקשים על הסבר זה: <strong>ו</strong>הרי <strong>רובע ונרבע</strong> ושאר הקרבנות הפסולים השנויים במשנתנו זו <strong>נמי תנינא</strong> <small>[גם כן שנינו]</small> באותה משנה בזבחים, שכן שנינו שם: נתערבו רובע ונרבע, מוקצה, נעבד (ושאר המנויים במשנתנו) — נאסרו בכך כל הבהמות שבתערובת, ודינן ש<strong>ירעו עד שיסתאבו</strong> (שיפול בהם מום, וייפסלו להקרבה), <strong>ו</strong>לאחר מכן <strong>ימכרו, ויביא</strong> הבעלים <strong>בדמי</strong> הבהמה היותר <strong>יפה</strong> (משובחת) <strong>שבהן מאותו המין</strong> של הקרבן שצריך להקריב. הרי שאף אם נתערב פסול הקרבה המותר בהנאה, גם כן אוסר הוא את כל התערובת בכל שהוא, ומדוע יש לשנות זאת שוב במשנתנו?
 <strong>אמר רב כהנא, אמריתה לשמעתא קמיה</strong> <small>[אמרתי את השמועה,</small> השאלה הזו <small>לפני]</small> <strong>רב שימי בר אשי,</strong> ו<strong>אמר לי</strong> בתשובה לכך: יש צורך למשנתנו לחזור ולהשמיע דין זה, שכן <strong>חדא</strong> <small>[</small>משנה <small>אחת,</small> משנתנו<small>]</small> עוסקת <strong>ב</strong>שנתערבו אותן בהמות בעודן <strong>חולין,</strong> ולאחר מכן עמד בעליהן והקדישן. <strong>ו</strong>אילו <strong>חדא</strong> <small>[</small>משנה <small>אחת,</small> בזבחים<small>]</small> עוסקת <strong>ב</strong>מקרה שהתערבו כשהם <strong>קדשים</strong> כבר (וכמו שמורה לשון במשנה "כל הזבחים שנתערבו" — שהם זבחים).
 <strong>ו</strong>לכן <strong>צריכי</strong> <small>[נצרכו]</small> שתיהן להיאמר, <strong>דאי אשמועינן גבי</strong> <small>[שאם היה משמיענו</small> רק את המשנה <small>אצל]</small> <strong>קדשים</strong> — הייתי אומר בטעם הדבר <strong>משום דמאיסי</strong> <small>[שמאוסים]</small> בשעה שהתערבו בכשרים, שהרי נפסלו אחר שנתקדשו, <strong>אבל גבי</strong> <small>[אצל]</small> בהמות שהתערבו כשהן עדיין <strong>חולין</strong> (ואין בפסולים אלו כדי להחשיב את החולין כמאוס), ורק לאחר מכן הקדישן — <strong>אימא ליבטלי</strong> <small>[אומר שיבטלו]</small> בתערובת זו, ויותרו הכל להקרבה. ולכן השמיענו שגם כשהתערבו בעודן חולין פוסלים הם את כל התערובת.
 ושואלים על הסבר זה: <strong>ו</strong>הרי <strong>בחולין נמי תנינא</strong> <small>[גם כן שנינו]</small> במסכת עבודה זרה, שאין בטלים האסורים והכל נאסר, שכך שנינו שם: <strong>ואלו</strong> הדברים שהם <strong>אסורין</strong> כשלעצמם <strong>ואוסרין</strong> אחרים אם נתערבו בדברים המותרים כדוגמתם <strong>בכל שהן: יין נסך,</strong> <strong>ועבודה זרה, וציפרי מצורע</strong> המשמשים לטהרתו, <strong>ועורות לבובין,</strong> שניקבו מול לב הבהמה והוציאו דרך שם את לבה בעודה חיה כתקרובת לעבודה זרה,
 <strong>ושיער נזיר</strong> שמגלח לטהרתו בתום ימי הנזירות, <strong>ופטר חמור, ובשר בחלב, ושור הנסקל, ועגלה ערופה,</strong> <strong>וחולין שנשחטו בעזרה, ושעיר המשתלח</strong> של יום הכיפורים — <strong>הרי</strong> כל <strong>אלו אסורין ואוסרין</strong> את אלה שהתערבו בהם <strong>בכל שהן!</strong>
 ומשיבים: <strong>צריכי</strong> <small>[צריכות]</small> שתי המשניות הללו להיאמר, <strong>דאי אשמעינן התם</strong> <small>[שאם היה משמיענו</small> רק <small>שם]</small> במסכת עבודה זרה — הייתי אומר כי משום שהדברים האסורים המנויים במשנה זו הריהם <strong>איסורי הנאה,</strong> לכן הוא <strong>דלא בטלי</strong> <small>[שאינם בטלים],</small> <strong>אבל</strong> הפסולים המנויים במשנתנו <strong>הכא</strong> <small>[כאן],</small> שאינם אסורים בהנאה, שהרי הם מותרים באכילה להדיוט — <strong>ליבטלי</strong> <small>[שיבטלו]</small> בתערובתם.
 <strong>ו</strong>מן הצד האחר, <strong>אי אשמועינן הכא</strong> <small>[אם היה משמיענו</small> רק את משנתנו <small>כאן]</small> — הייתי אומר שהטעם שאין האיסורים הללו בטלים בתערובתם, משום שהמדובר בהקרבה <strong>לגבוה דמאיס</strong> <small>[שמאוס]</small> הדבר, <strong>אבל ל</strong>ענין הנאתם בידי <strong>הדיוט</strong> — <strong>אימא</strong> <small>[אומר]</small> ש<strong>איסורי הנאה ליבטלו ברובא</strong> <small>[שיבטלו ברוב],</small> לכן בעבודה זרה <strong>קא משמע לן</strong> <small>[משמיע לנו]</small> שאף בזה אין הם בטלים, וכל התערובת אסורה.
 <big>ג</big> בין הפסולים המנויים במשנתנו מוזכרים ה<strong>רובע ונרבע.</strong> ומבררים: <strong>מנלן דאסירי</strong> <small>[מנין לנו שאסורים]</small> <strong>לגבוה</strong> (להקרבה במקדש)? — <strong>דתנו רבנן</strong> <small>[ש</small>כן <small>שנו חכמים]</small> על הכתוב "מן הבהמה מן הבקר ומן הצאן תקריבו את קרבנכם" (ויקרא א, ב), הביטוי <strong>"מן הבהמה"</strong> — בא <strong>להוציא</strong> מכלל המובאים לקרבן את ה<strong>רובע ו</strong>את ה<strong>נרבע.</strong>
 ויש לדון בדבר, למה לי דרשת כתובים להוראת הלכה זו שהרובע והנרבע פסולים לקרבן, <strong>והלא דין</strong> (קל וחומר) הוא, ובאופן זה: <strong>ומה בעל מום,</strong> הקל, <strong>ש</strong>כן <strong>לא נתעבדה בה עבירה</strong> — בכל זאת הריהו <strong>פסול לגבי</strong> <small>[אצל]</small> <strong>מזבח. רובע ונרבע,</strong> החמורים, <strong>ש</strong>כן <strong>נעבדה בהן עבירה</strong> — <strong>אינו דין ש</strong>הריהם <strong>אסורין לגבי</strong> <small>[אצל]</small> <strong>מזבח?</strong>
 ופורכים: שור שנעברה בו עבירה של ה<strong>חורש בשור וחמור</strong> יחדיו <strong>יוכיח</strong> לענין זה, שאף <strong>שנתעבדה בו עבירה</strong> — <strong>ו</strong>בכל זאת הריהו <strong>מותר לגבי</strong> <small>[אצל]</small> <strong>מזבח.</strong>
 ודוחים: אין להביא ראיה משור זה, שכן <strong>מה ל</strong>איסור <strong>חורש בשור וחמור</strong> — הקל, <strong>ש</strong>הרי <strong>אין חייבין</strong> עליו <strong>מיתה,</strong> ומשום כך אף אינו נאסר להקרבה, <strong>תאמר ב</strong>איסור <strong>רובע ו</strong>באיסור <strong>נרבע</strong> — החמורים, <strong>ש</strong>הרי <strong>חייבין</strong> עליהם <strong>מיתה,</strong> ומשום כך אסורים הם להקרבה.
 ומסכמים: אכן דחיה נכונה היא זו, ו<strong>טול לך</strong> (חזור בך) מ<strong>מה שהבאתה,</strong> מהפירכה על הקל וחומר. ואמנם מקל וחומר מבעל מום יכול להילמד דינם של הרובע והנרבע שפסולים הם להקרבה, ואולם <strong>הרי</strong> זה נכון רק ברובע או נרבע <strong>שנתעבדה בהן עבירה בשני עדים,</strong> ודינם למיתה, ואולם הרובע או הנרבע ש
 <strong>נעבדה בהן עבירה על פי עד אחד, או על פי</strong> הודאת <strong>הבעלים,</strong> שאין דינם למיתה, <strong>מנין</strong> לנו שאף הם פסולים להקרבה?
 לכך באה דרשת הכתוב "מן הבהמה", ש<strong>אמר ר' שמעון: אני דן</strong> (למד בקל וחומר זה מבעל מום) אף את דינו של הרובע או הנרבע שאין דינו למיתה, ובאופן זה: <strong>ומה בעל מום</strong> — הקל, <strong>ש</strong>הרי <strong>אין התראת שני עדים פוסלתו מאכילה</strong> להדיוט, ובכל זאת <strong>הודאת</strong> (קביעת) <strong>עד אחד</strong> (החכם האחד הפוסק שהרי זה מום הפוסל אותו מקרבן) — <strong>פוסלתו מהקרבה. ברובע ונרבע שהודאת שני עדים פוסלתו מאכילה</strong> — <strong>אינו דין שהודאת עד אחד פוסלתו מהקרבה!</strong>
 לכך <strong>תלמוד לומר</strong> (מלמדנו הכתוב) <strong>"מן הבהמה"</strong> — <strong>להוציא</strong> מכלל הכשרים להקרבה את ה<strong>רובע ונרבע.</strong> ותוהים על סוף הדברים: מדוע אמר שלכך מלמדנו הכתוב בדרשה זו, <strong>והא אתיא מדינא</strong> <small>[והרי</small> הדבר <small>בא,</small> נלמד הדבר <small>מן הדין,</small> מקל וחומר זה שאמרו ר' שמעון<small>]</small> ומשיבים: חכמים החולקים על ר' שמעון סוברים כי אף הרובע או הנרבע על פי עד אחד או על פי הודאת הבעלים <strong>לא אתיא</strong> <small>[אינו בא,</small> נלמד<small>]</small>
## דף כח:
 שכן <strong>אמר רב אשי:</strong> אין ללמוד דינם של הרובע והנרבע בקל וחומר מבעל מום, <strong>משום דאיכא למימר</strong> <small>[שיש לומר]</small> על קל וחומר זה כי <strong>מעיקרא דדינא פירכא</strong> <small>[מתחילת,</small> מיסוד <small>הדין,</small> הקל וחומר, יש עליו <small>פירכה],</small> שכן אפשר לומר: <strong>מה לבעל מום</strong> — <strong>שכן מומו ניכר,</strong> ומשום כך הריהו פסול להקרבה,
 <strong>תאמר ברובע ונרבע</strong> — <strong>שאין מומו ניכר,</strong> והיה מקום לומר ש<strong>הואיל ואין מומו ניכר</strong> — <strong>יהא כשר לגבי</strong> <small>[אצל]</small> <strong>מזבח,</strong> אף שנעשתה בו עבירה — לכך <strong>תלמוד לומר</strong> (מלמדנו הכתוב) <strong>"מן הבהמה"</strong> (ויקרא א, ב) — <strong>להוציא רובע ונרבע</strong> מכלל הכשרים להקרבה.
 <big>א</big> עוד נדרש בברייתא זו הכתוב "מן הבהמה מן הבקר ומן הצאן תקריבו את קרבנכם": <strong>"מן הבקר"</strong> — בא <strong>להוציא</strong> (למעט) <strong>את הנעבד</strong> מכלל הכשרים להקרבה. ויש לדון בדבר: למה לי דרשת כתוב זה, <strong>והלא דין</strong> (קל וחומר) <strong>הוא</strong> המלמדנו כן, ובאופן זה: <strong>ומה אתנן</strong> זונה <strong>ומחיר</strong> כלב, הקלים בדינם <strong>ש</strong>הרי <strong>ציפויין</strong> (תוספת ציפוי לקישוט שעליהם) <strong>מותרין</strong> למקדש, כגון לעשות מהם ריקועים למזבח, מכל מקום <strong>הן</strong> עצמם <strong>אסורין</strong> להקדש. ומעתה, <strong>נעבד,</strong> החמור בדינו, <strong>ש</strong>הרי <strong>ציפויו אסור</strong> — <strong>אינו דין שהוא</strong> עצמו יהיה <strong>אסור</strong> להקדש. ואין צורך איפוא בלימוד מן הכתוב להשמיענו הלכה זו.
 <strong>או</strong> שמא נלמד <strong>חילוף</strong> (באופן הפוך): <strong>ומה אתנן ומחיר</strong> החמורים, <strong>ש</strong>הרי <strong>הן אסורין</strong> להקרבה — בכל זאת <strong>ציפוייהן מותרין. נעבד</strong> הקל בדינו, <strong>ש</strong>הרי הוא <strong>מותר</strong> להקרבה (שלא נאמר בתורה שהוא אסור) — <strong>יהא ציפויו מותר</strong> להקדש.
 ואולם אין לומר קל וחומר זה משום ש<strong>אם כן ביטלת</strong> את האמור בתורה: "פסילי אלהיהם תשרפון באש <strong>לא תחמד כסף וזהב עליהם ולקחת לך"</strong> (דברים ז, כה), שבכלל זה לא רק הפסילים עצמם, אלא אף קישוטיהם ("כסף וזהב עליהם").
 ודוחים: <strong>אני אקיימנו</strong> את האמור <strong>"לא תחמד כסף וזהב</strong> עליהם" — שאיסור זה הוא דווקא <strong>ב</strong>ציפוי של <strong>דבר שאין בו רוח חיים,</strong> <strong>אבל ב</strong>ציפוי של <strong>דבר שיש בו רוח חיים, הואיל והן</strong> עצמם <strong>מותר</strong> להקרבה — <strong>יכול יהא</strong> אף ה<strong>ציפוי</strong> שעליו <strong>מותר</strong> להקדש. לכך <strong>תלמוד לומר</strong> (מלמדנו הכתוב) <strong>"מן הבקר"</strong> — <strong>להוציא את הנעבד</strong> ואת הציפוי שעליו. ומעתה, כיון שדבר שיש בו רוח חיים הריהו אסור, וגם ציפויו אסור.
 <strong>מתקיף לה</strong> <small>[מקשה על כך]</small> <strong>רב חנניא: טעמא</strong> <small>[הטעם]</small> שציפוי הנעבד הריהו אסור, הוא רק משום <strong>דמעטיה קרא</strong> <small>[שמיעטתו התורה]</small> את הנעבד מן הכתוב "מן הבקר". ומכאן נסיק: <strong>הא</strong> <small>[הרי]</small> שאם <strong>לא מעטיה קרא</strong> <small>[מיעטתו התורה]</small> — היה ה<strong>ציפוי מותר? והכתיב</strong> <small>[והרי נאמר]</small> בעבודה זרה שיש לאבדה מכל וכל, ככתוב: "ונתצתם את מזבחותם ושברתם את מצבותם ואשריהם תשרפון באש ופסילי אלהיהם תגדעון <strong>ואבדתם את שמם"</strong> (דברים יב, ג) — ולמדנו מכאן שיש לאבד לא רק את העבודה זרה עצמה אלא אף את <strong>כל העשוי לשמם</strong> ("ואבדתם את שמם"), ואף ציפוייהם בכלל זה!
 ומשיבים: הכתוב <strong>ההוא</strong> "ואבדתם את שמם" לא לכך הוא בא, אלא ללמדנו שיש <strong>לכנות להם</strong> לעבודה זרה <strong>שם</strong> של גנאי ולא לקרוא להם בשמם המקורי <strong>הוא דאתא</strong> <small>[שבא],</small> וכגון: <strong>ל</strong>מקום עבודה זרה ששמו <strong>"בית גליא"</strong> <small>[בית רם]</small> — <strong>קרינן</strong> <small>[קוראים אנו]</small> <strong>אותו "בית כריא"</strong> <small>[בית כליון],</small> מקום הנקרא <strong>"פני המולך"</strong> — אנו קוראים <strong>"פני כלב",</strong> ואת העבודה זרה הנקראת <strong>"עין כל"</strong> — אנו קוראים <strong>"עין קוץ".</strong>
 ושואלים על דרשות הברייתא: למדנו מן הכתוב "מן הבהמה" למעט את הרובע והנרבע, ומן הכתוב "מן הבקר" למעט את הנעבד, <strong>ואיפוך אנא</strong> <small>[ואהפוך אני]</small> את דרשות הכתובים, ובאופן זה: <strong>"מן הבהמה"</strong> — <strong>להוציא את הנעבד, "מן הבקר"</strong> — <strong>להוציא רובע ונרבע!</strong>
 ומסבירים: <strong>התם</strong> <small>[שם]</small> בכתוב "מן הבהמה" דורשים אנו <strong>מעניינא דקרא</strong> <small>[מעניינו של הכתוב]</small> העוסק בבהמה, שכן דין הרובע והנרבע <strong>כתיב גבי</strong> <small>[נאמר אצל]</small> <strong>בהמה</strong> — <strong>"ואיש כי יתן שכבתו בבהמה מות יומת</strong> ואת הבהמה תהרוגו. ואשה אשר תקרב אל כל בהמה לרבעה אותה והרגת את האשה ואת הבהמה מות יומתו דמיהם בם" (ויקרא כ, טו—טז). ואילו איסור נעבד לעבודה זרה <strong>גבי</strong> <small>[אצל]</small> <strong>בקר כתיב</strong> <small>[נאמר]</small> — "יעשו עגל בחורב וישתחוו למסכה. <strong>וימירו את כבודם בתבנית שור אכל עשב"</strong> (תהלים קו, יט—כ).
 <big>ב</big> עוד נדרש בברייתא על הכתוב "מן הבהמה מן הבקר ומן הצאן תקריבו את קרבנכם": הביטוי <strong>"מן הצאן"</strong> בא <strong>להוציא את המוקצה</strong> (המיועד) לעבודה זרה מכלל הכשרים להקרבה, ותוספת וא"ו <strong>"ומן הצאן"</strong> באה <strong>להוציא את</strong> השור <strong>הנוגח</strong> שהרג אדם. אמר ר' שמעון: <strong>אם נאמר</strong> מיעוט בתורה לענין ה<strong>רובע</strong> — <strong>למה נאמר</strong> עוד מיעוט לענין ה<strong>נוגח? ואם נאמר</strong> מיעוט לענין ה<strong>נוגח</strong> — <strong>למה נאמר</strong> מיעוט נוסף לענין <strong>רובע?</strong> הלא שניהם שווים בכך שעשו מעשים שבגללם הורגים אותם!
 ומסבירים: <strong>לפי שישנו ברובע</strong> צד חומרה <strong>מה שאין כן בנוגח,</strong> ולהיפך. ומפרטים: <strong>יש</strong> צד חומרה <strong>ברובע, שהרובע עושה</strong> בו הכתוב דין <strong>אונס כ</strong>דין <strong>רצון</strong> (בין אם הבהמה עשתה דבר זה מרצונה בין אם אנסוה לכך), <strong>מה שאין כן בנוגח,</strong> ששור שנגח לאונסו פטור.
 ומן הצד האחר, <strong>יש בנוגח</strong> צד חומרה שאין ברובע ונרבע — <strong>ש</strong>כן בעליו של <strong>הנוגח משלם את הכופר, מה שאין כן ברובע</strong> ובתוך כך הרג את הנרבע, שאין בעליו משלם כופר. לכך <strong>הוצרך</strong> הכתוב <strong>לומר</strong> (ללמדנו) את דין ה<strong>רובע והוצרך לומר</strong> את דין ה<strong>נוגח.</strong>
 <big>ג</big> למדנו בברייתא כי איסור הקרבת רובע ונרבע נלמד מדרשת הכתוב "מן הבהמה". ומעירים: <strong>ו</strong>אילו <strong>האי תנא מייתי לה מהכא</strong> <small>[תנא זה,</small> שדבריו יובאו להלן, <small>מביא,</small> למד <small>אותה הלכה מכאן,</small> ממקרא אחר<small>],</small> <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>הרובע והנרבע (וכולם)</strong> שהוקדשו — הרי <strong>הם כקדשים שקדם מום עובר להקדשן,</strong> וכיון שיש בהם עתה מום, אין הם ראויים להקרבה, ואין די בכך כדי להתיר את פדיונם,
 <strong>ו</strong>כמו בכל מום עובר אחר אין די במומם, אלא <strong>צריכין</strong> שיהיה בהם <strong>מום קבוע</strong> כדי <strong>לפדות עליהן.</strong> וטעם הדבר: <strong>ש</strong>כן <strong>נאמר</strong> בסופה של פרשת בעלי המומים הפסולים להקרבה: "לא תקריבו את לחם אלהיכם מכל אלה <strong>כי משחתם בהם מום בם</strong> לא ירצו לכם" (ויקרא כב, כה).
 ושואלים: <strong>מאי תלמודא</strong> <small>[מה,</small> כיצד הוא <small>הלימוד],</small> כיצד מלמד הפסוק הזה לענין הרובע והנרבע? והרי אין הכתוב מדבר אלא בענין בעלי מומים! ומשיבים: <strong>חסורי מיחסרא, והכי קתני</strong> <small>[חסר</small> בלשון הברייתא, <small>וכך היא שנויה</small> במלואה<small>]:</small> <strong>מנין שהן,</strong> הרובע והנרבע, <strong>אסורין</strong> לקרבן? — לכך <strong>תלמוד לומר</strong> (מלמדנו הכתוב) <strong>"כי משחתם בהם מום בם", ותנא דבי</strong> <small>[ושנה</small> החכם <small>של בית</small> מדרשו<small>] של</small> <strong>ר' ישמעאל</strong> כלל זה בלשון הכתובים: <strong>כל מקום</strong> בתורה <strong>שנאמר</strong> בו לשון <strong>'השחתה'</strong> — <strong>אינו אלא דבר ערוה ועבודה זרה.</strong>
 ומפרט: <strong>דבר ערוה</strong> — <strong>דכתיב</strong> <small>[ש</small>כן <small>נאמר]</small> בדור המבול שהיו פרוצים בעריות: <strong>"כי השחית כל בשר</strong> את דרכו על הארץ" (בראשית ו, יב). ו<strong>עבודה זרה</strong> — <strong>דכתיב</strong> <small>[ש</small>כן <small>נאמר]</small> באזהרת עשיית עבודה זרה: <strong>"פן תשחתון ועשיתם לכם פסל תמונת כל סמל"</strong> (דברים ד, טז). וכן בבעלי מום נאמרה לשון 'השחתה', "כי משחתם בהם מום בם", ונמצאנו למדים: <strong>כל שהמום פוסל בהן</strong> בבעלי החיים מלקרב על המזבח — אף <strong>דבר ערוה</strong> (הרובע או הנרבע) <strong>ועבודה זרה פוסלין בהן.</strong>
 ושואלים: <strong>ותנא דבי</strong> <small>[של בית</small> מדרשו<small>] של</small> <strong>ר' ישמעאל,</strong> שלמד את פסול הרובע והנרבע, הנעבד והמוקצה מהאמור בפרשת בעלי המומים, דברי הכתוב <strong>"מן הבהמה מן הבקר ומן הצאן"</strong> שמהם למדנו בברייתא הקודמת את פסול הרובע והנרבע ונעבד ומוקצה, <strong>מאי דריש בהו</strong> <small>[מה</small> הוא <small>דורש בהם]?</small> ומשיבים: <strong>מיבעי ליה</strong> <small>[נצרך לו]</small> פסוק זה ללמדנו שלושה מיעוטים (הנלמדים מהאמור בפסוק "מן הבהמה", "מן הבקר", "ומן הצאן"): <strong>פרט לחולה, זקן, ומזוהם</strong> (מעלה זיעה ומסריח) שאין הם קרבים.
 וחוזרים ושואלים לצד האחר: <strong>ותנא קמא</strong> <small>[והתנא</small> בברייתא <small>הראשונה,</small> הקודמת<small>],</small> <strong>דאפקינהו להני קראי</strong> <small>[שהוציא,</small> שדרש <small>אותם פסוקים]</small> <strong>לרובע ונרבע,</strong> אם כן ה<strong>חולה,</strong> ה<strong>זקן, ו</strong>ה<strong>מזוהם מנא ליה</strong> <small>[מנין לו]</small> שהם פסולים להקרבה? ומשיבים: <strong>נפקא ליה</strong> <small>[יוצא,</small> נלמד <small>לו]</small> דבר זה מהפסוק "ואם <strong>מן הצאן</strong> קרבנו <strong>מן הכבשים ומן העזים"</strong> (ראה דברים א, י). ומעירים: <strong>ו</strong>אילו <strong>לתנא דבי</strong> <small>[של בית</small> מדרשו<small>] של</small> <small>ר' ישמעאל הדורש זאת מהפסוק "מן הבהמה מן הבקר ומן הצאן", מה דורש הוא מהכתוב "מן הצאן קרבנו מן הכשבים" וגו' — הוא סבור שאין לדרוש כן מהכתוב הזה, כי</small> <strong>אורחיה דקרא לאישתעויי הכי</strong> <small>[דרך הכתוב לדבר כך].</small>
 <big>ד</big> שנינו במשנה: <strong>איזהו</strong> הנקרא <strong>מוקצה?</strong> — זה המוקצה <strong>לעבודה זרה.</strong> ובענין זה <strong>אמר ריש לקיש: אין אסור</strong> להקרבה משום "מוקצה" <strong>אלא</strong> זה ה<strong>מוקצה לשבע</strong>
 <strong>שנים.</strong> שהקצוהו על מנת שבסוף תקופת שבע השנים ישמש כעבודה זרה. ומקורו של דבר: <strong>ש</strong>כן <strong>נאמר</strong> בגדעון <strong>"ויהי בלילה ההוא ויאמר קח את פר השור אשר לאביך ופר השני שבע שנים</strong> והרסת את מזבח הבעל אשר לאביך ואת האשרה אשר עליו תכרת. ובנית מזבח לה' אלהיך... ולקחת את הפר השני והעלית עולה בעצי האשרה אשר תכרות" (שופטים ו, כה—כו), הרי שכך היה מנהג עבודה זרה להעמיד פר לשבע שנים.
 ושואלים: <strong>ו</strong>כי <strong>התם</strong> <small>[שם]</small> אותו הפר <strong>מוקצה בלחוד הוה</strong> <small>[בלבד היה]?</small> והרי <strong>נעבד נמי הוה</strong> <small>[גם כן היה],</small> שהרי עבדוהו בפועל! <strong>אמר רב אחא בר יעקב:</strong> פר זה <strong>מוקצה</strong> היה <strong>לעבוד</strong> בו עבודה זרה, <strong>ו</strong>אולם בפועל <strong>לא עבדוהו. רבא אמר: לעולם עבדוהו,</strong> והיה איפוא מקום לאוסרו משום עבודה זרה, <strong>ו</strong>אולם <strong>חידוש הוא, כ</strong>דברי <strong>ר' אבא בר כהנא:</strong> שכן <strong>אמר ר' אבא בר כהנא, שמנה דברים</strong> אסורים, <strong>התירו</strong> לגדעון לעשות <strong>באותו לילה</strong> (ראה שופטים פרק ו'): איסור שחיטת קדשים ב<strong>חוץ</strong> (מחוץ למשכן), <strong>ו</strong>האיסור להקריב קרבנות ב<strong>לילה,</strong> שהרי הקריב בלילה, <strong>ו</strong>איסור עבודה ב<strong>זרות</strong> (במי שאינם כהנים), שהרי גדעון לא היה כהן,
## דף כט.
 <strong>ו</strong>איסור הקרבה שלא ב<strong>כלי שרת, ו</strong>איסור הקרבה ב<strong>כלי אשירה,</strong> שהקריב בכלים ששימשו קודם לכן לאשירה, <strong>ו</strong>האיסור להשתמש ב<strong>עצי אשירה,</strong> שכך נאמר לגדעון להקריב את העולה על עצי האשירה שיכרות, <strong>ו</strong>איסור הקרבה של ה<strong>מוקצה</strong> לעבודה זרה, <strong>ו</strong>של ה<strong>נעבד</strong> לעבודה זרה.
 <big>א</big> ועוד בעניינו של המוקצה לעבודה זרה, <strong>אמר רב טובי בר מתנה, אמר ר' יאשיה: מנין ל</strong>דין ה<strong>מוקצה מן התורה?</strong> — <strong>שנאמר</strong> בדיני הקרבנות בפרשת פינחס: "את קרבני לחמי לאשי ריח ניחוחי <strong>תשמרו להקריב לי במועדו"</strong> (במדבר כח, ב), ומשמעות המלה "תשמרו" — <strong>כל שעושין לו שימור.</strong> סברו מתחילה שכוונת דברי ר' יאשיה היתה: שכל קרבן המוקרב לשמים, צריך שתקדם לו שמירה, שיקצהו ולא יקריבנו מייד לאחר שהקדישו.
 ועל כך <strong>מתקיף לה</strong> <small>[מקשה עליה]</small> <strong>אביי: אלא מעתה,</strong> אם אדם <strong>אייתית אימרא דצומא</strong> <small>[הביא</small> להקרבה <small>כבש מסוגף,</small> כחוש ורעב<small>],</small> <strong>ו</strong>הרי ברור ש<strong>לא עביד ליה</strong> <small>[עשה לו]</small> בעליו <strong>שימור,</strong> האם <strong>הכי נמי</strong> <small>[כך גם כן]</small> תאמר בו שהוא <strong>לא חזו</strong> <small>[ראוי]</small> <strong>להקרבה?</strong> והרי לא שמענו שיהיה הקרבן פסול משום שלא טופל כראוי. <strong>אמר ליה</strong> <small>[לו]</small> ר' יאשיה: <strong>אנא</strong> <small>[אני],</small> כך את הפסוק <strong>"תשמרו להקריב לי במועדו", קאמינא</strong> <small>[אמרתי,</small> דרשתי<small>]:</small> "תשמרו <strong>לי"</strong> — דווקא לשמים אתם מקצים לקרבן, <strong>ולא לאדון אחר, ואיזהו</strong> (ומיהו) <strong>אחר</strong> זה <strong>שמקריבין לו?</strong> — <strong>הוי אומר: זו עבודה זרה.</strong>
 <big>ב</big> ועוד בהגדרת המוקצה לעבודה זרה. <strong>אמר רבא בר רב אדא, אמר רב יצחק: אין</strong> ה<strong>מוקצה</strong> לעבודה זרה <strong>אסור</strong> להקרבה <strong>אלא עד שיעבדו</strong> בו לצורך כמרי עבודה זרה, ואולם לאחר שעבדו בו כבר לצורך הכמרים — אינו אסור, ששוב אינם מקריבים אותו לעבודה זרה. <strong>עולא אמר</strong> בשם <strong>ר' יוחנן:</strong> אין המוקצה אסור להקרבה אלא <strong>עד שימסרוהו לכומרי עבודה זרה</strong> כדי שיאכילוהו לצורך פיטומו, ואפילו לא נעבדה בו כל עבודה, ואולם לאחר שמסרוהו, אינו אסור, ששוב אינם מקריבים אותו.
 החכם <strong>בהא אמר</strong> בשם <strong>ר' יוחנן:</strong> אין המוקצה אסור אלא <strong>עד שיאכילוהו</strong> בעליו לאחר הקצאתו לצורך כמרי עבודה זרה ב<strong>כרשיני</strong> (מין ירק) <strong>עבודה זרה,</strong> שלאחר שהאכילוהו שוב אין מקריבים אותו. <strong>אמר ליה</strong> <small>[לו]</small> <strong>ר' אבא לבהא:</strong> האם <strong>מפלגיתו אתון</strong> <small>[חולקים אתם]</small> על <strong>עולא</strong> מהי שיטת ר' יוחנן. שכן עולא אמר בשם ר' יוחנן הגדרה אחרת למוקצה. <strong>אמר ליה</strong> <small>[לו]</small> בהא: <strong>לא,</strong> אינני חולק על עולא לשיטת ר' יוחנן, אלא ש<strong>עולא נמי כי קאמר</strong> <small>[גם כן כאשר אמר]</small> <strong>הוא</strong> את הגדרתו זו, הרי זה בתנאי: ובלבד <strong>דשפי ליה</strong> <small>[ש</small>גם <small>האכילו אותו]</small> <strong>כרשיני עבודה זרה.</strong>
 <strong>אמר ר' אבא: ידע</strong> <small>[יודע]</small> <strong>בהא לשנויי שמעתא</strong> <small>[לתרץ הלכה],</small> <strong>ואי</strong> <small>[ואם]</small> <strong>לא דסליק התם</strong> <small>[שעלה</small> מבבל <small>לשם,</small> לארץ ישראל<small>]</small> — <strong>לא הוה ידע</strong> <small>[היה יודע]</small> לתרץ כך, שכן <strong>ארץ ישראל</strong> היא ש<strong>גרמה ליה</strong> <small>[לו]</small> להחכים. <strong>אמר ליה</strong> <small>[לו]</small> <strong>רב יצחק</strong> לר' אבא: לא כך הוא, שהרי <strong>בהא מיכן ומיכן</strong> (מכאן ומכאן, מבבל ומארץ ישראל) <strong>הוה</strong> <small>[היה],</small> ומכאן ומכאן החכים.
 ועוד בהגדרת המוקצה, זה <strong>דתני</strong> <small>[ששנה]</small> <strong>רב חנניא טריטאה קמיה</strong> <small>[לפני]</small> <strong>ר' יוחנן</strong> ברייתא זו: <strong>אין מוקצה</strong> לעבודה זרה <strong>אסור אלא עד שיעשו בו מעשה. הוא</strong> רב חנניא טריטאה <strong>תני לה</strong> <small>[שנה אותה],</small> <strong>ו</strong>הוא זה ש<strong>הדר</strong> <small>[חזר]</small> ו<strong>אמר</strong> (פירש) <strong>לה</strong> <small>[אותה]:</small> <strong>מאי</strong> <small>[מה</small> פירוש<small>]</small> <strong>"מעשה"?</strong> — <strong>עד שיגזז ויעבדו בו</strong> לצורך הקצאתו כעבודה זרה.
 <big>ג</big> שנינו במשנתנו: ו<strong>איזהו</strong> ה<strong>נעבד?</strong> — כל שעובדין אותו... וזה וזה (המוקצה והנעבד) מותרים באכילה להדיוט. ודנים: <strong>מנא הני מילי</strong> <small>[מנין הדברים הללו]?</small>
 <strong>אמר רב פפא:</strong> שכן <strong>אמר קרא</strong> <small>[הכתוב]</small> בענין הקרבנות "ושה אחת מן הצאן מן המאתים ממשקה ישראל למנחה ולעולה ולשלמים לכפר עליהם" (יחזקאל מה, טו), ודרשו בו חכמים: <strong>"ממשקה ישראל"</strong> — <strong>מן המותר</strong> באכילה <strong>לישראל</strong> מביאים קרבנות, ואין מביאים ממה שאינו מותר באכילה לישראל. <strong>ו</strong>מעתה, <strong>אי סלקא דעתך אסירי</strong> <small>[אם עולה על דעתך</small> לומר ש<small>אסורים]</small> המוקצה והנעבד באכילה <strong>להדיוט, למה לי קרא ממעטינהו</strong> <small>[פסוק למעט אותם]</small> <strong>מ</strong>הקרבה ל<strong>גבוה,</strong> שהרי אם אסורים הם באכילה להדיוט ממילא אסורים הם להקרבה לגבוה. אלא ודאי מותרים הם להדיוט.
 ודוחים את הראיה: <strong>ו</strong>כי <strong>כל היכא דאסירי</strong> <small>[היכן,</small> מקום <small>שאסורים]</small> דברים <strong>להדיוט</strong> — <strong>לא בעי קרא</strong> <small>[אין צריך פסוק]</small> ללמדנו שאסורים הם להקרבה? <strong>והא</strong> <small>[והרי]</small> ה<strong>טרפה</strong> (בעל החיים פגוע, העומד למיתה), <strong>דאסירא</strong> <small>[שאסורה]</small> היא באכילה <strong>להדיוט,</strong> <strong>ו</strong>בכל זאת <strong>מעטיה קרא</strong> <small>[מיעטה הפסוק]</small> <strong>מ</strong>הקרבתה ל<strong>גבוה,</strong>
 <strong>דתניא</strong> <small>[ש</small>כן <small>שנויה</small> ברייתא<small>]:</small> מן הכתוב בתחילת ספר ויקרא "מן הבהמה מן הבקר ומן הצאן" (ויקרא א, ב) למדנו פסול הקרבתם של קרבנות שונים, וכמבואר למעלה (כח,א). ומעתה, <strong>כשהוא אומר</strong> "אם עולה קרבנו <strong>מן הבקר" למטה</strong> (בהמשך, בפסוק שלאחריו) <strong>שאין תלמוד לומר</strong> (שלא למדנו ממנו דבר עד כה), מה הוא מלמדנו? <strong>אלא להוציא</strong> מכלל הקרבנות <strong>את הטרפה!</strong>
 ומשיבים: בכלל, דבר שאסור באכילה לישראל, אין צורך בלימוד מיוחד לאוסרו להקרבה, ואולם בטריפה <strong>איצטריך</strong> <small>[נצרך]</small> הדבר, שכן <strong>סלקא דעתך אמינא</strong> <small>[היה עולה על דעתך לומר]</small> כי <strong>הני מילי</strong> <small>[דברים אלה]</small> שאין הטריפה קרבה, אמורים דווקא כשתחילה <strong>נטרפה ואחר כך נתקדשה, אבל</strong> אם <strong>נתקדשה ו</strong>רק <strong>אחר כך נטרפה</strong> — <strong>אימא דתישרי</strong> <small>[אומר שתותר]</small> <strong>לגבוה,</strong> אף שאינה מותרת לישראל. לכך נצרכה הדרשה מהכתוב למעט אותה.
 ושואלים: והאם דין זה שהטריפה פסולה להקרבה אף שהתקדשה ואחר כך נטרפה נלמד מכתוב זה? <strong>והא</strong> <strong>מהכא נפקא</strong> <small>[והרי מכאן יוצא,</small> נלמד<small>],</small> מפסוק אחר, שכן נאמר בדין מעשר בהמה "וכל מעשר בקר וצאן <strong>כל אשר יעבר תחת השבט</strong> העשירי יהיה קודש לה'" (ויקרא כז, לב), ומהלשון "יעבור" למדו חכמים שאין דין זה נוהג אלא בבהמה העוברת, <strong>פרט לטרפה,</strong> וכגון זו שנחתכו רגליה למעלה מן הברך, <strong>ש</strong>כן בשל כך <strong>אינה עוברת</strong> תחת השבט (וממנה נלמד לכל שאר הטרפות)!
 ומשיבים: הלימוד <strong>ההוא</strong> ממעשר בהמה <strong>נמי איצטריך</strong> <small>[גם כן נצרך],</small> שכן <strong>סלקא דעתך אמינא</strong> <small>[היה עולה על דעתך לומר]</small> כי <strong>הני מילי</strong> <small>[דברים אלה]</small> שהטריפה פסולה להקרבה אמורים דווקא <strong>היכא</strong> <small>[היכן,</small> בזמן<small>]</small> ש<strong>לא היתה לה</strong> מעולם <strong>שעת הכושר</strong> (זמן שבו היתה ראויה להקרבה), וכגון שכבר <strong>נולדה טרפה ממעי אמה, אבל היכא</strong> <small>[היכן,</small> בזמן<small>]</small> ש<strong>היתה לה שעת הכושר, ויצאת לאויר העולם,</strong> והיתה ראויה להקרבה, <strong>ו</strong>רק ל<strong>אחר כך נטרפה</strong> — <strong>אימא תשתרי</strong> <small>[אומר</small> ש<small>תותר]</small> <strong>לגבוה,</strong> לכן <strong>קא משמע לן</strong> <small>[הוא</small> הלימוד מ"כל אשר יעבור תחת השבט" <small>משמיע לנו]</small> שאף זו אסורה לגבוה.
 <big>ד משנה</big> <strong>ואיזהו</strong> הנקרא <strong>אתנן</strong> שפסול להקרבה על המזבח? — אדם <strong>האומר ל</strong>אשה <strong>זונה "הוליך</strong> (הרי לך) <strong>טלה זה בשכרך", אפילו הן מאה</strong> טלאים שנתן לה — <strong>כולן</strong> נחשבים אתנן זונה, ו<strong>אסורין</strong> להקרבה. <strong>וכן</strong> אדם <strong>האומר לחבירו "הוליך</strong> (הרי לך) <strong>טלה זה ו</strong>בתמורה לכך <strong>תלין</strong> (תשכב משכב ביאה) <strong>שפחתך אצל עבדי", ר' מאיר אומר: אינו אתנן, וחכמים אומרים: אתנן.</strong>
 <big>ה גמרא</big> שנינו במשנה ש<strong>אמר מר</strong> <small>[החכם]</small> שהאומר לזונה שיהיה טלה זה בשכרה, <strong>ואפילו הן מאה</strong> טלאים שנתן לה — <strong>כולן</strong> נחשבים אתנן, ו<strong>אסורין.</strong> ומבררים: <strong>היכי דמי</strong> <small>[באיזה אופן מדובר]?</small> <strong>אילימא דשקלה אגרא</strong> <small>[אם תאמר</small> בזונה <small>הלוקחת שכר]</small> <strong>מאה בהמות</strong> — <strong>פשיטא דכולהו אסירי</strong> <small>[פשוט</small> הדבר <small>שכולן,</small> כל מאה הטלאים שנתן לה, <small>אסורים],</small> שהרי <strong>מה לי חד</strong> <small>[</small>טלה <small>אחד],</small> <strong>מה לי מאה</strong> טלאים, ומה חידשה המשנה בכך?!
 ומשיבים: <strong>לא צריכא</strong> <small>[נצרכה]</small> הלכה זו להיאמר אלא באופן <strong>דשקלה אגרא חדא</strong> <small>[שלוקחת</small> זונה זו ב<small>שכרה</small> טלה <small>אחד],</small> <strong>ויהיב</strong> <small>[ונתן]</small> <strong>לה מאה</strong> טלאים, ובאה המשנה להשמיענו, שאף שפסק איתה לתת לה טלה אחד באתננה, ונתן לה מאה טלאים, אין אנו אומרים שרק טלה אחד הוא אתנן, והשאר מתנה ואין דין אתנן עליהם, אלא <strong>דכולהו</strong> <small>[שכולם]</small> <strong>מכח אתנן קאתי</strong> <small>[הם באים],</small> ודין אתנן אף עליהם.
 <big>ו</big> ועוד בדין האתנן. <strong>תנו רבנן</strong> <small>[שנו חכמים]:</small> <strong>נתן לה</strong> לזונה בהמה, <strong>ולא בא עליה.</strong> וכן אם <strong>בא עליה ולא נתן לה</strong> — <strong>אתננה מותר.</strong> ותוהים על הדברים: אם <strong>נתן לה ולא בא עליה, "אתננה" קרית ליה</strong> <small>[אתה קורא לו]?</small> והרי אין אתנן אלא זה הניתן על ביאת זונה, ולא היתה כאן ביאה! <strong>ותו</strong> <small>[ועוד],</small> במקרה השני, כאשר <strong>בא עליה ולא נתן לה, מאי יהיב</strong> <small>[מה</small> הוא <small>נתן]</small> <strong>לה</strong> שנאמר בו שהוא מותר?
 <strong>אלא הכי קתני</strong> <small>[כך הוא אומר,</small> כך יש לשנות בדברי חכמים אלה<small>]:</small> <strong>נתן לה ו</strong>לא בא עליה מיד, אלא <strong>אחר כך בא עליה,</strong> וכן אם <strong>בא עליה</strong> ולא נתן לה מיד, <strong>ואחר כך נתן לה</strong> — בשני אופנים אלה דין <strong>אתננה</strong> זה שהוא <strong>מותר</strong> להקרבה. ושואלים: במקרה שנתן לה טלה ורק אחר כך בא עליה, מדוע מותר? <strong>וליחול עליה</strong> <small>[ויחול עליו]</small> שם <strong>אתנן למפרע! אמר ר' אלעזר:</strong>
## דף כט:
 מדובר צבאופן <strong>שקדמה</strong> (שהזדרזה) הזונה <strong>והקריבתו</strong> את הטלה לקרבן, קודם שבא עליה נותן הטלה. וללמדנו שאין הוא נחשב אתנן. ושואלים על הסבר זה: <strong>היכי דמי</strong> <small>[כיצד בדיוק המדובר]?</small> <strong>אי נימא דאקניה ניהליה לאלתר</strong> <small>[אם נאמר שהקנה לה מייד]</small> את הטלה, ורק אחר כך בא עליה — <strong>פשיטא</strong> <small>[פשוט]</small> הוא שטלה זה <strong>מותר</strong> להקרבה, שהרי הוא שלה, ו<strong>עד כאן</strong> (עדיין) נותן הטלה <strong>לא בא עליה,</strong> ואין הטלה, אתנן כלל!
 <strong>ואלא</strong> נאמר שהמדובר באופן שנתן לה ולאחר מכן בא עליה, ואולם כשנתן <strong>אמר לה "לא ניקני ליך</strong> <small>[ייקנה לך]</small> אלא <strong>עד שעת ביאה",</strong> והיא הזדרזה והקריבתו קודם. ואולם במקרה זה יש לשאול: <strong>מי מציא מקרבה ליה</strong> <small>[האם</small> היא בכלל <small>יכולה להקריב אותו]?</small> והרי <strong>"איש כי יקדיש את ביתו קדש לה'"</strong>(ויקרא כו, יד), <strong>אמר רחמנא</strong> <small>[הכתוב],</small> וללמדנו: <strong>מה ביתו</strong> — הריהו <strong>ברשותו, אף כל</strong> דבר אותו הוא מקדיש — הרי זה רק אם הוא <strong>ברשותו.</strong> ואילו טלה זה, כל זמן שלא בא עליה, עדיין אינו שלה!
 ומשיבים: <strong>לא צריכא</strong> <small>[נצרכה]</small> להשמיענו אלא באופן שנתן לה טלה ו<strong>אמר לה "לא מקניה</strong> <small>[ייקנה]</small> <strong>לך</strong> הטלה הזה אלא <strong>עד שעת ביאה, ו</strong>אולם <strong>אי מצטריך</strong> <small>[אם</small> הוא <small>נצרך] לך</small> — <strong>ניקני</strong> <small>[ייקנה]</small> <strong>לך מעכשיו".</strong>
 <big>א</big> בעי <small>[שאל]</small> רב אושעיא: קדמה הזונה <strong>והקדישתו</strong> את האתנן קודם שבא עליה הנותן, ולא הקריבתו, <strong>מאי</strong> <small>[מה]</small> הדין? ומציעים: <strong>תפשוט ליה</strong> <small>[תיפתר לו]</small> לרב אושעיא בעייתו זו <strong>מ</strong>דברי <strong>ר' אלעזר</strong> בהסבר דברי הברייתא, שכן <strong>אמר ר' אלעזר</strong> שמדובר כש<strong>קדמה והקריבתו,</strong> ונדייק: דווקא כאשר קדמה ו<strong>הקריבתו היא</strong> לקרבן — אין זה אתנן, <strong>דהא ליתיה</strong> <small>[שהרי אינו]</small> קיים הטלה <strong>בשעת</strong> ה<strong>ביאה, אבל</strong> אם רק קדמה ו<strong>הקדישתו</strong> ועדיין לא הקריבתו — הרי טלה זה <strong>אסור</strong> משום אתנן!
 ומסבירים: <strong>היא גופה</strong> <small>[עצמה],</small> דיוק הלכה זו של ר' אלעזר <strong>קמיבעיא ליה</strong> <small>[היא</small> ש<small>נשאלה לו,</small> לרב אושעיא<small>],</small> ובאופן זה: האם אכן יש לדייק בדברי ר' אלעזר ולומר כי דווקא כאשר קדמה ו<strong>הקריבתו,</strong> <strong>והא ליתיה</strong> <small>[והרי</small> איפוא <small>הוא אינו]</small> קיים עתה <strong>בשעת ביאה,</strong> ולכן <strong>מותר,</strong> שאין זה אתנן. <strong>אבל</strong> במקרה שרק <strong>הקדישה</strong> אותו, ועדיין לא הקריבתו <strong>בשעת ביאה —</strong> <strong>אסור</strong> הטלה להקרבה משום אתנן.
 <strong>או דלמא</strong> <small>[שמא]:</small> <strong>כיון דתנן</strong> <small>[ששנינו]</small> <strong>אמירתו לגבוה כמסירתו להדיוט,</strong> שכל דבר שמקדישים בדיבור בלבד לשם שמים, הרי דינו לענין קניינים כמו מסירה שמוסרים חפץ להדיוט, ולכן כאשר <strong>הקדישתו</strong> בדיבור ועדיין לא בא עליה הנותן — הטלה <strong>מותר</strong> להקרבה ואין בו משום אתנן, שהרי בשעת הביאה אינו שלה, <strong>וכל שכן</strong> אם <strong>הקריבתו?</strong> ומסכמים: לא נפתרה הבעיה ו<strong>תיקו</strong> <small>[תעמוד]</small> במקומה.
 <big>ב</big> ושבים לדון עוד בברייתא שהובאה בעמוד הקודם. שנינו בה שאם <strong>בא עליה ואחר כך נתן לה</strong> את הטלה — <strong>אתננה מותר.</strong> ושואלים: <strong>והתניא</strong> <small>[והרי שנויה</small> ברייתא אחרת<small>]:</small> <strong>בא עליה ו</strong>אחר כך <strong>נתן לה</strong> טלה כאתנן לאותה ביאה, <strong>ואפילו</strong> היתה נתינה זו <strong>עד שנים עשר חדש</strong> (שנה) — <strong>אתננה</strong> זה <strong>אסור</strong> להקרבה!
 <strong>אמר רב חנן בר רב חסדא: לא קשיא</strong> <small>[אין</small> זה <small>קשה],</small> שכן <strong>הא</strong> <small>[זה],</small> ששנינו בברייתא האחרת — מדובר באופן שייחד לה טלה מסויים בשעת הביאה ו<strong>אמר לה</strong> מראש <strong>"הבעלי לי בטלה זה",</strong> ואז נחשב טלה זה מיד כשלה, אפילו אם נמסר לה בפועל רק לאחר זמן, ולכן הריהו אסור כאתנן. ואילו <strong>הא</strong> <small>[זה],</small> בברייתא שהובאה בעמוד הקודם — מדובר כש<strong>אמר לה "הבעלי לי בטלה" סתם,</strong> שלא ייחד לה טלה מסויים בשעת הביאה. ולכן כשנתן לה לאחר ביאה — שוב אין זה נחשב אתנן, ומותר בהקרבה.
 ותוהים: אף כאשר אמר לה "הבעלי לי ב<strong>טלה זה",</strong> מה בכך, ומדוע נאסר הטלה כאתנן, <strong>והא</strong> <small>[והרי]</small> הוא <strong>מחוסר משיכה,</strong> שהרי טרם נמסר לה, ולא קנתה אותו! ומשיבים: מדובר בברייתא זו <strong>בזונה גויה, דלא קניא</strong> <small>[שאין</small> היא <small>קונה]</small> <strong>במשיכה,</strong> שאין משיכה קונה בגוים. <strong>ואיבעית אימא</strong> <small>[ואם תרצה אמור]:</small> לעולם מדובר בברייתא זו <strong>אפילו בזונה ישראלית,</strong> ומדובר <strong>כגון דקאי</strong> <small>[שהיה</small> הטלה <small>עומד]</small> <strong>בחצרה,</strong> וקנתה אותו מדין קנין חצר, שקונה לבעליו מה שבתוכה.
 ושואלים: אם מדובר באופן שהטלה עומד בחצרה — אין זה תואם לאמור בברייתא שבא עליה ונתן לה לאחר שנים עשר חודש, ש<strong>הא יהבית</strong> <small>[הרי נתן]</small> <strong>לה מעיקרא</strong> <small>[מתחילה],</small> עוד קודם שבא עליה, וכבר קנתה אותו בחצרה. ומשיבים: מדובר במקרה <strong>דשוויה</strong> <small>[שעשאו]</small> את הטלה <strong>לה אפותיקי</strong> <small>[משכון],</small> <strong>ו</strong>כך <strong>אמר לה "אם עד יום פלוני יהיבנא</strong> <small>[אתן]</small> <strong>לך זוזי</strong> <small>[זוזים,</small> כסף<small>]</small> באתננך — <strong>מוטב,</strong> ותחזירי לי את הטלה. <strong>ואם לאו</strong> <small>[לא]</small> אביא כסף — יהא ה<strong>טלה</strong> עצמו <strong>באתננך".</strong>
 <big>ג</big> ודנים עוד בהגדרת אתנן זונה האסור להקרבה. <strong>אמר רב:</strong> כל הניתן עבור ביאת זנות, <strong>אחד</strong> (הן) <strong>אתנן</strong> הניתן עבור ביאת <strong>זכר</strong> על זכר, <strong>ואחד</strong> (והן) <strong>אתנן</strong> הניתן על ביאת <strong>כל</strong> אחת מן ה<strong>עריות</strong> — הרי זה בכלל "אתנן" ה<strong>אסור</strong> להקרבה במקדש. <strong>חוץ מאתנן</strong> שנותן הבעל ל<strong>אשתו</strong> על ביאתה כשהיא <strong>נדה,</strong> על אף האיסור שבביאה זו.
 ומסביר את דעתו: <strong>מאי טעמא</strong> <small>[מה טעם]</small> אין זה נחשב אתנן? שכן באתנן לשון <strong>"זונה" כתיב</strong> <small>[נאמר]</small> ("לא תביא אתנן זונה... בית ה' אלהיך", דברים כג, יט), <strong>ו</strong>אילו <strong>הא</strong> <small>[זו,</small> אשתו הנדה<small>]</small> — <strong>לאו</strong> <small>[לא] זונה היא. </small>
 <strong>ולוי אמר: אפילו</strong> השכר הניתן על ביאת <strong>אשתו נדה</strong> הריהו בכלל אתנן האסור בהקרבה במקדש. ומסביר את דעתו: <strong>מאי טעמא</strong> <small>[מה הטעם]?</small> — לשון <strong>"תועבה" כתיב</strong> <small>[נאמר]</small> בדין אתנן הזונה ומחיר הכלב ("כי תועבת ה' אלהיך גם שניהם" דברים כג, יט), <strong>ו</strong>הרי <strong>הא</strong> <small>[זו,</small> ביאת אשתו הנדה<small>]</small> אף היא בכלל <strong>תועבה היא,</strong> שכן לשון "תועבה" נאמרה ביחס לכל העריות ובכלל זה גם אשתו נדה ("כי כל אשר יעשה מכל התועבות האלה". ויקרא יח, כט).
 ושואלים: <strong>ו</strong>לשיטת <strong>לוי נמי</strong> <small>[גם כן],</small> <strong>והכתיב</strong> <small>[והרי]</small> נאמר <strong>"זונה"</strong> בדין האתנן, ואין אשתו הנדה בכלל זונה? ומשיבים: <strong>אמר</strong> <small>[יכול לומר,</small> להשיב<small>]</small> <strong>לך</strong> לוי על כך באופן זה: <strong>ההיא</strong> <small>[אותה]</small> "זונה" הכתובה בדין האתנן הריהי באה ללמד דין אחר, שאין דין אתנן נוהג אלא באשה ה<strong>זונה</strong> המקבלת שכר מאיש על ביאתו, <strong>ולא</strong> באיש ה<strong>זונה</strong> המקבל שכר מאשה על ביאתו. ושואלים: <strong>ו</strong>לשיטת <strong>רב,</strong> שלמד מהכתוב "זונה" שאין אתנן נוהג בבא על אשתו הנדה, <strong>ההיא</strong> <small>[אותה]</small> הלכה שאין האתנן אלא בנתינת האיש ל<strong>זונה ולא</strong> בנתינת האשה לאיש ה<strong>זונה מנא ליה</strong> <small>[מנין לו]?</small>
 ומשיבים: <strong>נפקא ליה</strong> <small>[יוצא,</small> נלמד <small>לו]</small> <strong>מ</strong>מה שאמר <strong>רבי. דתניא</strong> <small>[ש</small>כן <small>שנויה</small> ברייתא<small>],</small> <strong>רבי אומר: אין</strong> בכלל ה<strong>אתנן</strong> ה<strong>אסור</strong> בהקרבה דווקא אתנן הזונה, <strong>אלא כל אתנן</strong> שניתן על ביאתן של אלו <strong>הבאות לו בעבירה,</strong> שאין לו בהן צד היתר. <strong>אבל אתנן</strong> שנתן הבעל ל<strong>אשתו נדה</strong> על ביאתו, <strong>ו</strong>כן השכר <strong>שנתן לה</strong> לזונה, ואולם לא על ביאתו עליה, אלא כ<strong>שכר להפקעתה</strong> (בטלה מעבודה אחרת בה היתה מקבלת שכר), <strong>ו</strong>כן שכר <strong>שנתנה לו</strong> הזונה <strong>באתננו</strong> — כל אלה אינם אתנן, ו<strong>מותרין</strong> הם להקרבה.
 ו<strong>אף על פי שאין ראיה</strong> מפורשת מן הכתוב <strong>לדבר</strong> זה, שהשכר שניתן על ידי האשה לאיש הזונה אתה אינו בכלל אתנן, מכל מקום יש <strong>זכר לדבר</strong> זה, שכן נאמר בנבואת יחזקאל: "לכל זונות יתנו נדה (=מוהר) ואת נתת את נדניך לכל מאהביך ותשחדי אותם לבוא אליך מסביב בתזנותיך. ויהי בך הפך מן הנשים בתזנותיך ואחריך לא זונה <strong>ובתתך אתנן ואתנן לא נתן לה ותהי להפך"</strong> (יחזקאל טז, לג—לד). הרי שאין זו דרך זנות, שתתן האשה שכר לבא עליה ("ובתתך אתנן... ותהי להפך").
 ושואלים: <strong>ורב, האי</strong> <small>[</small>כתוב <small>זה]</small> <strong>"תועבה"</strong> שממנו למד לוי את שיטתו שאף השכר שנותן הבעל על ביאת אשתו הנדה הריהו אתנן, <strong>מאי עביד ליה</strong> <small>[מה</small> הוא <small>עושה בו,</small> לומד ממנו<small>]?</small> ומשיבים: <strong>מיבעי ליה</strong> <small>[נצרך לו]</small> פסוק זה להשמיענו <strong>כ</strong>דבריו של <strong>אביי,</strong> שכן <strong>אמר אביי:</strong> אף השכר הניתן על ביאת <strong>זונה גויה</strong> — <strong>אתננה</strong> זה <strong>אסור</strong> בהקרבה.
 <strong>מאי טעמא</strong> <small>[מה הטעם]?</small> <strong>כתיב הכא</strong> <small>[נאמר כאן,</small> בדין איסור אתנן ומחיר כלב<small>]</small> <strong>"תועבה"</strong> ("כי תועבת ה' אלהיך גם שניהם"), <strong>וכתיב התם</strong> <small>[ונאמר שם,</small> בסיכום פרשת העריות<small>]</small> <strong>"כי כל אשר יעשה מכל התועבות האל"</strong> (ויקרא יח, כט), <strong>מה להלן</strong> <small>[הלאה,</small> בפרשת העריות<small>]</small> מדובר דווקא ב<strong>עריות שאין קדושין תופסין בה</strong> (שאף אם עבר אדם וקדש אחת מאלה — אין הקדושין חלים), <strong>הכי נמי</strong> <small>[כך גם כן]</small> בדין האתנן — אין המדובר אלא בשכר הניתן על ביאת אשה זו ש<strong>אין קדושין תופסין בה,</strong> ובכלל זה הגויה.
 <big>ד</big> <strong>ו</strong>עוד אמר אביי בדין הזונה הגויה: <strong>כהן שבא עליה</strong> — <strong>אין לוקה עליה משום</strong> "אשה <strong>זונה</strong> וחללה לא יקחו" (ויקרא כא, ז), <strong>מאי טעמא</strong> <small>[מה הטעם]?</small> — שכן <strong>אמר קרא</strong> <small>[הכתוב]:</small> "ו <strong>לא יחלל זרעו</strong> בעמיו" (ויקרא כא, טו) — והרי זה בא להורות שאין איסור זה אלא ב<strong>מי</strong> שבא על אשה <strong>שזרעו</strong> (הנולד ממנה) הריהו <strong>מיוחס אחריו</strong> (שכן בישראל, נקבע יחוסו של הבן על פי האב), <strong>יצא</strong> מכלל זה הבא על ה<strong>גויה</strong> — ש<strong>אין זרעו מיוחס אחריו</strong> אלא אחריה, והרי הילד הוא גוי.
 ועוד אמר אביי בענין זה: הבא על <strong>זונה ישראלית</strong> שאינה אשת איש — <strong>אתננה מותר</strong> בהקרבה, <strong>מה טעם?</strong> — <strong>דהא</strong> <small>[שהרי]</small> <strong>קדושין תופסין בה,</strong> ואין אתנן אסור אלא בעריות שאין קדושין תופסים בהן, וכהן שבא עליה — <strong>לוקה משום זונה, מאי טעמא</strong> <small>[מה הטעם]?</small> — <strong>דהא</strong> <small>[שהרי]</small> <strong>זרעו</strong> הנולד מביאה זו <strong>מיוחס אחריו. ו</strong>אילו
 <strong>רבא אמר: אחד זה ואחד זה,</strong> בין זונה גויה ובין זונה ישראלית — בשתיהן <strong>אתננה אסור,</strong> <strong>ו</strong>בשתיהן <strong>כהן הבא עליה</strong> — <strong>לוקה משום זונה</strong> (ושלא כאביי הסבור שכהן הבא על הגויה אינו לוקה). <strong>מאי טעמא</strong> <small>[מה הטעם]?</small> — <strong>ילפי מהדדי</strong> <small>[למדות</small> הזונה הגויה והזונה הישראלית <small>זו מזו],</small> ובאופן זה: <strong>מה</strong> כהן הבא על <strong>זונה ישראלית</strong> הריהו <strong>ב</strong>כלל ה<strong>לאו</strong> (איסור כהנים בזונה) — <strong>אף</strong> הכהן הבא על <strong>זונה גויה</strong> הריהו <strong>בלאו. ו</strong>מן הצד האחר, <strong>מה אתנן זונה גויה אסור</strong> — <strong>אף אתנן זונה ישראלית</strong> הריהו <strong>אסור.</strong>
 <strong>מיתיבי</strong> <small>[מקשים]</small> על שיטת אביי המבחין בין אתנן זונה גויה (שאסור) לאתנן זונה פנויה ישראלית (שמותר) ממה ששנינו: <strong>אחד זונה גויה, ואחד זונה ישראלית</strong> — <strong>אתננה אסור,</strong> הרי זו איפוא <strong>תיובתא</strong> <small>[קושיה חמורה]</small> על <strong>אביי!</strong> ומשיבים: <strong>אמר</strong> <small>[יכול לומר,</small> להשיב<small>]</small> <strong>לך אביי</strong> כך: <strong>הא מני</strong> <small>[זו</small> הברייתא כשיטת <small>מי היא]?</small> — כשיטת <strong>ר' עקיבא היא</strong> ש<strong>אמר: אין קדושין תופסין בחייבי לאוין,</strong>
 <strong>והא קמשמע לן</strong> <small>[וזה משמיע לנו]</small> לשיטת ר' עקיבא כי <strong>כל זונה לא תפסי</strong> <small>[אין תופסים]</small> <strong>בה קדושין, דומיא</strong> <small>[בדומה]</small> לדעתו באיסור <strong>אלמנה</strong> לכהן גדול, שאף בזו <strong>לא תפסי</strong> <small>[אין תופסים]</small> <strong>בה קידושין,</strong> ואולם אביי עצמו אינו סבור כן.
 ושואלים: <strong>ול</strong>שיטת <strong>רבא, מאי שנא דקתני</strong> <small>[מה שונה,</small> מה המיוחד בכך <small>שהוא שונה]</small> בסופה של אותה ברייתא <strong>"כגון אלמנה לכהן גדול</strong> וגרושה וחלוצה לכהן הדיוט", והרי לשיטת רבא אף השכר הניתן על ביאת הפנויה הישראלית הריהו אתנן? ומשיבים: שנה זאת, כדי ללמדנו שאף הבא על הפנויה הריהו <strong>דומיא</strong> <small>[בדומה]</small> לדין <strong>אלמנה</strong> לכהן גדול; <strong>מה אלמנה</strong> לכהן גדול — <strong>לא לקי</strong> <small>[אין לוקים]</small> על כך <strong>עד דמתרי</strong> <small>[שמתרים]</small> <strong>בה</strong> עדים שהדבר אסור ונענשים על כך, <strong>אף</strong> הבא על ה<strong>זונה</strong> — אין זה אתנן, <strong>עד</strong> ש<strong>אמר "הא לך</strong> טלה זה בשכרך", ומודיע לה בכך שהוא לזנות.
 <strong>לאפוקי</strong> <small>[להוציא] מ</small>דברי <strong>ר' אלעזר,</strong> שכן <strong>אמר ר' אלעזר:</strong> כל <strong>פנוי הבא על פנויה שלא לשם אישות</strong> — <strong>עשאה</strong> בכך <strong>זונה.</strong> אכן סבור רבא שאין הדברים אמורים אלא בבא על פנויה פעם ראשונה, שאין היא נעשית בכך זונה, <strong>אבל היכא</strong> <small>[היכן,</small> במקרה<small>]</small> שאשה זו הריהי <strong>זונה מעיקרא</strong> <small>[מתחילתה]</small> העומדת מופקרת לביאות — <strong>הכי נמי</strong> <small>[כך גם כן]</small> אף רבא סבור שאתננה <strong>אסור,</strong> ורק בזה אמר שאתנן הפנויה הישראלית אסור.
 <big>ה</big> <strong>לישנא אחרינא</strong> <small>[לשון אחרת]</small> בתשובת אביי שאין להקשות מהברייתא ששנינו בה "אחד זונה גויה ואחד זונה ישראלית — אתננה אסור": שכן <strong>כי קתני הא</strong> <small>[כאשר נשנתה</small> הלכה <small>זו]</small> — הרי זה דווקא <strong>בעריות שאין קדושין תופסין בה,</strong> שאף הזונה הישראלית האמורה בה היתה מכלל העריות שאין תופסים בהן קדושין, ואילו אביי מדבר באופן שקידושין תופסים בה (פנויה).
 ושואלים על כך: <strong>והא קתני סיפא</strong> <small>[והרי שנויה בסוף]</small> אותה ברייתא: "כגון <strong>אלמנה לכהן גדול, גרושה וחלוצה לכהן הדיוט</strong> — <strong>אתננה אסור", והא הני</strong> <small>[והרי אלו]</small> — <strong>קדושין תופסין בהן!</strong> ומשיבים: <strong>הא מני</strong> <small>[זו</small> הברייתא כשיטת <small>מי היא]?</small> —
## דף ל.
 כשיטת <strong>ר' אלעזר היא,</strong> ש<strong>אמר: פנוי הבא על הפנויה שלא לשום</strong> (לשם) <strong>אישות</strong> — <strong>עשאה זונה,</strong> ומשום כך אתננה אסור. ואני אמרתי כדברי חכמים החולקים עליו. ושואלים: <strong>אי</strong> <small>[אם]</small> כשיטת <strong>ר' אלעזר</strong> היא, <strong>מאי איריא</strong> <small>[מה מכוון,</small> מדוע הוזכר דווקא<small>]</small> איסור <strong>אלמנה</strong> לכהן גדול? <strong>ניתני</strong> <small>[שישנה]</small> שאתנן אסור אף בפנוי הבא על ה<strong>פנויה!</strong>
 ומשיבים: <strong>אלמנה איצטריך</strong> <small>[נצרך]</small> לומר, שכן אם היה שונה בפנוי הבא על הפנויה, <strong>סלקא דעתך אמינא</strong> <small>[היה עולה על דעתך לומר]</small> שכך הוא הדין דווקא באתנן של פנוי הבא על הפנויה, שכן אין איסור תורה בדבר, ו<strong>הואיל ובנין אב הוא</strong> הייתי מסיק מכאן כי אתנן הניתן לאשה האסורה עליו <strong>לא ניתסרו</strong> <small>[ייאסרו],</small> לכן <strong>קא משמע לן</strong> <small>[הוא משמיע לנו]</small> "כגון אלמנה לכהן גדול, גרושה וחלוצה לכהן הדיוט" שאף שמכלל האסורים הם, הרי אלו אתנן.
 <big>א</big> שנינו במשנתנו: <strong>האומר לחבירו "הא לך טלה זה</strong> ותלין שפחתך אצל עבדי". רבי אומר: אינו אתנן, וחכמים אומרים: אתנן. ושואלים: <strong>והא</strong> <small>[והרי]</small> ה<strong>שפחה לעבד</strong> כנעני <strong>מישרא שריא</strong> <small>[מותרת],</small> ואין זה איפוא מעשה זנות, ומדוע יהיה השכר אתנן? <strong>אמר רב הונא:</strong> שתשכב <strong>אצלו</strong> עצמו, אצל האדון, ולא אצל עבדו, <strong>קאמר</strong> <small>[הוא</small> התכוון <small>לומר],</small> <strong>והא דקתני</strong> <small>[וזה ששנה,</small> שאמר<small>]</small> שתלין אצל ה<strong>עבד</strong> — <strong>לישנא מעליא קאמר</strong> <small>[</small>ב<small>לשון מעולה,</small> צנועה, <small>הוא אמר].</small>
 ושואלים: <strong>אי הכי</strong> <small>[אם כך]</small> הוא, <strong>מאי טעמא</strong> <small>[מה הטעם]</small> של <strong>רבי</strong> הסבור שאין זה אתנן? <strong>אמר שמואל בר רב יצחק: לעולם</strong> דבריו ואף כוונתו של האדון היו שתלין שפחתך אצל <strong>עבדי, ו</strong>באשר לשאלה שהרי מותרת שפחה לעבד, <strong>כי קתני</strong> <small>[כאשר שנינו</small> במשנתנו<small>]</small> דין זה שאין בכך אתנן (לשיטת רבי), הרי זה <strong>בעבד עברי.</strong>
 ושואלים: <strong>אי הכי</strong> <small>[אם כך],</small> שמדובר בעבד עברי, <strong>מאי טעמא דרבנן</strong> <small>[מה הטעם של חכמים]</small> הסבורים שהרי זה אתנן, והרי <strong>שפחה</strong> גם <strong>לעבד עברי מישרא שריא</strong> <small>[מותרת]?</small> ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>כגון דלית ליה</strong> <small>[שאין לו,</small> לעבד העברי<small>]</small> <strong>אשה ובנים,</strong> ובמקרה זה, אין השפחה מותרת לעבד עברי. <strong>דתניא</strong> <small>[ש</small>כן <small>שנינו</small> בברייתא<small>]:</small> אם <strong>אין לו</strong> לעבד העברי <strong>אשה ובנים</strong> בשעה שנכנס לעבדות — <strong>אין רבו מוסר לו שפחה כנענית,</strong> אם כבר <strong>יש לו אשה ובנים</strong> — <strong>רבו מוסר לו שפחה כנענית.</strong> ואילו רבי הסבור שאין זה אתנן, לדעתו אף עבד עברי שאין לו אשה ובנים רבו מוסר לו שפחה כנענית, ואין בכך משום זנות.
 <big>ב משנה</big> <strong>ואיזהו</strong> הנקרא <strong>"מחיר כלב"</strong>, שאסור בהקרבה? כגון <strong>האומר לחבירו "הוליך</strong> <small>(הרי לך)</small> <strong>טלה זה</strong> שלי <strong>תחת כלב</strong> זה שלך".
 <strong>וכן</strong> הוא הדין ב<strong>שני שותפין ש</strong>ביקשו להיפרד זה מזה, ועמדו ו<strong>חלקו</strong> ביניהם את נכסיהם. <strong>אחד נטל</strong> בחלקו <strong>עשרה</strong> טלאים, <strong>ואחד</strong> נטל בחלקו <strong>תשעה</strong> טלאים <strong>וכלב,</strong> שבכגון זה כל הטלאים <strong>שכנגד הכלב</strong> (שבחלקו של זה שלא לקח את הכלב) — <strong>אסור</strong> להקרבה משום "מחיר כלב", <strong>ו</strong>אילו תשעת הטלאים <strong>שעם הכלב</strong> — <strong>מותר</strong> להקרבה.
 <strong>אתנן הכלב</strong> (אדם הנותן טלה לחבירו כתשלום על רביעת כלבתו), <strong>ו</strong>כן <strong>מחיר זונה</strong> (אדם הנותן לחבירו טלה תחת זונה שתינתן לו לשפחה) — <strong>הרי אלו מותרין</strong> להקרבה, <strong>ש</strong>כן <strong>נאמר</strong> באיסור אתנן זונה ומחיר כלב "כי תועבת ה' אלהיך גם שניהם" (דברים כג, יט). והרי הלשון המדגישה "שניהם", מלמדת כי <strong>"שנים"</strong> דווקא הם האסורים (אתנן זונה ומחיר כלב) — <strong>ולא ארבעה</strong> (אף אתנן כלב ומחיר זונה). וכן ללמדנו שדווקא אתנן זונה ומחיר כלב הם עצמם אסורים, אבל <strong>ולדותיהן מותרין,</strong> שכן נדרש הכתוב <strong>"הן"</strong> שרק הם אסורים <strong>ולא ולדותיהן.</strong>
 <big>ג גמרא</big> ועוד בהגדרת "מחיר כלב", <strong>תנו רבנן</strong> <small>[שנו חכמים]:</small> <strong>"מחיר כלב"</strong> — <strong>זהו</strong> הדבר הניתן כ<strong>חליפי כלב.</strong> שכך הוא מובנה של המלה "מחיר" — הדבר הניתן תמורת דבר אחר, ולא דמים. <strong>וכן הוא,</strong> הכתוב, <strong>אומר: "תמכר עמך בלא הון ולא רבית במחיריהם"</strong> (תהלים מד, יג), הרי ש"מחיר" ("במחיריהם") הוא הדבר הניתן בתמורה, שאינו כסף ("בלא הון").
 ושואלים: <strong>אימא</strong> <small>[אמור]</small> בפירוש הכתוב "מחיר כלב" שכוונתו לאיסור <strong>אתנן</strong> הניתן ל<strong>זונה,</strong> ואתנן הניתן לרביעת כלב, ואיסור מחיר כלב. ודוחים: אינך יכול לומר כן, שהרי <strong>אם כן</strong> מספר אלו ש<strong>לא קרב</strong> <small>[אינם קרבים]</small> <strong>הוו תלתא</strong> <small>[הריהם שלושה],</small> ואילו בכתוב נאמר <strong>"גם שניהם"</strong> — שנים הם האסורים, <strong>ולא שלשה!</strong>
 ומסבירים את כוונת השאלה: <strong>מי קאמרינן אנן</strong> <small>[האם אומרים אנו]</small> בשאלתנו שיהיו האסורים <strong>אתנן</strong> לבעילת זונה ואתנן לרביעת כלב, <strong>ומחיר</strong> כלב? והלא השאלה היתה שאפשר שכוונת הכתוב "מחיר כלב" היא במשמעות <strong>אתנן</strong> כלב, <strong>ולא</strong> במשמעות <strong>מחיר</strong> (חליפי) כלב, <strong>קאמרינן</strong> <small>[אומרים אנו],</small> ואין האסורים אלא שניים: אתנן הניתן לבעילת זונה ואתנן הניתן לרביעת כלב!
 ודוחים: <strong>אם כן</strong> כדבריך, <strong>נימא קרא</strong> <small>[יאמר הכתוב]</small> <strong>"לא תביא אתנן זונה וכלב",</strong> ובאופן זה מוסבת המלה "אתנן" על שני אלה. ואולם <strong>מדכתיב</strong> <small>[מתוך שנאמר]</small> <strong>"אתנן זונה ומחיר כלב"</strong> — <strong>שמע מינה</strong> <small>[למד ממנה]</small> שהכוונה לדברים נפרדים, לאתנן הניתן לזונה, ולחליפי כלב.
 <big>ד</big> שנינו במשנה בדינם של שני <strong>השותפין שחלקו, אחד נטל</strong> עשרה טלאים ואחד נטל תשעה טלאים וכלב אחד, שזה שנטל עשרה טלאים — כולם אסורים משום "מחיר כלב". ושואלים: מדוע נאסרו כל העשרה, <strong>ניפוק חדא דלהדי כלבא, והנך כולהו לישתרו</strong> <small>[נוציא אחד</small> הטלאים <strong>אצל,</strong> כנגד <small>הכלב, ואלו</small> השאר <small>כולם שיותרו]?</small> ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>כגון דטפי</strong> <small>[שעולה],</small> ששווי <strong>דמי</strong> ה<strong>כלב</strong> יותר <strong>מ</strong>כל <strong>חד מינייהו</strong> <small>[אחד מהם,</small> מעשרת הטלאים שכנגדו<small>],</small> ואם כן אי אפשר להוציא טלה אחד ולהעמידו כנגד הכלב, והשאר יהיו מותרים, <strong>ו</strong>מאחר וכך הוא, <strong>האי טיפונא</strong> <small>[תוספת זו]</small> של דמי <strong>כלב שדי בכולהו</strong> <small>[הטל,</small> מתחלקת <small>בכולם],</small> ולכן כל עשרת הטלאים נאסרים משום חלק "מחיר כלב" הנמצא בתוך כל אחד מהם.
 <big>ה</big> עוד שנינו במשנה כי <strong>אתנן</strong> הניתן עבור רביעת <strong>כלב ו</strong>כן הניתן כ<strong>מחיר</strong> (כחליפין) לקבלת <strong>זונה</strong> הרי זה <strong>מותר</strong> להקרבה. ובענין זה <strong>אמר ליה</strong> <small>[לו]</small> <strong>רבא מפרזקיא לרב אשי:</strong>
## דף ל:
 <strong>מנא הא מילתא דאמור רבנן</strong> <small>[מנין דבר זה שאמרו חכמים]</small> <strong>אין זנות לבהמות,</strong> כלומר, שהאשה הנבעלת לבהמה אינה נחשבת כזונה, שהרי נאמר במשנה שאתנן כלב מותר. <strong>אמר ליה</strong> <small>[לו]</small> רב אשי בתשובה: אילו היה דין "זונה" באשה הנבעלת לבהמה, <strong>לא נישמוט קרא לכתוב</strong> <small>[לא היה נשמט,</small> נמנע <small>הכתוב מלומר]</small> זאת באופן זה "לא תביא <strong>אתנן זונה וכלב</strong> בית ה' אלהיך". וכיון שלא נאמר כך, אלא "לא תביא אתנן זונה ומחיר כלב" הרי זה ללמדנו שאין זנות לבהמה.
 ומביאים ראיה לדבר, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>מנין לאתנן כלב</strong> (אדם הנותן טלה לחבירו כתשלום על רביעת כלבתו), <strong>ו</strong>כן <strong>מחיר זונה</strong> (אדם הנותן לחבירו טלה תחת זונה שתינתן לו לשפחה), <strong>שמותרין</strong> להקרבה? <strong>ש</strong>כן <strong>נאמר</strong> באיסור אתנן זונה ומחיר כלב "כי תועבת ה' אלהיך גם שניהם". <strong>"שנים"</strong> דווקא הם האסורים (אתנן זונה ומחיר כלב) — <strong>ולא ארבעה</strong> (אף אתנן כלב ומחיר זונה). וכן ללמדנו שדווקא אתנן זונה ומחיר כלב עצמם אסורים, אבל <strong>ולדותיהן מותרין, ש</strong>כן <strong>נאמר</strong> בכתוב <strong>"הן"</strong> — ללמדנו: הם אסורים, <strong>ולא ולדותיהן.</strong>
 <big>א</big> ועוד בענין ולדות הפסולים להקרבה, <strong>אמר רבא: ולד</strong> הבהמה <strong>הנרבעת</strong> על ידי אדם כשהיתה מעוברת, <strong>אסורה</strong> להקרבה כמו האם. וטעם הדבר: שבכגון זה נחשב הדבר כאילו <strong>היא ו</strong>גם <strong>ולדה נרבעו.</strong> וכן ולד הפרה המעוברת ה<strong>נוגחת</strong> אדם מישראל והרגה אותו — אף ולדה <strong>אסורה</strong> להקרבה כאמו, וטעם הדבר: שנחשב הדבר כאילו <strong>היא ו</strong>גם <strong>ולדה נגחו.</strong>
 ואולם <strong>ולד</strong> ה<strong>מוקצה</strong> לעבודה זרה (שהוא עצמו אסור להקרבה) <strong>ו</strong>כן ולד בעל החיים ה<strong>נעבד</strong> לעבודה זרה — <strong>מותר</strong> להקרבה. <strong>מאי טעמא</strong> <small>[מה הטעם]?</small> — שכן המקצה בהמה מעוברת לעבודה זרה — רק <strong>לאימיה אקציה</strong> <small>[את אמו הקצה אותה],</small> ולא את ולדה. וכן העובד בהמה מעוברת כעבודה זרה — רק <strong>לאימיה פלחי לה</strong> <small>[את אמו עבדו אותה],</small> ולא את ולדה. <strong>איכא דאמרי</strong> <small>[יש שאומרים]</small> כך את דברי רבא: אף <strong>ולד</strong> הבהמה ה<strong>מוקצה ו</strong>ולד בעל החיים ה<strong>נעבד</strong> — <strong>אסור. מאי טעמא</strong> <small>[מה הטעם]?</small> — <strong>דניחא ליה</strong> <small>[ש</small>כן <small>נוח לו],</small> לאדם המקצה בהמה לעבודה זרה או לעובד אותה ב<strong>ניפחיה</strong> <small>[בנפחה],</small> שהיא מעוברת, שהריהי גדולה ונחשבת יותר. ונמצא איפוא שאף הולד הוא בכלל ההקצאה והעבודה, ונאסר בכך.
 <big>ב</big> <strong>אמר רב אחדבוי בר אמי, אמר רב: המקדש</strong> את האשה <strong>בפרש</strong> (בהפרשות היוצאות מגופו) של <strong>שור הנסקל,</strong> ואותו פרש שווה פרוטה — הרי זו <strong>מקודשת.</strong> כי אף ששור הנסקל עצמו אסור בהנאה, הפרש אינו אסור בהנאה. אבל המקדש את האשה <strong>בפרש עגלי עבודה זרה</strong> — הרי זו <strong>אינה מקודשת,</strong> משום שפרש זה אף הוא אסור בהנאה. <strong>מאי טעמא</strong> <small>[מה הטעם]</small> להבחנה זו שבין פרש שור הנסקל לפרש עגלי עבודה זרה? <strong>אי בעית אימא קרא, ואי בעית אימא סברא</strong> <small>[אם תרצה אמור</small> שהמקור לכך <small>מקרא, אם תרצה אמור</small> שהוא מן ה<small>סברה].</small>
 ומפרטים: <strong>אי בעית אימא סברא</strong> <small>[אם תרצה אמור</small> שהוא מן <small>סברה],</small> שכן <strong>ניחא ליה גבי</strong> <small>[נוח לו,</small> לבעלי עגלי עבודה זרה <small>אצל]</small> ה<strong>עבודה זרה בניפחיה</strong> <small>[בנפחו</small> היתר של העגל<small>],</small> שעל ידי הפרש שבתוכו הריהו נראה שמן יותר, ולכן גם הפרש מצטרף לאיסור. ואילו <strong>גבי</strong> <small>[אצל]</small> <strong>שור הנסקל</strong> — <strong>לא ניחא ליה בניפחיה</strong> <small>[לא נוח לו,</small> לבעלי השור <small>בנפחו</small> היתר], ולכן אינו נאסר בהנאה כשור עצמו.
 <strong>אי בעית אימא קרא</strong> <small>[אם תרצה אמור מקרא]:</small> <strong>גבי</strong> <small>[אצל]</small> מצוות איבוד <strong>עבודה זרה כתיב</strong> <small>[נאמר]:</small> "ולא תביא תועבה אל ביתך <strong>והיית חרם כמהו"</strong> (דברים ז, כו), ולשון זו "והיית" כוללת <strong>כל</strong> דבר בעבודה זרה <strong>שאתה מהיה</strong> (מתהווה, שנוצר) ממנו ש<strong>הרי הוא</strong> "חרם <strong>כמוהו",</strong> שאף הוא בכלל עבודה זרה האסורה בהנאה, ופסולה להקרבה. ואילו <strong>גבי</strong> <small>[אצל]</small> <strong>שור הנסקל כתיב</strong> <small>[נאמר]</small> "סקול יסקל השור ו<strong>לא יאכל את בשרו"</strong> (שמות כא, כח), ונלמד מכאן: דווקא <strong>בשרו</strong> הוא ש<strong>אסור,</strong> אבל <strong>פרשו</strong> — <strong>מותר.</strong>
 <big>ג משנה</big> ועוד בדין אתנן זונה. הבא על הזונה ו<strong>נתן לה</strong> בשכרה <strong>מעות,</strong> מאחר והם עצמם אינם עולים למזבח — <strong>הרי אלו מותרין</strong> ויכול להשתמש בהן לקניית קרבנות. ואם נתן לזונה בשכרה <strong>יינות</strong> <strong>ושמנים וסלתות, ו</strong>כן <strong>כל דבר שכיוצא בו קרב על גבי המזבח</strong> — הרי זה <strong>אסור</strong> בהקרבה, שהרי אלה בכלל "אתנן זונה" שאסור בהקרבה. ואם <strong>נתן לה</strong> מן הדברים שהם כבר <strong>מוקדשין</strong> להקרבתם — <strong>הרי אלו מותרין</strong> בהקרבה. שמאחר וכבר הוקדשו הרי אינם שלו ואין אדם אוסר את שאינו שלו.
 ואם נתן לה בשכרה <strong>עופות</strong> של חולין — <strong>הרי אלו אסורין</strong> להקרבה. ומסבירים: מה הטעם לציין הלכה זו בעופות לעצמה? — <strong>ש</strong>כן <strong>היה</strong> מקום לומר <strong>ב</strong>עופות <strong>דין</strong> (קל וחומר): <strong>מה אם המוקדשין</strong> כבר, החמורים בדינם, <strong>ש</strong>כן <strong>המום פוסל בהן</strong> — <strong>אין</strong> דין <strong>אתנן</strong> זונה <strong>ומחיר</strong> כלב <strong>חל עליהן. עוף</strong> הקל בדינו, <strong>ש</strong>כן <strong>אין המום</strong> (שאינו חסרון אבר) <strong>פוסל בו</strong> — <strong>אינו דין שלא יהא</strong> דין <strong>אתנן ומחיר חל עליו?</strong> לכך <strong>תלמוד לומר</strong> (מלמדנו הכתוב) "לא תביא אתנן זונה ומחיר כלב בית ה' אלהיך <strong>לכל נדר"</strong> (דברים כג, יט) — <strong>להביא</strong> (לרבות) אף <strong>את העוף</strong> לאיסור, שכן אף הוא בא בנדר.
 ומוסיפה המשנה לגבי ולדות הפסולים: <strong>כל</strong> אלה (שנמנו במשנה בתחילת הפרק) <strong>האסורין לגבי</strong> <small>[אצל]</small> <strong>מזבח</strong> — <strong>ולדותיהן מותרין</strong> להקרבה. <strong>ר' אליעזר אמר: ולד</strong> ה<strong>טרפה לא יקרב על גבי המזבח. ר' חנינא בן אנטיגנוס אומר:</strong> בהמה <strong>כשירה שינקה</strong> חלב <strong>מן</strong> הבהמה <strong>הטרפה</strong> — הרי זו <strong>פסולה מ</strong>ליקרב <strong>על גבי המזבח.</strong> <strong>כל</strong> הבהמות <strong>הקדשים שנעשו טרפה,</strong> והריהן עתה פסולות להקרבה, ואסורות אף למאכל — <strong>אין פודין אותן</strong> בדמים, כדי להוציאן לחולין ולהשתמש בדמיהן לקניית קרבנות במקומם. וטעם הדבר: מפני <strong>שאין פודין את הקדשים</strong> על מנת <strong>להאכילן לכלבים</strong> (שכן אין הטריפות ראויות אלא למאכל כלבים) שיש בדבר זה משום ביזוי הקדשים.
 <big>ד גמרא</big> <strong>תנו רבנן</strong> <small>[שנו חכמים]:</small> <strong>נתן לה</strong> לזונה בשכרה <strong>חיטין ו</strong>היא <strong>עשאתן סולת,</strong> או <strong>זיתים ו</strong>היא <strong>עשאתן שמן,</strong> או <strong>ענבים ו</strong>היא <strong>עשאתן יין.</strong> נחלקו בדינם של אלה שתי ברייתות. <strong>תני חדא</strong> <small>[שנויה</small> ברייתא <small>אחת]:</small> כל אלה <strong>אסורים</strong> להקרבה, <strong>ותניא אידך</strong> <small>[ושנויה</small> ברייתא <small>אחרת]:</small> <strong>מותרין</strong> להקרבה. ובענין זה <strong>אמר רב יוסף</strong> שכך <strong>תני</strong> <small>[שנה]</small> החכם <strong>גוריון</strong> ש<strong>מן</strong> הישוב <strong>אספורק: בית שמאי אוסרין</strong> את כל אלה להקרבה, <strong>ו</strong>אילו <strong>בית הלל מתירין.</strong>
 ובהסבר שיטותיהם: <strong>בית הלל סברי</strong> <small>[סבורים]:</small> נאמר באיסור אתנן זונה ומחיר כלב "כי תועבת ה' אלהיך גם שניהם" (דברים כג, יט), והרי הלשון המדגישה "שניהם" מורכבת היא משתי מלים: "שנים" "הם", וללמדנו: מן הכתוב <strong>"הם"</strong> — דווקא הם עצמם אסורים, <strong>ולא ולדותיהן,</strong> וכן <strong>"הם"</strong> — דווקא <strong>ולא שינוייהן</strong> (כגון קבלה בשכרה חיטים ועשתה מהן סולת).
 ואילו <strong>בית שמאי סברי</strong> <small>[סבורים]:</small> מן האמור <strong>"הם"</strong> — יש ללמוד: <strong>ולא ולדותיהן,</strong> ומן האמור בכתוב <strong>"גם"</strong> — יש ללמוד: <strong>לרבות שינוייהן,</strong> שאף הם בכלל איסור ה"אתנן". ושואלים: <strong>ול</strong>שיטת <strong>בית הלל, הכתיב</strong> <small>[הרי נאמר]</small> <strong>"גם"!</strong> ואומרים: <strong>"גם"</strong> זה שנאמר <strong>לבית הלל</strong> אכן <strong>קשה.</strong>
 <big>ה</big> ועוד בדין האתנן, <strong>תנו רבנן</strong> <small>[שנו חכמים]:</small> מה שנאמר באיסור הקרבת האתנן "לא תביא אתנן זונה ומחיר כלב <strong>בית ה' אלהיך"</strong> הרי זה בא למעט, שאין איסור זה חל אלא בקרבנות הבאים לבית המקדש, פרט לפרה אדומה, שאין היא בכלל דין אתנן ומחיר, <strong>ש</strong>הרי <strong>אין</strong> היא <strong>באה לבית</strong> (המקדש), שכן שחיטתה ומעשיה הריהם שלא בבית המקדש, אלו <strong>דברי ר' אלעזר. וחכמים אומרים:</strong> כתוב זה "לא תביא... בית ה' אלהיך" בא <strong>לרבות</strong> אף <strong>את הריקועין</strong> (ציפוי) במקדש, שאין מביאים אותם מאתנן זונה וממחיר כלב.
 ומבררים: <strong>מאן</strong> <small>[מיהם]</small> <strong>חכמים</strong> אלה? <strong>אמר רב חסדא:</strong> כשיטת ר' יוסי בר' יהודה היא, <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>נתן לה</strong> לזונה בשכרה <strong>זהב, ר' יוסי בר יהודה אומר: אין עושין</strong> ממנו <strong>ריקועין</strong> במקדש, <strong>אפילו</strong> למקום הנמצא <strong>אחורי בית הכפרת,</strong> כלומר, השטח (אחת עשרה אמה) המשתרע מכתלו המערבי של ההיכל עד לחומת העזרה, שקדושתו קלה יותר.
 <big>ו</big> שנינו במשנתנו שאם <strong>נתן לה</strong> לזונה <strong>מוקדשין</strong> בשכרה <strong>הרי אלו מותרין,</strong> ואם נתן לה עופות — הרי אלו אסורים משום אתנן. ובטעם דין זה בעופות, אמרה המשנה שנצרך הדבר להיאמר, שכן אף שיש קל וחומר המלמד ממוקדשים החמורים לדינם של עופות הקלים, והיה אם כן צריך למעט אף אותם מדין אתנן ומחיר, מכל מקום כתוב מיוחד ("לכל נדר") מלמדנו שאף העופות בכלל דין האתנן והמחיר.
 ושואלים עתה לכיוון ההפוך: <strong>ויהיו</strong> ה<strong>מוקדשין</strong> כעופות ש<strong>אתנן ומחיר חל עליהן,</strong> ונלמד דבר זה <strong>מקל וחומר: ומה עופות</strong> הקלים, <strong>ש</strong>הרי <strong>אין המום פוסל בהן</strong> — דינם ש<strong>אתנן ומחיר חל עליהן, מוקדשים</strong> החמורים, <strong>ש</strong>הרי <strong>המום פוסל בהן</strong> — <strong>אינו דין שאתנן ומחיר חל עליהן?</strong> לכך <strong>תלמוד לומר</strong> (מלמדנו הכתוב) <strong>"לכל נדר"</strong> — <strong>להוציא</strong> מכלל דין האתנן והמחיר <strong>את</strong> זה <strong>הנדור</strong> כבר, כמוקדשים הללו שכבר נדרום למקדש.
 ושואלים על כך: <strong>טעמא</strong> <small>[הטעם]</small> שאין דין אתנן ומחיר נוהג במוקדשים, הרי זה רק משום <strong>דמעטינהו קרא</strong> <small>[שמיעטם הכתוב]</small> "לכל נדר", ונדייק: <strong>הא</strong> <small>[הרי]</small> שאם <strong>לא מעטינהו קרא</strong> <small>[מיעטם הכתוב],</small> <strong>הוה אמינא</strong> <small>[הייתי אומר]:</small> <strong>כי יהיב</strong> <small>[כאשר נתן]</small> <strong>לה</strong> לזונה בשכרה <strong>מוקדשין</strong> — <strong>חל עליהן אתנן ומחיר, והא לאו ממונא</strong> <small>[הרי לא ממון]</small> של אדם זה <strong>הוא</strong> הקרבן שנתן לה, ואין אדם יכול לאסור דבר שאינו שלו!
 <strong>אמר רב הושעיא:</strong> מדובר כאן <strong>ב</strong>אדם שכשכר לזונה הריהו <strong>ממנה</strong> (מצרף אותה לחבורת אוכלי קרבן הפסח) <strong>על</strong> קרבן <strong>פסחו, ו</strong>כשיטת <strong>רבי היא</strong> הסבור שמכלל זכויותיו של בעל קרבן הפסח להמנות עליו אחרים כתמורה לכסף שחייב להם. <strong>דתניא</strong> <small>[ש</small>כן <small>שנויה</small> ברייתא<small>]</small> על הפסוק האמור בקרבן פסח <strong>"ואם ימעט הבית מהיות משה</strong> ולקח הוא ושכנו הקרוב אל ביתו במכסת נפשות איש לפי אכלו תכוסו על השה" (שמות יב, ד).
 ונדרש הכתוב שאם "ימעט הבית" ואין לו לבעל השה די מעות כדי צורכו לצרכי הפסח — הרי "מהיות משה" כלומר, <strong>החייהו</strong> לבעל הבית <strong>משה</strong> זה, שיטול מעות משכנו וימנה אותו על הפסח, ובאותן מעות יקנה צרכיו. וזהו דווקא כשחסר לו <strong>מכדי אכילה ולא</strong> כשחסר לו <strong>מכדי מקח,</strong> שהוא נזקק למעות לצרכים אחרים.
 <strong>רבי אומר: אף מכדי מקח, שאם אין לו</strong> מעות לצרכי עצמו שאינם לאכילה — הריהו <strong>ממנה אחרים עמו על פסחו ועל חגיגתו, ומעותיו</strong> שקיבל עבור כך, הריהן <strong>חולין.</strong> וטעם הדבר: <strong>שעל מנת כן הקדישו</strong> מלכתחילה <strong>ישראל</strong> את <strong>פסחיהן,</strong> שאפשר יהיה להמנות עליו אחרים בתמורה למעות שיתקבלו מהם.
 <big>ז</big> שנינו במשנה ש<strong>כל</strong> אלה <strong>האסורים לגבי מזבח</strong> ולדותיהם מותרים להקרבה. ובענין זה <strong>אמר רב:</strong> זה ששנינו ש<strong>כל האסורים לגבי מזבח ולדותיהן מותרים,</strong> אין זה אלא כדברי חכמים, ואין אלה דברי הכל. <strong>ו</strong>כן <strong>תני עלה</strong> <small>[שנינו</small> בברייתא תוספת <small>עליה,</small> על דין זה של משנתנו<small>]:</small> <strong>ור' אליעזר אוסר</strong> את הולדות מהקרבה.
 ובביאור מחלוקתם של חכמים ור' אליעזר בדין הולדות, <strong>אמר רב הונא בר חיננא, אמר רב נחמן: מחלוקת</strong> זו עוסקת בזמן <strong>ש</strong>כבר <strong>עיברו</strong> (היו מעוברות) בהמות הקודש <strong>ולבסוף</strong> (ולאחר מכן), לפני שילדו את עובריהן, נפסלו להקרבה, כגון ש<strong>נרבעו</strong> (או שהוקצו לעבודה זרה, וכן שאר הפסולים המנויים במשנה שבתחילת פרקנו). שבמקרה זה <strong>ר' אליעזר סבר</strong> <small>[סבור]</small> שאף העובר נפסל מהקרבה, משום ש<strong>עובר</strong> כ<strong>ירך</strong> (כאחד האיברים, חלק מגוף) <strong>אמו הוא</strong> נחשב. <strong>ו</strong>אילו <strong>רבנן סברי</strong> <small>[חכמים סבורים]</small> שאין הולדות נפסלים להקרבה בכך, משום שעובר <strong>לאו</strong> <small>[לא]</small> <strong>ירך אמו הוא</strong> נחשב. <strong>אבל</strong> במקרה שבתחילה <strong>נרבעו</strong> (או שאר פסולים) <strong>ולבסוף</strong> (ולאחר מכן) <strong>עיברו,</strong> שלא היה עובר במעיה של בהמה זו בשעה שנפסלה — <strong>דברי הכל מותרין.</strong>
 ואילו <strong>רבא אמר: מחלוקת</strong> זו של חכמים ור' אליעזר הריהי דווקא <strong>כשנרבעו ולבסוף עיברו.</strong> וטעמם של החולקים — ש<strong>ר' אליעזר סבר</strong> <small>[סבור]:</small> כלל הוא בהלכה כי <strong>זה וזה גורם</strong> (כאשר ישנם שני גורמים להיווצרותו של מצב מסויים, האחד אסור והשני מותר) — הדבר שנוצר על ידם הריהו <strong>אסור.</strong> ואף כאן, אף שהזכר שרבע את הבהמה (אבי הולד) הריהו כשר, כיון שהבהמה האם פסולה, אף הולד פסול. <strong>ו</strong>אילו <strong>רבנן סברי</strong> <small>[חכמים סבורים]</small> כלל זה בהלכה: ש<strong>זה וזה גורם</strong> — <strong>מותר,</strong> ומשום כך, אף הולד הנולד במקרה זה שקודם נרבעה ורק אחר כך נתעברה הריהו כשר.
 <strong>אבל</strong> במקרה שבתחילה <strong>עיברו</strong> (היו כבר מעוברות) <strong>ולבסוף נרבעו</strong> — <strong>דברי הכל אסורין.</strong> ומעירים: <strong>ורבא</strong> הולך בזה <strong>לטעמיה</strong> <small>[לטעמו,</small> לשיטתו<small>],</small> שכן <strong>אמר רבא:</strong> ה<strong>ולד</strong> הנולד לבהמה שאסורה משום <strong>נרבעת</strong> אף הוא <strong>אסורה,</strong> וטעם הדבר: <strong>היא וולדה נרבעו,</strong> וכן <strong>ולד</strong> ה<strong>נוגחת אסור,</strong> וטעם הדבר: <strong>היא וולדה נגחו.</strong>
 <big>ח</big> <strong>לישנא אחרינא אמרי לה</strong> <small>[לשון אחרת אומרים אותה].</small> <strong>אמר רב הונא בר חיננא, אמר רב נחמן: מחלוקת</strong> חכמים ור' אליעזר היא דווקא במקרה <strong>שנרבעו כשהן</strong> כבר <strong>מוקדשין,</strong> ש<strong>ר' אליעזר סבר</strong> <small>[סבור]</small> שאף הולדות הנולדים פסולים להקרבה, שכן אם נקריבם — ביזוי הקודש הוא, ו<strong>ביזוי</strong> הקודש <strong>מילתא</strong> <small>[דבר]</small> הוא. <strong>ו</strong>אילו <strong>רבנן סברי</strong> <small>[חכמים סבורים]</small> שאפשר להקריב את הולדות, שכן לדעתם <strong>לא</strong> נחשב הדבר כביזוי הקודש. <strong>אבל</strong> במקרה ש<strong>נרבעו כשהן חולין</strong> ורק לאחר מכן הוקדשו, <strong>הואיל ואשתנו</strong> <small>[והשתנו]</small> בכך, שהרי הוקדשו — <strong>דברי הכל מותרין.</strong>
 ואילו <strong>רבא אמר</strong> בשמו של <strong>רב נחמן</strong> הסבר אחר למחלוקתם: <strong>מחלוקת</strong> זו היא דווקא <strong>כשנרבעו כשהן חולין,</strong> ש<strong>ר' אליעזר סבר</strong> <small>[סבור]:</small> הרי זה ביזוי הקודש ו<strong>ביזוי מילתא</strong> <small>[דבר]</small> הוא. <strong>ורבנן סברי</strong> <small>[וחכמים סבורים]:</small> <strong>הואיל ואשתנו</strong> <small>[והשתנו]</small> — <strong>מותרין, אבל נרבעו כשהן מוקדשין</strong> — ל<strong>דברי הכל אסורין.</strong>
## דף לא.
 <big>א</big> שנינו במשנתנו שחלקו חכמים בדינו של <strong>ולד</strong> ה<strong>טרפה,</strong> ר' אליעזר אוסר להקריבו על המזבח, וחכמים מתירים. ומסבירים: נחלקו חכמים במסכת חולין האם בהמה טריפה יכולה ללדת, ומעתה נאמר כי <strong>למאן דאמר</strong> <small>[ל</small>שיטת <small>מי שאומר]</small> ש<strong>טרפה (אינה) ילדה</strong> <small>[</small>הריהי <small>יולדת] משכחת לה</small> <small>[מוצא אתה]</small> את מחלוקת ר' אליעזר וחכמים זו — <strong>כגון ש</strong>בתחילה הבהמה <strong>נטרפה ולבסוף</strong> (ולאחר מכן) <strong>עיברה</strong> (נתעברה).
 <strong>ובהא פליגי</strong> <small>[ובזה נחלקו]:</small> ש<strong>ר' אליעזר סבר</strong> <small>[סבור]:</small> <strong>זה וזה גורם</strong> (כאשר שני דברים, אחד של איסור ואחד של היתר גורמים היווצרותו של דבר) — הרי אותו דבר <strong>אסור,</strong> וכן כאן, אף אם הזכר המוליד את הולד הזה כשר, כיון שאם הולד אסורה (כטריפה) — הולד אסור בהקרבה. <strong>ורבנן סברי</strong> <small>[וחכמים סבורים]:</small> <strong>זה וזה גורם</strong> — <strong>מותר,</strong> ולכן הולד כשר להקרבה.
 ואילו <strong>למאן דאמר</strong> <small>[ל</small>שיטת <small>מי שאומר]</small> <strong>טריפה אינה חיה</strong> (=אינה יולדת) — <strong>משכחת לה</strong> <small>[מוצא אתה]</small> את מחלוקת ר' אליעזר וחכמים <strong>כגון ש</strong>בתחילה <strong>עיברה ולבסוף נטרפה. ובהא פליגי</strong> <small>[ובזה נחלקו]:</small> ש<strong>ר' אליעזר סבר</strong> <small>[סבור]</small> כי ה<strong>עובר</strong> כ<strong>ירך</strong> (איבר, חלק מגוף) <strong>אמו הוא</strong> נחשב, וכשם שהאם אסורה להקרבה שהרי היא טריפה, אף עוברה אסור. <strong>ו</strong>אילו <strong>רבנן סברי</strong> <small>[חכמים סבורים]</small> ש<strong>עובר לאו</strong> <small>[לא]</small> כ<strong>ירך אמו הוא</strong> נחשב ולכן אין לאוסרו למזבח.
 <big>ב</big> ועוד בענין מחלוקת ר' אליעזר וחכמים, <strong>אמר רב הונא: מודים חכמים לר' אליעזר באפרוח</strong> הבוקע מ<strong>ביצת</strong> יונה <strong>טרפה</strong> — <strong>שאסור</strong> להקרבה. ומסביר: <strong>מאי טעמא</strong> <small>[מה הטעם]</small> להבחנה זו בשיטת חכמים — <strong>עד כאן לא</strong> שמענו כי <strong>פליגי עליה</strong> <small>[נחלקו</small> חכמים <small>עליו]</small> על <strong>ר' אליעזר</strong> ואמרו שולד הטריפה מותר, <strong>אלא בולד בהמה</strong> — <strong>דמאוירא קא רביא</strong> <small>[שמן האויר הוא גדל],</small> שאף כשהוא ברחם אמו הריהו מתפתח כגוף עצמאי, ואינו כחלק מן האם, <strong>אבל ביצת</strong> התרנגולת ה<strong>טרפה,</strong> ש<strong>מגופה דתרנגולתא קא רביא</strong> <small>[של התרנגולת היא גדלה,</small> מתפתחת<small>]</small> — <strong>אפילו רבנן מודו</strong> <small>[חכמים מודים]</small> שאסורה, והאפרוח הבוקע ממנה פסול.
 <strong>אמר ליה</strong> <small>[לו]</small> <strong>רבא לרב הונא:</strong> יש <strong>תניא דמסייע</strong> <small>[ברייתא שמסייעת]</small> <strong>לך</strong> בשיטתך זו, שכן שנינו: <strong>מלא תרוד</strong> (כף גדולה, שהוא שיעור עפר רקבון של מת), של <strong>רימה</strong> (תולעי רקב) <strong>הבאה מאדם חי,</strong> מה דינו לענין שיטמא? <strong>ר' אליעזר מטמא, וחכמים מטהרין.</strong> ונדייק מכאן: <strong>עד כאן לא</strong> שמענו כי <strong>פליגי רבנן עליה</strong> <small>[נחלקו</small> חכמים <small>עליו]</small> על ר' אליעזר <strong>אלא ברימה, דפירשא בעלמא</strong> <small>[שסתם פרש]</small> <strong>הוא</strong> היוצא מגוף האדם, שאין הוא חלק ממנו. <strong>אבל ביצה</strong> ש<strong>מגופה דתרנגולת</strong> <small>[של התרנגולת]</small> <strong>הוא</strong> — <strong>אפילו רבנן מודו</strong> <small>[חכמים מודים]</small> שחלק מהתרנגולת היא, ולכן האפרוח הבוקע מביצת הטריפה הריהו אסור.
 <strong>אמר ליה</strong> <small>[לו]</small> <strong>אביי</strong> לרבא: אין להביא ראיה מכאן לשיטת רב הונא, שהרי <strong>אדרבה</strong> (להיפך), <strong>איפכא מסתברא</strong> <small>[ההיפך מסתבר]:</small> <strong>עד כאן לא</strong> שמענו כי <strong>פליג</strong> <small>[חלק]</small> <strong>ר' אליעזר עלייהו דרבנן</strong> <small>[עליהם, על חכמים]</small> <strong>אלא ברימה</strong> — שסבור הוא שזהו חלק מן האדם אף שיצא כשהוא חי, <strong>דאיקרי</strong> <small>[ש</small>הרי <small>נקרא]</small> <strong>אדם</strong> אף <strong>מחיים "רימה", דכתיב</strong> <small>[ש</small>כן <small>נאמר]</small> <strong>"ותקות אנוש רמה ובן אדם תולעה"</strong> (איוב כה, ו).
 <strong>אבל גבי</strong> <small>[אצל,</small> בענין<small>]</small> האפרוח הבוקע מ<strong>ביצה</strong> יש מקום לומר: <strong>אימת</strong> <small>[אימתי]</small> האפרוח <strong>גדלה</strong> <small>[גדל,</small> בוקע מהביצה<small>]?</small> <strong>לכי מסרחא</strong> <small>[כאשר</small> הביצה <small>מסריחה,</small> נרקבת<small>],</small> <strong>וכי אסרחא</strong> <small>[וכאשר</small> היא <small>מסריחה]</small> — הריהי כ<strong>עפרא בעלמא</strong> <small>[סתם עפר]</small> <strong>הוא,</strong> ומתבטל ממנה שם התרנגולת שהטילה אותה, ואף אם היא עצמה טריפה, האפרוח הבוקע ממנה הריהו מותר להקרבה, ובכך <strong>אפילו ר' אליעזר מודה! ועוד</strong> ראיה כנגד רב הונא, שהרי <strong>תניא בהדיא</strong> <small>[שנויה</small> ברייתא <small>במפורש]:</small> <strong>מודה ר' אליעזר לחכמים באפרוח ביצת טרפה, שמותר</strong> להקרבה! <strong>אמר ליה</strong> <small>[לו]</small> רבא לאביי: <strong>אי תניא</strong> <small>[אם שנויה]</small> — <strong>תניא</strong> <small>[שנויה].</small>
 <big>ג</big> עוד שנינו במשנה: <strong>ר' חנינא בן אנטיגנוס אומר</strong> שהבהמה ה<strong>כשרה</strong> שינקה חלב מן הטריפה פסולה להקרבה. ושואלים: <strong>מאי טעמא</strong> <small>[מה הטעם]?</small> <strong>אילימא דמפטמא מינה</strong> <small>[אם תאמר</small> משום <small>שהתפטמה,</small> גדלה ושמנה <strong>ממנה,</strong> מהבהמה הטריפה<small>],</small> <strong>אלא מעתה</strong> תאמר בבהמה שבעליה <strong>האכילה כרשיני</strong> (מין ירק) של <strong>עבודה זרה הכי נמי דאסירא</strong> <small>[כך גם כן</small> תאמר <small>שאסורה],</small> והרי למדנו שהאכלת כרשיני עבודה זרה אוסרת רק בהמה שהוקצתה באכילה זו לעבודה זרה, ואילו סתם בהמה — אינה נאסרת בכך.
 <strong>אלא</strong> כך <strong>תני</strong> <small>[שנה</small> במשנתנו<small>]</small> <strong>ר' חנינא טריטאה קמיה</strong> <small>[לפני]</small> <strong>ר' יוחנן: כגון שהניקה</strong> את הבהמה הכשרה <strong>חלב רותח</strong> (טרי) מהבהמה הטריפה <strong>משחרית לשחרית</strong> (בוקר בוקר, כלומר, כל ימיה). ו<strong>הואיל ויכולה לעמוד עליה</strong> (להתקיים מכחה) של יניקה זו <strong>מעת לעת</strong> (יממה שלמה) עד ליניקה הבאה, נמצא איפוא שכל חיותה של הבהמה הכשרה בא מהבהמה הטריפה, ולכן היא אסורה להקרבה.
 <big>ד</big> עוד שנינו במשנה כי <strong>כל הקדשים שנעשו טרפה אין פודין</strong> אותם, משום שאז ניתן הבשר למאכל הכלבים, ויש בדבר משום ביזוי הקודש. ושואלים: <strong>מנא הני מילי</strong> <small>[מנין אלו הדברים]?</small> — <strong>דתנו רבנן</strong> <small>[ששנו חכמים]</small> על הכתוב "רק בכל אות נפשך תזבח ואכלת בשר כברכת ה' אלהיך אשר נתן לך בכל שעריך הטמא והטהור יאכלנו כצבי וכאיל" (דברים יב, טו): פסוק זה מדבר בפסולי המוקדשים שנפדו. וכך הוא נדרש: <strong>"תזבח"</strong> — לשחיטתם ולאכילתם הותרו, <strong>ולא</strong> ל<strong>גיזה</strong> את צמרם. <strong>"ואכלת"</strong> — לאכילה שלך הותר בשרם, <strong>ולא ל</strong>אכילת <strong>כלביך.</strong> "ואכלת <strong>בשר"</strong> — <strong>ולא</strong> את ה<strong>חלב</strong> שלהם, שאף חליבתם אסורה. <strong>מכאן</strong> ("ואכלת") למדים אנו בדעת חכם זה <strong>שאין פודים את הקדשים</strong> על מנת <strong>להאכילן לכלבים.</strong>
 אכן <strong>איכא דאמרי</strong> <small>[יש שאומרים]</small> באופן שונה: <strong>"תזבח ואכלת"</strong> — <strong>אין לך בהן היתר אלא משעת זביחה ואילך,</strong> כלומר, בדברים שהנאתם באה לאחר שחיטה, והוא בשרם בלבד, ולא גיזתם או חלבם, שהרי אלו הנאות הבאות בהיותם בחיים. ונסיק איפוא כי חכם זה <strong>קסבר</strong> <small>[סבור הוא]:</small> ש<strong>פודין את הקדשים</strong> על מנת <strong>להאכילן לכלבים.</strong>
 
 <big>א משנה</big> <strong>יש</strong> הלכות הנוהגות רק <strong>בקדשי מזבח</strong> (קרבנות) <strong>שאין</strong> נוהגות <strong>בקדשי בדק הבית</strong> (המיועדים לבניינו וצרכיו השוטפים של בית המקדש), <strong>ויש</strong> הלכות הנוהגות רק <strong>ב</strong>בהמות שהן <strong>קדשי בדק הבית שאין</strong> נוהגות <strong>בקדשי מזבח.</strong>
 ומפרטים: <strong>שקדשי מזבח עושין תמורה</strong> (שאם המירו עליהם בהמת חולין, חלים דיני התמורה), <strong>ו</strong>אילו <strong>קדשי בדק הבית אין עושין תמורה.</strong> ועוד: <strong>קדשי מזבח חייבין עליו</strong> עונש כרת <strong>משום פיגול</strong> (אם בשעת אחת מעבודות הקרבן חשב לאכול את בשרו או להקטיר את האמורים חוץ לזמנו הראוי), וכן חייב כרת האוכל את ה<strong>נותר</strong> (הנשאר מהם לאחר זמן אכילתם הראוי) <strong>ו</strong>כן האוכל את הקרבן כשהוא <strong>טמא</strong> — חייב כרת.
## דף לא:
 ואם התעברו בהמות קדשי המזבח, ונפל בהן מום, וילדו לאחר שנפדו — <strong>ולדן</strong> אסור, <strong>ו</strong>כן <strong>חלבן אסור לאחר פדיונן. והשוחטן בחוץ</strong> (מחוץ למקדש) — <strong>חייב</strong> על כך כרת (אם עשה כן במזיד). ו<strong>אין</strong> גזברי המקדש <strong>נותנין מהן</strong> (מכספים שיוחדו לקדשי מזבח) כתשלום <strong>לאומנין</strong> העובדים במקדש <strong>בשכרן. מה שאין כן</strong> בכל אלה <strong>בקדשי בדק הבית.</strong>
 ומצד שני <strong>יש</strong> הלכות הנוהגות <strong>בקדשי בדק הבית,</strong> ואין נוהגות בקדשי מזבח, ואלו הן: <strong>שסתם הקדשות</strong> (המקדיש בסתם, בלא שפרט למה ההקדש נועד) הריהם <strong>לבדק הבית,</strong> ולא לקדשי מזבח. <strong>הקדש בדק הבית חל על הכל,</strong> ואף על דברים כגון עצים ואבנים, מה שאין כן בקדשי מזבח, שאין חלים אלא על דבר הראוי להקרבה. <strong>ו</strong>עוד, שבקדשי בדק הבית <strong>מועלין</strong> (נוהג דין מעילה: שאסור להנות מהם, והנהנה מהם — חייב בקרבן אשם מעילות, ובתשלום בתוספת חומש) אף <strong>בגידוליהן</strong> (במה שנוצר מהם, כגון חלב בהמת הקדש וביצי עופות הקדש), מה שאין כן בקדשי מזבח, שאף שאסור להנות מגידוליהם, אין הנהנה מהם חייב משום מעילה. <strong>ו</strong>עוד מדינים הנוהגים בקדשי בדק הבית ולא בקדשי מזבח, ש<strong>אין בהן</strong> (בקדשי בדק הבית) כל צד <strong>הנאה לבעלים,</strong> אבל בקדשי מזבח יש, כגון בשלמים שבשרם נאכל על ידי הבעלים.
 <big>א גמרא</big> על האמור במשנה שקדשי מזבח עושים תמורה שואלים: <strong>ו</strong>כי <strong>כללא</strong> <small>[כלל]</small> <strong>הוא</strong> זה, ש<strong>כל קדשי מזבח עושין תמורה, והרי</strong> קרבנות הבאים מן ה<strong>עופות</strong> (תורים ובני יונה) ש<strong>קדשי מזבח הן, ו</strong>אין עושים תמורה, שכן <strong>תנן</strong> <small>[שנינו]:</small> <strong>המנחות והעופות אין עושין תמורה!</strong> ומשיבים: <strong>כי קתני</strong> <small>[כאשר שנינו]</small> את הכלל הזה — הרי זה דווקא <strong>ב</strong>קרבן הבא מן ה<strong>בהמה.</strong>
 ושואלים עוד: <strong>והרי ולד</strong> הקדשים, ש<strong>קדשי מזבח הוא,</strong> ובא מן הבהמה, <strong>ו</strong>בכל זאת <strong>תנן</strong> <small>[שנינו]</small> ש<strong>אין הולד עושה תמורה!</strong> ומשיבים: <strong>הא מני</strong> <small>[</small>משנתנו <small>זו</small> כשיטת <small>מי היא]?</small> — כשיטת <strong>ר' יהודה היא,</strong> ש<strong>אמר</strong> כי <strong>הולד עושה תמורה.</strong>
 ושואלים עוד: <strong>והרי תמורה עצמה,</strong> ש<strong>קדשי מזבח</strong> היא, <strong>ותנן</strong> <small>[ושנינו]</small> בה ש<strong>אין תמורה עושה תמורה!</strong> ומשיבים: <strong>כי קתני</strong> <small>[כאשר שנינו]</small> במשנתנו כלל זה, שכל קדשי מזבח עושים תמורה — הרי זה דווקא <strong>אעיקר זיבחא</strong> <small>[בעיקר הזבח],</small> בקרבן המקורי, ולא בקרבן הבא מכוחו, כגון התמורה.
 ואומרים: <strong>השתא דאתית להכי</strong> <small>[עתה שבאת לכך,</small> להגדרה זו של הכלל<small>],</small> הרי זו תשובה גם לשאלה שנשאלה מוולד הקדשים, ואין צורך להעמיד את משנתנו דווקא כשיטת ר' יהודה, כי <strong>אפילו</strong> אם <strong>תימא רבנן</strong> <small>[תאמר</small> שהיא כשיטת <small>חכמים]</small> הסבורים שאין הולד עושה תמורה, ואולם <strong>כי קתני</strong> <small>[כאשר שנינו]</small> — הרי זה דווקא <strong>אעיקר זיבחא</strong> <small>[בעיקר הזבח],</small> ולא בקרבן הבא מכוחו, כגון הולד.
 <big>ב</big> <strong>ו</strong>עוד שנינו במשנה כי ממעות שיוחדו לקדשי מזבח <strong>אין נותנין מהן לאומנין</strong> בשכרם. ומדייקים מכאן: <strong>הא</strong> <small>[הרי]</small> ש<strong>קדשי בדק הבית</strong> — <strong>נותנין. אמר ר' אבהו:</strong> המקור לכך הוא מה ש<strong>אמר קרא</strong> <small>[הכתוב]</small> בציווי על עשיית המשכן <strong>"ועשו לי</strong> מקדש ושכנתי בתוכם" (שמות כה, ח), ומשמעות המלה "לי" היא — משלי, וכוונת הכתוב היא איפוא שייעשה המקדש <strong>משלי,</strong> ואף תשלום שכר האומנים העוסקים במלאכת המשכן צריך לבוא "משלי" — מהמוקדש לי.
 <big>ג</big> שנינו במשנה עוד כי <strong>יש בקדשי בדק הבית</strong> דינים שאין בקדשי מזבח, שסתם הקדשות הריהם לבדק הבית, ולא למזבח. ועוד, שהקדש בדק הבית חל על הכל, מה שאין כן בקדשי מזבח. ודנים בדבר: <strong>אמר מר</strong> <small>[החכם]</small> במשנה כי <strong>סתם הקדשות לבדק הבית, וחל</strong> הקדש בדק הבית <strong>על הכל.</strong> ומבררים: <strong>מאן</strong> <small>[מיהו]</small> ה<strong>תנא</strong> של משנתנו? <strong>אמר ר' חייא בר אבא, אמר ר' יוחנן:</strong> משנתנו הריהי ש<strong>לא כ</strong>שיטת <strong>ר' יהושע.</strong>
 <strong>דתניא</strong> <small>[ש</small>כן <small>שנינו</small> במשנה<small>]</small> במסכת שקלים: <strong>המקדיש נכסיו</strong> למקדש, בלא שפרט לאיזה הקדש הוא מקדישם, <strong>והיה בהן</strong> (בכלל נכסיו המוקדשים) <strong>בהמה</strong> (בהמות) ה<strong>ראויה</strong> להקרבה <strong>לגבי</strong> <small>[אצל]</small> ה<strong>מזבח,</strong> מהן <strong>זכרים ו</strong>מהן <strong>נקבות, ר' אליעזר אומר:</strong> ה<strong>זכרים</strong> הראויים לעולה — <strong>ימכרו לצרכי עולות,</strong> לאנשים החייבים בעולה. <strong>ונקבות</strong> — <strong>ימכרו לצרכי</strong> קרבנות <strong>שלמים. ודמיהן</strong> (והכסף המתקבל מהמכירה) <strong>יפלו</strong> (יועברו) <strong>עם שאר נכסים</strong> (שאינם ראויים להקרבה) <strong>ל</strong>צורך <strong>בדק הבית.</strong>
 <strong>ר' יהושע אומר:</strong> ה<strong>זכרים</strong> — אין מוכרים אותם, אלא <strong>הן עצמן יקרבו עולות</strong> <strong>ו</strong>ה<strong>נקבות</strong> — <strong>ימכרו לצרכי</strong> (לנצרכי) <strong>שלמים</strong> (הבאים מן הנקבות), והן עצמן תוקרבנה כשלמים, <strong>ויביא</strong> (ויקנה) <strong>בדמיהן</strong> (בכסף שהתקבל ממכירתן) <strong>עולות. ושאר</strong> ה<strong>נכסים</strong> שאין ראויים להקרבה — יועברו <strong>לבדק הבית.</strong> הרי שלדעת ר' יהושע בסתם הקדשות לא הכל לבדק הבית.
 ומעירים: <strong>ו</strong>הסברו זה של ר' חייא בר אבא בשם ר' יוחנן במחלוקת ר' אליעזר ור' יהושע, <strong>פליגא</strong> <small>[חולק]</small> על הסברו של <strong>רב אדא בר אהבה</strong> במחלוקת זו. שכן <strong>אמר רב אדא בר אהבה, אמר רב: בעדר שכולו זכרים</strong> — לא נחלקו ר' אליעזר ור' יהושע, ו<strong>אפילו ר' אליעזר מודה</strong> שהבהמות עצמן קרבות כעולה, וסיבת הדבר: <strong>דלא שביק איניש</strong> <small>[אין אדם עוזב,</small> מניח מלהקדיש<small>]</small> דבר הראוי להיות <strong>קדשי מזבח ומקדיש</strong> אותו <strong>לבדק הבית.</strong> ואף שהקדיש סתם, בלא שפירט דבריו — ודאי הקדישם למזבח.
 ו<strong>לא נחלקו</strong> ר' אליעזר ור' יהושע <strong>אלא ב</strong>מקדיש נכסים שבהם <strong>עדר</strong> בהמות <strong>שיש בו מחצה זכרים ומחצה נקבות,</strong> ש<strong>ר' אליעזר סבר</strong> <small>[סבור]:</small> <strong>אין</strong> אדם <strong>חולק</strong> (מחלק) <strong>את נדרו, ו</strong>במקרה זה כיון שאת ה<strong>נקבות</strong> שבעדר — <strong>לאו</strong> <small>[לא]</small> הקדישן ל<strong>עולות,</strong> שהרי רק העולה באה מן הזכרים, ה<strong>זכרים</strong> שבעדר <strong>נמי</strong> <small>[גם כן]</small> — <strong>לאו</strong> <small>[לא]</small> הקדישם ל<strong>עולות.</strong>
 <strong>ו</strong>אילו <strong>ר' יהושע סבר</strong> <small>[סבור]:</small> אדם <strong>חולק את נדרו,</strong> ולכן את הזכרים עצמם הקדיש לעולות, והנקבות ימכרו לנצרכים להביא שלמים, ובדמיהן יביא עולות. נמצא שלהסברו של רב אדא בר אהבה, אף ר' אליעזר סבור שאין אדם המקדיש דבר הראוי להקרבה מניח אותו מלהקריבו ומקדישו לבדק הבית. ואין משנתנו כשיטת ר' אליעזר.
 ומציעים: <strong>לישנא אחרינא אמרי לה</strong> <small>[לשון אחרת אומרים אותה,</small> את ההסבר במחלוקת ר' אליעזר ור' יהושע<small>],</small> שכך <strong>אמר רב אדא בר אהבה, אמר רב: ב</strong>מקרה <strong>שלא הקדיש</strong> אדם הקדש סתם <strong>אלא בהמה</strong> (בהמות) הראויות להקרבה בלבד, ולא שאר נכסים איתן — <strong>אפילו ר' אליעזר מודה</strong> שהריהן קרבות (הזכרים — לעולות, והנקבות — ימכרו לנצרכי שלמים, ובדמיהן יביא עולות). וטעם הדבר: <strong>דלא שביק איניש</strong> <small>[שאין אדם מניח</small> מלהקדיש<small>]</small> דבר הראוי להיות <strong>קדשי מזבח ומקדיש</strong> במקום זה <strong>לבדק הבית.</strong>
 <strong>לא נחלקו</strong> ר' אליעזר ור' יהושע <strong>אלא כשיש שאר נכסים עמהן, ו</strong>בזאת נחלקו: ש<strong>ר' אליעזר סבר</strong> <small>[סבור]:</small> <strong>אין אדם חולק את נדרו,</strong> ו<strong>מ</strong>כיון שאת <strong>שאר</strong> ה<strong>נכסים</strong> הקדיש ש<strong>לא לקדשי מזבח,</strong> שהרי אינם ראויים לכך, את ה<strong>בהמה</strong> (הבהמות הראויות למזבח) <strong>נמי</strong> <small>[גם כן]</small> — הקדיש ש<strong>לא לקדשי מזבח. ו</strong>אילו <strong>ר' יהושע סבר</strong> <small>[סבור]</small> כי ה<strong>אדם חולק את נדרו,</strong> ומשום כך, את הבהמות הראויות ודאי הקדיש לקרבן, ולכן הן קרבות, ושאר הנכסים קדושים לבדק הבית. ומכל מקום אף ללשון זו, שיטת ר' יהושע היא שאין אדם מניח את הראוי לקדשי מזבח מלהקדישו להקרבה, ונמצא שאין משנתנו כשיטת ר' יהושע.
 <strong>ו</strong>עומדים על ההבדל בין שתי הלשונות. במשנה נאמר ש<strong>דמיהן יפלו עם שאר נכסים לבדק הבית,</strong> ושואלים: <strong>בשלמא ללישנא בתרא</strong> <small>[נניח,</small> זה מובן, <small>ללשון האחרונה,</small> השניה<small>]</small> בהסברו של רב אדא בר אהבה, האומרת בהסבר שיטתו של ר' אליעזר, שאין אדם חולק את נדרו, וכיון שישנם נכסים אחרים שודאי הקדישם לבדק הבית, אף אלו הקדישם לבדק הבית. ולכן <strong>היינו דקתני</strong> <small>[זהו ששנינו]</small> "יפלו <strong>עם שאר נכסים לבדק הבית",</strong> שהרי כל עיקר נפילתם לבדק הבית היא משום שאר הנכסים.
 <strong>אלא ללישנא קמא</strong> <small>[ללשון הראשונה]</small> בהסברו של רב אדא בר אהבה, כי טעם שיטתו של ר' אליעזר הוא משום שאין אדם חולק בנדרו את בהמותיו, אלו לעולה ואלו לשלמים. ואף אם לא היו שאר נכסים איתן, גם כן דינן הוא כן, אם כן <strong>ליתני</strong> <small>[שישנה]</small> במשנה <strong>"יפלו לבדק הבית",</strong> ואין צורך לציין "עם שאר נכסים". ומציינים: אכן כך ראוי לשנות במשנה זו, ו<strong>תניא נמי הכי</strong> <small>[שנויה</small> ברייתא <small>גם כן כך]</small> בדברי ר' אליעזר: <strong>"ודמיהן יפלו לבדק הבית".</strong>
 <big>ד</big> שנינו במשנה כי <strong>הקדש בדק הבית חל על הכל.</strong> ולשון זו "על הכל", מורה שיש לכלול במוקדשים לבדק הבית אף דברים שאין מסתבר שיחול עליהם הקדש זה. ושואלים: <strong>לאיתויי מאי</strong> <small>[להביא,</small> לרבות את <small>מה]</small> בא לשון זה? <strong>אמר רבינא: לאיתויי שפויי וניבא</strong> <small>[להביא,</small> לרבות <small>נסורת ונשורת],</small> שאף בנסורת העצים ועלים הנושרים מהעץ שהוקדש לבדק הבית חלה קדושת בדק הבית.
 <big>ה</big> <strong>ו</strong>עוד שנינו במשנה כי <strong>מועלין בגידוליהן</strong> (ביוצא מהם) של קדשי בדק הבית, ואין מועלים בגידוליהם של קדשי מזבח. ומבררים: <strong>לאתויי מאי</strong> <small>[להביא,</small> לרבות את <small>מה]</small> באה המשנה שאין מועלים בגידולי קדשי מזבח? <strong>אמר רב פפא: לאתויי</strong> <small>[להביא,</small> לרבות<small>]</small> שאין מועלים בקדושים <strong>בקדושת מזבח</strong> וכגון ב<strong>חלב</strong> הנחלב מן <strong>המוקדשין ו</strong>ב<strong>ביצי</strong> ה<strong>תורין.</strong>
 <strong>כדתניא</strong> <small>[כמו ששנויה</small> משנה<small>]:</small> <strong>חלב המוקדשין וביצי תורין</strong> — <strong>לא נהנין</strong> מהם, <strong>ו</strong>אולם אף אם נהנו <strong>לא מועלין</strong> בהם. <strong>במה דברים אמורים?</strong> — <strong>בקדשי מזבח, אבל בקדשי בדק הבית,</strong> כגון זה ש<strong>הקדיש תרנגולת</strong> לבדק הבית — <strong>מועלין בביצתה,</strong> או זה שהקדיש לבדק הבית <strong>חמורה</strong> (אתון) — <strong>מועלין בחלבה.</strong>
 <strong>ואפילו למאן דאמר</strong> <small>[ל</small>שיטת <small>מי שאומר]</small> ש<strong>מועלין בגידולי מזבח, הני מילי</strong> <small>[דברים אלה]</small> אמורים דווקא ב<strong>גידולין דחזו</strong> <small>[שראויים]</small> <strong>למזבח, אבל גידולין</strong> ש<strong>לא חזו</strong> <small>[ראויים]</small> <strong>למזבח</strong> וכגון חלב וביצה — <strong>אין מועלין בהן.</strong>
## דף לב.
 <big>א משנה</big> לאחר שמנינו במשנה הקודמת את ההלכות הנוהגות בקדשי מזבח שאינן נוהגות בקדשי בדק הבית, ואת ההלכות הנוהגות בקדשי בדק הבית שאינן נוהגות בקדשי מזבח, מונים עתה את ההלכות הנוהגות באלו ובאלו: <strong>אחד</strong> (בין) <strong>קדשי מזבח ואחד</strong> (ובין) <strong>קדשי בדק הבית</strong> — <strong>אין משנין אותן מקדושה לקדושה.</strong> <strong>ו</strong>אולם <strong>מקדישין אותן,</strong> את קדשי המזבח, <strong>הקדש עילוי</strong> (שומא). ששמים ומעריכים את הבהמה, וערך זה ניתן לבדק הבית. <strong>ו</strong>כן <strong>מחרימין אותן,</strong> שמקדישים אותם לצורך נתינה לכהנים שהחרמים שלהם. <strong>ו</strong>עוד הלכה המשותפת לקדשי מזבח ולקדשי בדק הבית — ש<strong>אם מתו</strong> קדשי המזבח או קדשי בדק הבית — אלו ואלו דינם ש<strong>יקברו,</strong> ואין הם נפדים (אפילו נפל בהם מום לפני שמתו), שכן אין פודים את הקדשים לאחר שמתו. <strong>ר' שמעון אומר:</strong> כך הוא הדין בקדשי מזבח, אבל <strong>קדשי בדק הבית, אם מתו</strong> — <strong>יפדו.</strong>
 <big>ב גמרא</big> שנינו במשנתנו בדין השינוי בקדשים, ובענין זה <strong>אמר רב הונא: קדשי מזבח שהתפיסן</strong> (שהחיל עליהם קדושה) <strong>ל</strong>עשות אותם <strong>חרמי</strong> (מתנות) <strong>כהנים</strong> — <strong>לא עשה כלום,</strong> ומסבירים את דבריו: <strong>מאי טעמא</strong> <small>[מה טעם,</small> מקור הדבר<small>]?</small> — שכן <strong>אמר קרא</strong> <small>[הכתוב]</small> בדינם של החרמים "אך כל חרם אשר יחרים לה' מכל אשר לו מאדם ובהמה ומשדה אחוזתו לא ימכר ולא יגאל <strong>כל חרם קדש קדשים הוא לה'"</strong>(ויקרא כז, כח), וכך הוא מפרש כתוב זה: <strong>כל חרם</strong> שמעיקרו <strong>קדש קדשים הוי</strong> <small>[הינו],</small> שהיה מקדשי המזבח והחיל עליו בעליו קדושת חרמי כהנים — הקרבן <strong>ההוא לה' ליהוי</strong> <small>[יהיה]</small> בלבד, ואין לכהנים זכות בו.
 <strong>מיתיבי</strong> <small>[מקשים]</small> על דברי רב הונא אלה ממה ששנינו בברייתא: <strong>קדשי בדק הבית שהתפיסן, בין</strong> שהתפיסם <strong>לקדשי מזבח</strong> החמורים מהם בקדושתם, <strong>בין</strong> שהתפיסם <strong>לחרמי כהנים</strong> — <strong>לא עשה</strong> <strong>כלום.</strong> שהרי אותם עצמם אינו יכול להפקיע מקדושת בדק הבית, ואילו טובת הנאה (לזכות בתשלום עבור העדפתו של כהן זה על פני אחר) לא שייכת בהם.
 והוא הדין ב<strong>חרמי כהנים שהתפיסן, בין</strong> שהתפיסם <strong>לקדשי מזבח, בין</strong> שהתפיסם <strong>לקדשי בדק הבית</strong> — <strong>לא עשה</strong> בכך <strong>כלום.</strong> שהרי אין לו חלק בחרמי הכהנים, ואף אין לו טובת הנאה בהם, שהרי ניתנים הם לכהנים המשמשים באותו זמן במשמרת הכהונה שבמקדש, ואינו יכול לתתם לכהן המשמש במשמרת אחרת.
 ונדייק: מתוך שמנה התנא דווקא בשני אופנים אלה, קדשי בדק הבית וחרמי כהנים, נסיק: <strong>הא</strong> <small>[הרי]</small> מכאן ש<strong>קדשי מזבח שהתפיס לחרמי כהנים</strong> — <strong>מה שעשה עשוי,</strong> והרי זו איפוא <strong>תיובתא</strong> <small>[קושיה חמורה]</small> על דברי <strong>רב הונא!</strong>
 ומשיבים: <strong>אמר</strong> <small>[יכול לומר]</small> <strong>לך רב הונא</strong> שאין לדייק כך, שכן אפשר לומר שמנה התנא שני אופנים ושייר אופן נוסף, ו<strong>כי שיירה</strong> <small>[כאשר שייר]</small> — <strong>אהדא</strong> <small>[את</small> האופן <small>הזה]</small> של המתפיס קדשי מזבח הוא ש<strong>שיירה</strong> <small>[שייר אותו].</small> ש<strong>קדשי מזבח שהתפיסן לבדק הבית</strong> — <strong>מה שעשה עשוי,</strong> וישלם לבדק הבית כהקדש עילוי, <strong>אבל</strong> קדשי מזבח שהתפיסם <strong>לחרמי כהנים</strong> — <strong>לא עשה כלום.</strong>
 ושואלים: <strong>וליתנייה</strong> <small>[ושישנה אותו],</small> את דין המתפיס קדשי מזבח לחרמי כהנים, שלא עשה בכך כלום, <strong>גבי הנך</strong> <small>[אצל אלו],</small> קדשי בדק הבית וחרמי כהנים, ששנינו שהמתפיס אותם לא עשה ולא כלום. ומשיבים: ה<strong>תנא,</strong> אופן <strong>דאית ביה תרתי</strong> <small>[שיש בו שני</small> פנים<small>],</small> שאין הם מותפסים לא לקדשי מזבח ולא לחרמי כהנים — <strong>קתני</strong> <small>[הוא שונה],</small> ואולם אופן <strong>דלית ביה תרתי</strong> <small>[שאין בו שנים]</small> אלא אחד, כגון קדשי מזבח שאמנם אין מתפיסים אותם לקדשי בדק הבית, אבל מותפסים הם לחרמי כהנים — <strong>לא קתני</strong> <small>[אין הוא שונה].</small>
 ושואלים עוד: <strong>תנן</strong> <small>[שנינו</small> במשנתנו<small>]</small> בדינם של קדשי מזבח וקדשי בדק הבית ש<strong>מקדיש אותן הקדש עילוי</strong> ומחרימין אותן, <strong>מאי לאו</strong> <small>[האם אין]</small> הכוונה ב<strong>הקדש עילוי</strong> — <strong>לבדק הבית, ומחרימין</strong> — הכוונה <strong>לחרמי כהן!</strong> הרי איפוא שמתפיסים (קדשי מזבח) לחרמי כהנים, ושלא כדברי רב הונא!
 ומשיבים: <strong>לא</strong> זו כוונת המשנה, אלא <strong>אידי ואידי</strong> <small>[זה וזה],</small> הן הקדש עילוי והן החרמה השנויים בה — הריהם במתפיס קדשי מזבח ל<strong>קדשי בדק הבית, ו</strong>ללמדנו כי <strong>לא שנא מפיק להו</strong> <small>[אין</small> זה <small>משנה</small> אם <small>הוציא אותם,</small> אמרם<small>]</small> <strong>בלשון "הקדש"</strong> (כגון שאמר "הרי אלו הקדש לבדק הבית") — הרי זה <strong>לבדק הבית, ולא שנא מפיק להו</strong> <small>[ואין</small> זה <small>משנה</small> אם <small>הוציא אותם,</small> אמרם<small>]</small> <strong>בלשון "חרמי"</strong> (כגון שאמר "הרי אלו חרם לבדק הבית") — הרי זה <strong>לבדק הבית.</strong>
 ושואלים על כך: <strong>והא לא תני הכי</strong> <small>[והרי לא שנה כך]</small> בברייתא המוסבת על משנתנו, <strong>דתניא</strong> <small>[ש</small>כן <small>שנינו]</small> <strong>בברייתא:</strong> מקדישים אותם (קדשי מזבח) <strong>הקדש עילוי</strong> — ל<strong>קדשי בדק הבית.</strong> ו<strong>מחרימין אותם</strong> (קדשי מזבח) — ל<strong>חרמי כהנים.</strong> שלא כדברי רב הונא! <strong>ועוד, הא תניא</strong> <small>[הרי שנויה</small> ברייתא<small>]</small> מפורשת: <strong>קדשי מזבח שהקדישו לחרמי כהנים</strong> — <strong>מה שעשה עשוי,</strong> והרי זו איפוא <strong>תיובתא</strong> <small>[קושיה חמורה]</small> לשיטת <strong>רב הונא!</strong> ומסכמים: אכן זוהי <strong>תיובתא</strong> <small>[קושיה חמורה],</small> שנותרה ללא מענה, ונדחו דבריו.
 ושואלים: <strong>והא</strong> <small>[והרי]</small> <strong>רב הונא קרא קאמר</strong> <small>[כתוב הוא אומר]</small> כמקור לדבריו, וכיצד יוסבר מקרא זה, עתה שנדחו דבריו? <strong>אמר עולא:</strong> אין דרשת הכתוב כדרך שדרשו רב הונא, אלא כך <strong>אמר קרא</strong> <small>[הכתוב]:</small> "אך כל חרם אשר יחרים לה' מכל אשר לו מאדם ובהמה ומשדה אחוזתו לא ימכר ולא יגאל כל חרם קדש קדשים הוא לה'", ולמה נאמר <strong>"כל חרם</strong> קדש קדשים הוא לה'" — ללמדנו שחרם הכהנים חל אף בקדשי מזבח ("קדש קדשים הוא לה'"), שלא כדברי רב הונא. ושואלים על דברי עולא: והלוא מתוך שאמר עולא כי המתפיס קדשי מזבח לחרמי כהנים לא עשה כלום, משמע שהמתפיס קדשי מזבח לבדק הבית הריהו מודה שחייב בהקדש עילוי, ונותן לבדק הבית את שווי הקרבנות.
 <strong>ומי</strong> <small>[והאם]</small> <strong>אמר עולא הכי</strong> <small>[כך],</small> שהמתפיס קדשי מזבח לבדק הבית, הריהו חייב ב"הקדש עילוי", <strong>והא</strong> <small>[והרי]</small> <strong>אמר עולא: המתפיס עולה לבדק הבית</strong> — <strong>אין בה</strong> דבר המונע מהקרבתה של עולה זו, <strong>אלא עיכוב</strong> (המתנה לבוא)
## דף לב:
 ה<strong>גזברין בלבד.</strong> משום שבעליו של הקרבן צריכים לעמוד על גבי קרבנם בשעה שהוא קרב, ובעליה של העולה שהותפסה לבדק הבית הריהם גזברי המקדש. ואולם אין הקרבן מעוכב משום שצריך לשום אותו, והרי שאף המתפיס קדשי מזבח לבדק הבית אינו חייב בהקדש עילוי, ושלא כדברי רב הונא!
 ומשיבים: <strong>לעולם</strong> דין זה שהמתפיס קדשי מזבח לחרמי המקדש צריך לתת דמי הקרבן לבדק הבית אינו מן התורה אלא רק מ<strong>רבנן</strong> <small>[</small>דברי <small>חכמים],</small> ומן התורה אין אלא עיכוב גזברים, ואף עולא סבור כן, <strong>ו</strong>באשר ל<strong>קרא</strong> <small>[הכתוב]</small> ממנו למד עולא דין זה ("כל חרם קדש קדשים הוא לה'", ויקרא כז, כח) — כתוב זה הוא אסמכתא בלבד, ולמעשה כתוב זה בא <strong>ל</strong>למדנו שיש דין <strong>מעילה</strong> בחרמי הכהנים הוא <strong>דאתא</strong> <small>[שבא].</small>
 ותוהים על כך: אם כדי <strong>ל</strong>למדנו דין <strong>מעילה</strong> בחרמי כהנים, <strong>למה ליה קרא</strong> <small>[לו כתוב]</small> מיוחד, והלא לשון <strong>קדשי קדשים</strong> ("קדש קדשים הוא לה'") <strong>כתיב ביה</strong> <small>[נאמר בו,</small> בדין חרמי הכהנים<small>],</small> ובכל הקדשים נוהג דין המעילה!
 ודוחים: <strong>וליטעמיך</strong> <small>[ולטעמך,</small> לשיטתך<small>]</small> שדין המעילה בחרמי כהנים נלמד ממה שנאמר בהם "קדש קדשים", מעתה <strong>הא</strong> <small>[זה]</small> ש<strong>אמר ר' ינאי: אין</strong> הלכה זו של ה<strong>מעילה מפורשת מן התורה אלא</strong> במועל <strong>ב</strong>קרבן <strong>עולה בלבד, ש</strong>כן <strong>נאמר</strong> בענין אשם מעילות <strong>"נפש כי תמעל מעל וחטאה בשגגה מקדשי ה'</strong> והביא את אשמו... ואת חמישיתו יוסף עליו" (ויקרא ה, טו—טז), ודין זה נאמר רק במועל בקרבנות העולה שהן <strong>המיוחדין</strong> אך <strong>לה'.</strong> <strong>אבל</strong> דיני מעילה בקרבנות ה<strong>חטאת ו</strong>קרבנות ה<strong>אשם</strong> שיש בהם אכילת כהנים ובעלים — <strong>לא נפקא</strong> <small>[אינם יוצאים,</small> נלמדים<small>]</small> <strong>אלא מ</strong>דרשתו של
 <strong>רבי. דתניא</strong> <small>[ש</small>כן <small>שנויה</small> ברייתא<small>],</small> <strong>רבי אומר:</strong> נאמר בסוף פרשת השלמים "והקטירם הכהן המזבחה... <strong>כל חלב לה'"</strong>(ויקרא ג, טז) — והרי לשון ריבוי זו ("כל) באה <strong>לרבות</strong> אף את <strong>אימורי קדשים קלים ל</strong>דין ה<strong>מעילה,</strong> וכל שכן קדשי קדשים כחטאת ואשם.
 ויש לשאול באותו אופן: <strong>למה לי קרא</strong> <small>[כתוב]?</small> והרי לשון <strong>"קדשי קדשים" כתיב בהו</strong> <small>[נאמר בהם,</small> בקרבנות החטאת והאשם<small>]!</small> <strong>אלא אף על גב</strong> <small>[אף על פי]</small> ש<strong>"קדשי קדשים" כתיב בהו</strong> <small>[נאמר בהם],</small> עדיין <strong>בעי קרא לרביינהו</strong> <small>[נצרך כתוב לרבותם]</small> <strong>למעילה,</strong> ואם כן <strong>חרמים נמי</strong> <small>[גם כן]</small> — <strong>אף על גב</strong> <small>[אף על פי]</small> ש<strong>"קדשי קדשים" כתיב בהו</strong> <small>[נאמר בהם]</small> — <strong>בעי קרא לרבויינהו</strong> <small>[נצרך כתוב לרבותם]</small> <strong>למעילה.</strong>
 <big>א</big> למעלה הובאו דברי עולא שהמתפיס עולה לבדק הבית אין בה אלא עיכוב גזברים בלבד. ועתה דנים בהלכה זו <strong>גופא</strong> <small>[כשלעצמה]:</small> <strong>המקדיש עולה לבדק הבית</strong> — <strong>אין בה אלא עיכוב גיזברין בלבד. מיתיבי</strong> <small>[מקשים]</small> על כך ממה ששנינו: <strong>המקדיש עולה לבדק הבית</strong> — <strong>אסור לשוחטה עד שתפדה,</strong> ושלא כדברי עולא!
 ומשיבים: אין הלכה זו אלא <strong>מדרבנן</strong> <small>[מ</small>דברי <small>חכמים],</small> ומן התורה אין בה חובת הקדש עילוי, אלא עיכוב גזברים בלבד. ומעירים: <strong>הכי נמי מסתברא</strong> <small>[כך גם כן מסתבר]</small> לומר, שכן <strong>מדקתני סיפא</strong> <small>[מ</small>מה <small>ששנינו</small> ב<small>סוף]</small> <strong>אם עבר ושחטה</strong> בלא שנפדתה — <strong>מה שעשה עשוי,</strong> ואין הוא חייב לפדותה. ואם היה זה דין תורה, איך אפשר עוד לומר כי מה שעשה עשוי! אלא ודאי הוא מדברי חכמים.
 ושואלים: <strong>אלא מאי</strong> <small>[מה]</small> אומרים אנו, כי אין זה אלא <strong>מדרבנן</strong> <small>[מ</small>דברי <small>חכמים],</small> <strong>אי הכי</strong> <small>[אם כך],</small> <strong>אימא סיפא</strong> <small>[אמור</small> את <small>הסוף]:</small> <strong>ו</strong>כל הנהנים בעולה זו, הריהם <strong>מועלין שתי מעילות</strong> (אחת משום ההנאה מקדשי מזבח, ואחת משום ההנאה בקדשי בדק הבית), <strong>ואי</strong> <small>[ואם]</small> כדבריך שחל עליהם הקדש עילוי רק <strong>מדרבנן</strong> <small>[מ</small>דברי <small>חכמים]</small> בלבד — יש לשאול על כך: <strong>אמאי</strong> <small>[מדוע]</small> עבר הנהנה ב<strong>שתי מעילות,</strong> והרי אין מעילה בדבר שקדושתו מדברי חכמים בלבד? ומשיבים: <strong>הכי קאמר</strong> <small>[כך הוא אומר,</small> זו כוונתו<small>]:</small> <strong>וראויה</strong> היא עולה זו (אילו היתה קדושת בדק הבית שבה מדין תורה) <strong>למעול בה שתי מעילות.</strong>
 <big>ב</big> <strong>ו</strong>עוד שנינו במשנתנו, שנחלקו חכמים ור' שמעון בדין קדשי מזבח וקדשי בדק הבית, שחכמים אומרים ש<strong>אם מתו,</strong> ולא נפדו — אי אפשר עוד לפדותם, ודינם ש<strong>יקברו.</strong> ואילו ר' שמעון אמר שכך הדין בקדשי מזבח, אבל בקדשי בדק הבית — הרי הם נפדים.
 ובהסבר מחלוקת זו <strong>אמר ר' יוחנן:</strong> הטעם <strong>ל</strong>שיטת <strong>רבנן</strong> <small>[חכמים]</small> הוא, שכן <strong>אחד</strong> (בין) <strong>קדשי מזבח ואחד</strong> (ובין) <strong>קדשי בדק הבית</strong> — <strong>היו בכלל</strong> הנאמר בתורה בפדיון הקדשים "ואם כל בהמה טמאה אשר לא יקריבו ממנה קרבן לה' והעמיד את הבהמה לפני הכהן. והעריך הכהן אותה בין טוב ובין רע כערכך הכהן כן יהיה" (ויקרא כז, יא—יב). כלומר, צריך שתהא <strong>העמדה</strong> של הבהמה לפני הכהן <strong>והערכה</strong> של הכהן אותה. ומכאן למדנו שמי שאינה בכלל העמדה, וכגון שמתה, אף אינה בכלל הערכה, ולכן אינה נפדית אלא נקברת.
 <strong>ו</strong>אילו <strong>ריש לקיש אמר:</strong> הטעם <strong>ל</strong>שיטת <strong>רבנן</strong> <small>[חכמים]</small> הוא, שכן <strong>קדשי בדק הבית</strong> אכן <strong>היו בכלל העמדה והערכה,</strong> שכן אותו כתוב נאמר בהם, ומכאן, שאם מתו — אין הם נפדים אלא נקברים. ואילו <strong>קדשי מזבח</strong> — <strong>לא היו בכלל העמדה והערכה,</strong> שלא נאמר פסוק זה בקדשי מזבח, ולכן אם מתו — הרי אלו נפדים.
 <strong>ו</strong>מסבירים: <strong>זה וזה,</strong> הן ר' יוחנן והן ריש לקיש, <strong>מודה</strong> כי <strong>ל</strong>שיטת <strong>ר' שמעון,</strong> ש<strong>קדשי בדק הבית לא היו בכלל העמדה והערכה,</strong> ולכן אף אם מתו, הריהם נפדים. <strong>וקדשי מזבח</strong> — <strong>היו בכלל העמדה והערכה,</strong> ולכן אם מתו — אין הם נפדים. <strong>ו</strong>כמו כן ל<strong>דברי הכל,</strong> בין לר' יוחנן ובין לריש לקיש, כאשר הוקדש <strong>בעל מום מעיקרו</strong> — הכל מודים ש<strong>לא היה בכלל העמדה והערכה,</strong> ולכן אם מת — יפדה, אף שהוא בכלל קדשי מזבח.
 ומקשים על הסבר זה, <strong>תנן</strong> <small>[שנינו</small> במשנתנו<small>],</small> <strong>ר' שמעון אומר: קדשי בדק הבית שמתו</strong> — <strong>יפדו.</strong> ומעתה יש לדון בדבר: <strong>בשלמא</strong> <small>[זה נוח]</small> <strong>ל</strong>שיטת הסברו של <strong>ר' יוחנן,</strong> ש<strong>אמר</strong> כי <strong>ל</strong>שיטת <strong>רבנן</strong> <small>[חכמים]</small> <strong>אחד זה ואחד זה,</strong> קדשי בדק הבית וקדשי מזבח, <strong>היו בכלל העמדה והערכה,</strong> ואם מתו אינם נפדים — <strong>היינו דאיצטריך</strong> <small>[זהו שנצרך]</small> <strong>ר' שמעון לפרושי</strong> <small>[לפרש]</small> בדיוק את דעתו, ולומר ש<strong>קדשי בדק הבית שמתו</strong> הם ש<strong>יפדו,</strong> שהרי אילו לא היה מפרש את דבריו, ואומר בסתם "יפדו" — היה מקום לומר שר' שמעון חולק בכל על חכמים, ולדעתו אף בקדשי מזבח כך הוא הדין שיפדו.
 <strong>אלא ל</strong>שיטת הסברו של <strong>ריש לקיש</strong> שאמר כי לא אמרו חכמים את דבריהם, שיקברו, אלא בקדשי בדק הבית, שהרי בקדשי מזבח סבורים הם שייפדו, <strong>למה ליה לפרושי</strong> <small>[לו,</small> לר' שמעון במשנתנו, <small>לפרש]</small> את דבריו "קדשי בדק הבית — אם מתו יפדו", <strong>לימא</strong> <small>[שיאמר]</small> בפשטות <strong>"אם מתו</strong> — <strong>יפדו",</strong> ואנו נדע כי כוונתו לקדשי בדק הבית, שהרי בקדשי מזבח אף חכמים סבורים שיפדו!
 ומשיבים: <strong>אמר</strong> <small>[יכול לומר]</small> <strong>לך ריש לקיש</strong> בתשובה לכך, כי <strong>ר' שמעון לא הוה ידע מאי</strong> <small>[היה יודע מה</small> בדיוק<small>]</small> הוא זה ש<strong>אמר</strong> ה<strong>תנא קמא</strong> <small>[הראשון,</small> חכמים<small>],</small> אם מה שאמרו שיקברו מתייחס לקדשי מזבח או לקדשי בדק הבית, <strong>ו</strong>לכן <strong>הכי קאמר ליה</strong> <small>[כך הוא אמר לו]</small> ר' שמעון לתנא קמא: <strong>אי</strong> <small>[אם]</small> אמרת את דינך זה <strong>בקדשי מזבח,</strong> שהם בכלל העמדה והערכה, ולכן אם מתו הריהם נקברים — <strong>מודינא</strong> <small>[מודה אני]</small> <strong>לך</strong> בכך. ואולם אם אמרת את דינך זה <strong>בקדשי בדק הבית</strong> — אין אני סבור שיקברו, אלא <strong>אם מתו</strong> — <strong>יפדו.</strong>
 ומעירים: <strong>תניא כותיה</strong> <small>[שנויה</small> ברייתא <small>כשיטתו]</small> של <strong>ר' יוחנן:</strong> נאמר "ו <strong>אם</strong> כל <strong>בהמה</strong> טמאה <strong>אשר</strong> לא <strong>יקריבו ממנה...</strong> והעמיד את הבהמה... והעריך הכהן אותה", ואמרו חכמים כי <strong>בבעלי מומין שיפדו הכתוב מדבר,</strong> ולמדנו הכתוב שפדיונה של בעלת מום נעשה בהעמדה ובהערכה.
 ודנים בדבר: <strong>אתה אומר</strong> — <strong>בבעלי מומין</strong> הכתוב מדבר, <strong>או אינו אלא בבהמה טמאה</strong> ממש. ולימדנו הכתוב שבהמה טמאה שהוקדשה (לבדק הבית) הריהי נפדית בדרך העמדה והערכה? <strong>כשהוא</strong> (הכתוב) שב ו<strong>אומר</strong> כמה פסוקים לאחר מכן "ו <strong>אם בבהמה</strong> ה<strong>טמאה ופדה בערכך"</strong> (ויקרא כ״ז:כ״ז) — <strong>הרי</strong> דין פדיון ה<strong>בהמה טמאה אמור,</strong>
## דף לג.
 <strong>הא</strong> <small>[הרי]</small> מעתה, שדין העמדה והערכה נאמר בבהמה טמאה עצמה, ב<strong>מה אני מקיים</strong> את דין העמדה והערכה האמור בפסוק <strong>"ואם כל בהמה</strong> טמאה <strong>אשר לא יקריבו ממנה קרבן לה'</strong> והעמיד את הבהמה לפני הכהן. והעריך הכהן אותה בין טוב ובין רע" (ויקרא כז, יא—יב) — <strong>בבעלי מומין</strong> שאסורים בהקרבה כטמאים, <strong>שיפדו.</strong>
 ומעתה יש מקום לשאול: <strong>יכול יפדו</strong> כל בעלי מומים, ואף <strong>על מום עובר?</strong> — לכך <strong>תלמוד לומר</strong> (מלמדנו הכתוב) "בהמה טמאה <strong>אשר לא יקריבו ממנה"</strong> — דווקא בבעלת מום זו <strong>שאינה קריבה כל עיקר,</strong> כלומר, לעולם (שיש בה מום קבוע), <strong>יצתה</strong> (יצאה) <strong>זו</strong> שהיא בעלת מום עובר, <strong>ש</strong>אמנם <strong>אינה קריבה היום, אלא למחר. ו</strong>נסכם:
 <strong>אמר רחמנא</strong> <small>[הכתוב],</small> <strong>עביד</strong> <small>[עשה]</small> <strong>לה העמדה והערכה,</strong> כפי שנאמר בפסוק "והעמיד את הבהמה לפני הכהן והעריך הכהן" וגו' (ויקרא כז,יב), ואם כן בקדשי מזבח הכתוב מדבר, שהרי בקדשי בדק הבית — אין הבחנה בין מום קבוע למום עובר, שהרי אף זו שאינה בעלת מום, גם כן נפדית. וברייתא זו שהיא מן הסיפרא (וסתם סיפרא — כשיטת ר' יהודה, החולק על ר' שמעון), כשיטת חכמים היא, ומשמע שסבורים חכמים שקדשי מזבח בכלל העמדה והערכה. וממשנתנו אנו למדים בשיטת חכמים שקדשי בדק הבית היו בכלל העמדה והערכה. הרי שלשיטת חכמים בין קדשי מזבח ובין קדשי בדק הבית בכלל העמדה והערכה היו, וכהסבר ר' יוחנן לדבריהם, ושלא כהסברו של ריש לקיש!
 <big>א</big> ומבררים עתה את שיטת ריש לקיש. <strong>אמר רב גידל, אמר רב: מאי טעמא</strong> <small>[מה הטעם]</small> של <strong>ריש לקיש</strong> ש<strong>אמר</strong> כי <strong>ל</strong>שיטת <strong>רבנן</strong> <small>[חכמים],</small> <strong>קדשי בדק הבית היו בכלל העמדה והערכה,</strong> ואילו <strong>קדשי מזבח לא היו בכלל העמדה והערכה?</strong> — שכן <strong>אמר קרא</strong> <small>[הכתוב]:</small> "והעמיד את הבהמה לפני הכהן. <strong>והעריך הכהן אתה בין טוב ובין רע",</strong> ויש לברר:
 <strong>איזהו</strong> (מהו) ה<strong>דבר שאינו חלוק</strong> בדינו <strong>בין טוב לרע,</strong> כלומר, בין תם לבין בעל מום? — <strong>הוי אומר: זה קדשי בדק הבית,</strong> שבאים תמימים ובעלי מומים, <strong>ואמר קרא</strong> <small>[הכתוב]</small> "והעריך הכהן <strong>אתה"</strong> — והרי לשון "אותה" בא <strong>למעוטי</strong> <small>[למעט]</small> <strong>קדשי מזבח,</strong> שאינם בכלל הערכה והעמדה.
 ושואלים: <strong>ו</strong>לשיטת <strong>ר' יוחנן,</strong> הסבור שלדעת חכמים יש דין העמדה והערכה אף בקדשי מזבח, כתוב זה <strong>"אתה" למעוטי מאי</strong> <small>[למעט</small> את <small>מה]</small> הוא בא? ומשיבים: <strong>למעוטי</strong> <small>[למעט]</small> מכלל דין העמדה והערכה קדשי מזבח שהוא <strong>בעל מום מעיקרו.</strong>
 ושואלים: <strong>ול</strong>שיטת ה<strong>תנא דבי</strong> <small>[חכם בית</small> המדרש<small>]</small> של <strong>לוי,</strong> ש<strong>אמר</strong> ש<strong>אפילו</strong> זה שהוא <strong>בעל מום מעיקרו</strong> — גם כן היה <strong>בכלל</strong> דין <strong>העמדה והערכה. דתני</strong> <small>[ש</small>כן <small>שנה]</small> <strong>לוי: הכל היו בכלל העמדה והערכה, ואפילו בעל מום מעיקרו. וכן תני</strong> <small>[שנה]</small> <strong>לוי במתניתיה</strong> <small>[במשנתו]:</small> <strong>ואפילו חיה, ואפילו עופות</strong> וכגון אווזים, שאינם קרבים, וכולם בכלל העמדה והערכה — <strong>והכתיב</strong> <small>[הרי נאמר]</small> <strong>"אתה",</strong> והרי זה בא למעט, ומעתה לא הכל היו בכלל העמדה והערכה! ומסכמים: אכן <strong>קשיא</strong> <small>[קשה].</small>
 <big>ב</big> ומבררים את שיטת ר' שמעון שבמשנתנו, <strong>אמר רב יהודה,</strong> <strong>אמר רב: מאי טעמא</strong> <small>[מה הטעם]</small> לשיטת <strong>ר' שמעון</strong> ש<strong>אמר, קדשי מזבח היו בכלל העמדה והערכה</strong> (ולכן, אם מתו — יקברו), ואילו <strong>קדשי בדק הבית לא היו</strong> בכלל העמדה והערכה? — שכן <strong>אמר קרא</strong> <small>[הכתוב]</small> "והעמיד את הבהמה לפני הכהן. <strong>והעריך הכהן אתה בין טוב ובין רע",</strong> ויש לדון: בפירושו של פסוק זה: <strong>איזהו</strong> (מהו) ה<strong>דבר שחלוק</strong> בדינו <strong>בין טוב לרע,</strong> כלומר, בין תם לבין בעל מום — <strong>הוי אומר: זה קדשי מזבח,</strong> <strong>ו</strong>הוסיף ו<strong>אמר קרא</strong> <small>[הכתוב]</small> הזה "והעריך הכהן <strong>אתה"</strong> — והרי זה בא <strong>למעוטי</strong> <small>[למעט],</small> ומה הוא ממעט — קדשי <strong>בדק הבית,</strong> שאין דין הערכה והעמדה בהם.
 ושואלים: <strong>אי הכי</strong> <small>[אם כך],</small> שעניינו של כתוב זה הוא בדבר שיש בו הבדל בין טוב לרע, "והעריך הכהן אותה <strong>בין טוב לרע" מיבעי ליה</strong> <small>[נצרך לו]</small> לומר, שכן הלשון "בין טוב ובין רע" יש בה להורות על השוואה, בעוד שהלשון "בין טוב לרע" מורה על הבדל. ומסכמים: אכן <strong>קשיא</strong> <small>[קשה]</small> הדבר על ר' שמעון.
 <big>ג</big> ושבים לדון בדעותיהם של ר' יוחנן וריש לקיש. <strong>מיתיבי</strong> <small>[מקשים]</small> ממה שלמדנו בברייתא: קדשים ש<strong>מתו,</strong> אם היו <strong>תמימין</strong> — אין הם נפדים, אלא <strong>יקברו. ו</strong>אם היו <strong>בעלי מומין</strong> — <strong>יפדו.</strong> ומסייגים את הדברים: <strong>במה דברים</strong> אלה <strong>אמורים?</strong> — דווקא <strong>בקדשי מזבח, אבל בקדשי בדק הבית</strong> — <strong>בין תמימין בין בעלי מומים,</strong> הרי אלו <strong>יקברו.</strong> אלה דברי חכמים.
 <strong>ר' שמעון אומר: אחד קדשי מזבח ואחד קדשי בדק הבית</strong> שמתו, אם היו <strong>תמימים</strong> — <strong>יקברו,</strong> ואם היו <strong>בעלי מומין</strong> — <strong>יפדו.</strong> והרי זו איפוא <strong>תיובתא</strong> <small>[קושיה חמורה]</small> על <strong>ר' יוחנן</strong> האומר שלשיטת חכמים בין קדשי מזבח ובין קדשי בדק הבית היו בכלל העמדה והערכה (ולכן אם מתו — יקברו) <strong>מרישא</strong> <small>[מתחילת</small> הברייתא<small>].</small>
 ומשיבים: <strong>אמר</strong> <small>[יכול לומר]</small> <strong>לך ר' יוחנן: הכא במאי עסקינן</strong> <small>[כאן במה אנו עוסקים]?</small> — <strong>ב</strong>זה שהיה <strong>בעל מום מעיקרו,</strong> ובזה חכמים סבורים שלא היה בכלל העמדה והערכה, ולכן אם מתו — יפדו, אבל במקרה שנפל בו מום לאחר הקדשתו ומת, סבורים חכמים שיקבר.
 ומוסיפים: <strong>הכי נמי מסתברא</strong> <small>[כך גם כן מסתבר]</small> לומר, שכאן מדובר בבעלי מום מעיקרם, <strong>דאי תימא</strong> <small>[ש</small>כן <small>אם תאמר]</small> שמדובר במקרה <strong>שקדם הקדישן את מומן</strong> — האם באופן זה <strong>ליפלוג</strong> <small>[יחלוק]</small> <strong>ר' שמעון עלה</strong> <small>[עליה]</small> ויאמר שיפדו, והרי ר' שמעון סבור שקדשי מזבח היו בכלל העמדה והערכה! <strong>אלא לאו שמע מינה</strong> <small>[האם לא תלמד מכאן]</small> — שמדובר בברייתא זו <strong>בבעל מום מעיקרו.</strong> ובכך נחלקו חכמים ור' שמעון, שחכמים סבורים שדינם של קדשי בדק הבית שמתו שיקברו, ור' שמעון סבור שיפדו.
 ושואלים לצד האחר: <strong>אלא</strong> מעתה שהוכחנו מתוך דברי ר' שמעון שהברייתא עוסקת בבעל מום מעיקרו, ועל כך אמרו חכמים שקדשי מזבח בעלי מומים יפדו, אבל בבעלי מומים שקדם הקדשם למומם סבורים חכמים שיקברו <strong>לימא</strong> <small>[תאמר]</small> כי <strong>תיהוי תיובתיה</strong> <small>[תהיה</small> ברייתא זו <small>קושיה חמורה]</small> על הסברו של <strong>ריש לקיש</strong> שאמר שלשיטת חכמים קדשי מזבח לא היו בכלל העמדה והערכה (ולכן אם מתו — יפדו), ממה ששנינו בברייתא שאם היו תמימים יקברו?!
 ומשיבים: <strong>ריש לקיש מוקים לה</strong> <small>[מעמיד אותה,</small> את הברייתא<small>]</small> <strong>בשקדם הקדישן את מומן,</strong> ודברי חכמים האמורים בה הריהם כשיטתו, שקדשי מזבח לא היו בכלל העמדה והערכה, ואם מתו — יפדו. ואשר לשאלה, <strong>אי הכי, ניפלוג</strong> <small>[אם כך,</small> היה מקום <small>שיחלוק]</small> <strong>ר' שמעון עלה</strong> <small>[עליה]</small> ויאמר שקדשי מזבח יקברו — יש להשיב:
 <strong>ריש לקיש מיפך אפיך</strong> <small>[הופך]</small> את גירסת הברייתא, <strong>והכי מותיב</strong> <small>[וכך</small> הוא <small>מקשה]</small> על ר' יוחנן <strong>ממכילתא</strong> (מדרש הלכה) <strong>אחריתי</strong> <small>[אחרת],</small> ששנינו בה: קדשים ש<strong>מתו, בין</strong> שהיו <strong>תמימין בין</strong> שהיו <strong>בעלי מומין</strong> — הרי אלו <strong>יקברו.</strong>
 אלו דברי חכמים, ואילו <strong>ר' שמעון אומר:</strong> קדשי בדק הבית שמתו, <strong>תמימים</strong> — <strong>יקברו, ובעלי מומין</strong> — <strong>יפדו.</strong> הרי זו איפוא <strong>תיובתא</strong> <small>[קושיה חמורה]</small> על הסברו של ר' יוחנן <strong>מסיפא</strong> <small>[מסוף]</small> דבריהם בברייתא!
 ומשיבים: <strong>אמר</strong> <small>[יכול לומר]</small> <strong>לך ר' יוחנן: הכא במאי עסקינן</strong> <small>[כאן במה אנו עוסקים]?</small> — <strong>בבעל מום מעיקרו.</strong> ומעירים: <strong>הכי נמי מסתברא</strong> <small>[כך גם כן מסתבר]</small> לומר, משום <strong>דאי תימא</strong> <small>[שאם תאמר]</small> שמדובר <strong>בשקדם הקדישן את מומן,</strong> וחכמים סבורים שקדשי בדק הבית יקברו וקדשי מזבח יפדו — <strong>ניפלוג</strong> <small>[שיחלוק]</small> <strong>ר' שמעון עלה</strong> <small>[עליה],</small> בשני האופנים הללו.
 ושואלים: אם כן <strong>אלא לימא תיהוי תיובתיה</strong> <small>[תאמר</small> ש<small>תהא</small> זו <small>קושיה חמורה]</small> על <strong>ריש לקיש</strong> מדוע לא חלק ר' שמעון בקדשי מזבח! ומשיבים: <strong>אמר</strong> <small>[יכול לומר]</small> <strong>לך ריש לקיש: הכא במאי עסקינן</strong> <small>[כאן במה אנו עוסקים]?</small> — <strong>בשקדם הקדישן את מומן, ו</strong>אשר לשאלה <strong>ניפלוג</strong> <small>[שיחלוק]</small> <strong>ר' שמעון עלה</strong> <small>[עליה]</small> — <strong>אמר</strong> <small>[יכול לומר]</small> <strong>לך ריש לקיש: הכי נמי דפליג</strong> <small>[כך גם כן,</small> אמנם כן, <small>שחולק]</small> <strong>ר' שמעון</strong> אף בקדשי מזבח. ואולם כיון שהברייתא עסקה בקדשי בדק הבית, התייחס ר' שמעון רק לקדשי בדק הבית.
 <big>ד</big> ודנים עוד במחלוקת ריש לקיש ור' יוחנן. <strong>אמר ליה</strong> <small>[לו]</small> <strong>ר' ירמיה לר' זירא: ל</strong>הסברו של <strong>ריש לקיש,</strong> ש<strong>אמר</strong> כי <strong>ל</strong>דעת <strong>רבנן</strong> <small>[חכמים]</small> <strong>קדשי מזבח לא היו בכלל העמדה והערכה, וקתני</strong> <small>[ושנינו]</small> <strong>קדשי מזבח</strong>
## דף לג:
 <strong>בעלי מומין</strong> — <strong>יפדו, ומוקמינן לה</strong> <small>[והעמדנו אותה]</small> לשיטת הסברו של ריש לקיש <strong>ב</strong>בעלי מומים <strong>שקדם הקדישן את מומן,</strong> ואף שיש בהם קדושת הגוף, שהרי כשהוקדשו היו תמימים, מכל מקום הריהם נפדים, ואם כן לכאורה <strong>שמע מינה</strong> <small>[למד מכאן]</small> כי <strong>פודין את הקדשים להאכילן לכלבים!</strong>
 ודוחים: אין זו ראיה, שכן מה ששנינו בקדשים אלה "אם מתו" אין הכוונה שמתו סתם, אלא <strong>הכא במאי עסקינן</strong> <small>[כאן במה אנו עוסקים]?</small> — שמתו בדרך שחיטה, המתרת אותם לאכילת אדם. ואף שאסור לשוחטם, מדובר <strong>ב</strong>מקרה <strong>שעבר</strong> על האסור, <strong>ושחטן</strong> לפני שנפדו.
 <strong>כדתניא</strong> <small>[כמו ששנויה</small> ברייתא<small>]:</small> <strong>כל הקדשים שנפל בהן מום, ושחטן, ר' מאיר אומר: יקברו,</strong> שכן סבור הוא כר' שמעון האומר שקדשי מזבח היו בכלל העמדה והערכה (ולכן, אם מתו — לא יפדו, אלא יקברו). <strong>ו</strong>אילו <strong>חכמים אומרים:</strong> לא היו אלה בכלל העמדה והערכה, ומשום כך, אף שעמד ושחטם — <strong>יפדו.</strong>
 <big>א</big> ועוד בבירור דברי הברייתא. <strong>אמר ליה</strong> <small>[לו]</small> <strong>ר' ירמיה לר' זירא: ל</strong>שיטת <strong>ר' שמעון,</strong> ש<strong>אמר</strong> כי <strong>קדשי בדק הבית לא הוו</strong> <small>[לא היו]</small> <strong>בכלל העמדה והערכה,</strong> ולכן אם מתו — יפדו, <strong>אמאי</strong> <small>[מדוע]</small> <strong>תמימים</strong> שמתו <strong>יקברו,</strong> ולא יפדו, והרי הם לא היו בכלל העמדה והערכה? השיב ר' זירא לר' ירמיה: <strong>משום דחזו</strong> <small>[שראויים]</small> היו <strong>להקרבה</strong> על גבי המזבח.
 ומסבירים באיזה אופן היו אלה ראויים להקרבה, והרי אלו קדשי בדק הבית שאינם קרבים — <strong>כדתניא</strong> <small>[כמו ששנויה</small> ברייתא<small>]:</small> <strong>המתפיס</strong> בעלי חיים <strong>תמימים ל</strong>קדשי <strong>בדק הבית, כשהן נפדין</strong> על ידי ההקדש — אינן נפדין אלא למזבח (שנמכרים לצורך מי שחייב בהקרבה, ויקרבו על המזבח כקרבן). וטעם הדבר שאין הם נפדים לחולין, אלא למזבח — <strong>שכל</strong> דבר הקדש <strong>הראוי למזבח,</strong> אף שלא הוקדש למזבח, אלא לבדק הבית — <strong>אינו יוצא מידי מזבח לעולם.</strong>
 <big>ב</big> ודנים עוד בשיטות ר' יוחנן וריש לקיש. <strong>אמר ליה</strong> <small>[לו]</small> <strong>רב פפא לאביי, ואמרי לה</strong> <small>[ויש אומרים]</small> כי אמר זאת <strong>רבא</strong> לאביי: <strong>ל</strong>דברי <strong>ר' יוחנן, דמוקים לה</strong> <small>[שמעמיד אותה,</small> את הברייתא הזאת<small>]</small> <strong>בבעל מום מעיקרו, ו</strong>לדעתו, <strong>כולי עלמא סבירא להו</strong> <small>[הכל,</small> ר' שמעון וחכמים, <small>הריהם סבורים]</small> ש<strong>בעל מום מעיקרו לא הוי</strong> <small>[היה]</small> <strong>בכלל העמדה והערכה, ו</strong>אולם על כך יש להקשות: האם אכן <strong>לא</strong> היה בעל מום מעיקרו בכלל העמדה והערכה,
 <strong>והתנן</strong> <small>[והרי שנינו]</small> במשנה במסכת בכורות: <strong>כל הקדשים שקדם מום קבוע להקדשן,</strong> שהקדישם למזבח כשכבר היה בהם מום, ומתחילה לא נתקדשו כקרבן, אלא כדי למוכרם ולהביא בדמיהם קרבן כשר, <strong>ונפדו</strong> מיד ההקדש — הריהם <strong>חייבין בבכורה</strong> אם ילדו, כדין בהמות חולין, <strong>ו</strong>אם נשחטו הרי יש בהם חיוב <strong>במתנות</strong> כהונה, כלומר, בנתינת זרוע לחיים וקיבה שנותנים לכהן מכל בהמת חולין שנשחטה, <strong>ו</strong>כשנפדים הריהם <strong>יוצאין לחולין ליגזז וליעבד,</strong> שמותר לגזוז את צמרם ולעבוד בהם.
 וכן <strong>ולדן וחלבן מותר לאחר פדיונן. ו</strong>אף קודם שנפדו, הואיל ואינם ראויים להקרבה — <strong>השוחטן בחוץ</strong> (מחוץ לעזרה שבמקדש) — <strong>פטור,</strong> ואינו בכלל שוחט קדשים בחוץ. וכן <strong>אין</strong> הם <strong>עושין תמורה,</strong> שאם אמר על בהמת חולין שתהא תמורתה — אין היא קדושה. <strong>ואם מתו</strong> ברשות ההקדש — <strong>יפדו,</strong> ואינם טעונים קבורה.
 <strong>ו</strong>בהסבר הדברים <strong>אמר רב יהודה, אמר רב: זו</strong> ששנינו במשנה בבכורות במקדיש בעלי מום למזבח שאם מתו דינם לפדיה, הרי אלו כ<strong>דברי ר' שמעון,</strong> ש<strong>אמר</strong> כי דווקא <strong>קדשי מזבח</strong> — <strong>היו בכלל העמדה והערכה,</strong> אבל <strong>קדשי בדק הבית</strong> — <strong>לא היו</strong> בכלל העמדה והערכה. <strong>כדתנן</strong> <small>[כמו ששנינו</small> במשנתנו<small>]:</small> <strong>ר' שמעון אומר: קדשי בדק הבית, אם מתו</strong> — <strong>יפדו.</strong> ואולם קדשי מזבח יקברו, כיון שלא היו בכלל העמדה והערכה.
 <strong>ו</strong>מכל מקום, למרות שדעתו שקדשי מזבח היו בכלל העמדה והערכה, <strong>מודה ר' שמעון בבעל מום מעיקרו,</strong> שהקדישו למזבח כשהוא בעל מום, ומת — <strong>ש</strong>הוא <strong>נפדה. מאי טעמא</strong> <small>[מה הטעם],</small> מהו המקור לכך בכתוב? — שכן <strong>אמר קרא</strong> <small>[הכתוב]</small> "והעמיד את הבהמה והעריך הכהן <strong>אתה"</strong> (ויקרא כז, יא—יב), ולמדים: <strong>"אתה"</strong> — דווקא זו שהוקדשה ורק לאחר מכן נפל בה מום, <strong>למעוטי</strong> <small>[למעט]</small> <strong>בעל מום מעיקרו,</strong> שאין הוא בכלל העמדה והערכה. <strong>אבל חכמים אומרים:</strong> כל קדשי מזבח, ו<strong>אפילו</strong> זה שהיה <strong>בעל מום מעיקרו</strong> (בשעה שהוקדש) <strong>היה בכלל העמדה והערכה,</strong> ולכן אם מתו — יקברו. והרי זה שלא כהסברו של ר' יוחנן בדברי חכמים שבמשנתנו שבעל מום מעיקרו אינו בכלל העמדה והערכה. ולשיטתו, המשנה בבכורות הריהי כשיטת חכמים (ואין אנו נצרכים להעמידה דווקא כר' שמעון, כדברי רב יהודה אמר רב)!
 <strong>אמר ליה</strong> <small>[לו]</small> אביי לרב פפא (או לרבא, לשיטת יש אומרים): אין להקשות מדברי רב יהודה בשם רב אלו, שכן לא היתה כוונתו לחכמים שבמשנתנו החולקים על ר' שמעון במשנתנו, אלא <strong>מאן</strong> <small>[מיהו]</small> התנא המכונה בפיו <strong>"חכמים"?</strong> — <strong>תנא דבי</strong> <small>[חכם בית</small> המדרש<small>]</small> של <strong>לוי.</strong> ששנה כך בברייתות שבידו. ושאל רב פפא את אביי על הסברו זה: <strong>אי הכי</strong> <small>[אם כך],</small> שאף חכמים שבמשנתנו סבורים שבעלי מום מעיקרם הריהם נפדים, מדוע אמר רב יהודה בשם רב בהסבר המשנה בבכורות כי <strong>"זו דברי ר' שמעון" ותו</strong> <small>[ויותר,</small> וחכמים נוספים<small>]</small> <strong>לא</strong> ציין, ומשמע איפוא מדבריו שאין זה אלא כר' שמעון בלבד. והרי דין זה הוא אף כשיטת חכמים שבמשנתנו, ולכן <strong>"זו דברי ר' שמעון ומחלוקתו</strong> (והחולקים עליו, במשנתנו)"<strong>מיבעי ליה</strong> <small>[צריך היה לו,</small> לרב<small>]</small> לומר!
 <strong>אמר ליה</strong> <small>[לו]</small> בתשובה: <strong>האי דלא קתני הכי</strong> <small>[זה ש</small>רב יהודה בשם רב <small>לא שנה כך]</small> — <strong>משום</strong> ש<strong>רב סבר לה</strong> <small>[הריהו סבור]</small> <strong>כריש לקיש,</strong> ש<strong>אמר</strong> כי <strong>ל</strong>שיטת <strong>רבנן</strong> <small>[חכמים]</small> אלו, רק <strong>קדשי בדק הבית</strong> — <strong>היו בכלל העמדה והערכה,</strong> אבל <strong>קדשי מזבח</strong> — <strong>לא היו</strong> בכלל העמדה והערכה, ולכן אינם נפדים. ומעתה אי אפשר להעמיד את המשנה בבכורות כולה כשיטת חכמים.
 שכן אף שאת ה<strong>רישא</strong> <small>[תחילת</small> המשנה<small>]</small> יכולים להעמיד כחכמים החולקים על ר' שמעון, שכן <strong>קתני</strong> <small>[שנינו]</small> בה: <strong>ואם מתו</strong> — <strong>יפדו.</strong> ונאמר כרב יהודה בשם רב (הסבור כריש לקיש) שאף חכמים סבורים שיפדו, שכן דין קדשים אלה הריהו כדין קדשי מזבח (כיון שהוקדשו על מנת להימכר לצורך קרבנות), <strong>ו</strong>אולם את ה<strong>סיפא</strong> <small>[סוף</small> אותה משנה<small>]</small> אי אפשר להעמיד כחכמים שכן <strong>קתני</strong> <small>[שנינו]</small> בה: <strong>אם מתו</strong> — <strong>יקברו,</strong> ומדובר בה בשקדם הקדשם את מומם, ולשיטת חכמים דינם של אלו הוא לפדיה (להסברו של ריש לקיש שקדשי מזבח לא היו בכלל העמדה והערכה). ולכן הוצרך רב יהודה בשם רב לומר שהמשנה בבכורות הריהי דווקא כשיטת ר' שמעון ולא כשיטת חכמים שבמשנתנו.
 <strong>ואיבעית אימא</strong> <small>[ואם תרצה אמור]</small> באופן אחר, וכי אמנם <strong>רב כר' יוחנן סבירא ליה</strong> <small>[הריהו סבור],</small> שחכמים החולקים על ר' שמעון סבורים גם הם שקדשי מזבח היו בכלל העמדה והערכה (ולכן אם מתו — יקברו), וניתן איפוא להעמיד את המשנה כשיטתם. <strong>ודקא קשיא</strong> <small>[וזה שהיה קשה]</small> <strong>לך "זו דברי ר' שמעון ומחלוקתו" מיבעי ליה</strong> <small>[נצרך לו]</small> לומר, אכן <strong>אימא הכי נמי</strong> <small>[אמור,</small> שנה <small>כך גם כן].</small>
 <big>ג משנה</big> <strong>ואלו הן ה</strong>דברים האסורים בהנאה ו<strong>נקברין:</strong> בהמת <strong>קדשים שהפילה</strong> את עובריה — <strong>יקברו</strong> הנפלים. וכן אם <strong>הפילה שליא</strong> (מערכת קרומים, דרכה מקבל העובר את מזונו בהיותו שרוי במעי אמו) — הרי זו <strong>תקבר,</strong> שודאי היה בה ולד, ונימוח בתוכה. <strong>ו</strong>כן הדין ב<strong>שור הנסקל</strong> שנידון לסקילה על שהרג אדם, שהוא נקבר; <strong>ו</strong>ב<strong>עגלה ערופה</strong> שהופרשה לכפרה על העיר הקרובה אל מקום הימצאו של אדם שנרצח ולא נודע מי רצחו, שהיא אסורה בהנאה (לפי שנאמר בה לשון כפרה, "כפר לעמך ישראל". דברים כא, ח); <strong>ו</strong>ב<strong>צפרי</strong> ה<strong>מצורע</strong> הבאות לטהרתו; <strong>ו</strong>ב<strong>שיער נזיר</strong> שנטמא, ומגלח ראשו קודם שמתחיל בנזירות חדשה;
 <strong>ו</strong>ב<strong>פטר חמור,</strong> בכור החמור המיוחד מכל שאר החיות הטמאות שיש בו קדושה וצריך לפדותו בשה, ואם אין פודים אותו יש לעורפו. ונלמד מגזירה שווה מעגלה ערופה שאף הוא אסור בהנאה; <strong>ו</strong>בתערובת <strong>בשר בחלב</strong> שהתבשלו יחד; <strong>ו</strong>בבהמות <strong>חולין שנשחטו בעזרה.</strong> שכל אלה אסורים בהנאה, והריהם חייבים בקבורה. <strong>ר' שמעון אומר: חולין שנשחטו בעזרה</strong> — <strong>ישרפו,</strong> וכדין הקדשים שנפסלו בעזרה, שנשרפים הם. <strong>וכן</strong> בכלל זה גם <strong>חיה שנשחטה בעזרה,</strong> שאף שאין היא כבהמה שממנה מביאים לקרבנות, גזרו עליה שתישרף.
 <strong>ואלו הן הנשרפין: חמץ בפסח</strong> — <strong>ישרף. ותרומה טמאה</strong> תישרף אף היא. <strong>והערלה</strong> (פירות העץ בשלש השנים הראשונות, האסורים באכילה), <strong>וכלאי הכרם</strong> (תבואה או ירק שנזרעו בכרם והריהם אסורים בהנאה), <strong>את</strong> הדברים <strong>שדרכן לשרוף</strong> (כגון מאכלים) — <strong>ישרוף, ואת שדרכן להקבר</strong> ולא להישרף (כגון משקים) — <strong>יקבר. ומדליקין בפת ובשמן של תרומה</strong> שנטמאה, אף שנהנה מהם הכהן אגב שריפתם. <strong>כל הקדשים שנשחטו</strong> על מנת לאכול מבשרם או להקריב את החלקים הקרבים על המזבח <strong>חוץ לזמנן</strong> (לאחר זמן אכילתם או הקרבתם הראוי), ובכך התפגלו הקרבנות. <strong>ו</strong>כן אם נשחטו על מנת לאוכלם או להקריבם <strong>חוץ למקומן</strong> (שלא במקומם הראוי), ובכך נפסלו הקרבנות — <strong>הרי אלו ישרפו.</strong>
## דף לד.
 קרבן <strong>אשם תלוי</strong> שחיובו הוא על ספק חטא, ונודע לבעליו לפני שנזרק דם הקרבן שהוא לא חטא — <strong>ישרף</strong> הקרבן, שהוא כקרבן פסול. <strong>ר' יהודה אומר: יקבר.</strong> קרבן <strong>חטאת העוף הבאה על הספק,</strong> כגון ספק לידה (שהפילה האשה, וספק אם היה זה ולד) — <strong>תשרף,</strong> כשאר קרבנות פסולים (שכן מן הספק אין היא נאכלת, והרי היא עוף שנמלק, שאסור באכילה משום נבילה). <strong>ר' יהודה אומר: יטילנה לאמה</strong> (תעלת מים שעברה בבית המקדש, לצורך ניקוז הנוזלים אל מחוצה לו), שאף העוף הרך, נמוח הוא בקילוח המים, ויוצא הוא בכך אל מחוץ למקדש.
 וכלל הוא: <strong>כל הנקברין</strong> — <strong>לא ישרפו, וכל הנשרפין</strong> — <strong>לא יקברו. ר' יהודה אומר: אם רצה להחמיר על עצמו לשרוף את הנקברין</strong> — <strong>רשאי, אמרו לו</strong> חכמים לר' יהודה: <strong>אינו מותר לשנות,</strong> שכן מתוך חומרה זו ששורפם הריהו בא לידי הקלה, שכן אפר הנשרפים מותר בהנאה, מה שאין כן באפר הנקברים.
 <big>א גמרא</big> שנינו במשנתנו בין איסורי הנאה שדינם קבורה, ש<strong>שער הנזיר יקבר.</strong> ובענין זה <strong>רמי ליה</strong> <small>[השליך לו,</small> הראה סתירה<small>]</small> החכם <strong>טבי לרב נחמן: תנן</strong> <small>[שנינו]</small> במשנתנו זו כי <strong>שער הנזיר יקבר, ורמינהו</strong> <small>[ומשליכים,</small> מראים סתירה<small>]</small> לכך ממה ששנינו במשנה במסכת ערלה: <strong>האורג</strong> שיעור המכונה <strong>"מלא הסיט"</strong> (המרחק שבין האצבע והאמה שבכף היד) <strong>מצמר בכור,</strong> האסור בהנאה כשאר קדשים, <strong>בבגד</strong> — <strong>ידלק</strong> (ישרף) <strong>הבגד.</strong> וכן האורג <strong>משער הנזיר</strong> או משערו של <strong>פטר חמור בשק</strong> — <strong>ידלק השק.</strong> הרי שדינו של שער הנזיר בשריפה ולא בקבורה!
 <strong>אמר ליה</strong> <small>[לו]</small> רב נחמן לטבי: אין זו סתירה, אלא <strong>כאן,</strong> במשנתנו, ששנינו שדין שער נזיר בקבורה — מדובר <strong>בנזיר טמא</strong> (שנטמא), המגלח שער ראשו ומתחיל בנזירות חדשה. ואילו <strong>כאן</strong> במשנה במסכת ערלה, ששנינו שדין שער נזיר בשריפה — מדובר <strong>ב</strong>שערו של <strong>נזיר טהור,</strong> המשלים את ימי נזירותו, ומגלח את שער ראשו, ודינו של זה בשריפה, ככתוב בו: "וזאת תורת הנזיר ביום מלאת ימי נזרו... וגלח הנזיר פתח אהל מועד את ראש נזרו ולקח את שער ראש נזרו ונתן על האש אשר תחת זבח השלמים" (במדבר ו, יג—יח).
 <strong>אמר ליה</strong> <small>[לו]</small> טבי לרב נחמן: <strong>שנית</strong> (תרצת) את הסתירה מ<strong>נזיר</strong> על <strong>נזיר,</strong> ואולם הסתירה מ<strong>פטר חמור</strong> על <strong>פטר חמור</strong> עדיין <strong>קשיא</strong> <small>[קשה],</small> שהרי במשנתנו שנינו שדינו (ובכלל זה שערו) לקבורה, ובמשנה בערלה שנינו שדין שערו לשריפה! <strong>אישתיק</strong> <small>[שתק]</small> רב נחמן <strong>ולא אמר ליה</strong> <small>[לו]</small> לטבי על שאלתו זו <strong>ו</strong>אף <strong>לא מידי</strong> <small>[דבר]</small> שיש בו תשובה, אלא <strong>אמר ליה</strong> <small>[לו]:</small> האם <strong>מידי שמיע לך בהא</strong> <small>[שמעת בזה דבר</small> תירוץ לשאלה זו מפי אחרים<small>]?</small> <strong>אמר ליה</strong> <small>[לו]</small> טבי לרב נחמן: <strong>הכי</strong> <small>[כך]</small> <strong>אמר רב ששת</strong> בתירוץ סתירה זו: <strong>כאן</strong> במשנה בערלה — מדובר בשערו של פטר חמור שנארג <strong>בשק,</strong> ודינו של זה אכן לשריפה, ואילו <strong>כאן</strong> במשנתנו — מדובר <strong>בשער</strong> פטר חמור כשלעצמו, שדינו בקבורה ולא בשריפה.
 <strong>איתמר נמי</strong> <small>[נאמר גם כן]</small> ששני תירוצים אלה, של רב נחמן ושל רב ששת, נאמרו גם על ידי חכמים אחרים, שכך <strong>אמר ר' יוסי בר' חנינא:</strong> אין זו סתירה בין המשניות, שכן <strong>כאן</strong> במשנה בערלה — מדובר בשער נזיר ופטר חמור שנארג <strong>בשק,</strong> ואילו <strong>כאן</strong> במשנתנו — מדובר <strong>בשער</strong> נזיר ופטר חמור כשלעצמו. ואילו <strong>ר' אלעזר אמר: כאן</strong> במשנה בערלה — מדובר <strong>בנזיר טהור, כאן</strong> במשנתנו — מדובר <strong>בנזיר טמא.</strong>
 <strong>אמר ליה</strong> <small>[לו]</small> רב נחמן לרב ששת: לדעתך שיש להבחין בין השער כשלעצמו לבין השער שנארג בשק, שדינו לשריפה, אם כן <strong>ליבטל</strong> <small>[שיתבטל]</small> שער הנזיר ופטר החמור שנארגו ב<strong>שק ברובא</strong> <small>[ברוב]</small> החומר האחר (של היתר) שממנו נארג השק, ולא ישרף השק! <strong>אמר רב פפא:</strong> מדובר כאן <strong>ב</strong>מקרה שעשה מהשער האסור שנארג בשק כעין צורת <strong>ציפורתא</strong> <small>[ציפור]</small> ליפות את השק בכך, והרי זה כדבר חשוב שאינו מתבטל. ותוהים על תשובה זו: <strong>ציפורתא</strong> <small>[ציפור]</small> — מדוע יאסר השק בכך, ויצא לשריפה? <strong>לישלופינהו</strong> <small>[שישלוף אותם,</small> את הצורות הרקומות בשק<small>]</small> מתוך השק, ויותר השק!
 <strong>אמר ר' ירמיה</strong> תירוץ אחר לסתירה שבין משנתנו למשנה בערלה: <strong>הא מני</strong> <small>[</small>משנה <small>זו,</small> שבמסכת ערלה, כשיטת <small>מי היא]?</small> — כשיטת <strong>ר' יהודה היא,</strong> ש<strong>אמר</strong> במשנתנו ש<strong>אם רצה להחמיר על עצמו לשרוף את הנקברים</strong> — <strong>רשאי.</strong> <strong>אמר ליה</strong> <small>[לו]:</small> <strong>קא קשיא לן לשלופינהו</strong> <small>[היה קשה לנו שישלפם],</small> <strong>ואת מוקמת לה</strong> <small>[ואתה מעמיד אותה]</small> <strong>כר' יהודה,</strong> והרי אף לשיטת ר' יהודה זו, אם אפשר לתקן את השק על ידי שליפת הרקמה האסורה בתוכו, אין מקום להחמיר בו לשורפו!
 השיב לו: <strong>הכי קאמינא</strong> <small>[כך הוא שאמרתי,</small> זו היתה כוונתי<small>]:</small> <strong>אם אפשר לשלופינהו</strong> <small>[לשלוף אותם]</small> — <strong>מוטב, ואם לאו</strong> <small>[לא]</small> — <strong>אוקמה</strong> <small>[העמד אותה]</small> <strong>כר' יהודה,</strong> ש<strong>אמר אם רצה להחמיר על עצמו לשרוף את הנקברין</strong> — <strong>רשאי.</strong>
 <big>ב</big> שנינו במשנה: <strong>"ואלו הן הנשרפין:</strong> חמץ בפסח — ישרף". ומעירים: <strong>אמר מר</strong> <small>[החכם,</small> תנא משנתנו<small>]:</small> <strong>חמץ בפסח</strong> — <strong>ישרף.</strong> הרי איפוא ש<strong>סתם</strong> (שנה בסתם) <strong>לן</strong> <small>[לנו]</small> ה<strong>תנא</strong> של משנתנו <strong>כ</strong>שיטת <strong>ר' יהודה,</strong> ש<strong>אמר</strong> ש<strong>אין ביעור חמץ אלא שרפה,</strong> ושלא כדעת חכמים החולקים עליו וסוברים שביעור חמץ נעשה בכל אופני הביעור.
 <big>ג</big> שנינו במשנה ש<strong>תרומה טמאה</strong> תישרף. <strong>ו</strong>באשר לדינם של <strong>הערלה</strong> וכלאי הכרם שדרכם לשרוף — ישרוף, ואת שדרכם להיקבר — יקבור. ומסבירים, <strong>הא</strong> <small>[הרי]</small> <strong>כיצד,</strong> מה הם אלו שדרכם בשריפה ומה הם אלו שאין דרכם בשריפה? — <strong>אוכלין</strong> — הריהם דבר שדרכו <strong>בשרפה, משקין</strong> (דברי משקה) — הריהם דבר שאין דרכו בשריפה, ודינו איפוא <strong>בקבורה.</strong>
 <big>ד</big> <strong>ו</strong>עוד שנינו במשנה כי <strong>חטאת העוף</strong> הבאה על הספק תישרף, ור' יהודה אומר שיטילנה לאמה (תעלת המים העוברת בעזרה). ובשיטתו של ר' יהודה <strong>תניא</strong> <small>[שנויה</small> ברייתא<small>],</small> <strong>אמר ר' יהודה: חטאת העוף הבאה על הספק</strong> — <strong>יטילנה לאמה, ו</strong>כיצד? — <strong>מנתחה אבר אבר</strong> לעצמו, <strong>ו</strong>לאחר מכן <strong>זורקן</strong> לאברים <strong>לאמה, ו</strong>הריהי מתגלגלת והולכת עם הנוזלים שבתעלה זו <strong>לנחל קדרון</strong> אל מחוץ לירושלים. <big>ה</big> ועוד שנינו במשנה כי <strong>כל</strong> אלה שדינם שהם מכלל
 <strong>הנקברין</strong> — <strong>לא ישרפו,</strong> וכל שדינם בשריפה — לא יקברו. ושואלים: <strong>מאי טעמא</strong> <small>[מה הטעם]</small> שהנקברים אינם נשרפים? ומשיבים: <strong>משום</strong> שה<strong>נקברין אפרן אסור, ונשרפין אפרן מותר,</strong> ומעתה יש לחשוש שאם ישרפו הנקברים, יבואו ליהנות מאפרם, ומשום כך נאסרה שריפתם של אלו.
 ושואלים: <strong>ו</strong>האם ה<strong>נקברין אפרן אסור? והתניא</strong> <small>[והרי שנויה</small> ברייתא<small>]:</small> <strong>דם הנדה ובשר המת</strong> המטמאים בין כשהם לחים ובין כשהם יבשים, ואולם במקרה <strong>ש</strong>יבשו ו<strong>נפרכו</strong> (התפוררו כדי אפר) — הרי הם <strong>טהורין. מאי לאו</strong> <small>[האם לא]</small> הכוונה היא שהרי אלו <strong>טהורין</strong> מכל וכל, <strong>ו</strong>אף <strong>מותרין</strong> בהנאה, והרי שאפרם מותר! ודוחים: <strong>לא</strong> זו הכוונה, אלא הריהם <strong>טהורין</strong> מלטמא, <strong>ו</strong>אולם <strong>אסורין</strong> בהנאה.
 שב ו<strong>מתיב</strong> <small>[מקשה]</small> על כך <strong>רב פנחס</strong> ממה ששנינו בברייתא אחרת: <strong>עולת העוף שנתמצה</strong> (שנסחט וניתן) <strong>דמה</strong> על קיר המזבח, כמצוות הקרבן — <strong>מוראתה</strong> (הזפק) <strong>ו</strong>כן ה<strong>נוצה שלה</strong> שאינם עולים על המזבח <strong>יצאו</strong> בכך <strong>מידי</strong> דין <strong>מעילה. מאי לאו</strong> <small>[האם לא]</small> הכוונה היא ש<strong>יצאו מידי מעילה</strong> מכל וכל, שאין הם עוד בכלל הקדש, <strong>ו</strong>אף <strong>מותרין</strong> בהנאה, אף שהם מכלל הנקברים (שכן הם מושלכים אל מזרח המזבח ונבלעים שם במקומם) והרי איפוא שאפרם של הנקברים הריהו מותר! ודוחים: <strong>לא,</strong> אין זו הכוונה. אלא דינם שאכן <strong>יצאו מידי</strong> דין <strong>מעילה, ו</strong>אולם <strong>אסורין</strong> בהנאה.
 ושואלים עוד: <strong>ו</strong>האם דינם של ה<strong>נשרפין</strong> של <strong>הקדש</strong> ש<strong>אפרן מותר? והא תניא</strong> <small>[והרי שנויה</small> ברייתא<small>]:</small> <strong>כל הנשרפין אפרם מותר, חוץ מאפר אשירה</strong> (אילן שניטע או שנעבד לעבודה זרה). <strong>ואפר</strong> של <strong>הקדש</strong> — <strong>לעולם אסור! ו</strong>מסבירים תחילה מדוע מפרידה הברייתא בין דין אפר האשירה ואפר ההקדש, כנראה מלשונה של הברייתא.
 וטעם הדבר ש<strong>מיערב</strong> <small>[לערב]</small> את שתי ההלכות הללו ולשנותן כאחת <strong>הוא לא קעריב להו ותני להו</strong> <small>[לא עירב אותן ושנה אותן]</small> ביחד — <strong>משום</strong> ש<strong>אשירה</strong> יש אופן להתירה, שכן <strong>יש לה בטילה</strong> (דרך ביטול) <strong>ב</strong>אמצעות <strong>גוי,</strong> ואילו <strong>הקדש</strong> — אין דרך להתירו, שכן <strong>אין לו בטילה עולמית.</strong> <strong>קתני מיהא</strong> <small>[שנינו על כל פנים]</small> ש<strong>אפר הקדש לעולם אסור.</strong>
 <strong>אמר רמי בר חמא:</strong> השריפה אכן מתירה את אפר ההקדש, ואולם אין זה אלא כאשר באמצעות שריפה זו התקיים דין מעילה בהקדש זה ויצא בשל כך לחולין. ואילו זה ששנינו בברייתא זו שאפר ההקדש אסור, המדובר <strong>כגון</strong> ש<strong>נפלה דליקה בעצי הקדש מאליה.</strong> ומעתה, <strong>כיון דלא ידיע מאן</strong> <small>[שאין ידוע מי]</small> ששרף את עצי ההקדש, ונמצא <small>דלא הוי איניש דלמעול</small> <small>[שלא היה אדם</small> מסויים <small>שביצע מעילה]</small> שתוציא את <strong>אפרן לחולין.</strong>
 <strong>רב שמעיה אמר</strong> הסבר אחר: <strong>כי תניא הא מתניתא</strong> <small>[כאשר נשנתה ברייתא זו]</small> שאפר הקדש אסור — הרי <strong>בתרומת הדשן</strong> (שמרים הכהן בכל יום בשחרית מן הדשן שעל המזבח ומניחו על הרצפה ליד המזבח) היא <strong>תניא</strong> <small>[נשנתה],</small> שאפר זה אכן <strong>לעולם אסור</strong> בהנאה.
 <strong>דתניא</strong> <small>[ש</small>כן <small>שנויה</small> ברייתא<small>]</small> על האמור בדין תרומת הדשן "...והרים את הדשן אשר תאכל האש את העולה על המזבח ושמו אצל המזבח" (ויקרא ו, ג). ומן הנאמר בכתוב זה למדנו: <strong>"ושמו"</strong> — שישימו <strong>בנחת,</strong> עוד למדנו: <strong>"ושמו"</strong> — <strong>כולו,</strong> ועוד למדנו: <strong>"ושמו"</strong> — <strong>שלא יפזר,</strong> והרי שאף לאחר שריפתו יש בו קדושה ואסור בהנאה.

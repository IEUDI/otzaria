# ביאור שטיינזלץ על מנחות
עדין שטיינזלץ
## דף ב.
 <big>ב,א</big> <big>א משנה</big> כאשר מביא אדם מנחה למקדש, הכהן קומץ חלק ממנה בידו, מניחו בכלי שרת מוליכו למזבח ומקטירו, ומאותה שעה הותרו השיריים באכילה לכהנים, והבעלים יצאו ידי חובתם. וביחס לכך אומרת המשנה: <strong>כל המנחות שנקמצו שלא לשמן</strong> שהכהן קמץ ממנחה אחת לשם סוג אחר של מנחה, וכגון שקמץ ממנחה הנעשית בתנור (ויקרא ב, ד) לשם מנחה הנעשית במחבת (שם ה) — <strong>כשירות</strong> להקרבה, <strong>אלא שלא עלו לבעלים לשם חובה</strong> שהיתה מוטלת עליהם באותה מנחה, ולשם כך הם צריכים להביא מנחה אחרת. <strong>חוץ ממנחת חוטא ומנחת קנאות</strong> (מנחת הסוטה) שאם קמצן שלא לשמן — פסולות לגמרי.
 <strong>מנחת חוטא ומנחת קנאות שקמצן שלא לשמן,</strong> או <strong>נתן</strong> את הקומץ <strong>בכלי</strong> שלא לשמן, או <strong>הלך</strong> (הוליך) את הכלי ובו הקומץ, <strong>ו</strong>כן אם <strong>הקטיר</strong> את הקומץ <strong>שלא לשמן, או</strong> אפילו עשה זאת בתחילתו <strong>לשמן ו</strong>בסופו <strong>שלא לשמן, או שלא לשמן ולשמן</strong> — הרי הם <strong>פסולות.</strong>
 <strong>כיצד</strong> הוא <strong>לשמן ושלא לשמן?</strong> כגון שקומץ <strong>לשם מנחת חוטא ולשם</strong> <strong>מנחת</strong> <strong>נדבה, שלא לשמן ולשמן</strong> — שקומץ <strong>לשם מנחת נדבה ולשם מנחת חוטא.</strong>
 <big>ב גמרא</big> שואלים על לשון המשנה: <strong>למה לי למיתנא</strong> <small>[לו לשנות]</small> <strong>"אלא</strong> שלא עלו לבעלים"? <strong>ליתני</strong> <small>[שישנה]:</small> <strong>ולא עלו לבעלים לשם חובה!</strong>
 ומשיבים, <strong>הא קא משמע לן</strong> <small>[</small>דבר <small>זה משמיע לנו]:</small> <strong>לבעלים הוא</strong> ש<strong>לא עלו לשום חובה, הא</strong> <small>[אבל]</small> ה<strong>מנחה גופה</strong> <small>[עצמה]</small> <strong>כשרה</strong> לגמרי, <strong>ו</strong>לכן <strong>אסור לשנויי</strong> <small>[לשנות בה]</small> שינוי אחר, וכגון שאם קמצה שלא לשמה — אסור גם להקטיר אותה שלא לשמה. <strong>כ</strong>דברי <strong>רבא,</strong> ש<strong>אמר רבא: עולה ששחטה שלא לשמה</strong> — <strong>אסור לזרוק דמה שלא לשמה.</strong>
 ומקורו של דין זה, <strong>איבעית אימא</strong> <small>[אם תרצה אמור]</small> מן ה<strong>סברא, ואיבעית אימא</strong> <small>[ואם תרצה אמור]</small> מן <strong>קרא</strong> <small>[מקרא].</small> ומפרטים, <strong>איבעית אימא</strong> <small>[אם תרצה אמור]</small> <strong>סברא:</strong> וכי <strong>משום דמשני</strong> <small>[שמשנה]</small> <strong>בה</strong> שינוי אחד, <strong>כל הני לישני בה וניזיל</strong> <small>[כל אלה</small> <strong>ישנה בה וילך]?</strong>
 <strong>ואיבעית אימא קרא</strong> <small>[ואם תרצה אמור</small> <strong>מקרא],</strong> שנאמר: <strong>"מוצא שפתיך תשמר ועשית כאשר נדרת לה' אלהיך נדבה</strong> אשר דברת בפיך" (דברים כג, כד), ויש לתהות: כיון שהוא אומר "אשר נדרת" אם כן מדוע הוא קורא לו <strong>נדבה?</strong> הלוא <strong>נדר הוא!</strong> כיצד <strong>קרי ליה</strong> <small>[קורא</small> הוא <small>לו]</small> <strong>נדר וקרי ליה</strong> <small>[וקורא לו]</small> אחר כך <strong>נדבה!</strong> <strong>אלא</strong> כך יש להבין: <strong>אם כמה</strong> (כמו) <strong>שנדרת עשית</strong> ולא שינית — <strong>יהא</strong> זה <strong>נדר</strong> כלומר, תצא ידי חובת הנדר, <strong>ואם לאו</strong> <small>[לא]</small> עשית כמו שנדרת, אלא שינית בו — לא תצא בו ידי חובתך, אלא <strong>יהא</strong> קרבן <strong>נדבה;</strong>
## דף ב:
 <strong>ונדבה מי שרי לשנויי</strong> <small>[האם מותר לשנות]</small> <strong>בה,</strong> לעשותה לכתחילה לשם קרבן אחר?
 <big>א</big> בענין ששנינו במשנתנו, שכל המנחות שנקמצו שלא לשמן כשרות, אלא שלא עלו לבעלים לשם חובה, שואלים: <strong>לימא מתניתין</strong> <small>[האם נאמר שמשנתנו]</small> ש<strong>לא כ</strong>שיטת <strong>ר' שמעון</strong> היא? <strong>דתניא</strong> <small>[ששנויה</small> ברייתא<small>],</small> <strong>ר' שמעון אומר: כל המנחות שנקמצו שלא לשמן כשירות</strong> לגמרי, <strong>ו</strong>אף <strong>עלו לבעלים לשם חובה,</strong> שלא כדין הזבחים.
  וטעם הדבר, לפי <strong>שאין המנחות דומות לזבחים, שהקומץ</strong> מנחת <strong>מחבת לשום</strong> (לשם) מנחת <strong>מרחשת</strong> שהיא מחבת עמוקה — הלוא <strong>מעשיה מוכיחין עליה</strong> שהיא <strong>לשום מחבת,</strong> וכן אם קומץ מנחה <strong>חריבה</strong> (מנחת חוטא, שאין בה שמן) <strong>לשום</strong> מנחה <strong>בלולה</strong> בשמן — הלוא <strong>מעשיה מוכיחין עליה</strong> שהיא <strong>לשום חריבה,</strong> ואין מחשבתו יכולה לשנות דבר זה.
 <strong>אבל בזבחים אינו כן,</strong> כי <strong>שחיטה אחת לכולן, וזריקה אחת לכולן, וקבלה אחת לכולן,</strong> וכיון שההבדל בעבודת הקרבן הוא במחשבה — משום כך המחשבה משנה בהם, ולא עלו לבעלים לשם חובה.
  ואומרים:  <strong>הניחא</strong> <small>[זה נוח]</small> <strong>ל</strong>דעת <strong>רב אשי,</strong> ש<strong>אמר</strong> להלן (מנחות ג,ב) בתירוץ של סתירה דומה בדברי ר' שמעון: <strong>כאן,</strong> שאמר ר' שמעון שהיא כשרה ויצא בה ידי חובה — מדובר <strong>בקומץ מחבת לשום מרחשת,</strong> שאומר: "הריני קומץ לשם מרחשת", שאינו מזכיר מנחה, אלא שם של כלי, ואין בדבריו כלום. <strong>כאן,</strong> שאמר שלא יצא בה ידי חובה — מדובר <strong>בקומץ מנחת מחבת לשום מנחת מרחשת,</strong> שהזכיר לשון מנחה, ולפי זה יש לפרש כי <strong>מתניתין</strong> <small>[משנתנו]</small> בקומץ
 <strong>מנחה לשום מנחה היא,</strong> ולכן לא עלתה לבעלים. <strong>אלא ל</strong>דברי <strong>רבה ורבא,</strong> שיישבו את הסתירה באופן אחר, <strong>מאי איכא למימר</strong> <small>[מה יש לומר]?</small>
 <strong>וכי תימא</strong> <small>[ואם תאמר]</small> גם כאן <strong>כדקא משני</strong> <small>[כמו</small> <strong>שמתרץ]</strong> <strong>רבה</strong> להלן: <strong>כאן,</strong> שעלתה המנחה לבעלים — מדובר <strong>בשינוי קדש</strong> שקומץ אותה לשם סוג אחר של מנחה, <strong>כאן,</strong> שלא עלתה לבעלים — מדובר <strong>בשינוי בעלים</strong> שקומץ אותה לשם בעלים אחרים; כיצד אתה יכול לומר כן?
 <strong>הא מתניתין</strong> <small>[הרי משנתנו]</small> <strong>שינוי קודש הוא, דקתני</strong> <small>[שהוא שונה]</small> בהמשך: <strong>כיצד לשמן ושלא לשמן</strong> — <strong>לשום מנחת חוטא ולשום מנחת נדבה,</strong> ולא עלתה המנחה לבעליה!
 <strong>ואי נמי כדקא משני</strong> <small>[ואו גם כן</small> תרצה להסביר כאן <small>כמו שמתרץ]</small> <strong>רבא: כאן,</strong> שיצאו הבעלים ידי חובתם — מדובר <strong>בקומץ מנחה לשום מנחה, כאן,</strong> שלא עלתה לבעלים — <strong>בקומץ מנחה לשום זבח,</strong> כיצד אתה מסביר כן?
 <strong>הא מתניתין</strong> <small>[הרי משנתנו]</small> <strong>מנחה לשום מנחה היא, דקתני</strong> <small>[שהוא שונה]:</small> <strong>שלא לשמן ולשמן</strong> — <strong>לשם מנחת נדבה לשם מנחת חוטא,</strong> ומכל מקום לא עלתה לבעלים! <strong>אלא ל</strong>דעת <strong>רבה ורבא מחוורתא מתניתין</strong> <small>[ברור</small> הדבר ש<small>משנתנו]</small> ש<strong>לא כ</strong>דעת <strong>ר' שמעון.</strong>
 <big>ב</big> ומביאים את מקורם של הדברים שהוזכרו לעיל. <strong>ורמי</strong> <small>[ומשליכים,</small> מראים סתירה<small>]</small> מדברי <strong>ר' שמעון</strong> בברייתא שהבאנו לעיל, על דברי <strong>ר' שמעון</strong> בברייתא אחרת. <strong>דתניא</strong> <small>[ששנויה</small> ברייתא<small>],</small> <strong>ר' שמעון אומר:</strong> נאמר במנחה <strong>"קדש קדשים היא כחטאת וכאשם"</strong> (ויקרא ו, י), והשוואה כפולה זו באה ללמד שהמנחות <strong>יש מהן</strong> שנידונות <strong>כחטאת ויש מהן כאשם,</strong> כיצד?
 <strong>מנחת חוטא הרי היא כחטאת, לפיכך</strong> אם <strong>קמצה שלא לשמה</strong> — <strong>פסולה</strong> לגמרי, <strong>כחטאת</strong> ששחטה שלא לשמה, <strong>מנחת נדבה הרי היא כאשם, לפיכך</strong> אם <strong>קמצה שלא לשמה</strong> — <strong>כשירה,</strong> כדינו של אשם שנשחט שלא לשמו.
 <strong>ו</strong>כיון שהוא מדמה מנחת נדבה שמקריבה שלא לשמה ל<strong>אשם</strong> שנשחט שלא לשמו, הרי עלינו לומר גם: <strong>מה אשם</strong> שנעשה שלא לשמו <strong>כשר</strong> אבל <strong>אינו מרצה</strong> לבעליו, שלא יצא בו ידי חובתו — <strong>אף מנחת נדבה כשירה ו</strong>אולם <strong>אינה מרצה</strong> על בעליה, ובניגוד למה שנאמר בברייתא הקודמת בשם ר' שמעון, שכל המנחות שנקמצו שלא לשמן כשרות ועלו לבעלים!
 <strong>אמר רבה, לא קשיא</strong> <small>[אין זה קשה]:</small> <strong>כאן,</strong> שעלתה לבעלים — מדובר <strong>בשינוי קודש,</strong> שקמץ לשם סוג אחר של מנחה, <strong>כאן,</strong> שלא עלתה לבעלים — מדובר <strong>בשינוי בעלים,</strong> ששינה וקמץ לשם בעלים אחרים.
 <strong>אמר ליה</strong> <small>[לו]</small> <strong>אביי</strong> לרבה: <strong>מכדי</strong> <small>[הואיל]</small> וענין זה של <strong>מחשבה דפסל רחמנא</strong> <small>[שפוסלת התורה]</small> במנחה <strong>הקישא היא</strong> <small>[</small>דבר שנלמד מן <small>ההיקש הוא],</small> שהקישה התורה את המנחה לאשם — <strong>מה לי</strong> אם עשה <strong>שינוי קודש מה לי שינוי בעלים?</strong> והרי בקרבן אשם, בשני האופנים אין הבעלים יוצאים ידי חובתם!
 <strong>אמר ליה</strong> <small>[לו]</small> רבה: הרי <strong>"מעשיה מוכיחין" דקאמר</strong> <small>[שאומר]</small> <strong>ר' שמעון,</strong> כדי להסביר מדוע בשינוי קודש אין המחשבה מועילה — <strong>סברא היא,</strong> שכך דרכו של <strong>ר' שמעון</strong> שהוא <strong>דריש טעמא דקרא</strong> <small>[דורש</small> את <small>טעמו של המקרא],</small> ומוציא מכך מסקנות להלכה, ולפי זה, דווקא
 <strong>מחשבה</strong> של פסול <strong>דלא מינכרא</strong> <small>[שאינה ניכרת]</small> לכל, שלא ניכר ממעשיו שהמחשבה אינה נכונה — אותה <strong>פסל רחמנא</strong> <small>[פוסלת התורה],</small> והיא מחשבת שינוי בעלים. אבל <strong>מחשבה דמינכרא</strong> <small>[שניכרת],</small> וכגון שקומץ ממנחת מחבת לשם מנחת מרחשת, שמחשבתו מוכחת כאינה נכונה — <strong>לא פסל רחמנא</strong> <small>[לא פוסלת התורה].</small>
 ומביאים כמה וכמה קושיות על שיטה זו (שה<strong>סימן</strong> להם הוא: <strong>עולה עולה מלק ומיצה חטאת העוף קדשי קדשים קדשים קלים).</strong>
 <strong>אלא מעתה</strong> לפי שיטה זו, <strong>עולת העוף שמלקה למעלה</strong> במזבח <strong>משום</strong> (לשם) <strong>חטאת העוף תרצה</strong> לדעת ר' שמעון, שהרי גם כאן <strong>מעשיה מוכיחין עליה</strong> ש<strong>עולת העוף היא, דאי</strong> <small>[שאם]</small> <strong>חטאת העוף היא</strong> — <strong>למטה הוי עביד לה</strong> <small>[היה עושה אותה],</small> כשהוא עומד בצד המזבח, והלוא ר' שמעון אינו חולק על מה ששנינו שאינה עולה לבעליה!
  ודוחים:  <strong>אטו</strong> <small>[וכי]</small> <strong>חטאת העוף למעלה מי ליתא</strong> <small>[האם אינה]?</small> <strong>האמר מר</strong> <small>[הרי אמר החכם]:</small> <strong>מליקה</strong> של חטאת העוף <strong>בכל מקום במזבח כשרה!</strong> ואם כן לא ניכר מתוך מעשיו אם עולה היא או חטאת, ולכן המחשבה פוסלת.
  ומקשים עוד: אם מחשבה ניכרת אינה פוסלת, <strong>עולת העוף שמיצה דמה למעלה לשם חטאת העוף תרצה,</strong> שהרי <strong>מעשיה מוכיחין עליה</strong> ש<strong>עולת העוף היא, דאי</strong> <small>[שאם]</small> <strong>חטאת העוף היא</strong> — <strong>למטה הוה עביד לה</strong> <small>[היה עושה אותה],</small> ובדרך של <strong>הזאה</strong> היתה נעשית, שאוחז בגופה ומזה, ולא במיצוי (סחיטה) הדם על המזבח כעולה!
## דף ג.
 ומשיבים: אין זה ניכר, ש<strong>אמרי</strong> <small>[אומרים]</small> אנשים: <strong>דילמא</strong> <small>[שמא]</small> חטאת היא כדבריו, וכבר היזה את דמה למטה כדינה, ומה שהוא ממצה את דמה למעלה — <strong>מיצוי דבתר</strong> <small>[שאחר]</small> <strong>הזאה הוא,</strong> והוא כשר למעלה, <strong>דאמר מר</strong> <small>[ש</small>הרי <small>אמר החכם]:</small> אם <strong>מיצה דמה</strong> של חטאת העוף <strong>בכל מקום במזבח</strong> — <strong>כשירה,</strong> וכיון שאפשר לטעות בזה הרי זו מחשבה שאינה ניכרת, והיא פסולה.
  ועוד מקשים: <strong>חטאת העוף שהזה דמה למטה לשם עולת העוף תרצה,</strong> שהרי <strong>מעשיה מוכיחין עליה</strong> ש<strong>חטאת עוף היא, דאי</strong> <small>[שאם]</small> <strong>עולת העוף היא</strong> — <strong>למעלה הוה עביד לה</strong> <small>[היה עושה אותה]</small> ולא למטה, <strong>ו</strong>כן <strong>מיצוי הוה עביד ליה</strong> <small>[היה עושה לה],</small> ולא הזאה!
  ומשיבים: לדעת ר' שמעון  <strong>הכי נמי</strong> <small>[כך הוא גם כן],</small> הריהי מרצה, <strong>אלא</strong> כך יש לדייק בדבריו: <strong>לפי שאין המנחות דומות לזבחים קאמר</strong> <small>[הוא אומר]</small> — <strong>לזבחים ולא לעופות,</strong> שעופות דומים בעניינם למנחות.
  ומקשים עוד: <strong>קדשי קדשים ששחטן בצפון</strong> העזרה <strong>לשם קדשים קלים לירצו</strong> <small>[שירצו],</small> שהרי <strong>מעשיהן מוכיחין עליהן</strong> ש<strong>קדשי קדשים נינהו</strong> <small>[הם],</small> <strong>דאי</strong> <small>[שאם]</small> <strong>קדשים קלים</strong> — <strong>בדרום</strong> של העזרה <strong>הוה עביד להו</strong> <small>[היה עושה אותם]!</small>
 ודוחים: אין זה מוכיח שקדשי קדשים הם, שכן <strong>אימור דאמר רחמנא</strong> <small>[אמור שאמרה התורה]</small> שקדשים קלים נעשים <strong>אף בדרום, בדרום ולא בצפון מי אמר</strong> <small>[האם אומרת]</small> התורה? <strong>דתנן</strong> <small>[ש</small>הרי כך <small>שנינו]</small> לגבי קדשים קלים: <strong>שחיטתן בכל מקום בעזרה,</strong> ובכלל זה גם צפון.
  ומקשים: אם כן,  <strong>קדשים קלים ששחטן בדרום לשם קדשי קדשים לירצו</strong> <small>[שירצו],</small> שהרי <strong>מעשיהן מוכיחין עליהן</strong> ש<strong>קדשים קלים נינהו</strong> <small>[הם],</small> <strong>דאי</strong> <small>[שאם]</small> <strong>קדשי קדשים</strong> הם — <strong>בצפון הוה עביד להו</strong> <small>[היה עושה אותם],</small> ולא בדרום!
  ומשיבים: בכל זאת אין הדבר ניכר, שכן  <strong>אמרי</strong> <small>[אומרים]</small> אנשים: באמת <strong>קדשי קדשים נינהו</strong> <small>[הם],</small> כדבריו, <strong>ומיעבר הוא דעבר</strong> <small>[ולעבור הוא שעבר]</small> על דברי תורה <strong>ושחט להו</strong> <small>[אותם]</small> <strong>בדרום.</strong>
 ומקשים: <strong>אי הכי</strong> <small>[אם כך]</small> אתה מניח, שאנשים סבורים שאדם עושה שלא כדין ולכן אין מעשיו מוכיחים, במקרה שקומץ מנחת <strong>מחבת לשם מרחשת נמי</strong> <small>[גם כן],</small> מדוע אומר ר' שמעון שהיא כשרה ועלתה לבעליה? נאמר גם כאן שאין זו מחשבה ניכרת, אלא <strong>האי דקא קמיץ לה</strong> <small>[זה ש</small>הוא <small>קומץ אותה]</small> <strong>ל</strong>שם <strong>מרחשת, אמר</strong> <small>[אומר]</small> על כך הרואה: <strong>האי</strong> <small>[</small>אדם <small>זה]</small> <strong>במרחשת נדר, והא דמייתי לה</strong> <small>[וזה ש</small>הוא <small>מביא אותה]</small> <strong>במחבת</strong> — אין זה מפני שהיא מנחת מחבת, אלא באמת מנחת <strong>מרחשת היא, ומעבר הוא דעבר ואתייה</strong> <small>[ולעבור הוא שעבר והביא אותה]</small> <strong>במחבת!</strong>
 ודוחים: <strong>התם</strong> <small>[שם]</small> אין מקום לטעות ולומר שמנחת מרחשת היא כדבריו, שכן <strong>כי נמי</strong> <small>[כאשר גם כן]</small> <strong>במרחשת נדר, כי מייתי לה</strong> <small>[כאשר מביא אותה]</small> <strong>במחבת</strong> — מנחת <strong>מחבת הויא</strong> <small>[היא],</small> והיא כשרה לעניינה,
 <strong>כדתנן</strong> <small>[כמו ששנינו]</small> במשנה: <strong>האומר "הרי עלי</strong> מנחה <strong>במחבת" והביא במרחשת,</strong> או נדר "הרי עלי מנחה <strong>במרחשת" והביא במחבת</strong> — <strong>מה שהביא הביא,</strong> וגומר את עבודתה כמנחת מחבת, <strong>וידי נדרו</strong> (להביא מנחת מרחשת) <strong>לא יצא.</strong> ומקשים: ועדיין, אם אתה מניח שאנשים סבורים שאדם עשה שלא כדין, מדוע מנחה שעשאה שלא לשמה כשרה ועלתה לבעליה?
  והרי ייתכן שיעשה מנחת מרחשת ויאמר שהוא עושה אותה לשם מנחת מחבת, ואין מעשיה מוכיחים שהיא מנחת מרחשת, שיאמרו הרואים: <strong>ודילמא</strong> <small>[ושמא]</small> <strong>אמר</strong> מתחילה בלשון <strong>"זו</strong> עלי <strong>להביא במחבת" והביא</strong> אותה <strong>במרחשת,</strong> ובמקרה זה הריהי מנחת מחבת כדבריו (אלא שהיא פסולה), <strong>כדתנן</strong> <small>[כמו ששנינו</small> במשנה<small>]:</small> אמר "מנחה <strong>זו</strong> עלי <strong>להביא במחבת" והביא במרחשת,</strong> או נדר "מנחה זו עלי להביא <strong>במרחשת" והביא במחבת</strong> — <strong>הרי זו</strong> מנחה <strong>פסולה!</strong>
 ומשיבים: <strong>לרבנן הכי נמי</strong> <small>[ל</small>דעת <small>חכמים</small> האומרים כן באותה משנה <small>כך הוא גם כן],</small> יש מכאן קושיה. ואולם <strong>ל</strong>דעת <strong>ר' שמעון,</strong> שבדבריו אנו דנים בסוגיה זו, אין מכאן קושיה, כי <strong>כיון</strong> ש<strong>אמר ר' שמעון</strong> בברייתא שהאומר "הרי עלי להביא במחבת" והביא במרחשת — <strong>אף ידי נדרו יצא, אלמא קביעותא דמנא ולא כלום הוא</strong> <small>[מכאן</small> שלדעתו ה<small>קביעה</small> מראש <small>של כלי,</small> שאדם נודר להביא מנחת מחבת או מנחת מרחשת, <small>אינה כלום],</small> <strong>ו</strong>לכן <strong>לא שנא אמר</strong> <small>[אינו שונה</small> אם הוא <small>אומר]</small> "מנחה <strong>זו</strong> עלי להביא במרחשת" <strong>ולא שנא אמר</strong> <small>[ואינו שונה</small> אם הוא <small>אומר]</small> סתם "הרי <strong>עלי</strong> להביא במרחשת", אם הביאה במחבת — הרי זו מנחת מחבת, וכשקמצה לשם מרחשת מעשיה מוכיחים עליה שמנחת מחבת היא, ולא כדבריו, ולכן היא כשרה ועולה לבעליה.
 ומקשים עוד: <strong>אלא מעתה</strong> לפי שיטה זו של רבה בדעת ר' שמעון, שכל שמעשיה מוכיחים עליה ועשאה שלא לשמה — כשרה ומרצה על בעליה, <strong>עולה ששחט לשם חטאת תרצה,</strong> שהרי מעשיה מוכיחים שהיא עולה, <strong>דהאי</strong> <small>[שזו]</small> העולה היא תמיד <strong>זכר, והאי</strong> <small>[וזו]</small> החטאת היא <strong>נקבה!</strong> ומשיבים: <strong>כיון דאיכא</strong> <small>[שיש]</small> <strong>שעיר</strong> חטאת של <strong>נשיא</strong> ש<strong>זכר הוא</strong> — <strong>לא ידיע</strong> <small>[אין זה ידוע]</small> וניכר, שהרי יתכן שזכר זה היה שעיר נשיא.
  ושואלים: ואם  <strong>אמר</strong> במפורש: "הריני שוחט בהמה זו <strong>לשם חטאת יחיד",</strong> <strong>מאי איכא למימר</strong> <small>[מה יש לומר]</small> על זה? מדוע לא תרצה? הרי חטאת יחיד היא לעולם נקבה! <strong>ותו</strong> <small>[ועוד],</small> <strong>חטאת יחיד ששחטה לשם עולה תרצה,</strong> מפני שמעשיה מוכיחים עליה, שהרי ה<strong>חטאת נקבה ו</strong>ה<strong>עולה</strong> היא <strong>זכר!</strong> ומשיבים: אין הדבר ניכר, כי הכבשה <strong>מיכסיא</strong> <small>[מכוסה]</small> בחלקה האחורי <strong>באליה,</strong> ואין רואים בבירור אם היא נקבה אם זכר.
  ומקשים:  <strong>התינח היכא דאייתי</strong> <small>[זה נוח,</small> מובן, <small>במקום שהביא]</small> לחטאתו <strong>כבשה</strong> שיש לה אליה, אבל אם <strong>אייתי</strong> <small>[הביא]</small> <strong>שעירה,</strong> ואין לעיזים אליה, <strong>מאי</strong> <strong>איכא למימר</strong> <small>[מה יש לומר]?</small> מדוע לא תרצה? והרי מראיה מוכיחים שהיא חטאת! <strong>אלא</strong> יש לתרץ באופן אחר: ההבחנה <strong>בין זכרים לנקבות לאו אדעתייהו דאינשי</strong> <small>[אינה על דעתם של בני אדם],</small> אינם שמים ליבם אליה, ואין הדבר ניכר לכל כאשר הוא משנה.
  ועוד שואלים לשיטה זו: <strong>פסח ששחטו לשם אשם לירצי</strong> <small>[שירצה],</small> שהרי יש ביניהם הבדל ניכר, <strong>דהאי</strong> <small>[שזה]</small> פסח הוא כבש <strong>בן שנה, והאי</strong> <small>[וזה]</small> האשם הוא איל <strong>בן שתים!</strong> ומשיבים: <strong>כיון דאיכא</strong> <small>[שיש]</small> <strong>אשם נזיר ואשם מצורע</strong> שהם בני שנה, <strong>לא פסיקא ליה</strong> <small>[אין הדבר פסוק,</small> ברור <small>לו],</small> ואינו ניכר.
  ומקשים: ואם  <strong>אמר</strong> במפורש: "הריני שוחט את הפסח <strong>לשום אשם גזילות ולשום אשם מעילות",</strong> שצריך להביאם בני שנתים, <strong>מאי איכא למימר</strong> <small>[מה יש לומר]</small> על זה? <strong>ותו</strong> <small>[ועוד]</small> יש להקשות: <strong>אשם גזילות ואשם מעילות ששחטן לשום פסח לירצו</strong> <small>[שירצו],</small> שניכר ממעשיהם שאינם פסח, שהרי <strong>פסח</strong> הוא תמיד <strong>בן שנה, והני</strong> <small>[ואלה]</small> הם <strong>בן שתי שנים!</strong>
 <strong>אלא</strong> יש לתרץ: ההבדל <strong>בין בן שנה לבין בן שתי שנים לאו אדעתייהו דאינשי</strong> <small>[אין בני אדם נותנים דעתם עליו</small><small>],</small> ואין הדבר ניכר כל כך, <strong>דאיכא</strong> <small>[שיש]</small> <strong>בן שנה דמיחזי</strong> <small>[שנראה]</small> <strong>כבן שתים, ואיכא</strong> <small>[ויש]</small> <strong>בן שתים דמיחזי</strong> <small>[שנראה]</small> <strong>כבן שנה.</strong>
 ושואלים עוד: <strong>שעיר</strong> חטאת <strong>ששחטו לשום אשם לירצי</strong> <small>[שירצה],</small> שהרי מוכח עליו שאינו אשם, <strong>דהאי</strong> <small>[שזה]</small> האשם הוא איל שיש לו <strong>צמר</strong> לבן, <strong>והאי</strong> <small>[וזה]</small> השעיר יש לו <strong>שיער</strong> שחור! ומשיבים, <strong>אמרי</strong> <small>[יאמרו]</small> אנשים: <strong>דיכרא אוכמא</strong> <small>[איל שחור]</small> <strong>הוא,</strong> ולא יבחינו שהוא ממין העיזים.
  ומקשים:  <strong>עגל ופר ששחטן לשום פסח ואשם,</strong> שהם באים מן הצאן, <strong>לירצו</strong> <small>[שירצו],</small> שהרי ניכר שאינם שייכים לקרבן זה, שהרי <strong>עגל ופר בפסח ואשם ליכא</strong> <small>[אין]</small> בכלל! ומשיבים: <strong>אין הכי נמי</strong> <small>[כן הוא גם כן],</small> ולשיטת ר' שמעון אכן יעלו לרצון לבעליהם,
## דף ג:
 <strong>ומאי</strong> <small>[ומה</small> פירוש<small>]</small> <strong>זבחים</strong> שאמר ר' שמעון, שאין המנחה דומה לזבחים שמעשיהם אינם מוכיחים, ולכן המחשבה מועילה בהם? הכוונה היא ל<strong>רוב</strong> ה<strong>זבחים,</strong> אבל אלו שמעשיהם מוכיחים איזה קרבן הם — אין מחשבת שינוי השם מועילה בהם, ועלו לבעלים לשם חובה.
 <big>א</big> <strong>רבא אמר</strong> תירוץ אחר לסתירה בדברי ר' שמעון בשתי הברייתות, <strong>לא קשיא</strong> <small>[אין זה קשה]:</small> <strong>כאן</strong> שאמרנו שהמנחה שלא לשמה עולה לרצון לבעליה — הוא <strong>בקומץ מנחה לשום מנחה, כאן</strong> שכשרה אלא שאינה עולה לרצון לבעליה — <strong>בקומץ מנחה לשום זבח.</strong>
 וטעם הדבר: בקומץ <strong>מנחה לשום מנחה</strong> ממין אחר — הרי נאמר <strong>"וזאת תורת המנחה"</strong> (ויקרא ו, ז), ולמדים מכאן ש<strong>תורה אחת לכל המנחות,</strong> ששם אחד לכולן, ואין ההבדל ביניהן אלא לענין עשייתן לכתחילה. אבל אם קומץ <strong>מנחה לשום זבח</strong> — <strong>"וזאת תורת המנחה וזבח"</strong> הרי <strong>לא כתיב</strong> <small>[לא נאמר],</small> שנאמר שתורה אחת לכולם, והואיל ושינה את שם המנחה לשם קרבן אחר —  לא עלתה לבעליה.
  ושואלים: כיצד ניתן לומר שטעמו של ר' שמעון הוא משום שנאמר  <strong>"זאת תורת המנחה"?</strong> <strong>והא</strong> <small>[והרי]</small> ה<strong>תנא "מפני שמעשיה מוכיחין עליה" קאמר</strong> <small>[הוא אומר]!</small> ומשיבים: <strong>הכי קאמר</strong> <small>[כך הוא אומר],</small> כך יש להבין את דבריו: <strong>אף על גב</strong> <small>[אף על פי]</small> ש<strong>מחשבה דלא מינכרא</strong> <small>[שאינה ניכרת]</small> <strong>היא,</strong> שמעשיה של המנחה מוכיחים שלא כדבריו, <strong>ו</strong>מצד הסברה היה ראוי ש<strong>תיפסל,</strong> בכל זאת נאמר <strong>"וזאת תורת המנחה"</strong> — <strong>תורה אחת לכל המנחות.</strong>
 ושואלים: <strong>ומאי</strong> <small>[ומה</small> פירוש<small>]</small> הביטוי <strong>אבל בזבחים אינו כן?</strong>
 ומשיבים, הכוונה היא: <strong>אף על גב</strong> <small>[אף על פי]</small> ש<strong>שחיטה אחת לכולן</strong> ואין מעשיהם מוכיחים שלא כמחשבתו, ואם כן לפי הסברה צריך היה להכשיר בהם, מכל מקום <strong>"וזאת תורת המנחה וזבח" לא כתיב</strong> <small>[לא נאמר],</small> כלומר, לא נאמר "זאת תורת הזבח" כפי שנאמר "זאת תורת המנחה", והואיל ושינה בהם —  לא עלו לבעליהם.
  ומקשים:  <strong>אלא מעתה,</strong> שאתה למד מ"זאת תורת המנחה" שמנחה שעשאה לשם מנחה אחרת כשרה ועלתה לבעליה, אם כן <strong>חטאת חלב</strong> שמביא על אכילת חלב בשגגה, <strong>ששחטה לשם חטאת דם</strong> חטאת שהיה צריך להביא על שאכל דם בשגגה, או ששחטה <strong>לשום חטאת עבודה זרה,</strong> או <strong>לשום חטאת נזיר,</strong> או <strong>לשום חטאת מצורע</strong> — <strong>תהא כשירה ותרצה, דאמר רחמנא</strong> <small>[שאמרה התורה]:</small> <strong>"וזאת תורת החטאת"</strong> (ויקרא ו, יח), לומר: <strong>תורה אחת לכל חטאות!</strong>
 ומשיבים: אכן, <strong>ל</strong>דעת <strong>ר' שמעון הכי נמי</strong> <small>[כך הוא גם כן],</small> שאם שחט חטאת לשם כל חטאת אחרת הרי היא כשרה ועולה לרצון. ומעירים: <strong>לרבנן</strong> <small>[ל</small>דעת <small>חכמים],</small> החולקים על ר' שמעון, ואינם למדים מ"זאת תורת החטאת", <strong>הא</strong> <small>[הרי]</small> <strong>אמר</strong> רבא: <strong>חטאת חלב ששחטה לשם חטאת דם,</strong> או <strong>לשום חטאת עבודה זרה</strong> — <strong>כשירה,</strong> אבל אם שחט אותה <strong>לשם חטאת נזיר</strong> או לשם חטאת <strong>מצורע</strong> — <strong>פסולה,</strong> וטעם הדבר, לפי <strong>דהני</strong> <small>[שאלה,</small> חטאת נזיר וחטאת מצורע<small>]</small> אינן כשאר חטאות הבאות לכפרת חטא, שהרי <strong>עולות בהדייהו נינהו</strong> <small>[יחד איתן הן</small> באות<strong>].</strong>
 ומעירים: <strong>רב אחא בריה</strong> <small>[בנו]</small> של <strong>רבא מתני ליה לכולהו לפסולא</strong> <small>[היה שונה</small> בשם רבא <small>את כל</small> המקרים הללו, של חטאת ששחטה לשם חטאת אחרת, <small>לפסול],</small> ואפילו חטאת חלב ששחטה לשם חטאת דם, שנאמר: <strong>"ושחט אותה לחטאת"</strong> (ויקרא ד, לג), ו"אותה" בא להדגיש — <strong>לשם אותו חטאת,</strong> ולא לשם חטאת אחרת.
 <big>ב</big> <strong>רב אשי אמר</strong> תירוץ אחר לגבי <strong>הסתירה בדברי ר' שמעון:</strong> <strong>לא קשיא</strong> <small>[אין זה קשה],</small> <strong>כאן,</strong> שמנחה שנקמצה שלא לשמה כשרה ועלתה לבעליה — <strong>בקומץ מנחת מחבת</strong> ואומר: הריני קומץ <strong>לשום מרחשת, כאן</strong> שלא עלתה לבעליה — <strong>בקומץ מנחת מחבת</strong> ואומר: הריני קומץ <strong>לשום מנחת מרחשת.</strong>
 וטעם ההבדל: כשהוא קומץ <strong>מנחת</strong> <strong>מחבת לשום מרחשת</strong> — הרי <strong>במנא קא מחשב</strong> <small>[בכלי הוא מחשב],</small> <strong>ומחשבה במנא</strong> <small>[בכלי]</small> <strong>לא פסלה</strong> <small>[אינה פוסלת],</small> שאין בדבריו כלום, מפני שכלי אינו עומד להקרבה. אבל אם קומץ <strong>מנחת מחבת לשום מנחת מרחשת</strong> — <strong>במנחה דפסלה</strong> <small>[שפוסלת]</small> <strong>בה מחשבה קא מחשב</strong> <small>[הוא מחשב],</small> ולכן לא עלתה המנחה לבעליה.
  ומקשים: כיצד ניתן לומר שזה הוא טעמו של ר' שמעון?  <strong>והא</strong> <small>[והרי]</small> ה<strong>תנא</strong> נותן טעם אחר לדבר, <strong>"מפני שמעשיה מוכיחין עליה" קאמר</strong> <small>[הוא אומר]!</small> ומשיבים: <strong>הכי קאמר</strong> <small>[כך הוא אומר]:</small> כאשר קומץ מנחת מחבת לשם מרחשת, <strong>אף על גב</strong> <small>[אף על פי]</small> ש<strong>מחשבה מינכר</strong> <small>[ניכרת]</small> <strong>היא,</strong> שמוכח מדבריו שהיא מחשבה שאינה ראויה, וראוי היה ש<strong>תיפסל,</strong> מכל מקום הואיל וחישב בכלי שאין המחשבה בו פוסלת —  כשרה ועלתה לבעלים.
  ושואלים:  <strong>ו</strong>לפי זה, <strong>מאי</strong> <small>[מה</small> פירוש<small>]</small> הביטוי <strong>אבל בזבחים אינו כן?</strong> ומשיבים: <strong>אף על גב</strong> <small>[אף על פי]</small> ש<strong>שחיטה אחת לכולן, זריקה אחת לכולן, קבלה אחת לכולן,</strong> ואין שינויו ניכר לעין, וראוי היה שלא יפסול — מכל מקום <strong>בזביחה דפסלה ביה</strong> <small>[</small>בדבר <small>שפוסלת בו]</small> <strong>מחשבה קא מחשב</strong> <small>[הוא מחשב],</small> וכגון שאומר: הריני שוחט (עולה) לשם שלמים, ולכן אין הקרבן עולה לבעליו.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי:</strong> לפי הסבר זה, אם קומץ <strong>חרבה משום</strong> (לשם) <strong>בלולה אמאי</strong> <small>[מדוע]</small> <strong>אמר ר' שמעון</strong> שתעלה אף לשם חובה? והרי הוא מחשב במנחה! <strong>אמר ליה</strong> <small>[לו]:</small> מה שאמר שהוא עושה כן לשם בלולה — יש להבין כי כוונתו <strong>לשום בילה בעלמא</strong> <small>[לשם בלילה סתם],</small> ולא לשם מנחה בלולה.
  ומקשים:  <strong>אי הכי</strong> <small>[אם כך]</small> אתה מפרש את דבריו, הרי גם בזבחים, כשהוא שוחט עולה <strong>לשום שלמים נמי</strong> <small>[גם כן]</small> נאמר: משמעות דבריו היא <strong>לשום שלמים בעלמא</strong> <small>[בלבד],</small> לעשות שלום בין האדם לקדוש ברוך הוא, ולא לשם קרבן שלמים, ומדוע אף ר' שמעון מודה שבמקרה זה לא עלה הקרבן לשם חובת בעליו?
  ודוחים:  <strong>הכי השתא</strong> <small>[כך אתה משווה]?</small> <strong>התם</strong> <small>[שם]</small> ה<strong>זבח גופה איקרי</strong> <small>[עצמו נקרא]</small> <strong>שלמים, דכתיב</strong> <small>[שנאמר]:</small> <strong>"המקריב את דם השלמים"</strong> (שם ז, לג), וכן <strong>"הזרק את דם השלמים"</strong> (שם יד) ומשמע שהקרבן עצמו נקרא "שלמים", אבל <strong>הכא</strong> <small>[כאן]</small> <strong>מנחה גופה</strong> <small>[עצמה]</small> <strong>מי איקרי</strong> <small>[האם נקראת]</small> <strong>"בלולה"?</strong> שהרי <strong>"וכל מנחה בלולה בשמן"</strong> (שם י) <strong>כתיב</strong> <small>[נאמר],</small> <strong>"בלולה בשמן" איקרי</strong> <small>[נקראת],</small> <strong>"בלולה" סתמא לא איקרי</strong> <small>[סתם אינה</small> <strong>נקראת],</strong> ואין זה שם של קרבן.
 <big>ג</big> לסיכום, שלושה הסברים ניתנו ליישוב הסתירה בדברי ר' שמעון, האם מנחה שנקמצה שלא לשמה עלתה לבעליה או לא. ומסבירים: <strong>כולהו</strong> <small>[כולם]</small> כל החכמים האחרים, רבא ורב אשי, <strong>כ</strong>דעת <strong>רבה לא אמרי</strong> <small>[אינם אומרים],</small> שיש לחלק בין אם קמצה לשם מנחה אחרת, ואז עלתה לבעליה, מפני שמעשיה של המנחה מוכיחים שמחשבתו אינה נכונה, לבין אם קמצה לשם אדם אחר, שלא עלתה לבעליה, מפני שאין מחשבתו ניכרת כלא נכונה — לפני שאינם מקבלים את סברתו העיקרית, <strong>דאדרבה</strong> <small>[שלהיפך],</small> לדעתם דווקא <strong>מחשבה דמנכרא</strong> <small>[שניכרת]</small> שהוא עושה שלא כדין <strong>פסל רחמנא</strong> <small>[פוסלת התורה].</small>
 וכן מצד אחר, רבה ורב אשי <strong>כ</strong>דעת <strong>רבא לא אמרי</strong> <small>[אינם אומרים],</small> שיש לחלק בין קומץ מנחה לשם זבח, שאינה עולה לבעליה, לבין קומץ מנחה לשם מנחה שהיא עולה לבעליה, שנאמר "זאת תורת המנחה" — תורה אחת לכל המנחות, מפני שהלימוד של <strong>"וזאת תורת</strong> המנחה" <strong>לא משמע להו</strong> <small>[להם],</small> אינם מקבלים אותו.
  וכן רבה ורבא <strong>כ</strong>דעת <strong>רב אשי לא אמרי</strong> <small>[אינם אומרים],</small> שיש להבחין בין קומץ מנחה לשם כלי, שאין המחשבה פוסלת בו כלל והיא עולה לבעליה, לבין קומץ מנחה לשם מנחה, שלא עלתה לבעליה — <strong>משום קושיא</strong> <small>[הקושיה]</small> שהקשה עליו <strong>רב אחא בריה</strong> <small>[בנו]</small> של <strong>רבא,</strong> מקומץ חריבה לשם בלולה, שהיא עולה לבעליה למרות ש"בלולה" היא מנחה ולא כלי.
  ומעירים: עניינה של מחשבה פסולה שאינה ניכרת, שהוא  <strong>מילתא דפשיטא ליה</strong> <small>[דבר</small> <small>שפשוט לו]</small> <strong>לרבה להאי גיסא</strong> <small>[לצד זה],</small> שיש בה כדי לפסול, <strong>ולרבא</strong> היה פשוט לו <strong>להאי גיסא</strong> <small>[לצד זה],</small> שאינה פוסלת כלל, <strong>מיבעיא ליה</strong> <small>[מסופק לו]</small> <strong>לרב הושעיא. דבעי</strong> <small>[ששאל]</small> <strong>רב הושעיא, ואמרי לה</strong> <small>[ויש אומרים]</small> בלשון אחרת: <strong>בעא מיניה</strong> <small>[שאל אותו]</small> <strong>רב הושעיא מר' אסי</strong> שאלה זו: המביא <strong>מנחה לשום זבח</strong>
## דף ד.
 <strong>מה לי אמר ר' שמעון,</strong> מה דעתו במקרה זה? האם <strong>טעמא</strong> <small>[טעמו]</small> של <strong>ר' שמעון</strong> שהוא מכשיר מנחה שקמצה לשם מנחה ממין אחר, הוא <strong>משום</strong> ש<strong>מחשבה דמינכרא</strong> <small>[שניכרת]</small> שאינה נכונה <strong>לא פסלה</strong> <small>[אינה פוסלת],</small> ומנחה מעשיה מוכיחים עליה שלא כדבריו. <strong>והא</strong> <small>[וזו]</small> גם כן, כשקומץ מנחה לשם זבח, <strong>מחשבה דמינכרא הוא</strong> <small>[שניכרת היא],</small> ואינה פוסלת.
 <strong>או דילמא טעמא</strong> <small>[שמא טעמו]</small> של <strong>ר' שמעון</strong> הוא <strong>משום דכתיב</strong> <small>[שנאמר]:</small> <strong>"וזאת תורת המנחה"</strong> (ויקרא ו, ז) — תורה אחת לכל המנחות, ואילו "זאת תורת המנחה <strong>וזבח" לא כתיב</strong> <small>[לא נאמר],</small> ולכן כשקומץ מנחה לשם זבח — לא עלתה לבעלים? <strong>אמר ליה</strong> <small>[לו]</small> ר' אסי: <strong>כלום הגענו לסוף דעתו של ר' שמעון?</strong> כלומר, אין אנו יודעים להסביר את טעמו בענין זה.
  ומסבירים:  <strong>כ</strong>תירוצו של <strong>רבה לא משני ליה</strong> <small>[אינו מתרץ לו],</small> שיש להבחין בין שינוי קודש לשינוי בעלים — <strong>משום</strong> ה<strong>קושיא</strong> של <strong>אביי,</strong> ששניהם נלמדו מאותו היקש;
 <strong>כרבא לא משני ליה</strong> <small>[אינו מתרץ לו]</small> שמנחה לשם מנחה כשרה, מפני שנאמר: "זאת תורת המנחה" — <strong>משום</strong> ה<strong>קושיא</strong> מ<strong>"וזאת תורת החטאת"</strong> (שם יח), שלמרות שנאמר כן, השוחט חטאת לשם חטאת אחרת — פסל.
 <strong>כ</strong>תירוצו של <strong>רב אשי לא משני ליה</strong> <small>[אינו מתרץ לו],</small> שיש להבחין בין קומץ מנחה לשם כלי לבין קומץ מנחה לשם מנחה — <strong>משום</strong> ה<strong>קושיא</strong> של <strong>רב אחא בריה</strong> <small>[בנו]</small> של <strong>רבא,</strong> מקומץ חריבה לשם בלולה, שהיא עולה לבעליה, למרות שאינו מחשב לשם כלי.
 <big>א</big> שנינו במשנה: כל המנחות שקמצן שלא לשמן כשרות, <strong>חוץ ממנחת חוטא ומנחת קנאות,</strong> שאם עשה עבודתן שלא לשמן — פסולות. ושואלים: <strong>בשלמא</strong> <small>[נניח]</small> <strong>מנחת חוטא</strong> יש טעם בדבר — <strong>"חטאת" קרייה רחמנא</strong> <small>[קראה אותה התורה],</small> שנאמר: <strong>"לא ישים עליה שמן ולא יתן עליה לבונה כי חטאת היא" וגו'</strong> (שם ה, יא), ומכיון שהיא נקראת חטאת — דינה כחטאת, שפסולה שלא לשמה. <strong>אלא מנחת קנאות מנלן</strong> <small>[מנין לנו]</small> שזה דינה?
  ומשיבים, ממה <strong>דתני תנא קמיה</strong> <small>[ששנה חוזר המשניות לפני]</small> <strong>רב נחמן: מנחת קנאות מותרה נדבה,</strong> שאם הפריש מעות למנחת סוטה, ולא היה צורך בכולן — ישתמשו בהן לקרבנות נדבה של ציבור.
 <strong>אמר ליה</strong> <small>[לו]</small> רב נחמן: <strong>שפיר קאמרת</strong> <small>[יפה אומר אתה],</small> שהרי <strong>"מזכרת עון"</strong> (במדבר ה, טו) <strong>כתיב</strong> <small>[נאמר]</small> <strong>בה, ובחטאת כתיב</strong> <small>[נאמר]:</small> <strong>"ואתה נתן לכם לשאת את עון העדה"</strong> (ויקרא י, יז), וכיון שבשני הכתובים נאמר "עון" למדים בגזירה שווה: <strong>מה חטאת מותרה נדבה</strong> — <strong>אף מנחת קנאות מותרה נדבה,</strong> ועל פי זה נוסיף גם לענייננו: <strong>וכחטאת, מה חטאת פסולה שלא לשמה</strong> — <strong>אף מנחת קנאות פסולה שלא לשמה.</strong>
 ומקשים: <strong>אלא מעתה,</strong> שמכאן אנו למדים, אף <strong>אשם יהא פסול שלא לשמו, דגמר</strong> <small>[שהוא למד]</small> בגזירה שווה של המילה <strong>"עון" "עון" מחטאת,</strong> שבחטאת נאמר "עון העדה" (שם) ובאשם נאמר "ונשא עונו" (שם ה, יז)!
  ודוחים:  <strong>דנין "עון" מ</strong>מקום אחר שכתוב בו <strong>"עון", ואין דנין "עונו"</strong> <strong>מ"עון".</strong>
 ושואלים: <strong>מאי נפקא מינה</strong> <small>[מה יוצא מזה]?</small> מה משנה הבדל זה? <strong>והא תנא דבי</strong> <small>[והרי שנה</small> החכם <small>מבית</small> מדרשו<small>]</small> של <strong>ר' ישמעאל</strong> על הפסוקים שנאמרו במצורע: <strong>"ושב הכהן"</strong> (שם יד, לט) <strong>"ובא הכהן"</strong> (שם מד) — <strong>זו היא שיבה זו היא ביאה,</strong> ולמדים זה מזה בגזירה שווה משום שהתוכן שווה, למרות שהמילים אינן זהות!
 <strong>ועוד</strong> אפשר להקשות: <strong>ליגמר</strong> <small>[שילמד]</small> <strong>"עונו" "עונו" מעון</strong> שכתוב בחטאת <strong>של</strong> <strong>שמיעת הקול</strong> כלומר, של מי שנשבע לשקר שאינו יודע עדות לחבירו, <strong>דכתיב</strong> <small>[שנאמר</small> שם<small>]:</small> <strong>"אם לא יגיד ונשא עונו"</strong> (שם ה, א)!
 <strong>אלא</strong> בהכרח צריך אתה לומר: <strong>כי גמרי</strong> <small>[כאשר למדים]</small> <strong>גזירה שוה</strong> מחטאת למנחת קנאות — רק <strong>ל</strong>ענין <strong>מותר נדבה הוא דגמרי</strong> <small>[שלמדים],</small> ואין למדים מכאן לענין פסול שלא לשמה.
 <strong>וכי תימא</strong> <small>[ואם תאמר]:</small> הלוא <strong>אין גזירה שוה למחצה</strong> — על כך יש לומר כי במקרה זה <strong>גלי רחמנא</strong> <small>[גילתה התורה]</small> ל<strong>גבי חטאת</strong> שלענין זה אין למדים, <strong>שנאמר:</strong> <strong>"ושחט אותה לחטאת"</strong> (ויקרא ד, לג), ויש פה הדגשה: "אותה", כלומר, רק אם שחט <strong>אותה לשמה</strong> — <strong>כשירה, שלא לשמה</strong> — <strong>פסולה, אבל כל קדשים</strong> אחרים <strong>בין לשמן</strong> <strong>בין שלא לשמן</strong> — <strong>כשרים.</strong>
 ושואלים: <strong>אלא</strong> לפי זה, שהתורה מיעטה כל קרבן אחר, <strong>מנחת חוטא ומנחת קנאות</strong> ש<strong>פסולין שלא לשמן מנלן</strong> <small>[מנין לנו]?</small>
 ומשיבים: <strong>חטאת טעמא מאי</strong> <small>[מה הטעם]</small> שהיא פסולה שלא לשמה — <strong>משום דכתיב</strong> <small>[שנאמר]</small> <strong>בה "היא",</strong> שנאמר בחטאת הנשיא "חטאת הוא" (ויקרא ד, כד) להדגיש — דווקא כשהיא נעשית לשמה היא כשרה, <strong>הכי נמי</strong> <small>[כך גם כן]</small> לענין מנחת חוטא ומנחת קנאות — <strong>הא כתיב בהו</strong> <small>[הרי כתוב בהם]</small> לשון <strong>"היא",</strong> במנחת חוטא "חטאת היא" (שם ה, יא), ובמנחת קנאות "מנחת קנאות הוא" (במדבר ה, טו).
  ומקשים:  <strong>אשם נמי</strong> <small>[גם כן]</small> <strong>הא כתיב ביה</strong> <small>[הרי כתובה בו]</small> המילה <strong>"הוא"</strong> שנאמר: "והקטיר אותם הכהן המזבחה אשה לה' אשם הוא" (ויקרא ז, ה)! ומשיבים: <strong>ההוא</strong> <small>[אותו]</small> <strong>"הוא" לאחר הקטרת אימורין</strong> (החלקים הקרבים) על המזבח <strong>הוא דכתיב</strong> <small>[שנאמר],</small>
 <strong>כדתניא</strong> <small>[כמו ששנויה</small> ברייתא<small>]:</small> דווקא בחטאת יש ללמוד מ"הוא" שאם שחטה שלא לשמה הריהי פסולה, <strong>אבל אשם לא נאמר בו</strong> "אשם <strong>הוא" אלא לאחר הקטרת אימורין,</strong> ואין לומר שהוא נפסל אז במחשבת שלא לשמו, שהרי <strong>הוא עצמו שלא הוקטרו אימוריו</strong> כלל על המזבח <strong>כשר.</strong>
 אגב כך שואלים: <strong>ואלא "הוא"</strong> שנאמר באשם <strong>למה לי?</strong> ומשיבים: <strong>לכ</strong> דברי <strong>רב הונא אמר רב,</strong> שאמר: <strong>אשם שניתק לרעייה</strong> שמתו או שנתכפרו בעליו, ודינו לרעות בשדה עד שיפול בו מום ויביאו בדמיו עולה לנדבת הציבור, אם נמסר לרועה, <strong>ו</strong>קודם שנפל בו מום <strong>שחטו סתם</strong> ולא פירש לשם מה — הרי הוא <strong>כשר לשום עולה,</strong> שהרי דמיו מיועדים לכך.
  ונדייק: דווקא אם  <strong>ניתק</strong> לרעייה — <strong>אין</strong> <small>[כן],</small> הוא כשר לעולה, אבל אם <strong>לא ניתק</strong> — <strong>לא.</strong> וטעם הדבר, מפני ש<strong>אמר קרא</strong> <small>[הכתוב]:</small> "אשם <strong>הוא",</strong> לומר: <strong>בהוייתו יהא,</strong> אשם הוא עד שייעקר שמו ממנו.
 <big>ב</big> בהמשך למה ששנינו במשנה, שכל המנחות שקמצן שלא לשמן כשרות, אלא שלא עלו לבעליהן לשם חובה, <strong>אמר רב: מנחת העומר שקמצה שלא לשמה</strong> — <strong>פסולה</strong> היא, <strong>הואיל ובאת להתיר</strong> את אכילת התבואה החדשה <strong>ו</strong>כשעשאה שלא לשמה <strong>לא התירה. וכן אתה אומר באשם נזיר</strong> טמא, שמכשיר את הנזיר להתחיל ולמנות נזירות חדשה בטהרה,
## דף ד:
 <strong>ואשם מצורע</strong> שמתיר אותו לבוא למחנה ישראל ובאכילת קדשים, <strong>ששחטן שלא לשמן</strong> — שהם <strong>פסולין, הואיל ובאו להכשיר</strong> אותם <strong>ולא הכשירו.</strong>
 ומקשים, <strong>תנן</strong> <small>[שנינו</small> במשנה<small>]:</small> <strong>כל המנחות שנקמצו שלא לשמן</strong> — <strong>כשירות, אלא שלא עלו לבעלים לשום חובה, חוץ ממנחת חוטא ומנחת קנאות. ואם איתא</strong> <small>[אכן]</small> כדברי רב, <strong>ליתני נמי</strong> <small>[שישנה גם כן]</small> <strong>חוץ ממנחת העומר!</strong>
 ומשיבים: <strong>כי קתני</strong> <small>[כאשר</small> התנא <small>שונה]</small> במשנתנו הרי זה רק במנחה ש<strong>באה</strong> עבור <strong>יחיד,</strong> מנחה ש<strong>באה</strong> ב<strong>צבור לא קתני</strong> <small>[אינו שונה].</small> וכן, <strong>כי תני</strong> <small>[כאשר הוא שונה]</small> הרי זה במנחה ה<strong>באה בגלל עצמה,</strong> כלומר, כשלעצמה, אבל מנחה שבאה <strong>בגלל זבח,</strong> כגון מנחת העומר הבאה עם שני כבשים — <strong>לא קתני</strong> <small>[אינו שונה].</small>
 וכן <strong>כי קתני</strong> <small>[כאשר הוא שונה]</small> הרי זה <strong>הנך</strong> <small>[אותן]</small> מנחות <strong>שאין קבוע להן זמן,</strong> תאריך מסויים, אבל <strong>הא</strong> <small>[זו]</small> מנחת העומר ש<strong>קבוע לה זמן</strong> בששה עשר בניסן, <strong>לא קתני</strong> <small>[אינו שונה]</small> אותה. ואם כן, אין סתירה לדברי רב ממה שלא הזכיר התנא מנחת העומר בין המנחות הפסולות במשנה.
 <big>א</big> ודנים במה ש<strong>אמר מר</strong> <small>[החכם]</small> רב: <strong>וכן אתה אומר באשם נזיר ואשם מצורע ששחטן שלא לשמן</strong> — <strong>פסולין, הואיל ובאו להכשיר ולא הכשירו.</strong>
 ומקשים, <strong>תנן</strong> <small>[שנינו</small> במשנה<small>]</small> בזבחים: <strong>כל הזבחים ששחטן שלא לשמן</strong> — הרי הם <strong>כשרין</strong> לכל דבר, <strong>אלא שלא עלו לבעלים לשום חובה, חוץ מפסח וחטאת,</strong> שאם שחטם שלא לשמם — הריהם פסולים. <strong>ואם איתא</strong> <small>[יש,</small> נכון הדבר<small>]</small> כדברי רב, <strong>ליתני נמי</strong> <small>[שישנה גם כן]:</small> <strong>חוץ מאשם נזיר ואשם מצורע</strong> שהם פסולים, מפני ש<strong>באו להכשיר ולא הכשירו!</strong>
 ומשיבים: <strong>כיון דאיכא</strong> <small>[שיש]</small> <strong>אשם גזילות</strong> שמביא גזלן שנשבע לשקר, <strong>ואשם מעילות</strong> שמביא המועל בהקדש, ש<strong>לכפרה</strong> של עוון <strong>אתו</strong> <small>[באו]</small> ולא להכשיר, ואם שחטם שלא לשמם כשרים — <strong>לא פסיקא ליה</strong> <small>[אין</small> הדבר <small>פסוק לו],</small> ולכן אינו שונה דין אשם במשנה.
  ותוהים:  <strong>מאי שנא</strong> <small>[במה שונה]</small> <strong>אשם נזיר ואשם מצורע</strong> שאם שחטם שלא לשמם פסולים, מפני ש<strong>באו להכשיר ולא הכשירו, הני נמי</strong> <small>[</small>אשמות <small>אלה גם כן],</small> אשם גזילות ואשם מעילות ייפסלו כשעשאם שלא לשמם, כיון <strong>ש</strong><strong>באו לכפרה ולא כפרו!</strong>
 <strong>אמר ר' ירמיה: מצינו שחלק הכתוב בין מכפרים ובין מכשירין,</strong> שהחמיר יותר בפסולם של המכשירים, שהרי <strong>מכפרין אית בהו דאתו</strong> <small>[יש בהם</small> קרבנות <small>שבאים]</small> <strong>לאחר מיתה,</strong> ואילו <strong>מכשירין לית בהו דאתו</strong> <small>[אין בהם</small> כאלה <small>שבאים]</small> <strong>לאחר מיתה</strong> של הבעלים. <strong>דתנן</strong> <small>[ששנינו</small> במשנה<small>]:</small> <strong>האשה</strong> היולדת, שצריכה להביא חטאת ועולה, <strong>שהביאה</strong> <strong>חטאתה ומתה</strong> — <strong>יביאו יורשין</strong> שלה את <strong>עולתה,</strong> שהיא כפרתה. אבל אם הפרישה <strong>עולתה ומתה</strong> — <strong>לא יביאו יורשין חטאתה,</strong> שחטאת זו באה כדי להכשירה לאכילת קדשים.
 <strong>מתקיף לה</strong> <small>[מקשה על כך]</small> <strong>ר' יהודה בריה</strong> <small>[בנו]</small> של <strong>ר' שמעון בן פזי: מכשירין נמי</strong> <small>[גם כן]</small> <strong>מי לית בהו דאתו</strong> <small>[האם אין בהם</small> כאלה <small>שבאים]</small> <strong>לאחר מיתה? והתנן</strong> <small>[והרי שנינו</small> במשנה<small>]:</small> <strong>המפריש מעות ל</strong>קרבן <strong>נזירותו,</strong> שיש בו חטאת, עולה ושלמים — <strong>לא נהנין</strong> מהם לכתחילה, <strong>ולא מועלין</strong> בהם, כלומר, אם נהנה מהם בשוגג אינו משלם קרן וחומש, ואינו מביא אשם מעילה, <strong>מפני</strong> שהם <strong>ראויין לבא כולן שלמים,</strong> ואין מעילה במעות שלמים.
 <strong>מת</strong> הנזיר <strong>והיו לו מעות סתומין</strong> שהקדיש לנזירותו, אבל לא פירש אלו מעות מיועדים לאיזה <strong>קרבן —</strong> כל המעות הללו <strong>יפלו לנדבה,</strong> לקרבנות נדבה של הציבור. אם היו לו מעות <strong>מפורשין,</strong> שייחד מעות לכל אחד מן הקרבנות שהוא צריך להביא, הרי מה שהופרש לצורך <strong>דמי חטאת</strong> — <strong>יוליך לים המלח,</strong> לפי שהם דמי חטאת שמתו בעליה שדינה למיתה, ומעות אלו <strong>לא נהנין</strong> בהם, <strong>ולא מועלין</strong> בהם, מפני שאינם עומדים להקרבה, <strong>דמי עולה</strong> — <strong>יביא בהן עולה, ומועלין בהן</strong> בדמים,
 <strong>דמי שלמים</strong> — <strong>יביא בהן שלמים, ונאכלין</strong> השלמים <strong>ליום אחד</strong> בלבד, כדין איל השלמים שמביא הנזיר (ולא כדין שלמים רגילים, שנאכלים לשני ימים ולילה אחד), <strong>ו</strong>אולם <strong>אין טעונין לחם</strong> כשלמי נזיר. <strong>והא</strong> <small>[והרי]</small> <strong>עולה ושלמים</strong> של ה<strong>נזיר</strong> ש<strong>מכשירים נינהו</strong> <small>[הם],</small> שהם מתירים אותו בשתיית יין, <strong>וקא אתו</strong> <small>[והם באים]</small> <strong>לאחר מיתה!</strong>
 <strong>אמר רב פפא, הכי קא אמר</strong> <small>[כך אומר]</small> <strong>ר' ירמיה: לא מצינו הכשר קבוע,</strong> שאין הכשר בלעדיו, ש<strong>בא לאחר מיתה; ו</strong>עולה ושלמים של <strong>נזיר</strong> כל אחד מהם <strong>הכשר שאינו קבוע הוא,</strong>
## דף ה.
 <strong>דאמר מר</strong> <small>[שאמר החכם]:</small> <strong>גילח על אחת משלשתן</strong> (חטאת, או עולה, או שלמים) — <strong>יצא,</strong> משמע שאין ההכשר תלוי בקרבן מסויים.
 <strong>מיתיבי</strong> <small>[מקשים]</small> ממה ששנינו בברייתא: <strong>אשם מצורע שנשחט שלא לשמו, או שלא ניתן מדמו על גבי בהונות</strong> — <strong>הרי זה עולה לגבי מזבח, וטעון נסכים</strong> כדין אשם מצורע, <strong>ו</strong>מכל מקום <strong>צריך אשם אחר להכשירו</strong> את המצורע. והרי זו <strong>תיובתא</strong> <small>[קושיה חמורה]</small> על שיטת <strong>רב,</strong> שאמר שקרבן כזה פסול לגמרי, מאחר שבא להכשיר ולא הכשיר.
 <big>א</big> ביחס למה שנאמר בשם רב, שמנחת העומר שנקמצה שלא לשמה פסולה, מוסיפים: <strong>ור' שמעון בן לקיש אמר: מנחת העומר שקמצה שלא לשמה</strong> — <strong>כשירה,</strong> ומקטיר את קומצה, <strong>ו</strong>אולם <strong>שיריה אין נאכלין</strong> לכהנים, משום איסור "חדש", <strong>עד שתביא מנחת העומר אחרת</strong> באותו יום <strong>ותתירנה.</strong>
 ושואלים: וכיון <strong>ששיריה אין נאכלין עד שתביא מנחת העומר אחרת,</strong> הקומץ של מנחה זו עצמה <strong>מקרב היכי</strong> <small>[ליקרב כיצד היא]</small> <strong>קרבה?</strong> הלא נאמר: <strong>"ממשקה ישראל</strong> למנחה ולעולה ולשלמים" (יחזקאל מה, טו), לומר שאין מקריבים קרבן לגבוה אלא <strong>מן המותר לישראל,</strong> ולפני הקרבת העומר התבואה אינה מותרת לישראל!
 <strong>אמר רב אדא בר אהבה, קסבר</strong> <small>[סבור]</small> <strong>ריש לקיש: אין</strong> בקרבנות <strong>מחוסר זמן לבו ביום,</strong> אלא, הואיל ובו ביום יהיה החדש מותר, הריהי כשרה להקרבה כבר עכשיו.
  על הסבר זה <strong>מתיב</strong> <small>[מקשה]</small> <strong>רב אדא בריה</strong> <small>[בנו]</small> של <strong>רב יצחק</strong> ממה ששנינו בברייתא: <strong>יש בעופות שאין במנחות, יש במנחות שאין בעופות.</strong> ומפרטים: <strong>יש בעופות</strong> שאין במנחות — <strong>שהעופות באין בנדבת שנים,</strong> ששני אנשים יכולים להתנדב בשותפות קרבן מן העוף, <strong>אבל</strong> לגבי <strong>מנחות "נפש" כתיבא</strong> <small>[נאמר]</small> בהן ("ונפש כי תקריב מנחה", ויקרא ב, א), לומר שרק אדם יחיד ("נפש") מביא מנחה.
 <strong>ו</strong>עוד, ש<strong>מחוסרי כפרה,</strong> שהם <strong>זב וזבה יולדת ומצורע,</strong> הצריכים להביא קרבן לגמר כפרתם — מביאים קרבן מן העוף, אבל אין בקרבנם מנחה.
 <strong>ו</strong>כן <strong>הותרו</strong> העופות <strong>מכלל איסורן בקודש,</strong> שמליקה בעוף חולין עושה אותו נבילה האסורה באכילה, ובקדשים היא מכשירה את העוף להקרבה ולאכילה. <strong>מה שאין כן במנחות,</strong> שאין במנחה דבר שאסור בחולין והותר איסורו בקודש.
 <strong>ויש במנחות</strong> מה שאין בעופות — <strong>שהמנחות טעונות כלי</strong> לעבודתן, שצריך לתת את המנחה בכלי שרת, <strong>ו</strong>יש בהן שצריכות <strong>תנופה והגשה</strong> לקרן המזבח, <strong>וישנן בציבור כביחיד,</strong> שכמו שיש מנחות של יחיד כך יש מנחות של ציבור (העומר, שתי הלחם ולחם הפנים), <strong>מה שאין כן בעופות,</strong> שאין בעבודתם כלי שרת, ואין בהם תנופה או הגשה, ואין קרבן ציבור מן העוף.
 <strong>ואם איתא</strong> <small>[יש,</small> נכון הדבר<small>]</small> שמנחת העומר שנקמצה שלא לשמה כשרה מיד להקטרה, הרי <strong>במנחות נמי משכחת לה</strong> <small>[גם כן מוצא אתה אותה]</small> ש<strong>הותרו</strong> <strong>מכלל איסורן בקודש, ומאי ניהו</strong> <small>[ומה הן]?</small> <strong>מנחת העומר</strong> שנקמצה שלא לשמה, שלמרות שהתבואה החדשה נאסרה להדיוט עד שתקרב מנחת העומר, מנחה זו מותרת בהקרבה!
  ודוחים: <strong>כיון</strong> ש<strong>אין מחוסר זמן לבו ביום, לאו איסורא</strong> <small>[לא איסור]</small> <strong>הוא</strong> שהותר, אלא מתחילתה כשרה היא, כאילו כבר קרבה מנחת העומר האחרת.
  ועוד <strong>מתיב</strong> <small>[מקשה]</small> <strong>רב ששת</strong> ממה ששנינו בענין טהרת המצורע: <strong>הקדים מתן שמן</strong> על בהונות המצורע <strong>למתן דם</strong> האשם על הבהונות, שלא כפי שאמרה התורה (ויקרא יד, יד— יז) — <strong>ימלאנו</strong> את לוג ה<strong>שמן ויחזור ויתן שמן</strong> על בהונות המצורע <strong>אחר מתן דם.</strong> הקדים <strong>מתן בהונות</strong> מן השמן <strong>למתן שבע</strong> הזאות השמן לפני ה' — <strong>ימלאנו שמן ויחזור ויתן מתן בהונות אחר מתן שבע.</strong>
 <strong>ואי אמרת</strong> <small>[ואם אומר אתה]</small> <strong>אין מחוסר זמן לבו ביום, אמאי</strong> <small>[מדוע]</small> אם שינה את הסדר <strong>יחזור ויתן? מאי דעבד עבד</strong> <small>[מה שעשה עשה],</small> שהרי כבר מתחילת היום היה ראוי להעשות!
 <strong>אמר רב פפא: שאני</strong> <small>[שונים]</small> <strong>הלכות מצורע, דכתיבא בהו</strong> <small>[שנאמרה בהם]</small> לשון <strong>הוייה,</strong> ש<strong>אמר הכתוב: "זאת תהיה תורת המצורע"</strong> (שם), <strong>"תהיה"</strong> — <strong>בהוייתה תהא,</strong> ואסור לשנות מן הסדר.
  ועוד <strong>מתיב</strong> <small>[מקשה]</small> על כך <strong>רב פפא</strong> ממה ששנינו: <strong>הקדים</strong> שחיטת <strong>חטאתו</strong> של מצורע <strong>לאשמו,</strong> שלא כראוי (ראה שם יג— יט) — <strong>לא יהיה אחר ממרס בדמה</strong> של החטאת שלא יקרש, עד שישחט האשם ויזה מדמו, ואחר כן יזה דם החטאת. <strong>אלא תעובר צורתה</strong> של החטאת, יניחנה עד למחר עד שתיפסל, <strong>ותצא לבית השריפה.</strong> ואם אין מחוסר זמן לבו ביום, מדוע לא נראה את החטאת כאילו נשחטה לאחר האשם?
  ותמהים:  <strong>אמאי קא מותיב</strong> <small>[מדוע מקשה]</small> <strong>רב פפא? והא</strong> <small>[והרי]</small> <strong>רב פפא הוא</strong> ש<strong>אמר: שאני</strong> <small>[שונים]</small> <strong>הלכות מצורע דכתיבא בהו</strong> <small>[שנאמר בהם]</small> <strong>הוייה,</strong> ולפיכך שינוי הסדר פוסל בהם! <strong>אלא</strong> יש לומר כי <strong>רב פפא הכי קא קשיא ליה</strong> <small>[כך היה קשה לו]:</small> <strong>אימא</strong> <small>[אמור]</small> כי <strong>הני מילי</strong> <small>[דברים אלה]</small> שהסדר מעכב בהלכות מצורע, אמורים דווקא ב<strong>עבודה,</strong> אבל <strong>שחיטה לאו עבודה היא,</strong> שאינה מעיקר עבודת הקרבן. <strong>ו</strong>לפיכך, <strong>אי</strong> <small>[אם]</small> <strong>אין מחוסר זמן לבו ביום</strong> — <strong>יהא אחר ממרס בדמה</strong> של החטאת, <strong>ולקריב</strong> <small>[ושיקריב]</small> את ה<strong>אשם</strong> שישחטנו ויזה מדמו, <strong>והדר ליקרב</strong> <small>[ואחר</small> כך <small>יקריב]</small> את ה<strong>חטאת!</strong>
 <strong>אלא אמר רב פפא: היינו טעמא</strong> <small>[זהו הטעם]</small> של <strong>ריש לקיש,</strong> שמנחת העומר שנקמצה שלא לשמה כשירה להקרבה — לא מפני שאין מחוסר זמן לבו ביום, אלא מפני <strong>דקסבר</strong> <small>[שהוא סבור]</small> כי <strong>האיר מזרח,</strong> כלומר, בוקרו של יום ששה עשר בניסן, <strong>מתיר</strong> את התבואה החדשה, גם בלא הקרבת מנחת העומר, שכן <strong>ר' יוחנן וריש לקיש דאמרי תרוייהו</strong> <small>[שאומרים שניהם]:</small> <strong>אפילו בזמן שבית המקדש קיים,</strong>
## דף ה:
 <strong>האיר מזרח מתיר.</strong>
 ומעירים: <strong>והא</strong> <small>[ו</small>דבר <small>זה]</small> של <strong>ריש לקיש לאו בפירוש איתמר</strong> <small>[נאמר]</small> בשמו, <strong>אלא מכללא</strong> <small>[מכלל</small> הדברים<small>]</small> <strong>איתמר</strong> <small>[נאמר],</small> שמתוך דבריו אפשר ללמוד שהוא סבור כך. <strong>דתנן</strong> <small>[ששנינו</small> במשנה<small>]:</small> <strong>אין מביאין מנחת בכורים</strong> כלומר, מנחות ובכורים, <strong>ומנחת בהמה</strong> (מנחת נסכים, הבאה עם קרבן בהמה) מן התבואה החדשה <strong>קודם לעומר.</strong> וטעם הדבר — משום <strong>דבעינן</strong> <small>[שצריכים אנו]</small> שיהא הקרבן <strong>"ממשקה ישראל"</strong> (יחזקאל מה, טו) — מן המותר לישראל, והתבואה החדשה עדיין לא הותרה, <strong>ואם הביא</strong> — <strong>פסול.</strong>
 וכן <strong>קודם לשתי הלחם</strong> הבאים בחג השבועות <strong>לא יביא</strong> מנחות וביכורים, <strong>משום דאיקרו</strong> <small>[ש</small>שתי הלחם <small>נקראו]</small> <strong>בכורים,</strong> והם הראשית לכל הביכורים, <strong>ו</strong>מכל מקום <strong>אם הביא</strong> — <strong>כשר.</strong>
 <strong>ואמר ר' יצחק</strong> שכך <strong>אמר ריש לקיש: לא שנו</strong> שאם הביא מן החדש קודם לעומר שהוא פסול, <strong>אלא</strong> כשהביא <strong>בארבעה עשר ובחמשה עשר</strong> בניסן, <strong>אבל בששה עשר</strong> בניסן, גם <strong>אם הביא</strong> קודם לעומר — <strong>כשר; וקשיא לי</strong> <small>[</small>והיה <small>לי קשה]:</small> מדוע יהא מותר בששה עשר קודם לעומר? <strong>ליהוו</strong> <small>[שיהיו]</small> <strong>כמחוסר זמן! אלמא קסבר</strong> <small>[</small>אלא <small>מכאן ש</small>ריש לקיש <small>סבור]:</small> <strong>האיר המזרח מתיר,</strong> ולכן אין זה מחוסר זמן.
 <big>א</big> לעיל הובאה דעת רב, שמנחת העומר שנקמצה שלא לשמה — פסולה, ודעת ריש לקיש, שהיא כשרה אלא שצריך מנחה אחרת להתיר את החדש. <strong>ו</strong>אילו <strong>רבא אמר: מנחת העומר שקמצה שלא לשמה</strong> — <strong>כשירה, ושיריה נאכלין, ואינה צריכה מנחת העומר אחרת להתירה, שאין מחשבה</strong> פסולה <strong>מועלת</strong> (מועילה) לפסול <strong>אלא במי שראוי לעבודה, ובדבר הראוי לעבודה, ובמקום הראוי לעבודה.</strong>
 ומפרטים: <strong>במי שראוי לעבודה</strong> — <strong>לאפוקי</strong> <small>[להוציא]</small> <strong>כהן בעל מום,</strong> שפסול לעבודה, שאין מחשבתו פוסלת קרבן. <strong>ובדבר הראוי לעבודה</strong> — <strong>לאפוקי</strong> <small>[להוציא]</small> <strong>מנחת העומר,</strong> שהיא מנחה <strong>דלא חזיא</strong> <small>[שאינה ראויה]</small> בדרך כלל לעבודה, ש<strong>חדוש הוא</strong> שמביאים קרבן מן השעורים. <strong>ובמקום הראוי לעבודה</strong> — <strong>לאפוקי</strong> <small>[להוציא]</small> עבודה שנעשתה במחשבת פסול כאשר <strong>נפגם המזבח,</strong> שאינה פוסלת, ואם יתוקן המזבח בו ביום — ניתן להקריב את הקרבן.
 <big>ב</big> ושבים לדון בענין האיסור להקריב לגבוה דברים האסורים להדיוט. <strong>תנו רבנן</strong> <small>[שנו חכמים],</small> בתחילת פרשת העולה נאמר: "מן הבהמה מן הבקר ומן הצאן תקריבו את קרבנכם" (ויקרא א, ב), וחכמים דרשו "מן הבקר" כלשון מיעוט — להוציא את הנעבד לעבודה זרה, ומוסיפים: <strong>כשהוא אומר</strong> שוב <strong>"מן הבקר" למטה</strong> בהמשך "אם עולה קרבנו מן הבקר" (שם ג) — <strong>שאין תלמוד לומר,</strong> כלומר, לכאורה לא הוצרכנו לכך, <strong>אלא</strong> המיעוט <strong>להוציא את הטרפה,</strong> ללמד שהיא פסולה להקרבה. ויש לתמוה: ומדוע הוצרכנו לכתוב?
 <strong>והלא דין</strong> (קל וחומר) <strong>הוא: ומה</strong> בהמה <strong>בעל מום שמותרת להדיוט</strong> — <strong>אסורה לגבוה</strong> (ראה שם כב, יט), <strong>טריפה שאסורה להדיוט</strong> (שמות כב, ל) <strong>אין דין שאסורה לגבוה?</strong> כנגד זה טוענים: <strong>חלב ודם יוכיחו, שאסורין להדיוט ו</strong>מכל מקום <strong>מותרין לגבוה!</strong>
 ודוחים: <strong>מה לחלב ודם</strong> שהם מותרים לגבוה, <strong>שכן</strong> גם בהדיוט הם <strong>באין מכלל היתר,</strong> שהרי הבהמה עצמה מותרת היא, <strong>תאמר בטריפה שכולה אסורה, ו</strong>אם כן <strong>לא תהא מותרת לגבוה!</strong>
 ומשיבים: <strong>מליקה</strong> בעוף <strong>תוכיח,</strong> <strong>שכולה איסור ו</strong>היא <strong>אסורה להדיוט,</strong> שעוף שנמלק מן העורף אסור באכילה, כנבילה, <strong>ו</strong>מכל מקום <strong>מותרת לגבוה,</strong> שכך מקריבים קרבן מן העוף, ומשום כך הוצרכנו לכתוב לפסול טריפה.
  ודוחים: אין מכאן ראיה,  <strong>מה למליקה שכן קדושתה אוסרתה,</strong> כלומר, רק <strong>בשעת קדושתה למזבח היא נאסרה להדיוט, דהיינו</strong> בשעת <strong>מליקתה, אבל קודם לכן לא נאסרה להדיוט. מה שאין כן בטריפה, שאין קדושתה אוסרתה</strong> להדיוט, אלא מעצמה היא אסורה, ואין לומר שתהיה מותרת לגבוה!
 <strong>ואם השבתה,</strong> כלומר, ואם מכל מקום תמצא דרך להשיב ולטעון שטריפה תהיה כשרה להקרבה, <strong>כשהוא אומר "מן הבקר" למטה</strong> (ויקרא א, ג) <strong>שאין תלמוד לומר</strong> כלומר, אין בו צורך לכאורה, אלא בא <strong>להוציא את הטריפה.</strong> עד כאן לשון הברייתא.
  ושואלים:  <strong>מה "אם השבתה"</strong> כלומר, מה היא אותה טענה שהוא מרמז לה, ואינו מפרשה? לשאלה זו נתנו תשובות אחדות <strong>(סימן: רקיח מר אדא לשישי"ה)</strong>.
 <strong>אמר רב, משום דאיכא למימר</strong> <small>[שיש לומר]:</small> <strong>מנחת העומר תוכיח, ש</strong>היא <strong>אסורה להדיוט</strong> ככל תבואה חדשה, <strong>ומותרת לגבוה,</strong> ומכאן נלמד לטריפה, לכך הוצרכנו לכתוב האוסר טריפה בהקרבה. ופורכים את הטענה: <strong>מה למנחת העומר</strong> שהיא מותרת לגבוה, <strong>שכן</strong> היא <strong>מתרת</strong> את ה<strong>חדש,</strong> מה שאין כן טריפה!
  ומשיבים: מנחת העומר  <strong>בשביעית</strong> אינה מתירה את החדש, שהרי אסור לזרוע ואין תבואה, ומכל מקום היא מותרת! ודוחים: ב<strong>שביעית נמי</strong> <small>[גם כן]</small> יש במנחת העומר צד היתר, <strong>שכן</strong> היא <strong>מתרת ספיחין</strong> שצמחו מעצמם בלא זריעה <strong>בשביעית!</strong> ומשיבים: מכל מקום, <strong>כ</strong>שיטת <strong>ר' עקיבא</strong> ש<strong>אמר: ספיחין אסורים בשביעית</strong> הרי אינה מתרת כלל, ומכל מקום היא מותרת לגבוה, ולכן הוצרך הכתוב לאסור את הטריפה.
 <strong>אמר ליה</strong> <small>[לו]</small> <strong>רב אחא בר אבא לרב אשי, לר' עקיבא נמי</strong> <small>[גם כן]</small> <strong>לפרוך</strong> <small>[נפרוך]</small> את הטענה כך: <strong>מה למנחת העומר</strong> שהיא מותרת לגבוה, <strong>שכן</strong> היא <strong>מתרת חדש בחוצה לארץ,</strong> ששם אין איסור שביעית!
 <strong>ואפילו למאן דאמר</strong> <small>[ל</small>שיטת <small>מי שאומר]:</small> איסור <strong>חדש בחוץ לארץ לאו דאורייתא</strong> <small>[אינו מן התורה],</small> ואינה מתירה כלל את החדש בשביעית, אפשר לפרוך בדרך אחרת: מה למנחת העומר <strong>שכן</strong> היא <strong>באה להתיר לאו שבתוכה,</strong> שהקטרת הקומץ מתירה את השיריים באכילה לכהנים, מה שאין כן טריפה!
 <strong>אמר ליה</strong> <small>[לו]</small> <strong>רב אחא מדיפתי לרבינא:</strong> אין זו פירכה, כי <strong>אי הכי</strong> <small>[אם כך],</small> לפי סברה זו יש לומר כי <strong>טריפה נמי</strong> <small>[גם כן]</small> <strong>תקריב ותתיר לאו שבתוכה,</strong> כדי להתיר את בשרה באכילה לכהנים, ולכן הוצרך הכתוב לאוסרה בהקרבה! <strong>אלא פריך הכי</strong> <small>[פרוך כך]:</small> <strong>מה למנחת העומר</strong> שהיא מותרת לגבוה, <strong>שכן מצותה בכך,</strong> שהתורה ציותה להביא אותה כדי להתיר את החדש. מה שאין כן בטריפה, שאין מצוה בהקרבתה.
 <strong>ריש לקיש אמר:</strong> הטענה שיש להשיב כדי להתיר טריפה בהקרבה היא <strong>משום דאיכא למימר</strong> <small>[שיש לומר]:</small> <strong>מפטם הקטרת יוכיח, שאסור להדיוט ומותר לגבוה,</strong> ולכן הוצרכנו לכתוב לאסור את הטריפה בהקרבה. ותוהים על הלשון: <strong>מפטם גברא</strong> <small>[איש]</small> <strong>הוא!</strong>
 <strong>אלא</strong> הכוונה היא: <strong>פטום הקטרת יוכיח, שאסור להדיוט</strong> לרקוח קטורת כמו זו של המקדש (שמות ל, לז), <strong>ומותר לגבוה.</strong> ודוחים: אין זו טענה, <strong>מה לפטום הקטרת</strong> שהוא מותר לגבוה, <strong>שכן מצותו בכך,</strong> מה שאין כן בטריפה!
 <strong>מר בריה</strong> <small>[בנו]</small> של <strong>רבינא אמר</strong> הסבר אחר, <strong>משום דאיכא למימר</strong> <small>[שיש לומר]:</small> <strong>שבת תוכיח, ש</strong>היא <strong>אסורה</strong> במלאכה <strong>להדיוט ומותרת לגבוה</strong> בעבודת הקרבנות, והוא הדין לטריפה שתהא מותרת לגבוה, ולכן הוצרך הכתוב לאוסרה.
  ודוחים:  <strong>מה לשבת</strong> שהותרה לגבוה, <strong>שכן הותרה מכללה</strong> גם <strong>אצל הדיוט במילה,</strong> שהרי מצוה למול בזמנו אף בשבת, למרות שהיא מלאכה!
  ותוהים:  <strong>אטו</strong> <small>[וכי]</small> <strong>מילה צורך הדיוט הוא</strong> שאתה טוען שהותרה אצלו? הלוא <strong>מילה מצוה היא! אלא</strong> כך יש לדחות: <strong>מה לשבת</strong> שהותרה לגבוה <strong>שכן מצותה בכך,</strong> שהתורה ציותה על עבודת הקרבנות בשבת, מה שאין כן בטריפה.
 <strong>רב אדא בר אבא אמר</strong> הסבר נוסף, <strong>משום דאיכא למימר</strong> <small>[שיש לומר]:</small> <strong>כלאים תוכיח, שאסורין להדיוט</strong> בלבישה <strong>ו</strong>מכל מקום <strong>מותרין לגבוה,</strong> שבאבנט של הכהן יש כלאים. והוא הדין לטריפה, שתהיה מותרת לגבוה, ולכן הוצרך הכתוב לאוסרה.
  ודוחים: <strong>מה לכלאים</strong> שהותרו לגבוה, <strong>שכן הותרו מכללן אצל הדיוט בציצית,</strong> שנותנים פתיל תכלת של צמר אף בציציות של פשתן! ותוהים: <strong>אטו</strong> <small>[וכי]</small> <strong>ציצית צורך הדיוט היא,</strong> שאתה אומר שהותרה אצלו? והלוא <strong>מצוה היא! אלא</strong> כך יש לדחות:
## דף ו.
 <strong>מה לכלאים שמצותו בכך!</strong>
 <strong>רב שישא בריה</strong> <small>[בנו]</small> של <strong>רב אידי אמר,</strong> כך יש להסביר את הטענה המרומזת, שיש סברה להתיר טריפה בהקרבה: <strong>משום דאיכא למימר</strong> <small>[שיש לומר],</small> <strong>ליהדר דינא</strong> <small>[יחזור הדין]</small> <strong>ותיתי</strong> <small>[ותבוא,</small> ותילמד ההלכה<small>]</small> <strong>ב</strong>שיטת הלימוד <strong>"מה הצד":</strong> כלפי הטענה <strong>מה למליקה</strong> שאין ללמוד ממנה להכשיר את הטריפה, <strong>שכן קדושתה אוסרתה,</strong> יש להשיב: <strong>חלב ודם</strong> <strong>יוכיחו,</strong> שלא קדושתם אוסרת אותם להדיוט, ובכל זאת מותרים לגבוה.
  ואם תאמר: <strong>מה לחלב ודם שכן באים מכלל היתר,</strong> שהבהמה עצמה מותרת להדיוט — <strong>מליקה תוכיח,</strong> שאינה באה מכלל היתר.
 <strong>וחזר הדין, לא ראי זה כראי זה ולא ראי זה כראי זה, הצד השוה שבהן</strong> — <strong>שאסורין להדיוט ומותרין לגבוה, אף אני אביא טרפה</strong> — <strong>אף על פי שאסורה להדיוט תהא מותרת לגבוה,</strong> ולכך הוצרך הכתוב לאסור טריפה בהקרבה. ודוחים: אין זו טענה, שכן <strong>מה להצד השוה שבהן</strong> שהותרו לגבוה, <strong>שכן</strong> עיקר <strong>מצותה בכך!</strong>
 <strong>אלא אמר רב אשי,</strong> הוצרכנו לכתוב האוסר טריפה בהקרבה <strong>משום דאיכא למימר</strong> <small>[שיש לומר]:</small> <strong>מעיקרא דדינא פרכא</strong> <small>[מעיקרו של הדין,</small> הלימוד, <small>מופרך הוא],</small> שכן מתחילה <strong>מהיכא קא מייתית לה</strong> <small>[מהיכן אתה מביא,</small> רוצה ללמוד <small>אותה]</small> לפסול את הטריפה — בקל וחומר <strong>מבעל מום</strong> שמותר להדיוט ואסור לגבוה, וכל שכן טריפה שאסורה להדיוט.
  ואולם <strong>מה לבעל מום</strong> שיש בו חומרה יתירה, <strong>שכן עשה בו מקריבין כקריבין,</strong> שהרי המום פוסל את הכהן המקריב כדרך שהוא פוסל את הקרבן (ראה ויקרא פרק כב), מה שאין כן טריפה, שהרי כהן שהוא טריפה כשר לעבודה. ולכן הוצרך הכתוב לאסור את הטריפה בהקרבה.
 <strong>אמר ליה</strong> <small>[לו]</small> <strong>רב אחא סבא לרב אשי:</strong> והרי <strong>יוצא דופן</strong> (הנולד בניתוח דרך דופן הרחם) <strong>יוכיח, שלא עשה בו מקריבין כקריבין,</strong> שבהמה יוצאת דופן פסולה להקרבה, ואילו כהן יוצא דופן כשר לעבודה, <strong>ו</strong>הוא <strong>מותר להדיוט</strong> באכילה <strong>ואסור לגבוה,</strong> ומכאן יש ללמוד בקל וחומר לטריפה האסורה להדיוט שתהא אסורה לגבוה. ואם כן לא הוצרכנו לכתוב כדי לאוסרה!
  השיב לו רב אשי, יש לדחות: <strong>מה ליוצא דופן,</strong> שיש בו צד פסול למזבח, <strong>שכן אינו קדוש בבכורה,</strong> אבל טריפה קדושה בבכורה, ולכן הוצרך הכתוב לאוסרה.
  וכנגד זה יש לטעון: <strong>בעל מום יוכיח</strong> שקדוש בבכורה, ומותר להדיוט ואסור לגבוה! ואם תאמר: <strong>מה לבעל מום שכן עשה בו מקריבין כקריבין</strong> — <strong>יוצא דופן יוכיח</strong> שלא עשה בו מקריבים כקריבים.
 <strong>וחזר הדין, לא ראי זה כראי זה ולא ראי זה כראי זה, הצד השוה שבהן</strong> — <strong>שמותרין להדיוט ואסורים לגבוה, וכל שכן טרפה שאסורה להדיוט תהא אסורה לגבוה,</strong> ואם כן לא הוצרך הכתוב לאוסרה!
  אלא שיש להשיב על כך: <strong>מה להצד השוה שבהן שכן לא הותרו מכללן,</strong> שהאיסור שבשני אלה (יוצא דופן ובעל מום) אין לו היתר בשום מקרה, <strong>תאמר בטריפה שהותרה מכללה,</strong> ולכן הוצרך הכתוב לאסור את הטריפה בהקרבה.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: טרפה שהותרה מכללה מאי</strong> <small>[מה]</small> <strong>היא? אילימא</strong> <small>[אם תאמר]</small> <strong>מליקה</strong> של <strong>עולת העוף לגבוה,</strong> שכאשר מולקים את העוף הריהו נעשה טריפה תחילה, קודם עיקר המליקה, ולמרות זאת הוא קרב על המזבח — והלוא <strong>בעל מום נמי</strong> <small>[גם כן]</small> <strong>בעופות אשתרויי אשתרי</strong> <small>[מותר הוא</small> מכללו לגבוה<small>],</small> שהרי כלל בידינו: יש דין <strong>תמות</strong> (שיהיה הקרבן תמים בלי מום) <strong>וזכרות</strong> (בקרבנות שבאים רק ממין זכר) <strong>בבהמה, ואין</strong> דין <strong>תמות וזכרות בעופות!</strong>
 <strong>אלא</strong> תאמר שטריפה שהותרה מכללה היא <strong>מליקה</strong> של <strong>חטאת העוף</strong> שהותרה <strong>לכהנים,</strong> שהרי בדרך כלל רק שחיטה (בסכין ומן הצואר) מתירה את העוף באכילה — אינך יכול לטעון כן, שהרי <strong>כהנים משולחן גבוה קא זכו</strong> <small>[הם זוכים],</small> ממה שהותר בהקרבה למזבח, ואם כן גם בענין זה אין הבדל בין בעל מום לטריפה, שהרי גם מליקה של חטאת העוף וגם בעל מום בעוף הותרו מכללם למזבח. ונמצא שהקל וחומר במקומו עומד, ולא הוצרכנו לכתוב כדי לאסור את הטריפה!
 <strong>ואלא פריך הכי</strong> <small>[יש לפרוך כך]:</small> <strong>מה להצד השוה שבהן</strong> בבעל מום ויוצא דופן <strong>שכן מומן ניכר, תאמר בטריפה שכן אין מומה ניכר! משום הכי איצטריך קרא</strong> <small>[משום כך הוצרך המקרא]</small> "מן הבקר" (ויקרא א, ב) למעט טריפה מהקרבה. עד כאן עסקנו בבירור דברי הברייתא, לפיה למדנו פסול טריפה למזבח מ"מן הבקר".
  ושואלים:  <strong>וטריפה</strong> שאסורה בהקרבה <strong>מהכא נפקא</strong> <small>[מכאן יוצאת,</small> נלמדת<small>]?</small> הלוא <strong>מהתם נפקא</strong> <small>[משם יוצאת,</small> נלמדת<small>]</small> שנאמר: <strong>"ממשקה ישראל</strong> למנחה ולעולה ולשלמים" (יחזקאל מה, טו) — שמקריבים לקרבן רק <strong>מן המותר לישראל!</strong>
 ועוד, <strong>מ</strong>מה שנאמר במעשר בהמה: <strong>"כל אשר יעבור תחת השבט</strong> העשירי יהיה קדש לה' " (ויקרא כז, לב) <strong>נפקא</strong> <small>[</small>היא <small>יוצאת,</small> נלמדת<small>]</small> — <strong>פרט לטריפה</strong> שאינו רשאי להקריבה, לפי <strong>שאינה עוברת</strong> בגלל חולשתה, ומשם למדנו לשאר קרבנות!
  ומשיבים:  <strong>צריכי</strong> <small>[צריכים]</small> כל המקראות הללו, <strong>דאי</strong> <small>[שאם]</small> <strong>מ"משקה ישראל" הוה אמינא</strong> <small>[הייתי אומר]:</small> יש בזה <strong>למעוטי</strong> <small>[למעט]</small> ולאסור טריפה דווקא <strong>היכא</strong> <small>[במקום]</small> ש<strong>לא היתה לה</strong> <strong>שעת הכושר,</strong> וכגון שנולדה כשהיא טריפה, ולא היתה ראויה מעולם להקרבה, והוא <strong>דומיא</strong> <small>[בדומה]</small> ל<strong>ערלה וכלאי הכרם</strong> שאיסורם נלמד בפסוק זה. <strong>אבל</strong> טריפה ש<strong>היתה לה שעת הכושר אימא תתכשר</strong> <small>[אמור שתהא כשרה],</small> על כן הוצרכנו למה ש<strong>כתב רחמנא</strong> <small>[כתבה התורה]</small> <strong>"כל אשר יעבור",</strong> ומשמע: כל שאינה עוברת עכשיו, ואפילו היתה ראויה לכך מתחילתה.
 <strong>ואי כתב רחמנא</strong> <small>[ואם</small> היתה <small>כותבת התורה]</small> רק <strong>"כל אשר יעבור", הוה אמינא</strong> <small>[הייתי אומר]:</small> הרי זה בא <strong>למעוטי</strong> <small>[למעט]</small> ולאסור בהקרבה רק <strong>היכא</strong> <small>[במקום</small><strong>]</strong> ש<strong>נטרפה ולבסוף הקדישה, דומיא</strong> <small>[בדומה]</small> ל<strong>מעשר</strong> בהמה, שהרי בפסוק זה נאסר להקדיש טריפה. <strong>אבל הקדישה ולבסוף נטרפה, דבעידנא דאקדשה הוה חזיא</strong> <small>[שבזמן שהקדישה היתה ראויה]</small> <strong>אימא תתכשר</strong> <small>[אמור שתהא כשרה],</small> על כן <strong>כתב רחמנא</strong> <small>[כתבה התורה]</small> גם <strong>"מן הבקר",</strong> ולפיכך כל המקראות הללו <strong>צריכי</strong> <small>[צריכים</small> להיאמר<small>].</small>
 <big>א משנה</big> <strong>אחד מנחת חוטא ואחד כל המנחות</strong> הטעונות קמיצה, <strong>שקמצן זר</strong> שאינו כהן, או כהן <strong>אונן</strong> ביום שמת אחד מקרוביו, או כהן <strong>טבול יום</strong> שטבל באותו יום לטומאתו, שאינו טהור לגמרי עד שתשקע השמש, או <strong>מחוסר בגדים</strong> שלא היו עליו כל בגדי הכהונה, או <strong>מחוסר כיפורים</strong> כגון זב או מצורע שנטהר ועדיין לא הביא קרבנו, וכן כהן <strong>שלא רחץ ידיו ורגליו</strong> מן הכיור קודם העבודה, או <strong>ערל,</strong> או <strong>טמא,</strong> או שקמץ כשהוא <strong>יושב,</strong> או <strong>עומד על גבי כלים,</strong> או <strong>על גבי בהמה,</strong> או <strong>על גבי רגלי חבירו</strong> — <strong>פסול.</strong>
 <strong>קמץ בשמאל</strong> — <strong>פסול, בן בתירא אומר: יחזיר</strong> הקומץ לכלי, <strong>ויחזור ויקמוץ בימין.</strong>
 <strong>קמץ ועלה בידו</strong> עם סולת המנחה <strong>צרור</strong> אבן, <strong>או גרגר מלח, או קורט</strong> (חתיכה קטנה) <strong>של לבונה</strong> — <strong>פסול, מפני שאמרו: הקומץ היתר והחסר</strong> — <strong>פסול,</strong> ואם יש בו צרור וכו' הקומץ חסר ממידתו הראויה. <strong>ואיזהו</strong> הקומץ <strong>היתר</strong> — <strong>שקמצו מבורץ,</strong> גדוש יותר מכפי מידתו, באופן שאצבעותיו אינן מכילות את הסולת, <strong>וחסר</strong> — <strong>שקמצו בראשי אצבעותיו.</strong>
 <big>ב גמרא</big> על לשון המשנה שואלים: <strong>למה לי למתנא</strong> <small>[לשנות]:</small> <strong>אחד מנחת חוטא ואחד כל המנחות</strong> שקמצן זר ואונן? <strong>ליתני</strong> <small>[שישנה]:</small> <strong>כל המנחות שקמצן זר ואונן!</strong>
 ומשיבים: <strong>לר' שמעון איצטריך</strong> <small>[הוצרך]</small> הדבר. <strong>דתניא</strong> <small>[ששנויה</small> ברייתא<small>],</small> <strong>אמר ר' שמעון: בדין הוא שתהא מנחת חוטא טעונה שמן ולבונה</strong> כשאר מנחות, כדי <strong>שלא יהא חוטא נשכר,</strong> <strong>ומפני מה אינה טעונה</strong> שמן ולבונה? כדי <strong>שלא יהא קרבנו מהודר; ו</strong>כן <strong>בדין הוא שתהא חטאת חלב</strong> (הבאה על חטא) <strong>טעונה נסכים,</strong>
## דף ו:
 <strong>שלא יהא חוטא נשכר, ומפני מה אינה טעונה? שלא יהא קרבנו מהודר. סלקא דעתך אמינא</strong> <small>[יעלה על דעתך לומר],</small> <strong>הואיל ואמר ר' שמעון:</strong> היקל הכתוב במנחת חוטא <strong>שלא יהא קרבנו מהודר,</strong> אם כן <strong>כי קמצי לה</strong> <strong>פסולין נמי תתכשר</strong> <small>[כאשר קומצים אותה פסולים גם כן תהא כשרה],</small> על כן <strong>קא משמע לן</strong> <small>[משמיע לנו]</small> התנא בלשון "אחד מנחת חוטא ואחד כל המנחות" שאין הדבר כן.
  ומקשים:  <strong>אי הכי</strong> <small>[אם כך],</small> <strong>התם נמי</strong> <small>[שם גם כן]</small> לגבי זבחים, שהתנא שונה: "כל הזבחים שקיבל דמם זר וכו' פסולים", <strong>ליתני</strong> <small>[שישנה]:</small> <strong>אחד חטאת חלב ואחד כל הזבחים שקבלו דמן זר ואונן</strong> פסולים, <strong>ולימא</strong> <small>[ונאמר]:</small> <strong>לר' שמעון אצטריך</strong> <small>[הוצרך]</small> להשמיענו שלמרות שהיקל הכתוב בחטאת חלב שלא יהא קרבנו מהודר, מכל מקום אם קיבלו פסולים את דמה הריהי פסולה!
 <strong>אלמא</strong> <small>[אלא]</small> אנו מניחים כי <strong>כיון דתנא ליה</strong> <small>[ששנה לו]</small> בלשון <strong>"כל" ולא קתני</strong> <small>[ואינו שונה]</small> <strong>"חוץ"</strong> — <strong>כולהו</strong> <small>[כולם]</small> <strong>משמע,</strong> וגם לשיטת ר' שמעון אין צורך בהדגשה מיוחדת, <strong>הכא נמי</strong> <small>[כאן גם כן]</small> לענין מנחות, <strong>כיון דתנא</strong> <small>[ששנה]</small> <strong>"כל" ולא קתני</strong> <small>[ואינו שונה]</small> <strong>"חוץ"</strong> — <strong>כולהו</strong> <small>[כולם]</small> <strong>משמע,</strong> וגם מנחת חוטא!
  ומתרצים: מכל מקום, כאן לענין מנחות  <strong>אצטריך</strong> <small>[הוצרך]</small> הדבר, שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ואוקימנא לרישא</strong> <small>[והעמדנו את ההתחלה,</small> את המשנה הקודמת<small>]</small> ששנינו בה שכל המנחות שקמצן שלא לשמן לא עלו לבעליהן, ש<strong>לא כ</strong>שיטת <strong>ר' שמעון,</strong> אם כן <strong>סיפא נמי</strong> <small>[סופה,</small> משנתנו, <small>גם כן]</small> ש<strong>לא כ</strong>שיטת <strong>ר' שמעון</strong> היא, על כן <strong>קא משמע לן</strong> <small>[משמיע לנו]</small> שבזה גם ר' שמעון מודה.
 <big>א</big> <strong>אמר רב: זר שקמץ</strong> — <strong>יחזיר.</strong> ותוהים: <strong>והא אנן</strong> <small>[והרי אנו]</small> <strong>פסל תנן</strong> <small>[שנינו]</small> במשנה! ומסבירים: <strong>מאי</strong> <small>[מה]</small> פירוש <strong>פסל? פסל עד שיחזיר</strong> את הקומץ למנחה, ויחזור כהן ויקמוץ.
  ומקשים:  <strong>אי הכי</strong> <small>[אם כך],</small> <strong>היינו</strong> <small>[הרי זו]</small> בדיוק שיטת <strong>בן בתירא</strong> במשנתנו, ששנה בענין קמיצה בשמאל, שיחזיר ויחזור ויקמוץ בימין! ומשיבים: <strong>אי דאיתיה</strong> <small>[אם שישנו]</small> <strong>לקומץ בעיניה</strong> <small>[בעינו,</small> כמות שהוא<small>]</small> <strong>לא פליגי רבנן עליה</strong> <small>[לא חלוקים חכמים על]</small> שיטתו של <strong>בן בתירא, כי פליגי</strong> <small>[כאשר נחלקו]</small> הרי זה במקרה ש<strong>חסר</strong> ה<strong>קומץ, רבנן סברי</strong> <small>[חכמים סבורים]:</small> <strong>לא יביא</strong> סולת <strong>מתוך ביתו וימלאנו</strong> את הכלי, ואילו <strong>בן בתירא סבר</strong> <small>[סבור]:</small> <strong>יביא מתוך ביתו וימלאנו.</strong>
 ומקשים: <strong>אי הכי</strong> <small>[אם כך]</small> אתה מסביר, הרי לשון המשנה, <strong>בן בתירא אומר: יחזיר ויחזור ויקמוץ בימין,</strong> אינה מדוייקת, אלא <strong>בן בתירא אומר: יחזיר ויביא מתוך ביתו וימלאנו, ויחזור ויקמוץ בימין, מיבעי ליה</strong> <small>[הוצרך לו]</small> לשנות!
 אלא צריך לתרץ בדרך אחרת: <strong>כי קא</strong> <strong>אמר</strong> <small>[כאשר אומר]</small> <strong>רב</strong> שאם קמץ הזר יחזיר, הרי זה דווקא <strong>ל</strong>שיטת <strong>בן בתירא.</strong> ותוהים: והלוא <strong>פשיטא</strong> <small>[פשוט]</small> הדבר! ומשיבים: <strong>מהו דתימא</strong> <small>[שתאמר]:</small> <strong>עד כאן לא</strong> שמענו ש<strong>קא מכשר</strong> <small>[מכשיר]</small> <strong>בן בתירא אלא</strong> בקומץ <strong>בשמאל, אבל בשאר פסולין לא,</strong> על כן <strong>קא משמע לן</strong> <small>[משמיע לנו]</small> רב, שהוא הדין גם לשאר פסולים האמורים במשנה, שניתן להחזיר ולקמוץ.
  ושואלים:  <strong>מאי שנא</strong> <small>[במה שונה]</small> קומץ <strong>שמאל,</strong> שהיה מקום לומר שדווקא יכשיר בן בתירא — <strong>דאשכחן לה הכשירא</strong> <small>[</small>מפני <small>שמצאנו לה,</small> לשמאל <small>הכשר]</small> <strong>ביום הכפורים,</strong> שהכהן הגדול אוחז את כף הקטורת ביד שמאל כשהוא נכנס לקדש הקדשים, והלוא <strong>זר נמי</strong> <small>[גם כן]</small> <strong>אשכחן לה הכשירא</strong> <small>[מצאנו לו הכשר]</small> <strong>בשחיטה,</strong> ששחיטת הקרבן כשרה בזר, ומדוע לא שנה בו בן בתירא שיחזיר ויקמוץ בכשרות!
 ודוחים: <strong>שחיטה לאו עבודה היא,</strong> ומשום כך היא כשרה בזר, ולא היינו באים ללמוד מכאן להכשיר זר בקמיצה, שהיא עבודת כהונה.
  ומקשים:  <strong>ולא?</strong> וכי אין השחיטה עבודה? <strong>והאמר</strong> <small>[והרי אמר]</small> <strong>ר' זירא אמר רב: שחיטת פרה</strong> אדומה <strong>בזר</strong> — <strong>פסולה, ואמר רב עלה</strong> <small>[עליה]</small> בטעם הדבר: שהרי  נזכר בה <strong>אלעזר</strong> הכהן (במדבר יט, ג), <strong>ו"חוקה" כתיב</strong> <small>[נאמר]</small> <strong>בה</strong> (שם ב), ובמקום שכתוב "חוקה" הרי זה לעכב! ומשיבים: <strong>שאני</strong> <small>[שונה]</small> <strong>פרה,</strong> ש<strong>קדשי בדק הבית היא</strong> ולא קדשי מזבח, כלומר, אין לה דינים של קרבן.
  ותמהים:  <strong>ולאו כל דכן הוא</strong> <small>[ולא כל שכן הוא]?</small> אם <strong>קדשי בדק הבית בעו</strong> <small>[צריכים]</small> <strong>כהונה, קדשי מזבח לא בעו</strong> <small>[אינם צריכים]</small> <strong>כהונה?! אמר רב שישא בריה</strong> <small>[בנו]</small> של <strong>רב אידי:</strong> אין בכך קושי, ויש להבין את עניינה של שחיטת פרה בכהן <strong>מידי דהוה</strong> <small>[כמו שהוא]</small> לענין <strong>מראות נגעים</strong> (ראיית נגעי הצרעת לטמא ולטהר), <strong>דלאו עבודה נינהו</strong> <small>[שאינם עבודה]</small> <strong>ובעי</strong> <small>[וצריכים]</small> <strong>כהונה.</strong> ומקשים: מכל מקום, מדוע הוצרך רב לומר שקמיצה בזר אינה פוסלת?
 <strong>ונילף</strong> <small>[ונלמד]</small> <strong>מבמה</strong> שהקריבו עליה קודם שהוקם המקדש, ושם הזר כשר לעבודה!
 <strong>וכי תימא</strong> <small>[ואם תאמר],</small> <strong>מבמה</strong> למקדש <strong>לא ילפינן</strong> <small>[אין אנו למדים],</small> <strong>והתניא</strong> <small>[והרי שנויה</small> ברייתא<small>]:</small> <strong>מנין ליוצא</strong> כגון איברי קרבן עולה שיצאו חוץ לעזרה ונפסלו להקרבה, <strong>שאם עלה</strong> למזבח <strong>לא ירד</strong> — <strong>שהרי יוצא כשר בבמה!</strong>
 ודוחים: ה<strong>תנא</strong> על הכתוב <strong>"זאת תורת העלה"</strong> (ויקרא ו, ב) <strong>סמיך ליה</strong> <small>[הוא סומך],</small> המלמד שכל שעלה למזבח (אפילו הוא פסול) כיון שעלה לא ירד, וההשוואה לבמה אינה מקור לדין, אלא רק סימן לדבר.
  ושואלים עוד: <strong>אלא טעמא דאשמעינן</strong> <small>[הטעם,</small> דווקא, משום <small>שהשמיע לנו]</small> <strong>רב</strong> שקמיצת הזר אינה פוסלת את המנחה, יודעים אנו שכך היא דעת בן בתירא, <strong>הא לאו הכי</strong> <small>[הרי</small> אם <small>לא</small> היה אומר <small>כך]</small> <strong>הוה אמינא</strong> <small>[הייתי אומר]</small> כי <strong>בשאר פסולין</strong> חוץ מקמיצה בשמאל <strong>פסל בן בתירא? והתניא</strong> <small>[והרי שנויה</small> ברייתא<small>],</small> <strong>ר' יוסי בר' יהודה ור' אלעזר בר' שמעון אומרים: מכשיר היה בן בתירא בכל הפסולין כולן!</strong>
 <strong>ותניא</strong> <small>[ו</small>עוד <small>שנויה</small> ברייתא<small>]:</small> "והביאה אל בני אהרן הכהנים <strong>וקמץ משם"</strong> (שם ב, ב) — <strong>ממקום שרגלי הזר עומדות,</strong> שאין הקמיצה צריכה להיעשות במקום מסויים בעזרה, אלא גם במקום שהזר נכנס אליו ומביא את מנחתו.
 <strong>בן בתירא אומר,</strong> כך יש לדרוש כתוב זה: <strong>מנין שאם קמץ בשמאל, שיחזיר</strong> את הקומץ למנחה <strong>ויחזור ויקמוץ בימין? תלמוד לומר: "וקמץ משם"</strong> — <strong>ממקום שקמץ כבר,</strong> מן המנחה, משם חוזר וקומץ.
 <strong>וכיון דקרא סתמא כתיב בה</strong> <small>[שהמקרא בסתם נאמר בו],</small> שיכול להחזיר את הקומץ למנחה ולחזור ולקמוץ, <strong>מה לי</strong> אם קמץ מתחילה ב<strong>שמאל ומה לי שאר הפסולין?</strong>
 <strong>אלא</strong> יש לומר כי <strong>הא קמשמע לן</strong> <small>[</small>חידוש <small>זה השמיע לנו]</small> <strong>רב:</strong> לדעת בן בתירא, לא רק אם קמץ הזר אינו פוסל את המנחה, אלא <strong>קמץ ואפילו קידש</strong> את הקומץ בכלי שרת. <strong>ולאפוקי מהני תנאי</strong> <small>[ולהוציא</small> מדברי <small>תנאים אלה]</small> <strong>דתניא</strong> <small>[ששנויה</small> ברייתא<small>],</small> <strong>ר' יוסי בן יוסי בן יאסיין ור' יהודה הנחתום אמרו: במה דברים אמורים</strong> שבן בתירא מכשיר — במקרה <strong>שקמץ</strong> הפסול <strong>ולא קידש, אבל</strong> אם גם <strong>קידש</strong> — <strong>פסל</strong> לדברי הכל, ולא יועיל להחזיר את הקומץ למנחה.
 <strong>ואיכא דאמרי</strong> <small>[ויש שאומרים]</small> להיפך, שדבר זה בא רב להשמיע: דווקא אם <strong>קמץ</strong> הפסול — <strong>אין</strong> <small>[כן],</small> מכשיר בן בתירא אם יחזיר את הקומץ למנחה, אבל אם כבר <strong>קידש</strong> את הקומץ בכלי שרת — <strong>לא, כמאן</strong> <small>[כ</small>דעת <small>מי]?</small> <strong>כ</strong>דעת <strong>הני תנאי</strong> <small>[תנאים אלה],</small> ר' יוסי בן יוסי בן יאסיין ור' יהודה הנחתום, <strong>ולאפוקי מתנא קמא</strong> <small>[ולהוציא מ</small>דברי <small>התנא הראשון]</small> באותה ברייתא, שסבור כי גם אם קידש את הקומץ בכלי — יחזיר, שלא נפסל בכך.
 <strong>מתקיף לה</strong> <small>[מקשה על כך]</small> <strong>רב נחמן: מאי קא סברי הני תנאי</strong> <small>[מה סבורים תנאים אלו]?</small> <strong>אי</strong> <small>[אם]</small> לדעתם <strong>קמיצת פסולין עבודה היא,</strong> שיפסול <strong>אף על גב דלא עביד ליה</strong> <small>[אף על פי שלא עושה לו]</small> לקומץ <strong>מתן כלי!</strong> <strong>אי</strong> <small>[אם]</small> <strong>קמיצת פסולין לאו</strong> <small>[לא]</small> <strong>עבודה היא, כי עבד</strong> <small>[כאשר עשה]</small> <strong>לה מתן כלי מאי הוה</strong> <small>[מה הוא]</small> מה בכך? מדוע לא יוכל להחזירו לכלי?
 <strong>הדר</strong> <small>[חזר]</small> ו<strong>אמר רב נחמן:</strong> יש לומר כי <strong>לעולם עבודה היא,</strong> <strong>ו</strong>אולם <strong>לא גמרה</strong> <small>[נגמרת]</small> <strong>עבודתה עד דעביד</strong> <small>[שעושה]</small> <strong>לה מתן כלי,</strong> ורק באותה שעה הוא פוסל.
  ומקשים:  <strong>אי הכי</strong> <small>[אם כך],</small> שמתן בכלי גומר את עבודת הקמיצה בפסול, יפסול <strong>אפילו</strong> קמץ ו<strong>לא קידש</strong> את הקומץ בכלי המיוחד לכך,
## דף ז.
 <strong>וכי מהדר ליה לקומץ לדוכתיה</strong> <small>[וכאשר מחזיר</small> הפסול <small>את הקומץ</small> <small>למקומו]</small> לכלי שבו המנחה — <strong>תקדוש</strong> <small>[שיתקדש]</small> הקומץ, שהרי ניתן בכלי שרת, <strong>ולפסול</strong> <small>[ויפסול],</small> שהרי נגמרה הקמיצה בפסול!
 <strong>אמר ר' יוחנן, זאת אומרת: כלי שרת אין מקדשין</strong> את הניתן בהם <strong>אלא מדעת,</strong> וכשמחזיר הפסול את הקומץ למנחה אינו נותן את הקומץ בכלי כדי לקדשו, ולכן אינו פוסל.
  ומתקשים, מכלל הדברים אתה למד: <strong>הא</strong> <small>[אבל]</small> אם נתן בהם דברים <strong>מדעת מקדשין? והא בעא מיניה</strong> <small>[והרי שאל ממנו]</small> <strong>ריש לקיש מר' יוחנן: כלי שרת מהו שיקדשו</strong> את ה<strong>פסולין</strong> הניתנים בהם <strong>לכתחילה ליקרב</strong> על המזבח? <strong>ואמר ליה</strong> <small>[לו]:</small> <strong>אין מקדשין!</strong> ומתרצים, כך <strong>אמר ליה</strong> <small>[לו]:</small> <strong>אין מקדשין</strong> את הפסולים הניתנים בהם <strong>ליקרב,</strong> <strong>אבל מקדשין</strong> אותם <strong>ליפסל.</strong>
 <strong>רב עמרם אמר:</strong> גם אם כלי שרת מקדשים שלא מדעת, ייתכן שיחזיר את הקומץ בלא שיתקדש בכלי — <strong>כגון שהחזירו לביסא</strong> (כלי של מנחה) <strong>גדושה</strong> מעל גדותיה בסולת, כך שהקומץ שהוחזר לא נכנס לתוך חלל הכלי, וכך אינו מתקדש.
  ותמהים: אם היה הכלי גדוש  <strong>ומקמץ היכי קמץ</strong> <small>[וכיצד</small> יכול היה <small>לקמוץ]</small> ממנו מתחילה? הרי לא קמץ מתוך הכלי! <strong>אלא,</strong> צריך לפרש: <strong>כגון שהחזירו לביסא טפופה</strong> שהיתה מלאה אך לא גדושה, וקמץ מתוכה, וממקום שקמץ — לשם הוא מחזיר.
  ושואלים:  <strong>וכיון דקמץ ליה עבד ליה</strong> <small>[וכיון</small> שבשעה <small>שקמץ עשה]</small> <strong>גומא</strong> במקום שקמץ, הרי <strong>כי מהדר</strong> <small>[כאשר מחזיר]</small> את הקומץ למקומו נמצא כי <strong>לגוויה דמנא קא מהדר ליה</strong> <small>[לתוכו של הכלי הוא מחזיר אותו],</small> ויתקדש על ידי כן להיפסל! ומשיבים: <strong>מכי מהדר ליה</strong> <small>[שכאשר מחזיר אותו]</small> את הקומץ לכלי אינו מחזירו לגומא, אלא <strong>מנח ליה אדפנא דמנא</strong> <small>[מניח אותו על דפנות הכלי],</small> <strong>ומניד ליה ונפל ממילא</strong> <small>[ומנענע אותו</small> את הכלי, עד <small>שנופל</small> הקומץ <small>מאליו]</small> לתוך הגומא, ש<strong>נעשה</strong> הדבר <strong>כמי שהחזירו הקוף,</strong> ולא אדם.
 <big>א</big> <strong>אמר ליה</strong> <small>[לו]</small> <strong>ר' ירמיה לר' זירא: ולוקמה</strong> <small>[ונעמידנה]</small> שיחזיר קומץ לכלי שרת, ולא יתקדש — <strong>כגון שהחזירו לכלי המונח על גבי קרקע!</strong> <strong>אלא</strong> מתוך שאין מסבירים כן, ואנו מניחים שכלי שרת המונח על גבי קרקע מקדש, <strong>שמע מינה</strong> <small>[נלמד מכאן]</small> שגם <strong>קומצין</strong> את קומץ המנחה <strong>מכלי שעל גבי קרקע?</strong> שהרי שתי עבודות אלו צריכות כלי שרת. <strong>אמר ליה</strong> <small>[לו]</small> <strong>קא נגעת בבעיא דאיבעיא לן</strong> <small>[נוגע אתה בשאלה שנשאלה לנו],</small> ש<strong>ר' אבימי תני</strong> <small>[היה שונה,</small> לומד<small>]</small> מסכת <strong>מנחות בי</strong> <small>[בבית</small> מדרשו<small>]</small> של <strong>רב חסדא.</strong>
 ותחילה תוהים: <strong>ו</strong>ר' <strong>אבימי בי</strong> <small>[בבית]</small> <strong>רב חסדא תני</strong> <small>[</small>היה <small>שונה]?</small> <strong>והאמר</strong> <small>[והרי אמר]</small> <strong>רב חסדא, קולפי טאבי בלעי מאבימי עלה דהא שמעתא</strong> <small>[אלות הרבה ספגתי מאבימי על שמועה זו]</small> כלומר, אבימי גער בי כאשר הקשיתי על דבריו בענין מכירת נכסי יתומים על ידי בית דין, שהיו סותרים את דברי הברייתא, וכך הסביר לי: אם <strong>בא להכריז</strong> ימים <strong>רצופין</strong> — מכריז <strong>שלשים יום,</strong> כדברי הברייתא, ואם מכריז רק ב<strong>שני וחמישי ושני</strong> — מכריז <strong>ששים יומי</strong> <small>[ימים].</small> ואם כן רב חסדא היה שונה לפני אבימי ולא להיפך!
  ומשיבים:  <strong>אבימי מסכתא איתעקרא איתעקר ליה</strong> <small>[מסכת</small> מנחות <small>נשכחה ממנו],</small> <strong>ואתא קמיה</strong> <small>[ובא לפני]</small> <strong>רב חסדא</strong> תלמידו <strong>לאדכורי גמריה</strong> <small>[להזכיר לו תלמודו].</small> ושואלים: אם רב חסדא היה תלמידו, <strong>ולישלח ליה וליתי לגביה</strong> <small>[שישלח אליו</small> אבימי לקרוא לו <small>ויבוא</small> רב חסדא <small>אצלו]!</small> ומשיבים, <strong>סבר</strong> <small>[סבור]</small> היה אבימי: <strong>הכי מסתייעא מילתא טפי</strong> <small>[כך יסתייע,</small> יצליח <small>הדבר יותר],</small> שאם מטריח עצמו לבוא כתלמיד לרבו יעלה לימודו יפה יותר. ושבים לעיקר הענין.
 <strong>פגע ביה</strong> <small>[פגש בו]</small> <strong>רב נחמן</strong> באבימי בדרכו מבית רב חסדא, <strong>אמר ליה</strong> <small>[לו]:</small> <strong>כיצד קומצין? אמר ליה</strong> <small>[לו]</small> אבימי: כגון <strong>מכלי זה,</strong> שהיה מונח על הקרקע. <strong>אמר ליה</strong> <small>[לו]</small> רב נחמן: <strong>וכי קומצין מכלי שעל גבי קרקע? אמר ליה</strong> <small>[לו]:</small> כוונתי <strong>דמגבה ליה</strong> <small>[שמגביה אותו]</small> <strong>כהן,</strong> וכהן אחר קומץ ממנו.
  עוד שאל אותו רב נחמן: <strong>כיצד מקדשין את המנחות? אמר ליה</strong> <small>[לו]</small> אבימי: <strong>נותנה לכלי זה,</strong> שהיה מונח לפניו על הקרקע. אמר לו רב נחמן: <strong>וכי מקדשין בכלי שעל גבי קרקע? אמר ליה</strong> <small>[לו]</small> אבימי: <strong>דמגבה ליה</strong> <small>[שמגביה אותו]</small> <strong>כהן</strong> את הכלי, ונותן לתוכו את המנחה.
 <strong>אמר ליה</strong> <small>[לו]</small> רב נחמן: <strong>אם כן, הוצרכתה שלשה כהנים,</strong> אחד שמקדש את המנחה, ואחד שמגביה את הכלי, ואחד שקומץ מתוך הכלי! <strong>אמר ליה</strong> <small>[לו]:</small> אין זו קושיה, <strong>ותהא צריכה</strong> אפילו <strong>שלשה עשר</strong> כהנים, <strong>כ</strong>קרבן ה<strong>תמיד</strong> ששלושה עשר כהנים היו עוסקים בעבודתו.
  עוד <strong>איתביה</strong> <small>[הקשה לו]</small> רב נחמן ממה ששנינו לגבי סדר עבודות המנחה שהמחשבה פוגמת בהן: <strong>זה הכלל, כל הקומץ ונותן בכלי, המוליך והמקטיר, לאכול דבר שדרכו לאכול</strong> או להקטיר דבר שדרכו להקטיר,
 <strong>ואילו מגביה לא קתני</strong> <small>[אינו שונה]</small> ביניהן, משמע שאין צורך בהגבהת הכלי! ענה לו אבימי: ה<strong>תנא סדר עבודות</strong> שהמחשבה פוסלת בהן הוא <strong>נקיט</strong> <small>[אוחז,</small> מזכיר<small>],</small> <strong>ולא סדר כהנים,</strong> שלא מנה את כל הכהנים הנצרכים לעבודת המנחה.
  ובענין זה <strong>בעו מיניה</strong> <small>[שאלו ממנו]</small> <strong>מדרב ששת: מהו לקמוץ מכלי שעל גבי קרקע? אמר ליה</strong> <small>[לו]</small> לשואל: <strong>פוק חזי מה עבדין לגאו</strong> <small>[צא וראה מה עושים</small> הכהנים <small>בפנים]</small> בתוך ההיכל, כאשר היו נוטלים את בזיכי הלבונה מעל שולחן לחם הפנים כדי להקטירם על המזבח, כשם שהכהן נוטל את הקומץ מן המנחה שבכלי כדי להקטירו. שכך שנינו: כאשר מחליפים את לחם הפנים בכל שבת, היו <strong>ארבעה כהנים נכנסין</strong> להיכל, <strong>שנים בידם שני סדרים</strong> (מערכות) חדשים של לחם, <strong>ושנים בידם שני בזיכין</strong> של לבונה, <strong>וארבעה</strong> כהנים אחרים <strong>מקדמין לפניהם, שנים</strong> כדי <strong>ליטול שני סדרים</strong> המצויים על השולחן, כדי לפנות מקום לחדשים, <strong>ושנים</strong> כדי <strong>ליטול</strong> מן השולחן את <strong>שני</strong> ה<strong>בזיכין,</strong>
## דף ז:
 <strong>ואילו</strong> כהן ש<strong>מגביה את השולחן</strong> מעל גבי הקרקע לצורך נטילת הבזיכים ממנו <strong>לא קתני</strong> <small>[אינו שונה],</small> ומכאן שאת קומץ המנחה גם כן קומצים מכלי שעל גבי קרקע.
  ודוחים:  <strong>לאו אמרת התם</strong> <small>[האם לא אמרת שם]</small> לגבי המשנה "כל הקומץ ונותן בכלי" וכו' ש<strong>סדר עבודות</strong> המנחה החשובות <strong>נקט</strong> <small>[הוא אוחז]?</small> <strong>הכא נמי</strong> <small>[כאן גם כן]</small> יש לומר כי <strong>סדר עבודות</strong> החשובות <strong>נקט</strong> <small>[הוא אוחז],</small> ואין להוכיח מכאן שאין צורך בהגבהה.
  ומקשים:  <strong>מי דמי</strong> <small>[האם</small> הדבר <small>דומה]?</small> <strong>התם לא נחית למניינא דכהנים</strong> <small>[שם אינו יורד למנין של כהנים],</small> בכמה כהנים מדובר, ואילו <strong>הכא נחית למניינא דכהנים</strong> <small>[כאן</small> הוא <small>יורד למנין של כהנים],</small> ו<strong>אם איתא</strong> <small>[כך הוא],</small> שצריך הגבהה — <strong>ליתני</strong> <small>[שישנה]</small> גם כהן <strong>מגביה! אלא שמע מינה</strong> <small>[למד מכאן]:</small> <strong>קומצין מכלי שעל גבי קרקע,</strong> ומסכמים: אכן, <strong>שמע מינה</strong> <small>[למד מכאן]</small> שכך הוא.
 <big>א</big> ועוד בענין זה, <strong>אמר רבא: פשיטא</strong> <small>[פשוט]</small> <strong>לי, קומץ</strong> הכהן <strong>מכלי ש</strong>מונח <strong>על גבי קרקע</strong> — <strong>שכן מצינו בסילוק בזיכין</strong> של לבונה מעל שולחן הפנים, שהוא מונח על קרקע המקדש. וכן <strong>מקדשין מנחה</strong> מתחילה <strong>בכלי שעל גבי קרקע</strong> — <strong>שכן מצינו בסידור בזיכין</strong> עם הלחם על השולחן.
  ולאחר הקדמת הדברים הללו שהיו ברורים לו, <strong>בעי</strong> <small>[שאל]</small> <strong>רבא: קידוש קומץ</strong> בכלי שעל גבי קרקע <strong>מאי</strong> <small>[מה]</small> דינו? האם <strong>מ</strong>קידוש <strong>מנחה ילפינן לה</strong> <small>[למדים אנו אותה],</small> שמקדשים בכלי שעל גבי קרקע, <strong>או</strong> האם <strong>מ</strong>קבלת <strong>דם ילפינן לה</strong> <small>[למדים אנו אותה],</small> מה הדם אין מקבלים אותו בכלי שעל גבי קרקע, אף הקומץ אין נותנים אותו בכלי שעל גבי קרקע? <strong>הדר פשטה</strong> <small>[חזר</small> רבא ו<small>פתרה]:</small> <strong>מדם ילפינן לה</strong> <small>[למדים אנו].</small>
 ושואלים: <strong>ומי</strong> <small>[והאם]</small> <strong>אמר רבא הכי</strong> <small>[כך]</small> שלמדים מתן הקומץ בכלי מקבלת הדם בכלי? <strong>והא אתמר</strong> <small>[והרי נאמר]:</small> <strong>קומץ שחלקו בשני כלים</strong> — <strong>רב נחמן אמר: אינו קדוש, ורבא אמר: קדוש. ואם איתא</strong> <small>[אכן הוא],</small> <strong>לילף</strong> <small>[שילמד]</small> <strong>מדם,</strong> שאינו מתקדש אם ניתן בשני כלים! ומשיבים: <strong>הדר ביה</strong> <small>[חזר בו]</small> <strong>רבא מההיא,</strong> ממה שאמר שהקומץ שחילקו לשני כלים קדוש.
 <big>ב</big> ומבררים: <strong>ודם מנלן</strong> <small>[מנין לנו]</small> ש<strong>לא קדוש לחצאין? דתני</strong> <small>[ששנה]</small> <strong>רב תחליפא בן שאול</strong> בענין מי חטאת (פרה אדומה): <strong>קידש</strong> את המים בשני כלים, והיה במים <strong>פחות מכדי הזאה בכלי זה,</strong> כלומר, פחות מכדי שיכול לטבול בהם את אגודת האזוב ולהזות, <strong>ופחות מכדי הזאה בכלי זה</strong> — <strong>לא קידש,</strong> ואפילו צירף אותם אחר כך לכלי אחד — אינו יכול להזות מהם.
 <strong>ואיבעיא להו</strong> <small>[ונשאלה להם]:</small> <strong>ב</strong>קבלת <strong>דם</strong> החטאת בכלי לצורך הזאה על המזבח <strong>מאי</strong> <small>[מה]</small> הדין? האם נאמר כי <strong>הלכתא</strong> <small>[הלכה</small> למשה מסיני<small>]</small> <strong>היא</strong> לגבי מי חטאת בלא טעם, <strong>ומהלכתא לא ילפינן</strong> <small>[ומהלכה אין למדים]</small> לדינים אחרים.
 <strong>או דלמא התם מאי טעמא</strong> <small>[שמא שם מה הטעם]</small> — משום <strong>דכתיב</strong> <small>[שנאמר]:</small> <strong>"וטבל במים"</strong> (במדבר יט, יח), במים שנתן מתחילה בכלי, ומכאן שצריך היה להיות בהם מתחילה כשיעור הזאה, <strong>הכא נמי הכתיב</strong> <small>[כאן,</small> בחטאת, <small>גם כן נאמר]:</small> <strong>"וטבל</strong> הכהן את אצבעו <strong>בדם"</strong> (ויקרא ד, ו)?
 <strong>ואיתמר</strong> <small>[ונאמר]</small> על כך, <strong>אמר ר' זריקא, אמר ר' אלעזר: אף בדם לא קידש</strong> אם קיבל פחות מכשיעור הזאה בכלי זה ופחות מכשיעור בכלי זה. <strong>אמר רבא, תניא נמי הכי</strong> <small>[שנויה</small> ברייתא <small>גם כן כך]</small> <strong>(בפני כהן מניח)</strong> [בפר כהן משיח], שנאמר בו: "וטבל הכהן את אצבעו בדם והזה מן הדם" (שם), <strong>"וטבל"</strong> — שיהא בו די דם כדי שיטבול בו את אצבעו, <strong>ולא</strong> יהא שם דם מועט כל כך שיהא רק <strong>מספיג</strong> מקנח דם באצבעו מדפנות הכלי.
 <strong>"בדם"</strong> — באותו דם שכבר היה שם, לומר שצריך <strong>שיהא בדם שיעור טבילה מעיקרו,</strong> "והזה <strong>מן הדם"</strong> — <strong>מן הדם שבענין,</strong> כלומר, מן הדם שבכלי (כאשר יבואר להלן).
  ומסבירים:  <strong>ואיצטריך למכתב</strong> <small>[והוצרך לכתוב]</small> <strong>"וטבל" ואיצטריך למכתב</strong> <small>[והוצרך לכתוב]</small> <strong>"בדם",</strong> למרות ששניהם עוסקים בשיעור הדם, <strong>דאי כתב רחמנא</strong> <small>[שאם היתה כותבת התורה]</small> רק <strong>"וטבל", הוה אמינא</strong> <small>[הייתי אומר]:</small> די במה שיש עכשיו בדם כדי טבילה והזאה אחת <strong>אף על גב</strong> <small>[אף על פי]</small> ש<strong>לא קיבל</strong> בכלי זה <strong>שיעור</strong> כל ה<strong>טבילות,</strong> <strong>דהיינו</strong> דם שיש בו כדי <strong>הזאה שבע פעמים, מעיקרו</strong> — על כן <strong>כתב רחמנא</strong> <small>[כתבה התורה]</small> <strong>"בדם".</strong>
 <strong>ואי כתב רחמנא</strong> <small>[ואם היתה כותבת התורה]</small> רק <strong>"בדם", הוה אמינא</strong> <small>[הייתי אומר]</small> כי אם היה מתחילה שיעור ראוי, והוא משתמש בדם שהיה בכלי מתחילה — <strong>אפילו</strong> יש עכשיו בכלי דם בשיעור <strong>מספיג</strong> הרי זה כשר, על כן <strong>כתב רחמנא</strong> <small>[כתבה התורה]</small> <strong>"וטבל",</strong> דרך טבילה ולא דרך סיפוג.
  ושואלים: מה ששנינו  <strong>"מן הדם שבענין", למעוטי מאי</strong> <small>[למעט מה]</small> הוא בא? <strong>אמר רבא: למעוטי</strong> <small>[למעט]</small> <strong>שירים שבאצבע,</strong> שלאחר כל הזאה צריך לחזור ולטבול אצבעו בדם שבכלי ולהזות, ולא מן הדם שנותר על אצבעו. ומעירים: <strong>מסייע ליה</strong> <small>[לו]</small> הדבר <strong>לר' אלעזר, דאמר: שירים ש</strong>נותרו <strong>באצבע</strong> — <strong>פסולין.</strong>
 <strong>אמר ליה</strong> <small>[לו]</small> <strong>רבין בר רב אדא לרבא: אמרי</strong> <small>[אומרים]</small> <strong>תלמידך</strong> שכך <strong>אמר רב עמרם, תניא</strong> <small>[שנויה</small> ברייתא<small>]:</small> <strong>היה מזה</strong> מדם החטאת <strong>ונתזה הזאה מידו</strong> על הבגד, <strong>אם עד שלא הזה</strong> — <strong>טעון</strong> הבגד <strong>כיבוס,</strong> כדין בגד שנפל עליו דם חטאת הראוי להזאה, אם <strong>משהזה</strong> ניתז הדם על הבגד — <strong>אין טעון כיבוס;</strong>
 <strong>מאי לאו</strong> <small>[האם אין]</small> הכוונה: אם <strong>עד שלא גמר</strong> כל <strong>הזאתו</strong> ניתז — טעון כיבוס, <strong>ומשגמר הזאתו</strong> ניתז דם — אינו טעון כיבוס? <strong>שמע מינה</strong> <small>[</small>ו<small>למד מכאן]</small> ש<strong>שירים ש</strong>נותרו <strong>באצבע</strong> בין הזאה להזאה, כל עוד לא נגמרה הזאת דם החטאת — <strong>כשרים</strong> להזאה, שהרי דם שאינו ראוי להזאה אינו טעון כיבוס!
  ודוחים:  <strong>לא,</strong> הכוונה היא: אם ניתז הדם מידו <strong>עד שלא יצתה מידו הזאה</strong> — <strong>טעון כיבוס, ו</strong>אם <strong>משיצאה הזאה מידו ונתזה ממה שנשאר</strong> על אצבעו — <strong>אין טעון כיבוס,</strong> שכבר נפסל להזאה.
 <strong>איתיביה</strong> <small>[הקשה לו]</small> <strong>אביי</strong> לרבא ממה ששנינו בענין פרה אדומה: <strong>גמר</strong> הכהן <strong>מלהזות</strong> מדמה כנגד פתח ההיכל — <strong>מקנח ידו</strong> מן הדם <strong>בגופה של פרה,</strong> מפני שאינו עומד להזאה, ונדייק: <strong>גמר</strong> מלהזות — <strong>אין</strong> <small>[כן],</small> <strong>לא גמר</strong> — <strong>לא,</strong> למרות שנותרו שיריים על אצבעו, ומכאן שהם כשרים להזאה!
 <strong>אמר ליה</strong> <small>[לו]</small> רבא, כך יש לפרש: כאשר <strong>גמר</strong> כל ההזאה — <strong>מקנח ידו,</strong> אם עדיין <strong>לא גמר</strong> — <strong>מקנח אצבעו</strong> אחר כל הזאה, כדי שלא יזה מן הדם שנותר עליה.
  ושואלים:  <strong>בשלמא</strong> <small>[נניח,</small> מובן הדבר<small>]</small> כי כאשר <strong>גמר מקנח ידו בגופה של פרה</strong> — מפני <strong>דכתיב</strong> <small>[שנאמר]:</small> <strong>"ושרף את הפרה לעיניו</strong> את עורה ואת פרשה ואת דמה" (במדבר יט, ה), שצריך לשרוף את דמה יחד עם בשרה, <strong>אלא לא גמר מקנח אצבעו, במאי</strong> <small>[במה]</small> <strong>מקנח? דאי אמרת</strong> <small>[שאם אומר אתה]</small> שמקנח <strong>בגופה של פרה, איבעי ליה למיתני</strong> <small>[צריך היה לו לשנות]:</small> <strong>מקנח ידו ואצבעו בגופה של פרה!</strong> אלא <strong>מדלא קתני הכי שמע מינה</strong> <small>[מ</small>תוך <small>שאינו שונה כך למד מכאן]</small> <strong>דלא בעי</strong> <small>[שאינו צריך]</small> <strong>קינוח!</strong>
 <strong>אמר אביי:</strong> מקנח את אצבעו <strong>בשפת מזרק</strong> שבו היה דם, <strong>כדכתיב</strong> <small>[כמו שנאמר]:</small> <strong>"כפורי זהב" וגו'</strong> (עזרא א, ב) שהם המזרקים, והם קרויים כן על שם שמכפרים (=מקנחים) בהם את הדם.
 ושבים לעיקר הענין, ושואלים: <strong>ומי</strong> <small>[והאם]</small> <strong>אמר ר' אלעזר הכי</strong> <small>[כך]</small> שדם אינו קדוש לחצאין? <strong>והא איתמר</strong> <small>[והרי נאמר]:</small> <strong>חביתי כהן גדול</strong> עשירית האיפה (עשרון) סולת שצריך הכהן הגדול להביא מחציתה בבוקר ומחציתה בערב — <strong>ר' יוחנן אמר: אינה קדושה לחצאין,</strong> אם קידש חצי עשרון בכלי זה וחצי עשרון בכלי זה. <strong>ר' אלעזר אמר: מתוך שקרבה לחצאין,</strong> שהיו מקריבים מחציתה בבוקר ומחציתה בין הערביים — אף <strong>קדושה לחצאין;</strong>
## דף ח.
 <strong>ואם איתא</strong> <small>[יש,</small> נכון הדבר<small>],</small> שלדעת ר' אלעזר, דם אינו מתקדש לחצאין — <strong>לילף</strong> <small>[שילמד]</small> דין חביתי כהן גדול <strong>מדם! וכי תימא</strong> <small>[ואם תאמר]</small> ש<strong>ר' אלעזר מילתא ממילתא לא גמר</strong> <small>[דבר מדבר אינו למד],</small> <strong>והא</strong> <small>[והרי]</small> <strong>אמר ר' אלעזר: מנחה שקמצה בהיכל</strong> — <strong>כשרה,</strong> למרות שמקום עשייתה הרגיל הוא בעזרה, <strong>שכן מצינו בסילוק בזיכין</strong> מעל שולחן לחם הפנים (שהוא מעין קמיצה, שלאחר מכן מותר הלחם באכילה) ועושים אותו בהיכל!
  ומשיבים:  <strong>מנחה ממנחה יליף</strong> <small>[לומד],</small> שהמנחות דבר אחד הן, ובכלל זה לחם הפנים, אבל <strong>מנחה מדם לא יליף</strong> <small>[אינו למד].</small>
 ושואלים: <strong>ומנחה ממנחה מי יליף</strong> <small>[האם הוא למד]?</small> <strong>והתניא</strong> <small>[והרי שנויה</small> ברייתא<small>]:</small> אם <strong>עד שלא פרקה</strong> את מערכת לחם הפנים בשבת מעל השולחן ונטל את הבזיכים, <strong>נפרס</strong> (נשבר) <strong>לחמה</strong> — <strong>הלחם פסול, ואין מקטיר עליו</strong> (בגללו) <strong>את הבזיכין,</strong> אם <strong>משפרקה</strong> <strong>נפרס לחמה</strong> — <strong>הלחם</strong> אמנם <strong>פסול,</strong> ואינו נאכל לכהנים, אבל <strong>מקטיר עליו את הבזיכין.</strong>
 <strong>ואמר ר' אלעזר: לא פרקה ממש, אלא כיון שהגיע זמנה לפרק, אף על פי ש</strong>עדיין <strong>לא פרקה,</strong> ולא נטלו את הבזיכים — <strong>כמי שפרקה דמיא</strong> <small>[נחשבת],</small> ואם נפרס הלחם באותה שעה — מקטיר עליו את הבזיכים.
  ואם לדעת ר' אלעזר למדים מנחה ממנחה, יש לשאול: <strong>ואמאי</strong> <small>[ומדוע]</small> מקטיר את הבזיכים? <strong>תיהוי</strong> <small>[שתהא</small> זו<small>]</small> <strong>כמנחה שחסרה קודם קמיצה</strong> ונפסלה, שאין קומצים אותה, ואין מקטירים את קומצה!
  ודוחים:  <strong>הא לא קשיא</strong> <small>[זו אינה קשה],</small> <strong>מנחה</strong> קודם קמיצה <strong>לא בריר ברירה קומץ דידיה</strong> <small>[אין מבורר הקומץ שלה],</small> ולכן אם חסרה ונפסלה — אינו יכול לקמוץ ממנה, <strong>והא בריר ברירה קומץ דידה</strong> <small>[ו</small>אילו <small>זו,</small> לחם הפנים, <small>מבורר הקומץ שלה],</small> שהם בזיכי הלבונה, <strong>ו</strong>לכן <strong>כיון שהגיע זמנה לפרק</strong> — <strong>כמאן דפרקה דמיא</strong> <small>[כמי שפירקה נחשבת].</small>
 ומקשים: <strong>אלא מעתה,</strong> שלדעת ר' אלעזר למדים מנחה ממנחה, גם אם נחשב הפירוק כאילו ניטל קומצו, מדוע אם נפרס הלחם באותה שעה מקטיר עליו את הבזיכים? <strong>תיהוי</strong> <small>[תהיה,</small> יהיה דינו<small>]</small> <strong>כ</strong>דין <strong>שירים</strong> של מנחה <strong>שחסרו בין קמיצה להקטרה,</strong> ש<strong>אין מקטירין קומץ עליהן!</strong> ומשיבים: <strong>לאו פלוגתא נינהו</strong> <small>[</small>וכי <small>אין מחלוקת</small> בדבר זה<small>]?</small> <strong>ר' אלעזר סבר לה כמאן דאמר</strong> <small>[סבור הוא כ</small>דעת <small>מי שאומר]:</small> <strong>שירים שחסרו בין קמיצה להקטרה</strong> — <strong>מקטיר קומץ עליהן.</strong>
 <big>א</big> ודנים <strong>גופא</strong> <small>[לגופה]</small> של ההלכה שהזכרנו: <strong>חביתי כהן גדול, ר' יוחנן אמר: אינה קדושה לחצאין,</strong> <strong>ור' אלעזר אמר: מתוך שקרבה לחצאין,</strong> מחצית בבקר ומחצית בערב, גם <strong>קדושה לחצאין. אמר ר' אחא: מאי טעמא</strong> <small>[מה טעמו]</small> של <strong>ר' יוחנן? אמר קרא</strong> <small>[המקרא]:</small> "יקריבו... <strong>מנחה</strong> תמיד <strong>מחציתה</strong> בבקר ומחציתה בערב" (ויקרא ו, יג), לומר: <strong>הביא</strong> תחילה <strong>מנחה</strong> שלמה <strong>ואחר כך</strong> אתה <strong>חוציהו</strong> לשנים.
 <strong>מיתיבי</strong> <small>[מקשים]</small> על ר' אלעזר ממה ששנינו: <strong>חביתי כהן גדול לא היו באות חצאין, אלא מביא עשרון שלם וחוצהו; ותניא</strong> <small>[ושנויה</small> על כך ברייתא<small>]:</small> <strong>אילו נאמר</strong> "יקריב <strong>מנחה מחצית</strong> בבקר ומחצית בערב", <strong>הייתי אומר: מביא חצי עשרון מביתו שחרית ומקריב,</strong> ועוד <strong>חצי עשרון מביתו ערבית ומקריב</strong> — על כן <strong>תלמוד לומר: "מחציתה בבקר",</strong> לומר <strong>מחצה מ</strong>דבר <strong>שלם הוא מביא,</strong> ואינו מביא מחצית לעצמה!
  ודוחים: אפשר לומר כי דבר זה הוא  <strong>למצוה,</strong> שכך צריך לעשות לכתחילה, אבל בדיעבד אם הביא לחצאין — הרי זה כשר. <strong>אמר ליה</strong> <small>[לו]</small> <strong>רב גביהא מבי כתיל לרב אשי: והא</strong> <small>[והרי]</small> <strong>"חוקה" כתיב</strong> <small>[נאמר]</small> <strong>בה</strong> במנחת החביתין ("חק עולם", שם טו), ובמקום שנאמר "חוקה" הרי זה לעכב! <strong>אמר ליה</strong> <small>[לו]:</small> <strong>לא נצרכא</strong> חוקה זו <strong>אלא</strong> לענין שצריך <strong>להביאה</strong> עשרון <strong>שלם מביתו,</strong> אבל כשהוא נותנה בכלי שרת לשם הקרבה הריהי קדושה גם לחצאין. ודנים בדברי ר' יוחנן, שאמר שמנחת חביתין אינה קדושה לחצאין.
  ומקשים:  <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> <strong>והא איתמר</strong> <small>[והרי נאמר]:</small> אם <strong>הפריש</strong> אדם <strong>חצי עשרון</strong> למנחה, <strong>ודעתו להוסיף</strong> עליו ולהשלים אותו <strong>לעשרון —</strong> <strong>רב אמר: אינו קדוש,</strong> כיון שלא הביא עשרון שלם, <strong>ור' יוחנן אמר: קדוש. ואם איתא</strong> <small>[אכן]</small> סבור ר' יוחנן שמנחת חביתין אינה קדושה לחצאין — <strong>לילף</strong> <small>[שילמד]</small> <strong>מ</strong>מנחת <strong>חביתין,</strong> שכל מנחה אינה קדושה לחצאין!
 <strong>וכי תימא</strong> <small>[ואם תאמר]</small> ש<strong>ר' יוחנן מילתא ממילתא לא יליף</strong> <small>[דבר מדבר אינו למד],</small> ממנחת חביתין למנחה אחרת — <strong>והאמר</strong> <small>[והרי אמר]</small> <strong>ר' יוחנן: שלמים ששחטן ב</strong>תוך ה<strong>היכל</strong> — <strong>כשירין, דכתיב</strong> <small>[שנאמר]</small> בהם: <strong>"ושחטו פתח אהל מועד"</strong> (ויקרא ג, ב), כלומר, בעזרה, והדעת נותנת <strong>שלא יהא</strong> דינו של ה<strong>טפל,</strong> שהוא העזרה, <strong>חמור מ</strong>של ה<strong>עיקר,</strong> שהוא אהל מועד. הרי שהוא למד דבר מדבר (היכל מעזרה)!
  ומשיבים: ור' יוחנן אמנם למד דבר מדבר, ולדעתו גם מנחה למדה ממנחת חביתין שאינה קדושה לחצאין, ואולם במקרה ש<strong>דעתו להוסיף</strong> ולהשלימו <strong>שאני</strong> <small>[שונה]</small> הדבר, שאין זה נחשב מקדש מחצית בלבד. <strong>דתניא</strong> <small>[ששנויה</small> ברייתא<small>]:</small> "קערת כסף וכו' מזרק אחד כסף וכו' שניהם <strong>מלאים</strong> סלת" (במדבר ז, יג) — <strong>אין "מלאים" אלא שלמים, כלומר, שאינו קדוש</strong> הסולת שבו <strong>עד שיהא</strong> בו <strong>עשרון שלם. ואמר ר' יוסי: אימתי</strong> אמרו שאינו קדוש כשאין בו עשרון שלם — <strong>בזמן שאין דעתו</strong> מתחילה <strong>להוסיף</strong> על מה שנתן, <strong>אבל בזמן שדעתו להוסיף</strong> — <strong>ראשון ראשון קדוש.</strong>
 ושואלים: <strong>ורב,</strong> שאמר לגבי מנחה רגילה, שאם הפריש חצי עשרון גם אם דעתו להוסיף עליו אינו קדוש, <strong>ב</strong>ענין מנחת <strong>חביתין כמאן סבירא ליה</strong> <small>[כ</small>דעת <small>מי סבור הוא]?</small> <strong>אי</strong> <small>[אם]</small> <strong>כ</strong>דעת <strong>ר' אלעזר</strong> שהיא קדושה לחצאין, אם כן <strong>לילף</strong> <small>[שילמד]</small> <strong>מחביתין!</strong>
 <strong>וכי תימא</strong> <small>[ואם תאמר]</small> ש<strong>רב מילתא ממילתא לא יליף</strong> <small>[דבר מדבר אינו למד]</small> — <strong>והאמר</strong> <small>[והרי אמר]</small> <strong>רב: מנחה</strong> רגילה, שצריכה שמן ולבונה, <strong>קדושה</strong> בכלי שרת גם <strong>בלא שמן (ובלא לבונה)</strong> — <strong>שכן מצינו בלחם הפנים</strong> שאין בו שמן, ומתקדש בכלי שרת, וכן היא מתקדשת <strong>בלא לבונה</strong> — <strong>שכן מצינו במנחת נסכים</strong> שאין בה לבונה.
  וכן היא מתקדשת גם <strong>בלא שמן ובלא לבונה</strong> — <strong>שכן מצינו במנחת חוטא,</strong> שאין בה לא שמן ולא לבונה. הרי שהוא למד ממנחה למנחה! אלא <strong>על כרחיך רב כר' יוחנן סבירא ליה</strong> <small>[סבור הוא],</small> שאין מנחת חביתין קדושה לחצאין, ומשם הוא למד למנחה רגילה.
 <big>ב</big> ודנים <strong>גופא</strong> <small>[לגופה]</small> של ההלכה שהזכרנו, <strong>אמר רב: מנחה קדושה בלא שמן, ואין דינה כעשרון חסר</strong> — <strong>שכן מצינו בלחם הפנים</strong> שהוא קדוש בלא שמן. וכן מנחה מתקדשת <strong>בלא לבונה</strong> — <strong>שכן מצינו במנחת נסכים</strong> שאין בה לבונה, וכן מתקדשת <strong>בלא שמן ובלא לבונה</strong> — <strong>שכן מצינו במנחת חוטא,</strong> שאין בה לא שמן ולא לבונה.
 <strong>ושמן ולבונה</strong> עצמם <strong>קדשי האי בלא האי והאי בלא האי</strong> <small>[מתקדשים</small> בכלי שרת <small>זה בלא זה וזה בלא זה];</small> <strong>שמן</strong> מתקדש לעצמו — <strong>שכן מצינו בלוג שמן של מצורע</strong> שמתקדש לעצמו, <strong>לבונה</strong> מתקדשת לעצמה — <strong>שכן מצינו בלבונה הבאה בבזיכין</strong> שאין עימה שמן. <strong>ור' חנינא אמר:</strong>
## דף ח:
 <strong>לא זו קדושה בלא זו, ולא זו קדושה בלא זו,</strong> אלא כל מנחה שטעונה שמן ולבונה מתקדשת בכלי רק כשיש שם סולת שמן ולבונה.
  ושואלים:  <strong>ול</strong>דעת <strong>ר' חנינא</strong> שאין מנחה קדושה בלא שמן ולבונה, כלי מידה של <strong>עשרון</strong> שהיה במקדש <strong>ל</strong>שם <strong>מה נמשח? והלא אינו עשוי אלא למדידת קמח בלבד, והקמח אינו קדוש בלא שמן!</strong> ומשיבים: העשרון נמשח <strong>ל</strong>צורך <strong>מנחת חוטא,</strong> שאין עימה לא שמן ולא לבונה.
 <strong>ו</strong>עוד שואלים: כלי מידה של <strong>לוג למה נמשח,</strong> אם אין השמן מתקדש בפני עצמו? ומשיבים: <strong>ללוג</strong> שמן <strong>של מצורע,</strong> שאינו חלק ממנחה, שוודאי מתקדש לעצמו.
  ומעירים:  <strong>ואף שמואל סבר לה להא</strong> <small>[סבור לזו]</small> שאמר <strong>רב,</strong> שכלי שרת מקדש סולת בפני עצמה, גם במנחה שטעונה שמן. <strong>דתנן</strong> <small>[ששנינו</small> במשנה<small>]:</small> <strong>כלי הלח</strong> כלי שרת שנועדו למשקים במקדש <strong>מקדשין את הלח</strong> שניתן בהם, <strong>ומדות היבש</strong> כלי מדידה המיועדים לדברים יבשים <strong>מקדשין את היבש,</strong> אבל <strong>אין כלי הלח מקדשין את היבש, ולא מדות היבש מקדשין את הלח.</strong>
 <strong>ואמר שמואל: לא שנו</strong> שכלי הלח אין מקדשים את היבש, <strong>אלא מדות, אבל מזרקות</strong> (כלים ששימשו לקבלה ולזריקה) <strong>של דם מקדשות</strong> אף <strong>את היבש, שנאמר</strong> בקרבנות הנשיאים למשכן: "מזרק אחד כסף... <strong>שניהם מלאים סלת בלולה בשמן למנחה"</strong> (במדבר ז, יג), הרי שהמזרק מקדש את המנחה שהיא יבשה.
  ועל כך <strong>אמר ליה</strong> <small>[לו]</small> <strong>רב אחא מדפתי לרבינא:</strong> מה הראיה מכאן? הלוא <strong>מנחה לחה היא,</strong> שהרי נאמר שהיתה בלולה בשמן! <strong>אמר ליה</strong> <small>[לו]:</small> <strong>לא נצרכא</strong> ראיה זו של שמואל <strong>אלא</strong> ביחס <strong>ליבש שבה (דהיינו לבונה),</strong> כלומר, לסולת שבה, שנתקדשה במזרק.
 <strong>ואי סלקא דעתך</strong> <small>[ואם עולה על דעתך]</small> כי <strong>קסבר</strong> <small>[סבור]</small> <strong>שמואל: אין מנחה קדושה</strong> בכלי <strong>עד שיהו כולן</strong> יחד, אם כן, <strong>יבש שבה היכי משכחת לה</strong> <small>[כיצד מוצא אתה אותה]?</small> <strong>והלא</strong> בשעה שהמנחה מתקדשת <strong>כולן לחים הן מפני השמן,</strong> ואין שם יבש כלל! <strong>אלא שמע מינה</strong> <small>[למד מכאן]</small> כי <strong>קסבר</strong> <small>[סבור]</small> <strong>שמואל: האי בלא האי</strong> <small>[זה בלא זה]</small> מתקדש.
 <strong>ואיבעית אימא</strong> <small>[ואם תרצה אמור]</small> בתירוץ הקושיה של רב אחא מדיפתי, שמנחה לחה היא, ולכן אין מכאן ראיה שמזרקות מקדשות את היבש: <strong>מנחה</strong> ואפילו לחה <strong>לגבי</strong> <small>[אצל]</small> <strong>דם</strong> שהוא נוזל — <strong>כיבש דמיא</strong> <small>[נחשבת].</small>
 <big>א</big> ושבים לדון <strong>גופא</strong> <small>[לגופו]</small> של דבר שהזכרנו, <strong>אמר ר' אלעזר: מנחה שקמצה בהיכל</strong> — <strong>כשרה, שכן מצינו</strong> מעין קמיצה בהיכל, <strong>בסילוק בזיכין</strong> מעל שולחן לחם הפנים כדי להקטירם, ועל ידי כך מותר הלחם באכילה לכהנים, כמו קומץ המנחה.
 <strong>מתיב</strong> <small>[מקשה]</small> על כך <strong>ר' ירמיה</strong> ממה ששנינו בברייתא: נאמר במנחה "והביאה אל בני אהרן הכהנים <strong>וקמץ משם"</strong> (ויקרא ב, ב) — <strong>ממקום שרגלי הזר עומדות,</strong> במקום שרשאי הזר לעמוד בו.
 <strong>בן בתירא אומר</strong> הסבר אחר לכתוב זה: <strong>מנין שאם קמץ בשמאל</strong> שאין זה פוסל לגמרי, אלא <strong>שיחזיר</strong> את הקומץ למנחה ויחזור <strong>ויקמוץ בימין? תלמוד לומר: "וקמץ משם"</strong> — <strong>ממקום שקמץ כבר.</strong> הרי מדברי התנא הראשון אתה למד שצריך לקמוץ רק במקום שהזר מותר לעמוד, ולא בהיכל!
 <strong>איכא דאמרי</strong> <small>[יש שאומרים]:</small> <strong>הוא</strong> ר' ירמיה <strong>מותיב לה</strong> <small>[הקשה קושיה זו]</small> <strong>והוא מפרק לה</strong> <small>[מתרץ אותה].</small> <strong>איכא דאמרי</strong> <small>[יש שאומרים],</small> <strong>אמר ליה</strong> <small>[לו]</small> <strong>ר' יעקב לר' ירמיה בר תחליפא: אסברא לך</strong> <small>[אסביר לך],</small> <strong>לא נצרכא</strong> הלכה זו כדי לאסור קמיצה בהיכל, <strong>אלא</strong> כדי <strong>להכשיר את כל עזרה כולה</strong> לקמיצה, <strong>שלא תאמר: הואיל ועולה</strong> היא <strong>קדשי קדשים, ומנחה</strong> אף היא <strong>קדשי קדשים, מה עולה טעונה</strong> שחיטה ב<strong>צפון</strong> העזרה — <strong>אף מנחה</strong> שהיא קדשי קדשים תהא קמיצתה <strong>טעונה צפון.</strong> ודוחים: כיצד ניתן ללמוד מעולה למנחה?
 <strong>מה לעולה</strong> שיש בה קדושה גדולה יותר, <strong>שכן</strong> היא מוקרבת <strong>כליל!</strong> ומשיבים: על כל פנים ניתן היה ללמוד <strong>מחטאת,</strong> שהיא קדשי קדשים, ואינה כליל, ושחיטתה רק בצפון.
  ודוחים:  <strong>מה לחטאת</strong> שיש בה חומרה יתירה על המנחה, <strong>שכן</strong> היא <strong>מכפרת על חייבי כריתות!</strong> ומשיבים: ניתן היה ללמוד <strong>מאשם</strong> שהוא קדשי קדשים, ואינו כליל, ואינו מכפר על חייבי כריתות, והוא נשחט בצפון.
  ודוחים:  <strong>מה לאשם</strong> שיש בו מעלה יתירה על המנחה, <strong>שכן</strong> הוא מ<strong>מיני דמים,</strong> ועיקר הכפרה היא בדם! ומוסיפים: מטעם זה <strong>מכולהו נמי</strong> <small>[מכולם גם כן],</small> גם מעולה וחטאת, אי אפשר ללמוד, <strong>שכן</strong> כולם הם <strong>מיני דמים!</strong>
 <strong>אלא</strong> משום כך <strong>איצטריך</strong> <small>[נצרך]</small> הדבר להיאמר, <strong>סלקא דעתך אמינא</strong> <small>[יעלה על דעתך לומר],</small> <strong>הואיל וכתיב</strong> <small>[ונאמר]:</small> <strong>"והקריבה אל הכהן והגישה אל המזבח וקמץ"</strong> (שם), יש ללמוד מכאן: <strong>מה הגשה</strong> נעשית <strong>בקרן דרומית מערבית</strong> של המזבח, <strong>אף קמיצה נמי</strong> <small>[גם כן]</small> תיעשה <strong>בקרן דרומית מערבית</strong> סמוך למזבח, על כן <strong>קא משמע לן</strong> <small>[משמיע לנו]</small> שרשאי לקמוץ בכל העזרה.
 <big>ב</big> ודנים <strong>גופא</strong> <small>[לגופה]</small> של הלכה אחרת שהזכרנו לעיל, <strong>אמר ר' יוחנן: שלמים ששחטן בהיכל</strong> — <strong>כשרין, שנאמר: "ושחטו פתח אהל מועד"</strong> (שם ג, ב), <strong>ולא יהא טפל חמור מן העיקר,</strong> שאם החצר "פתח אוהל מועד" שהיא עזרה שבמקדש, ראויה לשחיטת קדשים — כל שכן אוהל מועד עצמו, ההיכל.
 <strong>מיתיבי</strong> <small>[מקשים]</small> על כך ממה ששנינו בברייתא, <strong>ר' יהודה בן בתירא אומר: מנין שאם הקיפו גוים את העזרה,</strong> ויורים אבנים וחיצים אל תוכה, ואי אפשר להיות בעזרה מפני הסכנה, <strong>שהכהנים נכנסין להיכל</strong> שהוא מוגן <strong>ואוכלין</strong> שם <strong>בקדשי קדשים ושירי מנחות? תלמוד לומר:</strong>
## דף ט.
 "לכל מנחתם ולכל חטאתם ואשמם וכו' <strong>בקדש הקדשים תאכלנו"</strong> (במדבר יח, ט— י), לומר שאף שמצות אכילתם בחצר אוהל מועד, יש מקרים בהם אוכלים קדשי קדשים ומנחות גם בהיכל (קודש הקדשים).
 <strong>והא</strong> <small>[והרי]</small> לפי דברי ר' יוחנן <strong>למה לי קרא</strong> <small>[כתוב]</small> זה? <strong>לימא</strong> <small>[נאמר]</small> גם כאן: הלוא נאמר <strong>"בחצר אהל מועד יאכלוה"</strong> (ויקרא ו, ט), כלומר בעזרה, <strong>ולא יהא טפל חמור מן העיקר,</strong> אם בעזרה אוכלים —  כל שכן בהיכל!
  ודוחים: אין הדברים דומים, כי שחיטה היא  <strong>עבודה,</strong> ו<strong>אדם עובד</strong> את רבו (אדונו) לא רק בחצר, אלא גם <strong>במקום</strong> המיוחד ל<strong>רבו,</strong> ולכן <strong>אמרינן</strong> <small>[אומרים אנו]</small> ולומדים בקל וחומר <strong>שלא יהא טפל חמור מן העיקר.</strong> אבל לגבי <strong>אכילה, שאין אדם אוכל במקום רבו,</strong> הרי <strong>טעמא</strong> <small>[הטעם,</small> דווקא<small>]</small> מפני <strong>דכתב קרא</strong> <small>[שאמר הכתוב]</small> "בקדש הקדשים תאכלנו" מותר לאכול בהיכל, <strong>הא לא כתב קרא</strong> <small>[אבל אם לא היה אומר הכתוב]</small> כן במפורש, לומר <strong>לא יהא טפל חמור מן העיקר לא אמרינן</strong> <small>[אין אנו אומרים].</small>
 <big>א</big> <strong>איתמר</strong> <small>[נאמר]</small> שנחלקו אמוראים בשאלה: מנחה <strong>ש</strong><strong>בללה</strong> בשמן <strong>חוץ לחומת עזרה, ר' יוחנן אמר: פסולה, ריש לקיש אמר: כשרה.</strong> ומסבירים את טעמיהם: <strong>ריש לקיש אמר כשרה</strong> — <strong>דכתיב</strong> <small>[שנאמר]:</small> <strong>"ויצק עליה שמן ונתן עליה לבונה"</strong> (שם ב, ב), <strong>והדר</strong> <small>[ואחר</small> כך<small>]</small> נאמר: <strong>"והביאה אל בני אהרן הכהנים וקמץ",</strong> ודייקו חכמים כי
 <strong>מקמיצה ואילך מצות כהונה,</strong> ובכך <strong>לימד</strong> הכתוב <strong>על יציקה ובלילה שכשרין בזר. ומ</strong>כיון ש<strong>כהונה לא בעיא</strong> <small>[אינה צריכה]</small> הבלילה, אף <strong>פנים</strong> <strong>נמי לא בעיא</strong> <small>[גם כן אינה צריכה],</small> ואפשר לעשותה חוץ לעזרה.
 <strong>ור' יוחנן אמר: פסולה</strong> היא, ש<strong>כיון</strong> ש<strong>עשייתה בכלי</strong> שרת <strong>הוא, נהי</strong> <small>[אם אמנם]</small> ש<strong>כהונה לא בעיא</strong> <small>[אינה צריכה],</small> אבל <strong>פנים מיהת בעיא</strong> <small>[על כל פנים צריכה היא].</small> ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן:</strong> מנחה ש<strong>בללה זר</strong> — <strong>כשרה,</strong> נבללה <strong>חוץ לחומת העזרה</strong> — <strong>פסולה.</strong>
 <big>ב</big> <strong>איתמר</strong> <small>[נאמר]</small> שנחלקו אמוראים בשאלה הבאה: <strong>מנחה שחסרה קודם קמיצה, ר' יוחנן אמר: יביא מתוך ביתו</strong> סולת נוספת <strong>וימלאנה, ריש לקיש אמר: לא יביא מתוך ביתו וימלאנה,</strong> אלא יביא מנחה חדשה.
  ומסבירים את טעמיהם: <strong>ר' יוחנן אמר מביא מתוך ביתו וימלאנה,</strong> כי ה<strong>קמיצה קבעה ליה</strong> <small>[קובעת אותה]</small> כמנחה גמורה להיפסל, וכל עוד לא נקמצה יש לה תקנה. ואילו <strong>ריש לקיש אמר: לא יביא מתוך ביתו וימלאנה,</strong> כי <strong>קדושת כלי קבעה ליה</strong> <small>[קובעת אותה]</small> כמנחה, משעה שנכנסה בכלי שרת ונתקדשה, ולכן אם חסרה נפסלה, ואין לה עוד תקנה.
 <strong>איתיביה</strong> <small>[הקשה לו]</small> <strong>ר' יוחנן לר' שמעון בן לקיש,</strong> הרי שנינו לענין לוג שמן שמביא המצורע: <strong>חסר הלוג, אם עד שלא יצק</strong> ממנו הכהן לכפו כדי ליתן על בהונות המצורע — <strong>ימלאנו,</strong> ואין אומרים שקדושת הכלי קובעת כדי לפוסלו בחסרון! ומעירים: אכן, <strong>תיובתא</strong> <small>[קושיה חמורה</small> היא<small>]</small> ונדחו דבריו.
 <big>ג</big> <strong>איתמר</strong> <small>[נאמר]:</small> <strong>שירים</strong> של מנחה <strong>שחסרו בין קמיצה להקטרה,</strong> שכבר קמץ את הקומץ ועדיין לא הקטיר אותו, <strong>ר' יוחנן אמר: מקטיר קומץ עליהן</strong> על השיריים, כדי להתירם באכילה, <strong>וריש לקיש אמר: אין מקטיר קומץ עליהן.</strong> ומעירים: <strong>אליבא</strong> <small>[לפי שיטת]</small> <strong>ר' אליעזר כולי עלמא לא פליגי</strong> <small>[הכל אינם חלוקים],</small> <strong>כי פליגי</strong> <small>[כאשר הם חלוקים]</small> הרי זה <strong>אליבא</strong> <small>[על פי שיטתו]</small> של <strong>ר' יהושע.</strong>
 <strong>דתנן</strong> <small>[ששנינו</small> במשנה<small>]:</small> <strong>נטמאו שיריה</strong> של המנחה, או <strong>נשרפו שיריה</strong> או <strong>אבדו שיריה, כמדת</strong> (לפי שיטת) <strong>ר' אליעזר</strong> — <strong>כשרה</strong> המנחה, <strong>כמדת ר' יהושע</strong> — <strong>פסולה;</strong>
 <strong>מאן דפסל</strong> <small>[מי שפוסל,</small> ריש לקיש<small>]</small> סבור בפשטות <strong>כ</strong>דעת <strong>ר' יהושע, ומאן דמכשר</strong> <small>[ומי שמכשיר,</small> ר' יוחנן<small>]</small> אומר כך: <strong>עד כאן לא</strong> שמענו ש<strong>אמר ר' יהושע התם</strong> <small>[שם]</small> שהיא פסולה <strong>אלא</strong> במקרה ש<strong>לא אישתייר</strong> <small>[נשתייר]</small> דבר מן המנחה, שהואיל ומטרת הקומץ להתיר את השיריים, הרי אם אין שיריים — אין הקטרה, <strong>אבל היכא דאישתייר</strong> <small>[במקום שנשתייר]</small> חלק מן השיריים — <strong>אפילו ר' יהושע מודה ליה</strong> <small>[לו]</small> לר' אליעזר שהיא כשרה.
 <strong>דתניא</strong> <small>[ששנויה</small> ברייתא<small>]</small> לענין זבחים, <strong>ר' יהושע אומר: כל הזבחים שבתורה שנשתייר מהם כזית בשר או כזית חלב</strong> — הרי זה <strong>זורק</strong> את <strong>הדם,</strong> כדי להתיר את הבשר באכילה או את החלב בהקרבה. אבל אם נשאר רק <strong>כחצי זית בשר</strong> או <strong>כחצי זית חלב</strong> — <strong>אינו זורק את הדם,</strong> שאין אכילה או הקטרה בפחות מכזית, ואין החצאים מצטרפים.
 <strong>ובעולה, אפילו</strong> נשתייר ממנה <strong>כחצי זית בשר וכחצי זית חלב</strong> — <strong>זורק את הדם, מפני שבעולה כולה כליל,</strong> שגם הבשר וגם החלב מוקטרים על המזבח, וביחד יש כאן הקטרה בכזית. <strong>ובמנחה, אף על פי שכולה קיימת</strong> — <strong>לא יזרוק.</strong>
## דף ט:
 ותוהים: <strong>מנחה מאי עבידתה</strong> <small>[מה מעשיה]</small> כאן? הרי כאן מדובר בזבחים! <strong>אמר רב פפא:</strong> הכוונה היא ל<strong>מנחת נסכים</strong> הבאה עם הזבח,
 <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ובהדי זבח אתיא</strong> — <strong>כי גופיה דזבח דמיא</strong> <small>[כיון שביחד עם הזבח היא באה</small> — <small>כמו גופו של הזבח היא נחשבת],</small> ואם נשארה מנחת נסכים הרי זה כאילו <strong>נשאר משהו מן הזבח, ויזרוק את הדם למרות שלא נשאר מן הבשר והחלב, על כן</strong> <strong>קא משמע לן</strong> <small>[משמיע לנו]</small> שאינו כן. על כל פנים, מברייתא זו בענין זבח מוכיח ר' יוחנן, שגם לדעת ר' יהושע, אם נותרו חלק מן השיריים מקטיר עליהם את הקומץ.
  ושואלים:  <strong>ומאן דפסל</strong> <small>[ומי שפוסל]</small> במקרה שחסרו חלק מן השיריים, כלומר, ריש לקיש, מה הוא סבור? ומשיבים: <strong>שאני הכא</strong> <small>[שונה כאן]</small> הדין במנחה, <strong>דאמר קרא</strong> <small>[שאומר הכתוב]:</small> <strong>"והרים הכהן מן המנחה את אזכרתה והקטיר המזבחה"</strong> (ויקרא ב, ט), ומה <strong>שנאמר "מן</strong> <strong>המנחה",</strong> שהוא מיותר לכאורה, שהרי במנחה הכתוב עוסק, הרי זה בא לומר: <strong>עד דאיתא לכולה</strong> <small>[שישנה כל]</small> ה
 <strong>מנחה לא יקטיר. ואידך</strong> <small>[והאחר,</small> ר' יוחנן<small>]</small> כיצד הוא דורש? <strong>"מן המנחה"</strong> כוונתו <strong>מנחה שהיתה כבר,</strong> כלומר, זו שהיתה <strong>שלימה בשעת קמיצה יקטיר, אף על גב דהשתא</strong> <small>[אף על פי שעכשיו]</small> <strong>אינה שלימה.</strong>
 <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> ממה ששנינו בברייתא: אם <strong>עד שלא פרקה</strong> את המערכת של לחם הפנים <strong>נפרס</strong> <strong>הלחם</strong> — <strong>פסול, ואין מקטיר עליו את הבזיכין, ואם משפרקה נפרס לחמה</strong> — <strong>הלחם</strong> אמנם <strong>פסול,</strong> אבל <strong>מקטיר עליו את הבזיכין. ואמר ר' אלעזר: לא</strong> מש <strong>פרקה ממש, אלא כיון שהגיע זמנה לפרק ואף על פי שלא פירקה.</strong> הרי שמקטירים את הקומץ (הבזיכים) למרות שהלחם נפרס ופסול!
 <strong>אמר ליה</strong> <small>[לו]</small> ריש לקיש: <strong>הא מני</strong> <small>[</small>ברייתא <small>זו</small> כשיטת <small>מי היא]?</small> שיטת <strong>ר' אליעזר היא,</strong> המתיר להקטיר את הקומץ למרות שאבדו השיריים, אבל אני הולך כדעת ר' יהושע הפוסל. <strong>אמר ליה</strong> <small>[לו]</small> ר' יוחנן: <strong>אנא אמינא</strong> <small>[אני אומר]</small> <strong>לך משנה שלימה,</strong> כלומר, ברייתא השנויה בסתם, שיש להניח שהיא כדעת הכל, <strong>ואמרת לי את</strong> <small>[ואתה אומר לי]</small> שזו שיטת יחיד של <strong>ר' אליעזר?</strong>
 ועוד, <strong>אי</strong> <small>[אם]</small> שיטת <strong>ר' אליעזר</strong> היא, <strong>מאי איריא</strong> <small>[מדוע דווקא]</small> נוקט דין <strong>נפרס</strong> הלחם? <strong>אפילו שרוף ואבוד נמי מכשר</strong> <small>[גם כן היה מכשיר]!</small> <strong>אישתיק</strong> <small>[שתק]</small> ריש לקיש, שלא היה לו מה להשיב.
  ושואלים: <strong>ואמאי</strong> <small>[ומדוע]</small> <strong>שתק? לימא ליה</strong> <small>[שיאמר לו]</small> לר' יוחנן: אין להוכיח מלחם הפנים שהוא קרבן ציבור, לסתם מנחה, שכן <strong>צבור שאני</strong> <small>[שונה],</small> <strong>הואיל ואישתרי</strong> <small>[והותרה]</small> <strong>טומאה לגבייהו</strong> <small>[לגביהם],</small> שקרבנות הציבור קרבים אפילו בטומאה — <strong>אישתרי נמי</strong> <small>[הותרו גם כן]</small> מנחות <strong>חסרות! אמר רב אדא בר אהבה:</strong> מה שלא השיב לו כך, <strong>זאת אומרת,</strong> ש<strong>החסרון</strong> במנחות <strong>כבעל מום דמי</strong> <small>[נחשב],</small> <strong>ו</strong>הרי <strong>אין בעל מום</strong> כשר להקרבה אפילו <strong>בצבור.</strong>
 מסופר, <strong>יתיב</strong> <small>[יושב]</small> היה <strong>רב פפא וקאמר להא שמעתא</strong> <small>[ואומר את השמועה הזו],</small> שריש לקיש שתק, ולא השיב לר' יוחנן שקרבן ציבור שונה, ומכאן דייק רב אדא בר אהבה שהחסרון כבעל מום. <strong>אמר ליה</strong> <small>[לו]</small> <strong>רב יוסף בר</strong> <small>[בן]</small> <strong>שמעיה לרב פפא: מי לא עסקינן</strong> <small>[האם אין אנו עוסקים]</small> במחלוקת <strong>ר' יוחנן וריש לקיש</strong> אפילו <strong>במנחת העומר</strong> ששל <strong>צבור היא? ו</strong>בכל זאת <strong>פליגי</strong> <small>[חלוקים</small> בה<small>],</small> ולפיכך לא היה כל מקום שיעלה ריש לקיש טענה זו, ואין ללמוד מכאן דבר. ושבים לעיקר המחלוקת בין ר' יוחנן וריש לקיש.
 <strong>אמר רב מלכיו, תנא חדא</strong> <small>[שנויה</small> ברייתא <small>אחת]:</small> נאמר "וקמץ... <strong>מסלתה"</strong> (ויקרא ב, ב) — ללמד <strong>שאם חסרה כל שהוא</strong> מן הסולת שהיתה בה <strong>פסולה,</strong> ואינו יכול לקמוץ, וכן <strong>"משמנה"</strong> (שם) — <strong>שאם חסרה כל שהוא</strong> מן השמן שהיה בה — <strong>פסול.</strong>
 <strong>ותניא אידך</strong> <small>[ושנויה</small> ברייתא <small>אחרת]:</small> נאמר <strong>"והנותרת מן המנחה</strong> לאהרן ולבניו" (שם ג) — מן המנחה שהיתה בתחילה, <strong>פרט למנחה שחסרה היא, ושחסר קומצה, ושלא הקטיר מלבונתה כלום,</strong> שהיא פסולה ואינה נאכלת לכהנים.
  ויש לשאול: <strong>תרי קראי</strong> <small>[שני מקראות]</small> <strong>בחסרות למה לי?</strong> <strong>לאו</strong> <small>[האם לא]</small> <strong>חד</strong> <small>[אחד</small> מהם<small>]</small> בא <strong>למנחה שחסרה קודם קמיצה,</strong> לומר שנפסלה ואינו יכול לחזור ולמלאה, <strong>וחד</strong> <small>[ואחד]</small> <strong>ל</strong>גבי <strong>שירים שחסרו בין קמיצה להקטרה,</strong> שאינו יכול להקטיר קומץ עליהם?
 <strong>ו</strong>אם כן, <strong>תיובתא</strong> <small>[קושיה חמורה]</small> על <strong>ר' יוחנן בתרוייהו</strong> <small>[בשניהם],</small> בשתי ההלכות שנחלק עם ריש לקיש, גם לענין מנחה שחסרה קודם קמיצה, שלדעתו יכול להביא סולת מביתו ולמלאה, וגם לענין שיריים שחסרו לאחר קמיצה, שלדעתו מקטיר עליהם את הקומץ!
  ודוחים:  <strong>לא,</strong> צריכים לומר כך: <strong>חד</strong> <small>[</small>פסוק <small>אחד]</small> בא <strong>למנחה שחסרה קודם קמיצה,</strong> אבל לא לפוסלה לגמרי, אלא לומר <strong>דאי</strong> <small>[שאם]</small> <strong>מביא מביתו וימלאנה</strong> עד שתהיה שלימה — <strong>אין</strong> <small>[כן]</small> כשרה, <strong>ואי</strong> <small>[ואם]</small> <strong>לא</strong> מביא — <strong>לא,</strong> והרי היא פסולה. <strong>וחד</strong> <small>[</small>ופסוק <small>אחד]</small> הוא <strong>לשירים שחסרו בין קמיצה להקטרה,</strong> אבל לא לפסול את הקומץ, אלא לומר <strong>דאף על גב</strong> <small>[שאף על פי]</small> ש<strong>מקטיר קומץ עליהן</strong> — <strong>אותן שירים אסורים לאכילה.</strong>
 <strong>דאיבעיא להו</strong> <small>[שנשאלה להם</small> ללומדים<small>]:</small> <strong>לדברי האומר שירים שחסרו בין קמיצה להקטרה מקטיר קומץ עליהן, אותן שירים מה הן באכילה?</strong>
 <strong>אמר זעירי, אמר קרא</strong> <small>[הכתוב]:</small> <strong>"והנותרת</strong> מן המנחה לאהרן ולבניו" (ויקרא ב, ג), כלומר, השיריים שנותרו לאחר הקמיצה ייאכלו לאהרן ולבניו — <strong>ולא הנותרת מן הנותרת,</strong> שאם חסרו השיריים עצמם, אין הכהנים אוכלים ממה שנותר מהם. <strong>ור' ינאי אמר</strong> באופן שונה: מה שנאמר <strong>"מהמנחה</strong> לאהרן ולבניו", כוונתו: מן ה<strong>מנחה שהיתה כבר</strong> בשעת קמיצה.
 <big>א</big> שנינו במשנה: <strong>קמץ בשמאל</strong> — פסול. ושואלים: <strong>מנא הני מילי</strong> <small>[מנין הדברים הללו]?</small> <strong>אמר ר' זירא, דאמר קרא</strong> <small>[שאמר הכתוב]:</small> <strong>"ויקרב את המנחה וימלא כפו ממנה"</strong> (ויקרא ט, יז), <strong>כף זה איני יודע מהו,</strong> ימנית או שמאלית, <strong>כשהוא אומר</strong> בענין כפרת המצורע: <strong>"ולקח הכהן מלוג השמן ויצק על כף הכהן השמאלית"</strong> (שם יד, טו), הרי זה בא ללמד: דווקא <strong>כאן</strong> הכף היא <strong>שמאלית, הא</strong> <small>[הרי]</small> <strong>כל מקום שנאמר</strong> סתם <strong>כף אינו אלא ימין.</strong> ושואלים: וכיצד אתה למד מכתוב זה?
 <strong>והא מיבעי ליה לגופיה</strong> <small>[והרי צריך אותו לגופו,</small> לעצמו<small>]</small> לומר שיוצק על הכף השמאלית ולא על הימנית! ומשיבים: <strong>"שמאלית" אחרינא כתיב</strong> <small>[אחרת כתוב]</small> באותו ענין (שם טז), ומשם אנו למדים.
  ומקשים, <strong>ואימא</strong> <small>[ואמור]</small> ודרוש כך: <strong>אין מיעוט אחר מיעוט</strong> בא <strong>אלא לרבות,</strong> לומר שיכול ליצוק גם על כף הכהן הימנית! ומשיבים: עוד <strong>"שמאלית" אחרינא כתיב</strong> <small>[אחרת כתוב]</small> בפרשת המצורע העני (שם כו), לומר שאין דורשים כאן מיעוט אחר מיעוט, אלא שיש ללמוד: <strong>כאן שמאלית ואין אחר שמאלית.</strong>
 ומקשים, <strong>ואימא</strong> <small>[ואמור]:</small> <strong>אדרבה</strong> <small>[להיפך],</small> <strong>מה כאן שמאלית</strong> — <strong>אף בעלמא נמי</strong> <small>[בכלל גם כן]</small> <strong>שמאלית</strong> ולא ימנית! ומשיבים: <strong>ארבעה "שמאלית" כתיבי</strong> <small>[כתובים],</small> <strong>תרי</strong> <small>[שנים]</small> מהם כתובים <strong>ב</strong>מצורע <strong>עני</strong> (שם כו ושם כז) <strong>ותרי</strong> <small>[ושנים]</small> כתובים <strong>בעשיר</strong> (שם טו ושם טז), ויש לדרוש שלושה מהן לכפי שהסברנו, והפעם הרביעית מלמדת שאין לומר להיפך: מה כאן כף שמאלית — אף בכל מקום שמאלית.
 <strong>אמר ליה</strong> <small>[לו]</small> <strong>ר' ירמיה לר' זירא:</strong> אם כך, שאתה מניח כי יש לדרוש כל ייתור מעין זה בפרשיות המצורע, אם כן <strong>"על בהן ידו הימנית ועל בהן רגלו הימנית" דכתיב</strong> <small>[שנאמר]</small> <strong>ב</strong>נתינת ה<strong>שמן</strong> על בהונות <strong>מצורע עשיר</strong> (שם יז), <strong>למה לי?</strong>
## דף י.
 <strong>דהא כתב</strong> <small>[שהרי נאמר]</small> שם שצריך ליתנו <strong>"על דם האשם"</strong> (ויקרא יד, יז), וכבר נאמר שדם האשם ניתן על הבהן הימנית (שם יד)! וכן במצורע עני, לשם מה הוצרך לומר "על בהן ידו הימנית ועל בהן רגלו הימנית" (שם כח), והרי נאמר "על מקום דם האשם"! ומשיבים: <strong>חד</strong> <small>[אחד]</small> שנזכר בעשיר בא <strong>להכשיר צדדין,</strong> לא רק על גב הבהן (במקום הצפורן), אלא גם בצד הבהן, <strong>וחד</strong> <small>[ואחד]</small> שנזכר בעני — <strong>לפסול צידי צדדין,</strong> החלק הפנימי של הבהן.
  ושואלים: ומה שנאמר  <strong>"על דם האשם"</strong> (שם יז) במצורע עשיר, ו<strong>"על מקום דם האשם"</strong> במצורע עני (שם כח), <strong>למאי אתו</strong> <small>[למה באו]?</small> למה הוצרכו שניהם?
  ומשיבים:  <strong>הני צריכי</strong> <small>[אלה נצרכים],</small> שכן <strong>אי כתב רחמנא</strong> <small>[אם היתה כותבת התורה]</small> רק <strong>"על דם האשם", הוה אמינא</strong> <small>[הייתי אומר]:</small> אם <strong>איתיה</strong> <small>[ישנו]</small> הדם על הכהן — <strong>אין</strong> <small>[כן],</small> יתן את השמן, אבל אם <strong>נתקנח</strong> משם — <strong>לא,</strong> לכן <strong>כתב רחמנא</strong> <small>[כתבה התורה]:</small> <strong>"על מקום</strong> דם האשם", ולאו דווקא על הדם עצמו.
 <strong>ואי כתב רחמנא</strong> <small>[ואם היתה כותבת התורה]</small> רק <strong>"על מקום", הוה אמינא</strong> <small>[הייתי אומר]:</small> <strong>דוקא</strong> כאשר <strong>נתקנח</strong> הדם יתן על מקומו את השמן, <strong>אבל איתיה</strong> <small>[</small>אם הדם <small>ישנו]</small> — <strong>אימא הוי</strong> <small>[אמור שהוא]</small> מהוה <strong>חציצה</strong> בין השמן לבהן, על כן <strong>קא משמע לן</strong> <small>[משמיע לנו]</small> <strong>"על דם האשם"</strong> שאין דם זה נחשב לחציצה.
 <strong>אמר רבא: מאחר דכתיב</strong> <small>[שנאמר]</small> שצריך הכהן לתת מן השמן <strong>"על דם האשם" ו"על מקום</strong> דם <strong>האשם", וכתיבא</strong> <small>[ו</small>כבר <small>נכתבה]</small> <strong>ימנית בדם</strong> במצורע עשיר (שם יד) ובמצורע עני (שם כה), אם מה שנאמר בשמן <strong>"על בהן ידו הימנית ועל בהן רגלו הימנית", וכתיבי</strong> <small>[ונאמרו]</small> דברים אלה גם <strong>בשמן</strong> של <strong>מצורע עשיר</strong> (שם יז) <strong>ו</strong>גם בזה של <strong>עני</strong> (שם כח), <strong>למה לי?</strong>
 <strong>אלא אמר רבא:</strong> כתובים יתירים של "שמאלית" ו"ימנית" שיש בפרשה זו בענין השמן, אינם נדרשים לענין שמאל וימין של המצורע, אלא מופנים הם, ללמד לדינים אחרים בגזירה שווה; מה שנאמר במצורע עשיר "ידו הימנית" (שם יז) בא ללמד בגזירה שווה <strong>"יד" "יד" לקמיצה,</strong> שנאמר בה "וימלא כפו ממנה" (שם ט, יז), שתהא בימין.
  ומה שנאמר במצורע עשיר "רגלו הימנית" (שם יד, יז) בא ללמד בגזירה שווה <strong>"רגל" "רגל" לחליצה,</strong> שנאמר בה "וחלצה נעלו מעל רגלו" (דברים כה, ט), לומר שתהא בימין.
 וכן מה שנאמר במצורע עשיר "על תנוך אזן המטהר הימנית" (ויקרא יד, יז) בא ללמד בגזירה שווה <strong>"אוזן" "אוזן" לרציעה</strong> של עבד עברי, שנאמר בה "ורצע אדוניו את אזנו" (שמות כא, ו) ללמד שתהא בימין.
  ושואלים: מה שנאמר  <strong>"שמאלית"</strong> פעם שניה במצורע <strong>(העני)</strong> עשיר (שם טז), <strong>למאי אתא</strong> <small>[למה בא]?</small> <strong>אמר רב שישא בריה</strong> <small>[בנו]</small> של <strong>רב אידי: ליפסול ימין</strong> של <strong>כהן במצורע, שלא תאמר</strong> כך: <strong>ומה במקום שלא נתרבתה שמאל,</strong> כלומר, בכל עבודות הקודש, שפסולות בשמאל — <strong>נתרבתה ימין,</strong> שהן כשרות בימין, <strong>במקום שנתרבתה שמאל,</strong> כלומר, במצורע — <strong>אינו דין שנתרבתה</strong> גם <strong>ימין?</strong> לכן צריך היה לומר שיוצק לכפו השמאלית —  לפסול כף ימין.
  ושואלים:  <strong>ואידך</strong> <small>[ו</small>הכתובים <small>האחרים]</small> שבעני, <strong>שמאלית</strong> שחזרה ונזכרה פעמיים נוספות בעני (שם פסוקים כו ו—כז), וכן <strong>יד ורגל ימנית</strong> של <strong>עני</strong> (שם פסוקים כה—כט), <strong>למאי אתא</strong> <small>[למה בא]?</small> ומשיבים: <strong>לכדתנא דבי</strong> <small>[לכמו ששנה החכם מבית</small> מדרשו<small>]</small> של <strong>ר' ישמעאל: כל פרשה שנאמרה ונשנית, לא נשנית</strong> כולה <strong>אלא בשביל דבר</strong> אחד <strong>שנתחדש בה,</strong> ואף כאן לא נאמרה פרשת מצורע עני אלא בשביל הקרבנות השונים שנתחייב בהם, ואיך לדרוש את יתור המקראות שבה.
 <big>א</big> <strong>אמר רבה בר בר חנה, אמר ר' שמעון בן לקיש: כל מקום שנאמרה אצבע וכהונה אינה אלא</strong> אצבע <strong>ימין.</strong>
 ומקדימים: <strong>קא סלקא דעתין</strong> <small>[עולה על דעתינו לומר]</small> שגם <strong>אצבע ו</strong>גם <strong>כהונה בעינן</strong> <small>[צריכים אנו]</small> שיהיו כתובים יחד, כדי לפסול אם עשה בשמאל, <strong>כדכתיב</strong> <small>[כמו שנאמר]:</small> <strong>"ולקח הכהן מדם החטאת באצבעו"</strong> (ויקרא ד, כה), <strong>וגמר</strong> <small>[ולמד]</small> שאצבע זו היא ימנית בגזירה שווה <strong>ממצורע, דכתיב</strong> <small>[שנאמר]:</small> <strong>"וטבל הכהן את אצבעו הימנית"</strong> (שם יד, טו). ומקשים: <strong>הרי קמיצה דלא כתיבא</strong> <small>[שלא כתובה]</small> <strong>בה אלא כהונה</strong> (שם ב, ב) ולא אצבע, <strong>ותנן</strong> <small>[ושנינו</small> במשנה<small>]:</small> אם <strong>קמץ בשמאל פסול!</strong>
 <strong>אמר רבא,</strong> צריך לומר: די שייאמר <strong>או אצבע או כהונה</strong> כדי לפסול בשמאל.
 <strong>אמר ליה</strong> <small>[לו]</small> <strong>אביי: הרי הולכת אברים לכבש</strong> כדי להעלותם אחר כך על המזבח, <strong>דכתיב בהו</strong> <small>[שנאמר בהם]</small> <strong>כהונה, דכתיב</strong> <small>[שנאמר]:</small> <strong>"והקריב הכהן את הכל המזבחה"</strong> (שם א, יג), <strong>ואמר מר</strong> <small>[החכם]:</small> <small>הקרבה האמורה כאן</small> <strong>זו הולכת אברים לכבש, ותנן</strong> <small>[ושנינו</small> שם<small>]:</small> כשהיה מוליך את האיברים <strong>הרגל של ימין</strong> היתה <strong>בשמאל</strong> של הכהן, <strong>ובית עורה</strong> צד העור (ולא מקום החיתוך) היה פונה <strong>לחוץ,</strong> משמע שבהולכה זו אין שמאל פוסלת!
  ומשיבים:  <strong>כי אמרינן</strong> <small>[כאשר אומרים אנו]</small> <strong>או אצבע או כהונה</strong> — הרי זה <strong>בדבר המעכב כפרה,</strong> והולכת איברים אינה מעכבת.
  ומקשים:  <strong>והרי קבלה</strong> של הדם בכלי, ש<strong>דבר המעכב כפרה הוא, וכתב</strong> <small>[וכתובה]</small> <strong>בה כהונה, דכתיב</strong> <small>[שנאמר]:</small> <strong>"והקריבו בני אהרן הכהנים את הדם"</strong> (שם א, ה) <strong>—</strong> <strong>זו קבלת הדם, ותנן</strong> <small>[ושנינו]:</small> אם <strong>קבל בשמאל</strong> — <strong>פסל, ור' שמעון מכשיר,</strong> למרות שכתובה שם כהונה!
  ומשיבים:  <strong>ל</strong>דעת <strong>ר' שמעון קאמרת</strong> <small>[אומר אתה]?</small> <strong>ר' שמעון תרתי בעי</strong> <small>[שתים הוא צריך],</small> גם <small>אצבע וגם כהונה, וכאן לא כתובה אצבע. ושואלים:</small>
 <strong>ומי בעי</strong> <small>[והאם צריך]</small> באמת <strong>ר' שמעון תרתי</strong> <small>[שתים]?</small> <strong>והתניא</strong> <small>[והרי שנויה</small> ברייתא<strong>],</strong> <strong>ר' שמעון אומר: כל מקום שנאמרה יד</strong> — <strong>אינה אלא</strong> יד <strong>ימין, אצבע</strong> — <strong>אינה אלא</strong> אצבע של יד <strong>ימין!</strong> ומשיבים: אם כתובה <strong>אצבע לא בעיא</strong> <small>[אינה צריכה]</small> שתיכתב שם <strong>כהונה,</strong> אבל אם כתובה <strong>כהונה</strong> עדיין <strong>בעיא</strong> <small>[צריכה]</small> שתיכתב <strong>אצבע</strong> לומר ששמאל פסולה.
  ושואלים:  <strong>אלא</strong> הואיל ודי ב"אצבע", <strong>כהן</strong> שנזכר בקבלת דם <strong>למה לי?</strong> ומשיבים: ללמד שהוא צריך להיות <strong>בכהונו,</strong> כלומר, כשהוא לבוש בבגדי כהונה.
## דף י:
 <strong>והרי זריקה</strong> של הדם <strong>דלא כתב ביה</strong> <small>[שלא כתובה בו]</small> <strong>אלא כהונה, ותנן</strong> <small>[ושנינו</small> במשנה<small>]:</small> <strong>זרק בשמאל</strong> — <strong>פסול, ולא פליג</strong> <small>[ולא</small> מצאנו ש<small>חולק]</small> <strong>ר' שמעון</strong> על כך במשנה! <strong>אמר אביי: פליג</strong> <small>[חולק הוא]</small> <strong>בברייתא</strong> על הלכה <strong>זו,</strong> <strong>דתניא</strong> <small>[ששנויה</small> ברייתא<small>]:</small> <strong>קבל</strong> את דם הקרבן <strong>בשמאל</strong> — <strong>פסול, ור' שמעון מכשיר; זרק בשמאל</strong> — <strong>פסול, ור' שמעון מכשיר.</strong>
 ושואלים: <strong>ואלא</strong> לשיטת חכמים שכהונה כשלעצמה משמעה ימין, <strong>הא</strong> <small>[זו]</small> ש<strong>אמר רבא:</strong> "ידו הימנית" שנאמרה במצורע באה ללמד בגזירה שווה <strong>"יד" "יד" לקמיצה</strong> שהיא בימין דווקא, <strong>למה לי</strong> ראיה זו? הרי קמיצה בימין <strong>מכהונה</strong> שנזכרה בה <strong>נפקא</strong> <small>[יוצאת],</small> שנאמר "וקמץ הכהן" (ויקרא ה, יב)!
  ומשיבים: לימוד  <strong>חד</strong> <small>[אחד]</small> נצרך <strong>לקומץ,</strong> כלומר, לקמיצה, <strong>וחד</strong> <small>[ואחד]</small> <strong>לקידוש</strong> ה<strong>קומץ</strong> בכלי שרת, שצריך ליתנו בתוכו ביד ימין.
  ושואלים:  <strong>לר' שמעון דלא בעי</strong> <small>[שאינו צריך]</small> כלל ל<strong>קידוש קומץ</strong> בכלי, <strong>ולמאן דאמר נמי דבעי</strong> <small>[ו</small>כן <small>ל</small>דעת <small>מי שאומר גם כן שצריך]</small> <strong>קידוש קומץ לר' שמעון, ו</strong>מכל מקום <strong>בשמאל אכשורי מכשר</strong> <small>[הוא מכשיר],</small> אם כן גזירה שווה <strong>"יד" "יד",</strong> שממנה לומד <strong>רבא</strong> קמיצה בימין, <strong>למה לי?</strong>
 <strong>אי</strong> <small>[אם]</small> <strong>לקמיצה גופה</strong> <small>[עצמה]</small> <strong>אליבא</strong> <small>[לפי שיטתו]</small> של <strong>ר' שמעון,</strong> הרי <strong>מ</strong>דברי <strong>ר' יהודה בריה</strong> <small>[בנו]</small> של <strong>ר' חייא נפקא</strong> <small>[יוצא],</small> ש<strong>אמר ר' יהודה בריה</strong> <small>[בנו]</small> של <strong>ר' חייא: מאי טעמא</strong> <small>[מה טעמו]</small> של <strong>ר' שמעון</strong> שהכשיר מנחה שנעשתה שלא בכלי שרת? <strong>דאמר קרא</strong> <small>[הכתוב]:</small> <strong>"קדש קדשים היא כחטאת וכאשם"</strong> (ויקרא ו, י), לומר: אם
 <strong>בא לעובדה</strong> לעשות את עבודות המנחה <strong>ביד</strong> — <strong>עובדה בימין כ</strong>מו עבודות קרבן <strong>חטאת,</strong> אם <strong>בא לעובדה בכלי</strong> שמקדש הקומץ בכלי — <strong>עובדה בשמאל כאשם,</strong> שעבודתו כשרה בשמאל לדעת ר' שמעון. הרי שקמיצת המנחה בימין נלמדת מן ההיקש לחטאת!
  ומסבירים:  <strong>לא נצרכא</strong> גזירה שווה "יד" "יד" <strong>אלא לקומץ</strong> של <strong>מנחת חוטא,</strong> ללמד שגם הוא צריך ימין דווקא, שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ואמר ר' שמעון</strong> לגבי מנחת חוטא שאין בה שמן ולבונה כדי <strong>שלא יהא קרבנו מהודר,</strong> אם כן <strong>כי קמיץ לה נמי</strong> <small>[כאשר קומץ אותה גם כן]</small> <strong>בשמאל תתכשר</strong> <small>[תהיה כשרה],</small> למרות שאין זה דרך הידור, על כן <strong>קמשמע לן</strong> <small>[משמיע לנו]</small> שצריך שיהיה בימין דווקא.
 <big>א</big> שנינו במשנה שאם <strong>קמץ ועלה בידו צרור</strong> של אבן <strong>או גרגר מלח</strong>
## דף יא.
 <strong>או קורט לבונה</strong> — <strong>פסול,</strong> מפני שהקומץ חסר. ושואלים: <strong>כל הני</strong> <small>[אלה]</small> <strong>למה לי?</strong> הלוא די היה להביא דוגמה אחת!
  ומשיבים:  <strong>צריכא</strong> <small>[צריך</small> הדבר<small>]</small> להיאמר, <strong>דאי תנא</strong> <small>[שאילו היה שונה]</small> רק <strong>צרור</strong> של עפר הייתי אומר שהוא מחסר ממידת הקומץ <strong>משום דלאו בת הקרבה היא</strong> <small>[שאינו ראוי להקרבה],</small> <strong>אבל מלח דבת הקרבה היא</strong> <small>[שהוא ראוי להקרבה],</small> שהרי נותן מלח על הקומץ קודם שמקטיר אותו — <strong>אימא תתכשר</strong> <small>[אמור שתהא כשרה],</small> שאינו ממעט ממידת הקומץ,
 <strong>ואי תנא</strong> <small>[ואם היה שונה]</small> <strong>מלח,</strong> הייתי אומר: המלח ממעט מפני <strong>דלא איקבע בהדי</strong> <small>[שלא נקבע עם]</small> ה<strong>מנחה מעיקרא</strong> <small>[מתחילה],</small> <strong>ש</strong>הרי <strong>אינו מולח אלא הקומץ בלבד, אבל לבונה דאיקבע בהדי</strong> <small>[שנקבעה יחד]</small> עם ה<strong>מנחה מעיקרא</strong> <small>[מתחילה],</small> שקודם שקומץ נותן עליה לבונה, <strong>אימא תתכשר</strong> <small>[אמור שתהא כשרה],</small> ולא תמעט ממידת הקומץ, על כן <strong>קא משמע לן</strong> <small>[משמיע לנו]</small> שבכל אופן פסול.
 <big>א</big> שנינו במשנה כי אם כשקמץ עלה בידו צרור וכו' פסול <strong>מפני שאמרו: הקומץ החסר או היתר</strong> — <strong>פסול.</strong> ושואלים: <strong>מאי איריא</strong> <small>[מה שייך,</small> מדוע דווקא<small>]</small> <strong>משום חסר ויתר? ותיפוק ליה</strong> <small>[ושיצא לו]</small> <strong>משום חציצה,</strong> שהרי הצרור חוצץ בין ידו לבין הקומץ! <strong>אמר ר' ירמיה:</strong> יש מקרים בהם הצרור אינו נמצא בין ידו לקומץ, אלא <strong>מן הצד,</strong> כך שאינו חוצץ, ומכל מקום הריהו ממעט בשיעור הקומץ.
 <big>ב</big> <strong>אמר ליה</strong> <small>[לו]</small> <strong>אביי לרבא: כיצד קומצין?</strong> כיצד בדיוק עושים את מעשה הקמיצה? <strong>אמר ליה</strong> <small>[לו]:</small> <strong>כדקמצי אינשי</strong> <small>[כמו שקומצים אנשים]</small> שמקפלים את כל האצבעות על כף היד. <strong>איתיביה</strong> <small>[הקשה לו]</small> אביי, הרי כך אומרים על האצבעות: <strong>זו</strong> האצבע הקטנה, משמשת למידת ה<strong>זרת</strong> שבתורה (שמות כח, טז), שהיא מקצה הזרת עד קצה הבהן. <strong>זו</strong> הסמוכה לה משמשת ל<strong>קמיצה,</strong> שממנה מתחילה הקמיצה, שמקפל את שלוש האצבעות האמצעיות על כף היד.
  זו השלישית משמשת למידת ה<strong>אמה,</strong> מקצה אצבע זו ועד המרפק. <strong>זו</strong> הרביעית היא ה<strong>אצבע</strong> האמורה בתורה, שבה מזים מדם החטאת ועוד. <strong>זו</strong> החמישית היא ה<strong>גודל</strong> (בוהן) של המצורע, שנותנים עליה מדם האשם והשמן (ויקרא יד, יז). הרי שאין משתמשים בכל האצבעות לקמיצה!
  ומתרצים: אינו משתמש בזרת  <strong>אלא</strong> כדי <strong>להשוות. כלומר, קומץ</strong> מתחילה <strong>מלא היד כדי שלא יהא חסר, ואחר כך מוחק באצבע קטנה מלמטה</strong> ובגודל מלמעלה.
 ועוד שאלו: <strong>היכי עביד</strong> <small>[כיצד עושה]</small> את הקמיצה? <strong>אמר רב זוטרא בר טוביה, אמר רב:</strong> כשמכניס ידו למנחה <strong>חופה שלש אצבעותיו</strong> האמצעיות <strong>עד שמגיע</strong> בקצה האצבעות <strong>על פס</strong> (כף) <strong>ידו ו</strong>כך <strong>קומץ.</strong>
 ומעירים, <strong>תניא נמי הכי</strong> <small>[שנויה</small> ברייתא <small>גם כן כך]:</small> נאמר "וקמץ משם <strong>מלא קמצו"</strong> (שם ב, ב) — <strong>יכול מבורץ,</strong> כלומר, גדוש, שיוצא החוצה? <strong>תלמוד לומר:</strong> "והרים ממנו <strong>בקמצו"</strong> (שם ו, ח) כלומר, רק מה שנכנס בתוך הקומץ ולא יותר.
 <strong>אי</strong> <small>[אם]</small> <strong>בקמצו, יכול בראשי אצבעותיו</strong> בלבד, שמקפל את ראשי אצבעותיו, ומה שבתוכן הוא הקומץ? <strong>תלמוד לומר: "מלא קמצו",</strong> צריך להיות מלא ולא רק לקמוץ בו משהו, <strong>הא כיצד</strong> הוא עושה? <strong>חופה שלש אצבעותיו</strong> לכל אורכן <strong>על פס</strong> (כף) <strong>ידו ו</strong>כך <strong>קומץ,</strong> ו
 <strong>ב</strong>מנחת <strong>מחבת וב</strong>מנחת <strong>מרחשת,</strong> שהן נקמצות לאחר אפייה ויש בהן פתיתים גדולים — <strong>מוחק</strong> את מה שיצא החוצה <strong>בגודלו מלמעלה ובאצבעו קטנה מלמטה. וזו היא עבודה קשה שבמקדש,</strong> שצריך למחוק בדיוק מה שיוצא ולא לשייר דבר, וגם שלא יחסר דבר מתוך הקומץ.
  ושואלים:  <strong>זהו</strong> זוהי עבודה קשה <strong>ותו לא</strong> <small>[ואין יותר]?</small> <strong>והאיכא</strong> <small>[והרי יש]</small> <strong>מליקה</strong> של קרבן העוף, <strong>והאיכא</strong> <small>[והרי יש]</small> <strong>חפינה</strong> של הקטורת על ידי הכהן הגדול ביום הכיפורים, שעל שתיהן נאמר שהן עבודות קשות שבמקדש! <strong>אלא</strong> הכוונה היא ש<strong>זו היא אחת מעבודות קשות שבמקדש.</strong>
 <strong>אמר רב פפא: פשיטא</strong> <small>[פשוט]</small> <strong>לי,</strong> ש<strong>מלא קמצו</strong> הוא <strong>כדקמצי אינשי</strong> <small>[כמו שקומצים אנשים],</small> שמכניס את ידו לסולת כשצידי אצבעותיו כלפי מטה. אבל <strong>בעי</strong> <small>[שאל]</small> <strong>רב פפא:</strong> אם <strong>קמץ בראשי אצבעותיו,</strong> כלומר, אם היה פס ידו כלפי מטה, והכניס את ראשי אצבעותיו לסולת וכך קמץ, <strong>מאי</strong> <small>[מה]</small> יהא הדין?
  וכן <strong>מן הצדדין,</strong> אם הוליך את גב ידו על הסולת עד שנכנסה הסולת לתוכה מן הצד, <strong>מאי</strong> <small>[מה]</small> יהא הדין? וכן <strong>ממטה למעלה,</strong> אם היה גב ידו כלפי מטה והכניס את ראשי אצבעותיו לסולת וכך קמץ, <strong>מאי</strong> <small>[מה]</small> יהא הדין? האם קמיצה כשרה היא או לא? לשאלות אלו לא נמצאה תשובה ונשארו ב<strong>תיקו</strong> <small>[תעמוד]</small> השאלה במקומה.
  כיוצא בזה <strong>אמר רב פפא:</strong> <strong>פשיטא</strong> <small>[פשוט]</small> <strong>לי,</strong> ש<strong>"מלא חפניו"</strong> של חפינת הקטורת על ידי הכהן הגדול ביום הכיפורים (ויקרא טז, יב) הוא <strong>כדחפני אינשי</strong> <small>[כמו שחופנים אנשים],</small> שמכניס את שתי ידיו כשצידי האצבעות כלפי מטה, וכך מעלה את הקטורת כששתי ידיו מחוברות כעין כלי. אבל <strong>בעי</strong> <small>[שאל]</small> <strong>רב פפא:</strong> אם <strong>חפן בראשי אצבעותיו</strong> שהכניס את ראשי אצבעותיו לקטורת וכך חפן, <strong>מהו?</strong> חפן <strong>מן הצדדין,</strong> שהוליך גב ידו על הקטורת, ונכנסה הקטורת מן הצד, <strong>מהו? חפן ב</strong>יד <strong>זו וב</strong>יד <strong>זו, ו</strong>לאחר שהגביהן <strong>קרבן זו אצל זו, מהו?</strong> שאלות אלו לא נמצאה להן תשובה ונשארו ב<strong>תיקו</strong> <small>[תעמוד]</small> השאלה במקומה.
 <strong>בעי</strong> <small>[שאל]</small> <strong>רב פפא:</strong> אם כשרצה לקדש את הקומץ בכלי שרת <strong>דבקיה</strong> <small>[הדביק]</small> את ה<strong>קומץ בדפניה דמנא</strong> <small>[בדופן הכלי]</small> מתוכו, ולא הניחו בקרקעיתו, <strong>מאי</strong> <small>[מה]</small> דינו? האם קידוש ב<strong>תוך</strong> ה<strong>כלי בעינן</strong> <small>[צריכים אנו],</small> <strong>והאיכא</strong> <small>[והרי יש כאן],</small> <strong>או דלמא</strong> <small>[שמא]</small> <strong>הנחה בתוכו בעינן</strong> <small>[צריכים אנו]</small> <strong>וליכא</strong> <small>[ואין כאן]?</small> שאלה זו לא נפתרה ונשארה ב<strong>תיקו</strong> <small>[תעמוד]</small> השאלה במקומה.
 <strong>בעי</strong> <small>[שאל]</small> <strong>מר בר רב אשי:</strong> אם <strong>הפכיה למנא</strong> <small>[הפך את הכלי],</small> <strong>ודבקיה</strong> <small>[והדביק]</small> את ה<strong>קומץ בארעיתא דמנא</strong> <small>[בתחתית הכלי]</small> שיש שם בית קיבול, <strong>מאי</strong> <small>[מה]</small> הדין? האם <strong>הנחה בתוכו</strong> של הכלי <strong>בעינן</strong> <small>[צריכים אנו]</small> <strong>והאיכא</strong> <small>[והרי יש כאן],</small> שהרי יש תוך לתחתית הכלי, <strong>או דלמא</strong> <small>[שמא]</small> כלי <strong>כתיקנו בעינן</strong> <small>[צריכים אנו]</small> <strong>וליכא</strong> <small>[ואין כאן]?</small> אף שאלה זו לא נפתרה ונשארה ב<strong>תיקו</strong> <small>[תעמוד]</small> השאלה במקומה.
 <big>ג משנה</big> <strong>כיצד הוא עושה</strong> בקמיצה? <strong>פושט את אצבעותיו</strong> לאורכן <strong>על פס</strong> (כף) <strong>ידו.</strong> אם <strong>ריבה שמנה</strong> של המנחה יותר מן הראוי לה, או <strong>חסר שמנה,</strong> או <strong>חיסר לבונתה</strong> — הרי זו <strong>פסולה.</strong>
 <big>ד גמרא</big> ומבררים: <strong>היכי דמי</strong> <small>[כיצד הוא בדיוק]</small> <strong>ריבה שמנה? אמר ר' אליעזר: כגון שהפריש לה שני לוגין</strong> שמן לעשרון סולת, במקום לוג אחד. ומקשים: <strong>ולוקמה</strong> <small>[ושיעמיד אותה]</small> <strong>כגון דעריב</strong> <small>[שעירב]</small> <strong>בה שמן</strong> של <strong>חולין</strong> או <strong>שמן</strong> של <strong>חבירתה</strong> (מנחה אחרת)!
 <strong>וכי תימא</strong> <small>[ואם תאמר]</small> ש<strong>שמן</strong> של <strong>חולין ושמן</strong> של <strong>חבירתה לא פסל</strong> <small>[אינו פוסל],</small> <strong>מתקיף לה</strong> <small>[מקשה על כך]</small> <strong>רב זוטרא בר טוביה: אלא מעתה</strong> אם תאמר כך, <strong>מנחת חוטא דפסל</strong> <small>[שפוסל]</small> <strong>בה שמן</strong> (להלן מנחות נט,ב) <strong>היכי משכחת לה</strong> <small>[כיצד אתה מוצא אותה]?</small>
 <strong>אי דידה</strong> <small>[אם</small> שמן <small>שלה]</small> — <strong>הא לית</strong> <small>[הרי אין]</small> <strong>לה,</strong> שהרי אין במנחת חוטא שמן כלל, <strong>אי</strong> <small>[אם]</small> של <strong>חולין ו</strong>של <strong>חבירתה</strong> — <strong>הא אמרת</strong> <small>[הרי אומר אתה]</small> <strong>לא פסל</strong> <small>[שאינו פוסל]!</small> <strong>ואי אמרת דאפריש לה</strong> <small>[ואם תאמר שהפריש</small> עבורה<small>]</small> <strong>שמן,</strong> והוא פוסל למרות שלא עשה כדין, והרי <strong>כיון דלית</strong> <small>[שאין]</small> <strong>לה שמן כלל</strong> — <strong>חולין נינהו</strong> <small>[הם],</small> ואינו נחשב משלה!
  ומסבירים, <strong>ור' אליעזר</strong> שאמר: כגון שהפריש לה שני לוגים, בסגנון <strong>לא מיבעיא קאמר</strong> <small>[לא נצרכה הוא אומר],</small> וכך יש להבין את דבריו: <strong>לא מיבעיא</strong> <small>[לא נצרכה]</small> לומר שאם הוסיף לה של <strong>חולין ו</strong>של <strong>חבירתה דפסיל</strong> <small>[שהוא פוסל]</small> בוודאי את המנחה, <strong>אבל הפריש לה שני לוגין, הואיל ו</strong>מתחילה <strong>האי חזי ליה והאי חזי ליה</strong> <small>[זה ראוי לה וזה ראוי לה]</small> <strong>אימא לא ליפסיל</strong> <small>[אמור שלא יפסול],</small> על כן <strong>קא משמע לן</strong> <small>[משמיע לנו]</small> שבכל זאת פוסל.
  ושואלים: <strong>ומנא ליה</strong> <small>[ומנין לו]</small> <strong>לר' אליעזר הא</strong> <small>[</small>הלכה <small>זו]?</small> <strong>אמר רבא: מתניתין קשיתיה</strong> <small>[המשנה היתה קשה לו],</small> <strong>מאי איריא</strong> <small>[מה שייך,</small> מה הטעם<small>]</small> <strong>דתני</strong> <small>[שהוא שונה]</small> <strong>ריבה שמנה,</strong> כלומר, השמן שלה? <strong>ליתני</strong> <small>[שישנה]:</small> <strong>ריבה לה שמן! אלא הא קא משמע לן</strong> <small>[</small>דבר <small>זה משמיע לנו],</small> <strong>דאף על גב</strong> <small>[שאף על פי]</small> ש<strong>הפריש לה</strong> מתחילה <strong>שני לוגין</strong> — אף זה פוסל.
 <big>ה</big> שנינו במשנה: <strong>חיסר לבונתה</strong> פסול. ובענין זה <strong>תנו רבנן</strong> <small>[שנו חכמים]:</small> אם <strong>חסרה</strong> הלבונה <strong>ועמדה על קורט</strong> (גוש קטן) <strong>אחד</strong> בלבד — <strong>פסולה,</strong> אם עמדה <strong>על שני</strong> <strong>קרטין</strong> — <strong>כשרה, דברי ר' יהודה. ר' שמעון אומר:</strong> אם עמדה <strong>על קורט אחד</strong> — <strong>כשרה</strong> עדיין, <strong>פחות מכאן</strong> מקורט אחד — <strong>פסולה.</strong>
## דף יא:
 ומתקשים, <strong>והתניא</strong> <small>[והרי שנויה</small> ברייתא<small>],</small> <strong>ר' שמעון אומר: קומץ ולבונה שחסר כל שהוא</strong> — <strong>פסול,</strong> ואין די בקורט אחד! ומתרצים, <strong>תני</strong> <small>[שנה]</small> כך: <strong>קורט לבונה שחסר כל שהוא</strong> — <strong>פסול. ואיבעית אימא</strong> <small>[ואם תרצה אמור</small> כך<small>]:</small> <strong>כאן בלבונה הבאה עם המנחה,</strong> שאינה נפסלת גם אם תחסר עד קורט, <strong>כאן בלבונה הבאה בפני עצמה,</strong> שאם חסרה כל שהוא פסולה.
  ובענין זה מביאים מה ש<strong>אמר ר' יצחק בר יוסף, אמר ר' יוחנן: שלש מחלוקת בדבר,</strong> שיש בענין זה שלוש שיטות חלוקות, <strong>ר' מאיר סבר</strong> <small>[סבור]:</small> <strong>קומץ</strong> שלם של לבונה <strong>בתחילה,</strong> כשנותן את הלבונה על המנחה, <strong>וקומץ</strong> שלם צריך להיות <strong>בסוף,</strong> בשעת ההקטרה. <strong>ור' יהודה סבר</strong> <small>[סבור]:</small> <strong>קומץ</strong> צריך להיות <strong>בתחילה, ושני קרטין</strong> לפחות <strong>בסוף. ור' שמעון סבר</strong> <small>[סבור]:</small> <strong>קומץ</strong> צריך להיות <strong>בתחילה, וקורט אחד בסוף.</strong>
 ומעירים: <strong>ושלשתן מקרא אחד דרשו</strong> <strong>בדרכים שונות, שנאמר: "והרים ממנו וכו'</strong> <strong>ואת כל הלבונה אשר על המנחה</strong> והקטיר המזבח" (ויקרא ו, ב), <strong>ר' מאיר סבר</strong> <small>[סבור]:</small> הכוונה היא שאינו מקטיר <strong>עד דאיתא</strong> <small>[שישנה]</small> <strong>ללבונה דאיקבעה בהדי</strong> <small>[שנקבעה יחד]</small> עם ה<strong>מנחה מעיקרא</strong> <small>[מתחילה]</small> כלומר, קומץ שלם. <strong>ור' יהודה סבר</strong> <small>[סבור]:</small> כיון שאומר <strong>"כל"</strong> — משמעו כל שהוא, <strong>ואפילו חד קורט</strong> <small>[קורט אחד],</small> ומה שנאמר <strong>"את"</strong> — הרי זה <strong>לרבות קורט אחר</strong> נוסף. <strong>ור' שמעון</strong> סבור כר' יהודה ש"כל" משמעו אפילו קורט אחד, ואת המילה <strong>"את" לא דריש</strong> <small>[אינו דורש]</small> לרבות, ולכן די בקורט אחד.
 <strong>ואמר ר' יצחק בר יוסף, אמר ר' יוחנן: מחלוקת</strong> זו היא <strong>בלבונה הבאה עם המנחה, אבל בלבונה הבאה בפני עצמה</strong> — <strong>דברי הכל,</strong> גם לדעת ר' יהודה ור' שמעון, <strong>קומץ בתחילה וקומץ בסוף.</strong> ולשיטתם <strong>להכי איצטריך</strong> <small>[לשם כך הוצרך]</small> מה שנאמר <strong>"אשר על המנחה"</strong> (שם), ללמדנו שבלבונה <strong>דבהדי</strong> <small>[שביחד]</small> עם ה<strong>מנחה</strong> — <strong>אין</strong> <small>[כן],</small> יכול להקטיר גם אם נותר קורט או שנים, אבל זו שבאה <strong>בפני עצמה,</strong> שאינה "על המנחה" — <strong>לא. ו</strong>עוד
 <strong>אמר ר' יצחק בר יוסף, אמר ר' יוחנן: מחלוקת בלבונה הבאה עם המנחה, אבל בלבונה הבאה בבזיכין</strong> של לחם הפנים — <strong>דברי הכל,</strong> כלומר, גם לדעת ר' יהודה ור' שמעון, <strong>שני קמצין</strong> צריכים להיות <strong>בתחילה,</strong> קומץ בכל בזך, <strong>ושני קמצין בסוף.</strong>
 ומקשים: <strong>פשיטא</strong> <small>[פשוט</small> שכך הוא<small>],</small> שהרי לא נאמר בה "כל הלבונה" להכשיר (לשיטתם) גם בכל שהוא! ומסבירים: <strong>מהו דתימא</strong> <small>[שתאמר]:</small> <strong>כיון דבהדי</strong> <small>[שיחד]</small> עם <strong>לחם</strong> הפנים <strong>אתיא</strong> <small>[</small>הלבונה <small>באה],</small> <strong>כ"</strong> לבונה <strong>אשר על המנחה" דמיא</strong> <small>[היא נחשבת],</small> וגם לגביה יש ללמוד דין זה, על כן <strong>קא משמע לן</strong> <small>[משמיע לנו]</small> שאין זה כן.
  ומעירים: בענין לבונה הבאה בפני עצמה,  <strong>פליגי בה</strong> <small>[נחלקו בכך]</small> <strong>ר' אמי ור' יצחק נפחא, חד</strong> <small>[אחד</small> מהם<small>]</small> <strong>אמר: מחלוקת</strong> התנאים, האם לבונה שחסרה עדיין כשרה, היא <strong>בלבונה הבאה עם המנחה, אבל בלבונה הבאה בפני עצמה</strong> — <strong>דברי הכל קומץ בתחילה וקומץ בסוף, וחד</strong> <small>[ואחד</small> מהם<small>]</small> <strong>אמר: כמחלוקת בזו כך מחלוקת בזו.</strong>
 <big>א</big> שנינו במשנה: <strong>חיסר לבונתה</strong> — פסולה. ומדייקים מכאן: <strong>הא יתיר</strong> <small>[הרי אם ייתר]</small> לבונתה — <strong>כשרה.</strong> ומקשים: <strong>והתניא</strong> <small>[והרי שנויה</small> ברייתא<small>]:</small> אם <strong>יתיר</strong> — <strong>פסולה! אמר רמי בר חמא:</strong> מתי היא פסולה — <strong>כגון שהפריש לה שני קמצין</strong> של לבונה ונתן בה.
 <strong>ואמר רמי בר חמא: הפריש לה שני קמצין</strong> של לבונה, <strong>ואבד אחד מהן קודם קמיצה</strong> — <strong>לא הוקבעו</strong> עם המנחה, ואינה פסולה. אם אבד ל<strong>אחר קמיצה</strong> — כבר <strong>הוקבעו</strong> עם המנחה, והיא פסולה, מפני שריבה לבונתה.
 <strong>ואמר רמי בר חמא: הפריש ארבעה קמצין</strong> של לבונה <strong>לשני בזיכין</strong> של לחם הפנים, <strong>ואבדו שנים מהן,</strong> אם אבדו <strong>קודם סילוק בזיכין</strong> מעל שולחן לחם הפנים — <strong>לא הוקבעו</strong> וכשרים, אם <strong>לאחר סילוק בזיכין</strong> — <strong>הוקבעו,</strong> ופסולים, מפני שריבה לבונתם.
  ועל דין הבזיכים שואלים: <strong>הא תו</strong> <small>[זו שוב]</small> <strong>למה לי? היינו הך</strong> <small>[הרי זה אותו דבר],</small> שהרי הקטרת הלבונה מתירה את לחם הפנים, כמו הקטרת הקומץ במנחה, וסילוק הבזיכים של לחם הפנים נחשב כקמיצה של המנחה!
 ומשיבים: <strong>מהו דתימא</strong> <small>[שתאמר]:</small> <strong>כיון דבריר</strong> <small>[שמבורר]</small> ה<strong>קומץ דידה</strong> <small>[שלה],</small> שבלחם הפנים אין צורך להגדיר מהו ה"קומץ", שהרי הלבונה מצויה לעצמה בבזיכים, נאמר כי <strong>כיון שהגיע זמנה לפורקה</strong> את מערכת לחם הפנים ולסלק את הבזיכים — <strong>כמאן דפריקה דמיא</strong> <small>[כמי שמפורקת היא נחשבת],</small> ומאותה שעה כבר נקבעה הלבונה עם לחם הפנים, על כן <strong>קא משמע לן</strong> <small>[משמיע לנו],</small> שכל עוד לא סילק את הבזיכים — לא הוקבעו הקמצים היתירים, ואם אבדו באותה שעה — לחם הפנים כשר.
 <big>ב משנה</big> <strong>הקומץ את המנחה</strong> על מנת <strong>לאכול שיריה</strong> של המנחה <strong>בחוץ</strong> מחוץ לעזרה, <strong>או</strong> לאכול אפילו <strong>כזית משיריה בחוץ,</strong> על מנת <strong>להקטיר קומצה בחוץ או כזית</strong> של <strong>קומצה בחוץ, או להקטיר לבונתה בחוץ</strong> — הרי בכל אחד מאלה <strong>פסול</strong> הקומץ והמנחה, <strong>ו</strong>אולם <strong>אין בו כרת</strong> באכילתו. אבל אם חישב בזמן קמיצה <strong>לאכול שיריה למחר</strong> לאחר זמנה, <strong>או כזית משיריה למחר, להקטיר קומצה למחר או כזית מקומצה למחר, או להקטיר לבונה למחר</strong> —
## דף יב.
 הרי זה <strong>פיגול, וחייבין עליו כרת</strong> על אכילה משיירי המנחה הזו.
 <strong>זה הכלל: כל הקומץ [או] נותן</strong> את הקומץ <strong>בכלי,</strong> או <strong>המוליך</strong> את הקומץ בכלי למזבח, או <strong>המקטיר</strong> את הקומץ על המזבח, אם עשה אחת מעבודות אלו על מנת <strong>לאכול דבר שדרכו לאכול,</strong> כלומר, השיריים, או על מנת <strong>להקטיר דבר שדרכו להקטיר,</strong> כלומר, הקומץ או הלבונה, אם עשה על מנת שייאכל או שיקרב <strong>חוץ למקומו</strong> — הרי זה <strong>פסול</strong> אבל <strong>אין בו כרת,</strong> אם על מנת שייעשה כן <strong>חוץ לזמנו</strong> — <strong>פיגול וחייבין עליו כרת, ובלבד שיקריב</strong> את <strong>המתיר כמצותו,</strong> כלומר, שחוץ ממחשבת חוץ לזמנו נעשית עבודת הקומץ, שהיא המתירה את המנחה, כתיקנה. אבל אם לא קרב המתיר כמצוותו, הרי אף שהמנחה פסולה — אין איסור פיגול חל עליה.
 <strong>כיצד</strong> נחשב הדבר ש<strong>קרב המתיר כמצותו?</strong> אם <strong>קמץ בשתיקה</strong> (בסתם) ואחר כך <strong>נתן</strong> את הקומץ <strong>בכלי, והוליך</strong> <strong>והקטיר</strong> אותו במחשבת <strong>חוץ לזמנו; או שקמץ חוץ לזמנו,</strong> ו<strong>נתן בכלי והוליך והקטיר בשתיקה; או שקמץ ונתן בכלי והוליך והקטיר</strong> במחשבה <strong>חוץ לזמנו</strong> — <strong>זהו שקרב המתיר כמצותו,</strong> וחייבים על אכילת המנחה משום פיגול.
 <strong>כיצד לא קרב המתיר כמצותו?</strong> כאשר היתה שם מחשבה נוספת הפוסלת את הקרבן מלבד מחשבת חוץ לזמנו, כגון: אם <strong>קמץ</strong> במחשבת <strong>חוץ למקומו,</strong> ואחר כך <strong>נתן בכלי והוליך והקטיר</strong> במחשבת <strong>חוץ לזמנו; או</strong> כגון <strong>שקמץ חוץ לזמנו,</strong> ו<strong>נתן בכלי והוליך והקטיר</strong> במחשבת <strong>חוץ למקומו; או שקמץ</strong> ו<strong>נתן בכלי והוליך והקטיר</strong> במחשבת <strong>חוץ למקומו</strong> — <strong>זהו</strong> <strong>שלא קרב המתיר כמצותו.</strong>
 וכן <strong>מנחת חוטא ומנחת קנאות שקמצן שלא לשמן</strong> (ודבר זה פוסלן, כמבואר בראש המסכת) ואחר כך <strong>נתן בכלי והוליך והקטיר</strong> במחשבת <strong>חוץ לזמנו; או שקמץ</strong> אותן במחשבת <strong>חוץ לזמנו,</strong> ואחר כך <strong>נתן</strong> את הקומץ <strong>בכלי והוליך והקטיר</strong> במחשבת <strong>שלא לשמן; או שקמץ ונתן בכלי והוליך והקטיר</strong> במחשבת <strong>שלא לשמן</strong> — <strong>זהו</strong> שנקרא <strong>שלא קרב המתיר כמצותו.</strong>
 אם עשה אחת מן העבודות על מנת <strong>לאכול כזית בחוץ כזית למחר,</strong> או <strong>כזית למחר כזית בחוץ,</strong> וכן אם עשה על מנת לאכול <strong>כחצי זית בחוץ כחצי זית למחר,</strong> או <strong>כחצי זית למחר כחצי זית בחוץ</strong> — בכל אחד מהמקרים האלה <strong>פסול ואין בו כרת.</strong>
 <strong>אמר ר' יהודה,</strong> לא כך, אלא <strong>זה הכלל: אם מחשבת הזמן קדמה למחשבת המקום,</strong> שחישב קודם להקריב או לאכול שלא בזמנו, ואחר כך חישב להקריב שלא במקומו — הרי זה <strong>פיגול וחייבין עליו כרת, אם מחשבת המקום קדמה למחשבת הזמן</strong> — הרי זה <strong>פסול ואין בו כרת. וחכמים אומרים: זה וזה,</strong> כל שהיתה עוד מחשבה פסולה מלבד מחשבת חוץ לזמנו, בין בתחילה ובין בסוף — הרי זה <strong>פסול ואין בו כרת.</strong>
 <big>א גמרא</big> <strong>איבעיא להו</strong> <small>[נשאלה להם</small> ללומדים<small>],</small> <strong>לדברי האומר: שירים</strong> של מנחה <strong>שחסרו</strong> שנחסר מהם משהו <strong>בין</strong> ה<strong>קמיצה ל</strong>בין ה<strong>הקטרה</strong> של הקומץ, בכל זאת <strong>מקטיר קומץ עליהן; וקיימא לן</strong> <small>[ומוחזק בידינו]</small> ש<strong>אותן שירים,</strong> אף על פי שמקטיר את הקומץ עליהם, <strong>אסורים</strong> הם <strong>באכילה, מהו דתיהני להו</strong> <small>[שתועיל להם]</small> <strong>הקטרה</strong> זו <strong>למיקבעינהו</strong> <small>[לקבוע אותם]</small> <strong>בפיגול</strong> אם נעשתה במחשבה לאוכלם למחר, כמו אם היו מותרים לאכילה?
 <strong>ו</strong>כן מהו שתועיל להם ההקטרה <strong>לפקינהו</strong> <small>[להוציא אותם]</small> <strong>מידי מעילה?</strong> האם דינם כשיריים שהותרו באכילה, שלאחר שקרב הקומץ והותרו לכהנים שוב אין בהם דין מעילה?
 <strong>אמר רב הונא, אפילו ל</strong>שיטת <strong>ר' עקיבא</strong> ש<strong>אמר: זריקה</strong> של דם הזבח, שמתירה את בשרו באכילה ומוציאה אותו מדין מעילה, <strong>מועלת</strong> (מועילה) גם <strong>ל</strong>בשר הזבח ה<strong>יוצא</strong> מחוץ לעזרה, להוציאו מידי מעילה, למרות שהוא אסור באכילה — <strong>הני מילי</strong> <small>[דברים אלה</small> אמורים<small>]</small> דווקא ב<strong>יוצא,</strong>
 <strong>דאיתיה בעיניה</strong> <small>[שישנו בעינו],</small> <strong>ופסול מחמת דבר אחר הוא,</strong> שיצא מחוץ לעזרה. <strong>אבל חסרון</strong> שיש בשיירי המנחה, <strong>דפסולא דגופיה</strong> <small>[שפסול של גופו]</small> <strong>הוא</strong> — <strong>לא מהני ליה</strong> <small>[לא מועילה לו]</small> <strong>הקטרה</strong> להוציאם מידי מעילה, וגם לא לקבוע אותם בפיגול.
 <strong>אמר ליה</strong> <small>[לו]</small> <strong>רבא: אדרבה</strong> <small>[להיפך],</small> <strong>אפילו ל</strong>דעת <strong>ר' אליעזר</strong> שחלק על ר' עקיבא ו<strong>אמר: אין זריקה מועלת ליוצא</strong> להוציאו מידי מעילה — <strong>הני מילי</strong> <small>[דברים אלה</small> אמורים<small>]</small> דווקא ב<strong>יוצא, דליתיה</strong> <small>[שאינו נמצא]</small> <strong>בפנים</strong> כדי שזריקה תועיל לו, <strong>אבל חסרון</strong> של שיירי המנחה, <strong>דאיתיה</strong> <small>[ש</small>עדיין <small>נמצא]</small> <strong>בפנים</strong> — <strong>מהניא ליה</strong> <small>[מועילה לו]</small> <strong>הקטרה</strong> להוציאם מידי מעילה, ולקבוע אותם בפיגול.
 <strong>אמר רבא: מנא אמינא לה</strong> <small>[מנין אני אומר אותה],</small> שגם על שיריים שחסרו חייבים משום פיגול? <strong>דתנן</strong> <small>[ששנינו</small> במשנה<small>]:</small> <strong>הקומץ את המנחה לאכול שיריה בחוץ או כזית משיריה בחוץ</strong> וכו' לאכול שייריה למחר או כזית משייריה למחר — פיגול וחייבים עליו כרת, <strong>ותני</strong> <small>[ושונה]</small> <strong>ר' חייא</strong> במשנה שלו: <strong>הקומץ את המנחה</strong> לאכול שייריה, <strong>ולא תני</strong> <small>[ואינו שונה]</small> <strong>"או כזית</strong> משייריה".
  ויש לברר: <strong>מאי טעמא לא תני</strong> <small>[מה טעם אינו שונה]</small> גם הוא <strong>"או כזית"? לאו</strong> <small>[האם לא]</small> משום שבמשנתנו מדובר <strong>כגון שחסרו שירים וקמו להו</strong> <small>[ועמדו להם</small><small>]</small> על <strong>כזית. וכיון</strong> ש<strong>במתן כלי בהילוך ובהקטרה,</strong> כלומר, כשהוא שונה בהמשך: זה הכלל, כל הקומץ והנותן בכלי והמהלך והמקטיר לאכול את השיריים או להקטיר את הקומץ למחר — פיגול, <strong>לא מתני ליה</strong> <small>[לא נשנה לו],</small> אינו יכול לשנות:
## דף יב:
 <strong>"או כזית"</strong> על אכילת ה<strong>שירים</strong> ("על מנת לאכול כזית משייריה למחר"), וטעם הדבר, מפני שעל הקטרת הקומץ השנויה עימה לא ניתן לומר "או להקטיר כזית מקומצה למחר — פיגול", שהרי אם חסר הקומץ המנחה פסולה, ואין מחשבה כזו עושה פיגול — לפיכך <strong>בקמיצה נמי</strong> <small>[גם כן],</small> כלומר, כשהוא שונה מתחילה: "הקומץ את המנחה... <strong>לאכול שירים" לא תני</strong> <small>[אינו שונה]</small> ר' חייא <strong>"או</strong> לאכול <strong>כזית</strong> משייריה", אף שמצד האמת יכול היה לשנות כן; <strong>וקתני סיפא</strong> <small>[והוא שונה בסוף],</small> שאם הקטיר את הקומץ על מנת לאכול את השיריים לאחר זמנם — הרי זה <strong>פיגול וחייבין עליו כרת, אלמא מהניא להו</strong> <small>[מכאן שמועילה להם]</small> <strong>הקטרה</strong> לשיריים שחסרו לקובעם בפיגול!
 <strong>אמר ליה</strong> <small>[לו]</small> <strong>אביי: לא,</strong> מכאן אין להוכיח שמדובר בשיריים שחסרו, ויש להסביר כי <strong>הא מני</strong> <small>[</small>ברייתא <small>זו</small> ששונה ר' חייא <small>כשיטת</small> <small>מי היא]?</small> שיטת <strong>ר' אלעזר היא, דתנן</strong> <small>[ששנינו</small> במשנה<small>]:</small> <strong>הקומץ, והלבונה, והקטרת, ומנחת כהנים, ומנחת כהן משיח, ומנחת נסכים, שהקריב מאחת מהן כזית בחוץ</strong> מחוץ למקדש — הרי זה <strong>חייב</strong> משום איסור הקרבה בחוץ, <strong>ור' אלעזר פוטר עד שיקריב את כולו,</strong> ולא רק כזית ממנו.
 <strong>ו</strong><strong>כיון</strong> ש<strong>בהקטרת קמיצה</strong> (קומץ) <strong>לא מתני ליה</strong> <small>[אינו יכול לשנות]</small> את הלשון <strong>"או</strong> להקטיר <strong>כזית מקומצה בחוץ",</strong> משום שלדעת ר' אלעזר, שאין חייבים על הקטרה כזו בחוץ — גם אין במחשבה לעשות זאת משום פיגול, לכן <strong>בשירים נמי לא מתני ליה</strong> <small>[גם כן אינו יכול לשנות]</small> <strong>"או כזית".</strong>
 ושואלים: <strong>אי</strong> <small>[אם]</small> ברייתא זו דעת <strong>ר' אלעזר</strong> היא, <strong>האי</strong> <small>[זה]</small> שהוא שונה בה <strong>"להקטיר קומצה</strong> בחוץ", הרי <strong>"להקטיר קומצה ולבונתה</strong> בחוץ" <strong>מיבעי ליה</strong> <small>[צריך הוא]</small> לשנות! <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>הקומץ והלבונה שהקריב את אחד מהן בחוץ</strong> — <strong>חייב</strong> משום הקרבה בחוץ, <strong>ור' אלעזר פוטר עד שיקריב את שניהם!</strong>
 ודוחים: <strong>לא נצרכא</strong> <small>[הוצרכה]</small> הברייתא לשיטה זו <strong>אלא לקומץ</strong> של <strong>מנחת חוטא,</strong> ששם אין לבונה אלא רק קומץ, והוא המתיר היחיד, וממילא חייב על הקרבת הקומץ בפני עצמו בחוץ, וגם מחשבה לעשות כן למחר עושה פיגול.
  ושואלים:  <strong>ואיכפל תנא לאשמועינן</strong> <small>[ו</small>כי <small>טרח התנא להשמיע לנו]</small> הלכה שנוגעת רק ל<strong>קומץ</strong> של <strong>מנחת חוטא?</strong> ומשיבים: <strong>אין</strong> <small>[כן].</small> <strong>וכן כי אתא</strong> <small>[כאשר בא]</small> <strong>רב דימי</strong> מארץ ישראל <strong>אמר</strong> בשם האמורא <strong>ר' אלעזר</strong> בן פדת: מה שנאמר במשנה זו "על מנת להקריב קומצה בחוץ" — <strong>קומץ</strong> של <strong>מנחת חוטא הוא, ו</strong>שיטת <strong>ר' אלעזר היא.</strong>
 <strong>הדר</strong> <small>[חזר]</small> ו<strong>אמר רבא: לאו מילתא היא דאמרי</strong> <small>[לא כלום הוא מה שאמרתי],</small> שהקטרה מועילה לשיריים שחסרו, לקבוע אותם בפיגול ולהוציאם מידי מעילה. <strong>דתניא</strong> <small>[ששנויה</small> ברייתא<small>],</small> נאמר בלחם הפנים: <strong>"קדש קדשים הוא"</strong> (ויקרא כד, ט), לומר: הוא בשלמותו, <strong>שאם נפרסה אחת מהן</strong> מחלות לחם הפנים, ונחסרה בכך — <strong>חלותיה כולן פסולות</strong> לגמרי, ואין הקטרת הבזיכים מועילה בהן כלל.
  ונדייק:  <strong>הא</strong> <small>[אבל]</small> אם לא נפרסה אחת מהן, אלא <strong>יצאת</strong> (יצאה) — <strong>הני דאיכא גוואי</strong> <small>[אלה שישנן בפנים]</small> <strong>כשרות.</strong> ומעתה, <strong>מאן שמעת ליה דאמר</strong> <small>[מי</small> הוא ש<small>שמעת אותו שאומר]:</small> <strong>זריקה מועלת ליוצא</strong> מחוץ לעזרה, להוציאו מידי מעילה ולחייב עליו משום פיגול — דעת <strong>ר' עקיבא היא, וקאמר</strong> <small>[והוא אומר]</small> בברייתא זו שאם <strong>נפרסה</strong> אחת מן החלות <strong>לא</strong> מועילה להן ההקטרה. והוא הדין למנחה שחסרו שייריה, שלא תועיל להם ההקטרה.
 <strong>אמר ליה</strong> <small>[לו]</small> <strong>אביי:</strong> כיצד אתה מוכיח מכאן? <strong>מי קתני</strong> <small>[האם</small> התנא <small>שונה</small> במפורש<small>]</small> <strong>הא</strong> <small>[אבל]</small> אם <strong>יצאת</strong> אחת מהן האחרות כשרות, שאתה מסיק מסקנה זו? <strong>דלמא</strong> <small>[שמא]</small> יש לדייק באופן אחר: <strong>הא</strong> <small>[אבל]</small> אם <strong>נטמאת</strong> אחת מהן — <strong>הנך</strong> <small>[אלה,</small> השאר<small>]</small> הן <strong>כשרות,</strong>
 <strong>מאי טעמא</strong> <small>[מה טעם</small> הדבר<small>]?</small> משום ש<strong>מרצה ציץ</strong> שבראש הכהן הגדול על הטומאה, <strong>אבל</strong> אם <strong>יצאת</strong> אחת מהן — <strong>לא,</strong> והכל נפסל, כמו שהוא הדין כשנפרסה אחת מהן. <strong>ו</strong>ברייתא זו שיטת <strong>ר' אליעזר היא,</strong> ש<strong>אמר: אין זריקה מועלת ליוצא. ו</strong>לדרך זו,
 <strong>בדין הוא דאיבעי ליה למיתני נמי</strong> <small>[שצריך לשנות גם כן]</small> <strong>יצאת</strong> אחת מהן כולן פסולות, <strong>והאי דקתני</strong> <small>[וזה שהוא שונה]</small> <strong>נפרסה</strong> — <strong>הא קא משמע לן</strong> <small>[</small>דבר <small>זה משמיע לנו],</small> ש<strong>אפילו נפרסה, דאיתיה</strong> <small>[ש</small>עדיין היא <small>נמצאת]</small> <strong>בפנים</strong> — <strong>לא מהניא ליה</strong> <small>[מועילה לו]</small> <strong>הקטרה. אבל ל</strong>שיטת <strong>ר' עקיבא</strong> ש<strong>אמר: זריקה מועלת ליוצא</strong> — <strong>אפילו חסרון נמי מהניא ליה</strong> <small>[גם כן מועילה לו]</small> <strong>הקטרה.</strong>
 <big>א משנה</big> אם עשה אחת מעבודות המנחה על מנת <strong>לאכול כחצי זית</strong> מן השיריים <strong>ולהקטיר כחצי זית</strong> מן הקומץ למחר — <strong>כשר,</strong> מפני <strong>שאין אכילה והקטרה מצטרפין.</strong>
 <big>ב גמרא</big> ומדייקים: <strong>טעמא</strong> <small>[הטעם,</small> דווקא<small>]</small> אם חישב על מנת <strong>לאכול</strong> כחצי זית <strong>ולהקטיר</strong> כחצי זית למחר — אין זה מצטרף, וכשר, <strong>הא</strong> <small>[אבל]</small> אם חישב על מנת <strong>לאכול</strong> כחצי זית מן השיריים <strong>ולאכול</strong> כחצי זית מ<strong>דבר שאין דרכו לאכול,</strong> כלומר, מן הקומץ — הרי זה <strong>מצטרף</strong> לכזית לפסול.
  ומראים סתירה, <strong>והקתני רישא</strong> <small>[והרי</small> הוא <small>שונה בהתחלה,</small> במשנה הקודמת<small>]:</small> אם חישב על מנת <strong>לאכול דבר שדרכו לאכול ולהקטיר דבר שדרכו להקטיר</strong> חוץ לזמנו — הרי זה פיגול, ונדייק: דווקא אם חישב לאכול <strong>דבר שדרכו לאכול</strong> — <strong>אין</strong> <small>[כן],</small> אבל אם חישב לאכול דבר <strong>שאין דרכו לאכול</strong> — <strong>לא,</strong> אין מחשבה זו פוסלת, וממילא אין לומר שתצטרף. ואם כן, <strong>מאן תנא</strong> <small>[מיהו התנא]</small> של משנתנו?
 <strong>אמר ר' ירמיה: הא מני</strong> <small>[</small>משנה <small>זו</small> כשיטת <small>מי היא]?</small> שיטת <strong>ר' אליעזר היא,</strong> ש<strong>אמר: מחשבין מאכילת אדם ל</strong>אכילת <strong>מזבח ומאכילת מזבח ל</strong>אכילת <strong>אדם,</strong> שאם חישב על מנת להקטיר למחר מן השיריים המיועדים לכהנים, או לאכול מן הקומץ המיועד למזבח — הרי זה פוסל,
 <strong>דתנן</strong> <small>[ששנינו</small> במשנה<small>]:</small> <strong>הקומץ את המנחה</strong> על מנת <strong>לאכול דבר שאין דרכו לאכול</strong> או <strong>להקטיר דבר שאין דרכו להקטיר</strong> — הרי זה <strong>כשר, ור' אליעזר פוסל.</strong>
 <strong>אביי אמר: אפילו תימא</strong> <small>[תאמר]</small> ששיטת <strong>רבנן</strong> <small>[חכמים]</small> היא משנתנו, <strong>לא תימא</strong> <small>[אל תאמר]</small> ותדייק: <strong>הא</strong> <small>[אבל]</small> אם חישב על מנת <strong>לאכול</strong> כחצי זית מדבר שדרכו לאכול <strong>ולאכול</strong> כחצי זית <strong>דבר שאין דרכו לאכול</strong> מצטרף לפסול, <strong>אלא אימא</strong> <small>[אמור]</small> ותדייק כך: <strong>הא</strong> <small>[אבל]</small> חישב על מנת <strong>לאכול</strong> כחצי זית למחר <strong>ולאכול</strong> כחצי זית בחוץ מ<strong>דבר שדרכו לאכול</strong> הרי זה מצטרף לפסול.
  ומקשים:  <strong>ומאי קא משמע לן</strong> <small>[ומה משמיע לנו</small> התנא בכך<small>]?</small> <strong>הא בהדיא קתני לה</strong> <small>[הרי במפורש הוא שונה אותה]</small> במשנה הקודמת: <strong>לאכול כזית בחוץ וכזית למחר,</strong> או <strong>כזית למחר וכזית</strong> <strong>בחוץ, כחצי זית בחוץ וכחצי זית למחר, כחצי זית למחר וכחצי זית בחוץ</strong> — בכל אלה <strong>פסול ואין בו כרת,</strong> ואם כן
## דף יג.
 להסברו של אביי, משנתנו ששנינו בה שאין אכילה והקטרה מצטרפים, <strong>הא תו</strong> <small>[זו עוד]</small> <strong>למה לי? אי</strong> <small>[אם]</small> בשביל לדייק: אבל אם חישב <strong>לאכול</strong> כחצי זית למחר <strong>ו</strong>שוב חישב <strong>לאכול</strong> כחצי זית למחר מ<strong>דבר ש(אין) דרכו לאכול קא משמע לן</strong> <small>[הוא משמיע לנו]</small> ש<strong>מצטרף</strong> וחייבים על כך משום פיגול — הלוא <strong>מרישא דסיפא שמעת מינה</strong> <small>[מתחילתו של סוף</small> המשנה הקודמת <small>שומע אתה],</small> <strong>דקתני</strong> <small>[שהוא שונה]</small> שם: <strong>כחצי זית בחוץ כחצי זית למחר</strong> — <strong>פסול,</strong> ונדייק: <strong>הא</strong> <small>[אבל]</small> לאכול <strong>כחצי זית למחר וכחצי זית למחר</strong> — <strong>פיגול!</strong>
 <strong>אי</strong> <small>[אם]</small> תאמר שלענין <strong>לאכול ולהקטיר</strong> כלומר, את הדין <strong>דהיא גופא</strong> <small>[של עצמה]</small> <strong>קא משמע לן</strong> <small>[משמיעה לנו</small> המשנה<small>],</small> שמחשבות אכילה והקטרה אינן מצטרפות — הלוא <strong>מדיוקא דרישא שמעת מינה</strong> <small>[</small><small>מהדיוק של ההתחלה</small> של המשנה הקודמת, <small>אתה שומע</small> דבר <small>זה],</small> ששנינו בה: לאכול דבר שדרכו לאכול הרי זה פיגול, ומכאן יש לדייק: אבל לאכול דבר שאין דרכו לאכול — אין חייבים על כך משום פיגול.
 <strong>דהשתא</strong> <small>[שעכשיו,</small> שהרי<strong>]</strong> <strong>מה</strong> אם כשחישב <strong>לאכול</strong> דבר שדרכו לאכול <strong>ולאכול דבר שאין דרכו לאכול</strong> — <strong>אמרת</strong> <small>[אומר אתה]</small> ש<strong>לא מצטרף,</strong> למרות שבשתיהן חישב על אכילה, אם חישב <strong>לאכול ולהקטיר מיבעיא</strong> <small>[נצרכה לומר]</small> שאין מצטרף?
  ומשיבים:  <strong>אין</strong> <small>[כן],</small> גם אם שנינו מתחילה שלאכול ולאכול דבר שאין דרכו לאכול אינו מצטרף, עדיין <strong>לאכול ולהקטיר איצטריכא ליה</strong> <small>[הוצרך לו]</small> לומר, שכן <strong>סלקא דעתך אמינא</strong> <small>[יעלה על דעתך</small> לומר<small>]:</small> <strong>התם</strong> <small>[שם]</small> כשמחשב לאכול דבר שאין דרכו לאכול <strong>הוא</strong> שאינו מצטרף, משום <strong>דלא כי אורחיה קמחשב</strong> <small>[שלא כדרכו הוא מחשב],</small> שהוא מחשב על דבר שאין דרכו בכך,
 <strong>אבל הכא</strong> <small>[כאן],</small> שמחשב לאכול כחצי זית ולהקטיר כחצי זית, <strong>דבהאי כי אורחיה קמחשב</strong> <small>[שבזה כדרכו מחשב]</small> <strong>ובהאי כי אורחיה קא מחשב</strong> <small>[ובזה הוא כדרכו מחשב]</small> <strong>אימא לצטרף</strong> <small>[אמור שיצטרפו],</small> אף על פי שכל אחד מהם <small>הוא כחצי זית, על כן</small> <strong>קא משמע לן</strong> <small>[משמיע לנו]</small> שאינם מצטרפים.
 
 <big>א משנה</big> <strong>הקומץ את המנחה</strong> על מנת <strong>לאכול שיריה או להקטיר קומצה למחר</strong> — <strong>מודה ר' יוסי בזה שהוא פיגול וחייבין עליו כרת.</strong> אבל אם קמץ את המנחה על מנת <strong>להקטיר לבונתה למחר, ר' יוסי אומר: פסול</strong> הוא, אבל <strong>אין בו כרת, וחכמים אומרים: פיגול וחייבין עליו כרת.</strong>
 <strong>אמרו לו</strong> חכמים לר' יוסי: <strong>מה שינה</strong> במה שונה דבר <strong>זה מן הזבח,</strong> שאם שחטו על מנת להקריב אימוריו (החלקים המוקטרים) על המזבח למחר הרי זה פיגול? <strong>אמר להן:</strong> יש הבדל, <strong>שהזבח דמו ובשרו ואימוריו</strong> דבר <strong>אחד</strong> הם, ולכן כשמחשב על כל אחד מהם הרי הוא מפגל, <strong>ו</strong>ה<strong>לבונה אינה מן המנחה.</strong>
 <big>ב גמרא</big> ושואלים על סגנון המשנה: <strong>למה לי למיתנא</strong> <small>[לשנות]:</small> <strong>מודה ר' יוסי בזו?</strong> די היה לשנות: הקומץ את המנחה לאכול שייריה או להקטיר קומצה למחר — פיגול וחייבים עליו כרת!
  ומשיבים, <strong>משום דקא בעי למיתנא סיפא</strong> <small>[שהוא רוצה לשנות בסופה</small> של המשנה<small>]:</small> <strong>להקטיר לבונתה למחר, ר' יוסי אומר: פסול ואין בו כרת.</strong>
 <strong>מהו דתימא</strong> <small>[שתאמר]:</small> <strong>טעמא</strong> <small>[טעמו]</small> של <strong>ר' יוסי</strong> שאומר כן הוא <strong>משום דקסבר</strong> <small>[שהוא סבור]:</small> <strong>אין מפגלין בחצי מתיר,</strong> אם חישב להקטיר חצי מתיר חוץ לזמנו אינו עושה פיגול, והרי המתיר של המנחה הוא גם הקומץ וגם הלבונה, <strong>ו</strong>אם כן <strong>אפילו רישא נמי</strong> <small>[בתחילת</small> המשנה <small>גם כן],</small> שמחשב בזמן הקמיצה על הקטרת הקומץ למחר — אינו עושה פיגול, הואיל ואינו מחשב גם על הלבונה,
## דף יג:
 <strong>קא משמע לן דבהא</strong> <small>[משמיע לנו שבזה]</small> הוא <strong>מודה</strong> שאם קמץ על מנת להקטיר רק את הקומץ למחר הרי זה פיגול, שמפגלים בחצי מתיר, ויש טעם אחר לדבריו, כאשר יבואר להלן.
 <big>א</big> שנינו במשנה: הקומץ את המנחה על מנת <strong>להקטיר לבונתה למחר, ר' יוסי אומר: פסול ואין בו כרת. אמר ריש לקיש, אומר היה ר' יוסי</strong> כלומר, זהו טעמו: לפי ש<strong>אין מתיר מפגל את המתיר,</strong> אם בשעת עבודת מתיר אחד של קרבן, חישב מחשבת חוץ לזמנו במתיר אחר — אין מחשבה זו מועילה לפגל את המנחה.
 <strong>וכן אתה אומר בשני</strong> <strong>בזיכי לבונה של לחם הפנים, שאין מתיר</strong> אחד <strong>מפגל את המתיר</strong> השני, ואם הקטיר אחד מהם על מנת להקטיר חבירו למחר —  אין מחשבה זו מפגלת.
  ושואלים:  <strong>מאי</strong> <small>[מהו]</small> <strong>וכן אתה אומר?</strong> מה נוסף בזה? ומשיבים: <strong>מהו דתימא</strong> <small>[שתאמר],</small> <strong>טעמא</strong> <small>[טעמו]</small> של <strong>ר' יוסי</strong> שאין פיגול מועיל <strong>בלבונה</strong> — <strong>משום דלאו</strong> <small>[שלא]</small> <strong>מינה</strong> של קומץ המנחה <strong>היא, אבל בשני בזיכי לבונה, דמינה דהדדי נינהו</strong> <small>[ש</small>הלבונה <small>מין של שניהם היא]</small> — <strong>אימא מפגלי אהדדי</strong> <small>[אמור שמפגלים זה את זה],</small> על כן <strong>קא משמע לן</strong> <small>[משמיע לנו]</small> שגם במקרה זה אין מתיר מפגל את המתיר.
  ומקשים:  <strong>ומי מצית אמרת טעמא</strong> <small>[והאם יכול אתה לומר שטעמו]</small> של <strong>ר' יוסי בלבונה לאו</strong> <small>[אינו]</small> <strong>משום דלאו</strong> <small>[ש</small>לבונה <small>לא]</small> <strong>מינה</strong> של ה<strong>מנחה היא? והא קתני סיפא</strong> <small>[והרי הוא שונה בסוף],</small> <strong>אמרו לו</strong> חכמים לר' יוסי: <strong>מה שינתה</strong> זו <strong>מן הזבח</strong> שאם זרק דמו על מנת להקטיר אימוריו למחר הרי זה פיגול? <strong>אמר להן: הזבח דמו ובשרו ואימוריו אחד, ולבונה אינה מן המנחה,</strong> משמע שלדעתו אין בזה פיגול משום שהיא מין אחר!
  ודוחים:  <strong>מאי</strong> <small>[מה</small> פירוש<small>]</small> שהלבונה <strong>אינה מן המנחה? אינה בעיכוב מנחה,</strong> <strong>דלאו כי היכי דמעכב להו</strong> <small>[שלא כמו שמעכב]</small> ה<strong>קומץ</strong> את ה<strong>שירים, דכמה דלאו מתקטר</strong> <small>[שכל</small> זמן <small>שלא הוקטר]</small> ה<strong>קומץ לא מיתאכלי</strong> <small>[אין נאכלים]</small> ה<strong>שירים, הכי נמי</strong> <small>[כך גם כן]</small> <strong>מעכב לה</strong> הקומץ את ה<strong>לבונה.</strong> אינו כן, <strong>אלא אי בעי האי מקטר ברישא ואי בעי האי מקטר ברישא</strong> <small>[אם רוצה מקטיר את זה,</small> הקומץ, <small>בתחילה ואם רוצה מקטיר את זה,</small> הלבונה, <small>בתחילה],</small> ומתוך שאין הקומץ מתיר את הלבונה, אלא הוא מתיר לעצמו —  אין הקומץ מפגל בה, שאין מתיר מפגל מתיר.
  ושואלים:  <strong>ורבנן</strong> <small>[וחכמים],</small> הסבורים במשנתנו שהקומץ מפגל בלבונה, מה הם סבורים? ומשיבים: <strong>כי אמרינן</strong> <small>[כאשר אומרים אנו]</small> ש<strong>אין מתיר מפגל את המתיר, גבי</strong> <small>[אצל]</small> מה ששנינו: <strong>שחט אחד מן הכבשים</strong> המתירים את שתי הלחם בעצרת, על מנת <strong>לאכול מחבירו למחר, דאמרת</strong> <small>[שאתה אומר]</small> ש<strong>שניהם כשרים</strong> — <strong>הני מילי</strong> <small>[דברים אלה אמורים]</small> <strong>היכא דלא איקבעו בחד מנא</strong> <small>[במקום שלא נקבעו</small> שני המתירים <small>בכלי אחד],</small> <strong>אבל היכא דאיקבעו בחד מנא</strong> <small>[במקום שנקבעו בכלי אחד],</small> כגון הקומץ והלבונה — <strong>כחד דמי</strong> <small>[כאחד</small> הם <small>נחשבים],</small> ומפגלים זה בזה.
 <big>ב</big> ועוד בענין הלבונה, <strong>אמר ר' ינאי: ליקוט לבונה</strong> מעל המנחה <strong>בזר</strong> כדי להקטירה — <strong>פסול.</strong> ושואלים: <strong>מאי טעמא</strong> <small>[מה טעם</small> הדבר<small>]?</small> <strong>אמר ר' ירמיה: משום הולכה נגעו בה,</strong> שליקוט הלבונה נחשב כהולכה של הלבונה כדי להקטירה על המזבח. ואף שאינו מהלך, אלא נוטל את הלבונה בידו ונותנה לכהן, <strong>קסבר</strong> <small>[סבור הוא]</small> ר' ינאי כי <strong>הולכה שלא ברגל שמה הולכה, ו</strong>הרי <strong>הולכה בזר</strong> — <strong>פסולה.</strong>
 <strong>אמר רב מרי: אף אנן נמי תנינא</strong> <small>[אנו גם כן שנינו]</small> דבר זה במשנה שפירטה את עבודות המנחה שהמחשבה בהם עושה פיגול, <strong>זה הכלל: כל הקומץ ונותן בכלי והמוליך והמקטיר.</strong>
 ונברר: <strong>בשלמא</strong> <small>[נניח,</small> מובן הדבר<small>]</small> שה<strong>קומץ</strong> במנחה <strong>היינו</strong> <small>[הרי זה]</small> כמו <strong>שוחט</strong> בזבחים, <strong>מוליך</strong> את הקומץ להקטירו <strong>נמי היינו</strong> <small>[גם כן הרי זה]</small> כ<strong>מוליך</strong> את דם הזבח לזורקו על המזבח, וכן <strong>מקטיר</strong> את הקומץ והלבונה במנחה <strong>היינו</strong> <small>[הרי זה]</small> כמו <strong>זורק</strong> את הדם בזבח, <strong>אלא נותן</strong> את הקומץ <strong>בכלי מאי קא עביד</strong> <small>[מה</small> עבודה <small>הוא עושה]</small> בדומה לזבח, שנאמר שהמחשבה מפגלת בו?
 <strong>אילימא</strong> <small>[אם תאמר]</small> <strong>משום דדמי</strong> <small>[שהוא דומה]</small> <strong>לקבלה</strong> של הדם בכלי, <strong>מי דמי</strong> <small>[האם הוא דומה]?</small> והרי <strong>התם</strong> <small>[שם]</small> הדם נשפך <strong>ממילא</strong> <small>[מאליו]</small> לכלי שביד הכהן, ואילו <strong>הכא קא שקיל ורמי</strong> <small>[כאן הוא נוטל</small> את הקומץ מן המנחה <small>ונותן</small> אותו בכלי<small>]!</small>
 <strong>אלא משום</strong> ש<strong>כיון דלא סגיא ליה דלא עבד לה</strong> <small>[שאינו יכול</small> <small>שלא לעשות אותה],</small> אם כן <strong>עבודה חשובה היא</strong> — <strong>על כרחיך משוי לה</strong> <small>[עושה אותה]</small> <strong>כקבלה, הכא נמי</strong> <small>[כאן גם כן]</small> בליקוט הלבונה, <strong>כיון דלא סגיא לה דלא עבד לה</strong> <small>[שאינו יכול שלא לעשות אותה],</small> אם כן <strong>עבודה חשובה היא</strong> — <strong>על כרחיך משוי לה</strong> <small>[עושה אותה]</small> <strong>כי</strong> <small>[כמו]</small> <strong>הולכה.</strong>
 ודוחים: <strong>לא,</strong> מכאן אין להוכיח לליקוט לבונה. שכן <strong>לעולם</strong> תפרש לגבי נתינת הקומץ בכלי שהיא מפגלת, מפני <strong>דדמי</strong> <small>[שהיא דומה]</small> <strong>לקבלה</strong> של דם הזבח. <strong>ודקא קשיא לך</strong> <small>[ו</small>מה <small>שקשה לך]:</small> והרי <strong>התם ממילא</strong> <small>[שם מאליו</small> הוא נשפך לכלי<small>],</small> ואילו <strong>הכא קא שקיל ורמי</strong> <small>[כאן הוא נוטל ונותן]!</small>
 על כך יש להשיב: <strong>מכדי תרוייהו</strong> <small>[הואיל ושניהם]</small> ענין של <strong>קדושת כלי הוא,</strong> שמקדש את המתיר של הקרבן (דם או קומץ) בכלי שרת כדי להקריבו — <strong>מה לי ממילא</strong> <small>[מה</small> ההבדל <small>אם</small> הדבר <small>נעשה מאליו],</small> <strong>מה לי קא שקיל ורמי</strong> <small>[אם</small> הוא <small>נוטל ונותן].</small>
 <big>ג משנה</big> <strong>שחט שני כבשים</strong> הבאים עם שתי הלחם בעצרת, על מנת <strong>לאכול אחת מן החלות</strong> משתי הלחם <strong>למחר,</strong> או <strong>הקטיר שני בזיכין</strong> של לבונה של לחם הפנים, על מנת <strong>לאכול אחד מן</strong> שני <strong>הסדרים</strong> (המערכות) של הלחם <strong>למחר, ר' יוסי אומר: אותו החלה ואותו הסדר שחישב עליו</strong> לאוכלו למחר — <strong>פיגול</strong> הוא <strong>וחייבין עליו כרת</strong> על אכילתו, <strong>והשני</strong> רק <strong>פסול ואין בו כרת. וחכמים אומרים: זה וזה פיגול וחייבין עליו כרת.</strong>
 <big>ד גמרא</big> <strong>אמר רב הונא: אומר היה ר' יוסי</strong> כלומר, לשיטתו, לא רק בשתי הלחם מחשבה באחת אינה מפגלת את השניה, אלא אפילו באיברים שונים של בהמה אחת, אם <strong>פיגל בירך של ימין</strong> ששחט את הזבח על מנת לאכול למחר ירך של ימין — <strong>לא נתפגל הירך של שמאל,</strong> שאינו חייב כרת על אכילתה. ומסבירים: <strong>מאי טעמא</strong> <small>[מה טעם הדבר]?</small> <strong>איבעית אימא</strong> <small>[אם תרצה אמור]</small> <strong>סברא</strong> <small>[סברה</small> היא<small>],</small> <strong>ואיבעית אימא</strong> <small>[ואם תרצה אמור]</small> <strong>קרא</strong> <small>[מקרא</small> הוא<small>].</small>
 ומפרטים: <strong>איבעית אימא סברא</strong> <small>[אם תרצה אמור סברה]:</small> <strong>לא עדיפא מחשבה</strong> פסולה <strong>ממעשה הטומאה,</strong> והלוא <strong>אילו איטמי חד אבר</strong> [אם היה נטמא איבר אחד] <strong>מי איטמי ליה כוליה</strong> <small>[האם היה נטמא</small> הזבח <small>כולו]?</small> <strong>ואיבעית אימא קרא</strong> <small>[ואם תרצה אמור מן המקרא]</small>, שנאמר בפיגול: <strong>"והנפש האכלת ממנו עונה תשא"</strong> (ויקרא ז, יח), ונדייק מכאן: הנפש האוכלת <strong>ממנו ולא מחבירו.</strong>
 <strong>איתיביה</strong> <small>[הקשה לו]</small> <strong>רב נחמן לרב הונא</strong> ממה ששנינו, <strong>וחכמים אומרים:</strong> <strong>לעולם אין בו כרת</strong> בשתי הלחם, <strong>עד שיפגל בשתיהן בכזית</strong> כלומר, עד שישחוט את הכבשים כדי לאכול כזית אחד משתיהן. ונדייק: אם חישב על כזית <strong>בשתיהן</strong> — <strong>אין</strong> <small>[כן],</small> יש בזה פיגול, אבל אם חישב על כזית <strong>באחת מהן</strong> — <strong>לא</strong> פיגל בחבירתה.
  ונברר:  <strong>מני</strong> <small>[</small>כשיטת <small>מי היא]</small> ברייתא זו? <strong>אילימא רבנן</strong> <small>[אם תאמר</small> כשיטת <small>חכמים]</small> של משנתנו, הרי לשיטתם <strong>אפילו</strong> חישב <strong>באחת מהן נמי</strong> <small>[גם כן]</small> פיגל גם בחבירתה! <strong>אלא פשיטא</strong> <small>[פשוט]</small> שהיא כשיטת <strong>ר' יוסי</strong> שאם חישב באחת לא פיגל בחבירתה. ומעתה, <strong>אי אמרת בשלמא</strong> <small>[נניח אם אתה אומר]</small> שלדעת ר' יוסי ירך ימין וירך שמאל <strong>חד גופא</strong> <small>[</small><small>כגוף אחד]</small> <strong>הוא,</strong> ואם חישב על אחת מהן פיגל גם בשניה — <strong>משום הכי</strong> <small>[כך]</small> מובן מדוע בשתי הלחם שאינן גוף אחד, אם חישב על כזית משתיהן ביחד הרי זה <strong>מצטרף.</strong>
## דף יד.
 <strong>אלא אי אמרת</strong> <small>[אם אתה אומר]</small> שלשיטת ר' יוסי, ירך ימין וירך שמאל <strong>תרי גופי נינהו</strong> <small>[שני גופים הם</small> נחשבים<small>],</small> ואם חישב באחת מהן לא פיגל בחבירתה, שתי הלחם <strong>מי מיצטרפי</strong> <small>[האם</small> <strong>מצטרפות]</strong> במחשבה לאכול כזית משתיהן?
  השיב רב הונא: אין להוכיח מכאן לשיטת ר' יוסי, שכן <strong>הא מני</strong> <small>[</small>ברייתא <small>זו</small> בענין שתי הלחם כשיטת <small>מי היא]?</small> שיטת <strong>רבי היא, דתניא</strong> <small>[ששנויה</small> ברייתא<small>]:</small> <strong>השוחט את הכבש</strong> האחד מכבשי העצרת על מנת <strong>לאכול חצי זית מחלה זו</strong> למחר, <strong>וכן</strong> שוחט את <strong>חבירו</strong> על מנת <strong>לאכול חצי זית מחלה זו</strong> השניה למחר, <strong>רבי אומר: אומר אני שזה כשר,</strong> שאין זה מצטרף.
  ונדייק:  <strong>טעמא</strong> <small>[הטעם,</small> דווקא<small>]</small> במקרה ש<strong>אמר חצי חצי</strong> כלומר, ששחט כל כבש על מנת לאכול חצי כזית מחלה אחת למחר — אינו מצטרף וכשר, <strong>אבל</strong> אם <strong>אמר</strong> בכל אחד מן הכבשים: הריני שוחט כבש זה על מנת לאכול <strong>כזית משתיהן,</strong> חצי כזית מחלה זו וחצי כזית מחלה זו — <strong>מצטרף,</strong> כפי ששנינו בברייתא.
  ושואלים:  <strong>ורבי אליבא דמאן</strong> <small>[על פי</small> שיטתו <small>של מי]</small> הוא שונה בברייתא לעיל: לעולם אין בו כרת עד שיפגל בשתיהן בכזית? <strong>אי אליבא דרבנן</strong> <small>[אם לפי שיטת חכמים]</small> במשנתנו, שאם חישב לאכול חלה אחת למחר נתפגלה גם חבירתה — <strong>אפילו</strong> חישב על כזית <strong>באחת מהן נמי</strong> <small>[גם כן]</small> הרי זה פיגול! <strong>אי אליבא</strong> <small>[אם לפי שיטתו]</small> של <strong>ר' יוסי,</strong> שאם חישב לאכול אחת למחר לא נתפגלה השניה — <strong>הדרא קושיין לדוכתיה</strong> <small>[חוזרת קושייתנו</small> על רב הונא <small>למקומה],</small> שאם בשתי ירכות סבור ר' יוסי ששני גופים הן, ואין מחשבת באחת מפגלת בחבירתה, כיצד יצטרפו חצי כזית וחצי כזית משתי הלחם!
  ומשיבים:  <strong>לעולם</strong> תפרש <strong>כי רבי שונה בברייתא</strong> <strong>אליבא דרבנן</strong> <small>[לפי</small> שיטת <small>חכמים]</small> של משנתנו, שדי שיחשב לאכול אחת מן החלות למחר כדי לפגל את השניה, <strong>ולא תימא</strong> <small>[ואל תאמר]</small> "אינו פיגול <strong>עד שיפגל בשתיהן"</strong> בלשון נקבה, שמשמעו עד שיפגל בשתי החלות, <strong>אלא</strong> אמור כך: לעולם אינו פיגול עד שיפגל <strong>בשניהן</strong> כלומר, שיחשוב מחשבת חוץ לזמנו בשחיטת שני הכבשים, <strong>ו</strong>במקרה זה <strong>אפילו</strong> חישב <strong>באחת מהן</strong> מן החלות לאוכלה למחר — הרי זה פיגול.
 <strong>ו</strong>דבר זה בא <strong>לאפוקי</strong> <small>[להוציא]</small> <strong>מ</strong>דברי <strong>ר' מאיר</strong> ש<strong>אמר</strong> במשנה להלן (מנחות טז,א): <strong>מפגלין בחצי מתיר,</strong> שאם שחט אחד מן הכבשים לאכול את שתי הלחם למחר הרי זה פיגול, וכאן <strong>קא משמע לן</strong> <small>[משמיע לנו]</small> רבי ש<strong>לא.</strong>
 ומקשים: <strong>אי הכי</strong> <small>[אם כך]</small> אתה מפרש, <strong>מאי</strong> <small>[מה</small> פירוש<small>]</small> הלשון <strong>"לעולם</strong> אינו פיגול"? <strong>אי אמרת בשלמא</strong> <small>[נניח אם אומר אתה]</small> שהכוונה היא שאין זה פיגול עד שיחשב <strong>בשתיהן</strong> בשתי הלחם לאוכלן למחר, <strong>ו</strong>גם <strong>בשניהן</strong> כששחט את שני הכבשים, <strong>ו</strong>שיטת <strong>ר' יוסי היא, ו</strong>אם כן <strong>לאפוקי</strong> <small>[להוציא]</small> <strong>מ</strong>דברי <strong>ר' מאיר ו</strong>גם <strong>מדרבנן קאתי</strong> <small>[מ</small>דברי <small>חכמים הוא בא]</small> — <strong>היינו דקאמר</strong> <small>[זהו שהוא אומר]</small> <strong>"לעולם",</strong> שמדגיש שדעתו היא בניגוד לכל שאר הדעות.
 <strong>אלא אי אמרת</strong> <small>[אם אתה אומר]</small> שהיא שיטת <strong>רבנן</strong> <small>[חכמים]</small> <strong>ו</strong>אינה באה <strong>לאפוקי</strong> <small>[להוציא]</small> אלא <strong>מ</strong>דברי <strong>ר' מאיר, מאי</strong> <small>[מהו]</small> ההדגשה <strong>"לעולם"?</strong> אלא בהכרח ברייתא זו שיטת ר' יוסי היא, ועומדת בעינה הקושיה ממנה על רב הונא, שאמר כי לדעת ר' יוסי אם פיגל בירך ימין לא פיגל בירך שמאל.
 <strong>ועוד, הא</strong> <small>[הרי]</small> <strong>אמר רב אשי: תא שמע</strong> <small>[בוא</small> ו<small>שמע]</small> שלא כרב הונא, ממה ששנינו, <strong>רבי אומר משום ר' יוסי:</strong> המחשב מחשבת חוץ לזמנו בחטאות הפנימיות, שמזים מדמן בהיכל, <strong>אם</strong> <strong>פיגל</strong> (חישב) <strong>בדבר הנעשה בחוץ</strong> (בעזרה) — <strong>פיגל,</strong> אבל חישב <strong>בדבר הנעשה בפנים</strong> (בהיכל) — <strong>לא פיגל,</strong>
 <strong>כיצד? היה עומד בחוץ</strong> בזמן השחיטה <strong>ואמר: "הריני שוחט על מנת להזות מדמו</strong> בפנים <strong>למחר"</strong> — <strong>לא פיגל,</strong> לפי <strong>ש</strong>זו <strong>מחשבה</strong> שחישב <strong>בחוץ בדבר הנעשה בפנים.</strong> וכן להיפך, אם <strong>היה עומד בפנים</strong> בשעת ההזאה, <strong>ואמר: "הריני מזה על מנת להקטיר אימורין</strong> על המזבח החיצון <strong>למחר ולשפוך שיריים</strong> על יסוד המזבח החיצון <strong>למחר"</strong> — גם כן <strong>לא פיגל, ש</strong>היתה זו <strong>מחשבה בפנים בדבר הנעשה בחוץ.</strong>
 אבל אם <strong>היה עומד בחוץ</strong> בשעת שחיטה, <strong>ואמר: "הריני שוחט על מנת לשפוך שיריים למחר ולהקטיר אימורין למחר"</strong> — <strong>פיגל, ש</strong>היא <strong>מחשבה בחוץ בדבר הנעשה בחוץ.</strong>
 ויש לברר: כשהוא שוחט על מנת <strong>לשפוך שיריים</strong> למחר, <strong>לאיפגולי מאי</strong> <small>[שיתפגל מה]?</small> מה מתפגל על ידי כך? <strong>אילימא לאיפגולי</strong> <small>[אם תאמר שיתפגל]</small> ה<strong>דם</strong> עצמו, וכי <strong>דם מי מיפגל</strong> <small>[האם נעשה פיגול]?</small> <strong>והתנן</strong> <small>[והרי שנינו</small> במשנה<small>],</small> <strong>אלו דברים שאין חייבין עליהן משום פיגול: הקומץ, והלבונה, והקטורת, ומנחת כהנים, ומנחת נסכים, ומנחת כהן משיח, והדם!</strong>
 <strong>אלא פשיטא</strong> <small>[פשוט]</small> שהכוונה היא <strong>לאפגולי</strong> <small>[שיתפגל]</small> ה<strong>בשר</strong> של הקרבן. <strong>השתא</strong> <small>[ומעתה]</small> יש לדון: <strong>ומה התם דלא חשיב ביה</strong> <small>[שם שאינו מחשב בו]</small> <strong>בבשר גופיה</strong> <small>[עצמו]</small> לאוכלו חוץ לזמנו, אלא בדם לשפוך את שייריו למחר, בכל זאת <strong>אמר ר' יוסי: מיפגל</strong> <small>[מתפגל]</small> הבשר, <strong>הכא</strong> <small>[כאן]</small> כששוחט על מנת לאכול ירך של ימין חוץ לזמנו, <strong>דחשיב ביה</strong> <small>[שמחשב בו]</small> <strong>בזבח גופיה</strong> <small>[עצמו],</small> <strong>לא כל שכן</strong> שאם <strong>פיגל בירך ימין</strong> ש<strong>פיגל</strong> גם <strong>בירך שמאל?</strong>
 <strong>ועוד, האמר</strong> <small>[הרי אמר]</small> <strong>רבינא: תא שמע</strong> <small>[בוא</small> ו<small>שמע]</small> ראיה שלא כרב הונא ממה ששנינו במשנתנו: <strong>הקומץ את המנחה לאכול שיריה או להקטיר קומצה למחר, מודה ר' יוסי בזו שפיגל וחייבין עליו כרת.</strong>
 ויש לברר: <strong>להקטיר קומצה לאיפגולי מאי</strong> <small>[שיתפגל מה]?</small> מה מתפגל על ידי כך? <strong>אילימא לאיפגולי</strong> <small>[אם תאמר שיתפגל]</small> ה<strong>קומץ,</strong> וכי <strong>קומץ מי מיפגל</strong> <small>[האם נעשה פיגול]?</small> <strong>והתנן</strong> <small>[והרי שנינו</small> במשנה<small>],</small> <strong>אלו דברים שאין חייבין עליהן משום פיגול: הקומץ כו'! אלא פשיטא</strong> <small>[פשוט]</small> הדבר שהכוונה היא <strong>לאיפגולי</strong> <small>[שיתפגלו]</small> ה<strong>שיריים. השתא</strong> <small>[</small>ו<small>מעתה]</small> יש לדון: <strong>ומה התם</strong> <small>[שם]</small> <strong>דלא חשיב בהו</strong> <small>[שאינו מחשב בהם]</small> <strong>בשיריים גופיה</strong> <small>[עצמם]</small> לאוכלם למחר —
## דף יד:
 <strong>מיפגלי</strong> <small>[נעשו פיגול],</small> <strong>הכא דחשיב בהו</strong> <small>[כאן,</small> בירך של ימין ושל שמאל, <small>שמחשב בהם]</small> <strong>בזביחה גופה</strong> <small>[עצמה]</small> על מנת לאכול אחת מהן למחר, <strong>לא כל שכן</strong> שתתפגל השניה?
 <strong>אלא אמר רבי יוחנן:</strong> לדעת ר' יוסי, אם פיגל בירך ימין נתפגלה גם ירך שמאל, שגוף אחד הן, וכפי שהוכחנו. וכן דעתו ביחס לשתי הלחם, כפי ששנינו בברייתא, שאם חישב על כזית משתיהן הרי זה מצטרף. ומה שהוא שונה במשנה שאם פיגל באחת מהן לא נתפגלה חבירתה, ומכאן משמע שלדעתו שני גופים הן — <strong>היינו טעמא</strong> <small>[זהו טעמו]</small> של <strong>ר' יוסי: הכתוב עשאן</strong> את שתי הלחם <strong>גוף אחד, והכתוב עשאן</strong> גם <strong>שני גופין,</strong> עשאן <strong>גוף אחד</strong> — <strong>דמעכבי אהדדי</strong> <small>[שמעכבות זה את זה],</small> ואין אחת כשרה בלא השניה, עשאן <strong>שני גופין</strong> — <strong>דאמר רחמנא</strong> <small>[שאמרה התורה]</small> <strong>הא לחודה עבידא והא לחודה עבידא</strong> <small>[זו לעצמה נעשית וזו לעצמה נעשית]</small> שצריך ללוש ולערוך כל אחת בפני עצמה.
  ומשום כך, אם <strong>ערבינהו</strong> <small>[עירב אותן]</small> במחשבתו, שחישב על מנת לאכול כזית משתיהן — הריהן <strong>מתערבין,</strong> ופיגל, שהרי <strong>הכתוב עשאן גוף אחד,</strong> ואם <strong>פלגינהו</strong> — <strong>מיפלגי</strong> <small>[חילק אותן,</small> שחישב רק באחת מהן — הרי <small>הן מתחלקות],</small> ולא פיגל בחבירתה, שהרי <strong>הכתוב עשאן שני גופין.</strong>
 <strong>בעי</strong> <small>[שאל]</small> <strong>ר' יוחנן</strong> שאלה זו: אם <strong>פיגל ב</strong>אחד מן המינים של <strong>לחמי תודה,</strong> <strong>מהו,</strong> האם פיגל גם בשאר? וכן אם פיגל <strong>ב</strong>אחד משני המינים של <strong>מנחת מאפה,</strong> חלות או רקיקים, <strong>מהו,</strong> האם פיגל במין השני? <strong>תנא ליה</strong> <small>[שנה לו]</small> <strong>רב תחליפא ממערבא</strong> ברייתא ששנינו בה: <strong>וכן אתה אומר בלחמי תודה, וכן אתה אומר במנחת מאפה,</strong> משמע שדין אחד להם.
 <big>א</big> ועוד בענין צירוף לפיגול <strong>תנו רבנן</strong> <small>[שנו חכמים]:</small> אם <strong>בשעת שחיטה</strong> של קרבן <strong>חישב לאכול חצי זית</strong> מבשרו למחר, <strong>ובשעת זריקה</strong> של הדם <strong>חישב לאכול חצי זית</strong> למחר — הרי זה <strong>פיגול, מפני ששחיטה וזריקה מצטרפין</strong> למחשבת פיגול.
  ונחלקו בענין זה אמוראים, <strong>איכא דאמרי</strong> <small>[יש שאומרים]:</small> דוקא <strong>שחיטה וזריקה, דתרווייהו</strong> <small>[ששתיהן]</small> <strong>מתירין</strong> את הקרבן — <strong>אין</strong> <small>[כן]</small> מצטרפות לפגל, אבל <strong>קבלה</strong> של הדם בכלי שרת <strong>והולכה</strong> שלו למזבח, שאינן מתירות בעצמן, אלא הן עבודות של הכנה — <strong>לא. ואיכא דאמרי</strong> <small>[ויש שאומרים]</small> להיפך: <strong>הנך דמרחקן</strong> <small>[אלה,</small> שחיטה וזריקה, <strong>שרחוקות]</strong> זו מזו, מצטרפות כשחישב בשתיהן, <strong>וכל שכן הני דמקרבן</strong> <small>[אלה,</small> קבלה והולכה, <small>שקרובות</small> זו לזו<small>]</small> מצטרפות, שהיה בכך רצף של מחשבה.
  ועל מה ששנינו בברייתא ששחיטה וזריקה מצטרפות, שואלים: <strong>איני</strong> <small>[כן הוא]?</small> <strong>והא תני</strong> <small>[והרי שנה]</small> <strong>לוי</strong> בברייתא שלו: <strong>ארבע עבודות אין מצטרפות לפיגול, שחיטה וזריקה, קבלה והולכה! אמר רבא, לא קשיא</strong> <small>[אין זה קשה]:</small> <strong>הא</strong> <small>[זו]</small> של לוי, ששנינו בה שאינן מצטרפות — הריהי כשיטת <strong>רבי, הא</strong> <small>[זו]</small> שמצטרפות — כשיטת <strong>רבנן</strong> <small>[חכמים].</small>
 <strong>דתניא</strong> <small>[ששנויה</small> ברייתא<small>]</small> בענין שני כבשי עצרת ושתי הלחם: <strong>השוחט את הכבש</strong> על מנת <strong>לאכול חצי זית מחלה זו</strong> למחר, <strong>וכן</strong> שחט את <strong>חבירו</strong> במחשבה <strong>לאכול חצי זית מחלה זו</strong> השניה למחר, <strong>רבי אומר: אומר אני שזה כשר,</strong> ומכאן שלדעתו אין המחשבה בשני מתירים מצטרפת לפגל, אם חישב בכל פעם בחצי אכילה.
 <strong>אמר ליה</strong> <small>[לו]</small> <strong>אביי:</strong> <strong>אימר דשמעת ליה</strong> <small>[אמור ששמעת אותו]</small> את <strong>רבי</strong> שאומר שאין מחשבה מצטרפת לפגל — כשחישב בכל פעם ב<strong>חצי מתיר</strong> (כבש אחד מתוך שנים) <strong>וחצי אכילה</strong> (חצי כזית), אבל בשחיטה וזריקה, שמחשב בכל פעם ב<strong>כולו מתיר</strong> <small>[במתיר כולו]</small> <strong>וחצי אכילה, מי שמעת ליה</strong> <small>[האם שמעת אותו]</small> שהוא אומר שאינו פיגול?
 <strong>אמר ליה</strong> <small>[לו]</small> <strong>רבא בר רב חנן לאביי:</strong> <strong>ואי אית ליה</strong> <small>[ואם,</small> כדבריך, <small>יש לו]</small> <strong>לרבי</strong> כלומר, סבור הוא שאם חישב ב<strong>כולו מתיר וחצי אכילה</strong> הרי זה פיגול, מדוע כששחט כל כבש על מנת לאכול כחצי זית מחלה אחרת הרי זה כשר לגמרי? <strong>לגזור</strong> <small>[שיגזור]</small> במקרה זה <strong>חצי מתיר וחצי אכילה</strong> ויאמר שהוא פסול, גזירה <strong>אטו</strong> <small>[משום]</small> <strong>כולו מתיר וחצי אכילה</strong> שהוא פיגול וחייבים עליו כרת, <strong>דהא</strong> <small>[שהרי]</small> מצאנו כי <strong>ר' יוסי גזר</strong> <small>[גוזר]</small> כן בכגון זה, <strong>ורבנן גזרי</strong> <small>[ו</small>כן <small>חכמים גוזרים]!</small>
 ומפרטים: <strong>ר' יוסי גזר</strong> <small>[גוזר],</small> כפי <strong>דתנן</strong> <small>[ששנינו</small> במשנה<small>]:</small> הקומץ את המנחה על מנת להקטיר את הקומץ למחר — הרי זה פיגול (לדעת הכל), על מנת <strong>להקטיר לבונתה למחר, ר' יוסי אומר: פסול</strong> הוא <strong>ואין בו כרת, וחכמים אומרים: פיגול</strong> הוא <strong>וחייבין עליה כרת.</strong> משמע שר' יוסי פוסל בדבר שאינו פיגול (מחשב להקטיר לבונתה למחר) גזירה משום מחשב להקטיר קומצה למחר, שהוא פיגול.
 <strong>ורבנן נמי גזרי</strong> <small>[וחכמים גם כן גוזרים]</small> בדומה לזה, <strong>דתנן</strong> <small>[ששנינו</small> במשנה<small>]:</small> <strong>פיגל ב</strong>שעת הקטרת ה<strong>קומץ ולא ב</strong>שעת הקטרת <strong>לבונה,</strong> או <strong>ב</strong>שעת הקטרת <strong>לבונה ולא בקומץ</strong> — <strong>ר' מאיר אומר: פיגול</strong> הוא <strong>וחייבין עליו כרת, וחכמים אומרים: אין בו כרת עד שיפגל בכל המתיר.</strong> וממה שאמרו "אין בו כרת" ולא אמרו "כשר" משמע שהוא פסול, גזירה משום פיגול בכל המתיר!
 <strong>אמר ליה</strong> <small>[לו]</small> אביי: <strong>הכי השתא</strong> <small>[כך אתה משווה]?</small> <strong>בשלמא התם</strong> <small>[נניח שם]</small> אפשר לומר ש<strong>גזר</strong> <small>[גוזר]</small> <strong>ר' יוסי</strong> במחשב על <strong>קומץ</strong> של <strong>לבונה אטו</strong> <small>[משום]</small> מחשב על <strong>קומץ</strong> של <strong>מנחה,</strong> שהוא דומה לו.
 וכן <strong>רבנן גזרי</strong> <small>[</small><small>חכמים גוזרים]</small> במחשב בשעת הקטרת <strong>קומץ</strong> בלבד, <strong>גזירה</strong> <strong>אטו</strong> <small>[משום]</small> מחשב בשעת הקטרת <strong>קומץ</strong> של <strong>מנחת חוטא</strong> שאין בה לבונה, שאם חישב בו פיגל, מפני שחישב בכל המתיר. <strong>ו</strong>כן הם גוזרים במחשב בהקטרת <strong>לבונה</strong> בלבד, גזירה <strong>אטו</strong> <small>[משום]</small> <strong>לבונה הבאה בבזיכין</strong> של לחם הפנים, שאין בה קומץ, ואם חישב בה פיגל, מפני שחישב בכל המתיר.
  וכן <strong>כבשים נמי</strong> <small>[גם כן]</small> שאמרו חכמים (להלן מנחות טז,א) כי השוחט אחד מכבשי עצרת על מנת לאכול שתי החלות למחר אין בו כרת, אבל הוא פסול — גוזרים הם בשחיטת <strong>כבש</strong> אחד גזירה <strong>אטו</strong> <small>[משום]</small> <strong>כבש חבירו,</strong> שאם יפגל גם בו נמצא מפגל בכל המתיר.
  וכיוצא בזה, לגבי <strong>בזך,</strong> שאם הקטיר אחד מן הבזיכים של לחם הפנים על מנת לאכול שני סדרים למחר, אומרים הם שהוא פסול, גזירה <strong>אטו</strong> <small>[משום]</small> הקטרה של <strong>בזך</strong> <strong>חבירו,</strong> שאם יפגל גם בו נמצא מפגל בכל המתיר.
 <strong>אלא הכא</strong> <small>[כאן]</small> בשוחט כל אחד מכבשי העצרת על מנת לאכול חצי כזית מחלה אחרת, <strong>מי איכא</strong> <small>[האם יש]</small> <strong>חצי מתיר וחצי אכילה בעלמא</strong> <small>[בכלל]</small> שהוא פיגול, <strong>דליקום וליגזר</strong> <small>[שיקום</small> רבי <small>ויגזור]</small> בזה, ויאמר שהוא פסול?
  ומעירים:  <strong>הכי נמי מסתברא</strong> <small>[כך גם כן מסתבר]</small> <strong>דטעמא דרבנן משום הכי הוא</strong> <small>[שטעמם של חכמים משום כך הוא],</small> שהם פוסלים במפגל בקומץ ולא בלבונה, משום שיש דבר כמותו שהוא פיגול, ומנין? <strong>דקתני סיפא</strong> <small>[שהוא שונה בסופה]</small> של אותה משנה: <strong>מודים חכמים לר' מאיר במנחת חוטא ומנחת קנאות, שאם פיגל בקומץ</strong> — <strong>שפיגול וחייבין עליה כרת, שהקומץ הוא המתיר.</strong>
 ויש לשאול: <strong>הא</strong> <small>[</small>דבר <small>זה]</small> <strong>למה לי למיתנא</strong> <small>[לשנות אותו]</small> <strong>כלל? פשיטא</strong> <small>[פשוט]</small> הדבר שהוא פיגול, <strong>מי איכא מתיר אחרינא</strong> <small>[האם יש</small> שם <small>מתיר אחר]</small> מלבד הקומץ? <strong>אלא לאו הא קא משמע לן</strong> <small>[האם לא</small> דבר <small>זה משמיע לנו],</small> <strong>דטעמא</strong> <small>[שהטעם]</small> שבקומץ של מנחה רגילה הרי זה פסול — <strong>משום דאיכא</strong> <small>[שיש]</small> <strong>קומץ</strong> של <strong>מנחת חוטא דדמי ליה</strong> <small>[שדומה לו],</small> שהוא פיגול.
 <big>ב משנה</big> <strong>נטמאת אחת מן החלות</strong> של שתי הלחם שבחג השבועות, <strong>או אחד מן הסדרים</strong> של לחם הפנים — <strong>ר' יהודה אומר: שניהם,</strong> שתי החלות או שני הסדרים, <strong>יצאו לבית השריפה,</strong> כדין קדשים שנפסלו, לפי <strong>שאין קרבן ציבור חלוק,</strong> ואם נפסל חלקו <strong>—</strong> פסול כולו. <strong>וחכמים אומרים:</strong> לא כן, אלא <strong>הטמא</strong> נשאר <strong>בטומאתו</strong> ויצא לבית השריפה, <strong>והטהור יאכל.</strong>
 <big>ג גמרא</big> <strong>אמר ר' אלעזר: מחלוקת</strong> ר' יהודה וחכמים היא כשנטמאת אחת מן החלות <strong>לפני זריקה</strong> של דם הכבשים, המתירים את שתי הלחם, ונחלקו האם הועילה זריקת הדם להתיר את החלה הטהורה שנותרה. <strong>אבל</strong> אם נטמאה אחת מן החלות <strong>לאחר זריקה,</strong> לאחר שכבר הותרו החלות באכילה — <strong>דברי הכל הטמא בטומאתו והטהור יאכל.</strong>
 ושואלים: <strong>ו</strong>כשנטמאת אחת מן החלות <strong>לפני זריקה, במאי פליגי</strong> <small>[במה,</small> באיזה עיקרון <small>הם חלוקים]?</small> <strong>אמר רב פפא: ב</strong>יחס ל<strong>ציץ</strong> שבראש הכהן הגדול, המרצה על טומאת הקדשים, ובשאלה האם הוא <strong>מרצה על אכילות קא מיפלגי</strong> <small>[הם חלוקים],</small> כלומר, האם הוא מרצה רק על טומאת הדברים הקרבים על המזבח, או גם על טומאת הדברים הנאכלים לכהנים,
## דף טו.
 <strong>רבנן סברי</strong> <small>[חכמים סבורים]:</small> <strong>הציץ מרצה על אכילות,</strong> על טומאת הנאכל לכהנים, וזריקת הדם כשרה לגמרי, ולכן החלה שלא נטמאה הותרה על ידה באכילה. <strong>ור' יהודה סבר</strong> <small>[סבור],</small> <strong>אין הציץ מרצה על אכילות,</strong> וכיון שזריקת הדם אינה כשרה לגמרי — לא הועילה להתיר את החלה הטהורה באכילה.
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב נתן לרב פפא:</strong> וכי רק משום כך חולק ר' יהודה על חכמים? <strong>והא</strong> <small>[והרי]</small> ביחס ל<strong>עולין</strong> על המזבח שנטמאו, שלכל הדעות <strong>הציץ מרצה על העולין,</strong> וגם לדעת ר' יהודה, <strong>ופליגי</strong> <small>[ו</small>בכל זאת <small>חלוקים</small> הם<small>]!</small>
 <strong>דתניא</strong> <small>[ששנויה</small> ברייתא<small>]:</small> <strong>נטמא אחד מן הבזיכין</strong> של לחם הפנים, העומדים להקטרה על המזבח — <strong>ר' יהודה אומר: שניהם יעשו בטומאה,</strong> כלומר, רשאי לטמא גם את הבזיך השני, ולהקטיר את שניהם על המזבח, <strong>לפי שאין קרבן ציבור חלוק,</strong> והקרבת קרבן ציבור דוחה את הטומאה. <strong>וחכמים אומרים: הטמא</strong> יקרב <strong>בטומאתו, והטהור בטהרתו.</strong> משמע שאין המחלוקת תלויה בשאלה האם הציץ מרצה או לא!
 <strong>ועוד, אמר רב אשי: תא שמע</strong> <small>[בוא</small> ו<small>שמע]</small> ראיה נוספת שאין זה טעם המחלוקת, ממה ששנינו לענין פסח הנאכל בטומאה, <strong>ר' יהודה אומר: אפילו שבט אחד טמא וכל השבטים טהורין</strong> — <strong>יעשו</strong> ישראל כולם את קרבן הפסח <strong>בטומאה, לפי שאין קרבנות ציבור חלוק, והכא מאי</strong> <small>[וכאן מה</small> ענין<small>]</small> של <strong>הציץ מרצה איכא</strong> <small>[יש]?</small> והרי הציץ מרצה על טומאת הקרבן, ולא על טומאת המקריבים!
 <strong>ועוד, האמר</strong> <small>[הרי אמר]</small> <strong>רבינא: תא שמע</strong> <small>[בוא</small> ו<small>שמע]</small> ראיה נוספת שאין זה טעם המחלוקת, ממה ששנינו במשנתנו: <strong>נטמאת אחת מן החלות</strong> של שתי הלחם, <strong>או אחת מן הסדרין</strong> של לחם הפנים, <strong>ר' יהודה אומר: שניהם יצאו לבית השריפה, לפי שאין קרבן ציבור חלוק, וחכמים אומרים: הטמא בטומאתו והטהור יאכל.</strong>
 <strong>ואם איתא</strong> <small>[אכן]</small> המחלוקת היא האם ציץ מרצה על אכילות — <strong>"לפי שאין הציץ מרצה על אכילות" מיבעי ליה</strong> <small>[צריך היה לו</small> לומר<small>]!</small> <strong>אלא אמר ר' יוחנן: תלמוד ערוך הוא בפיו של ר' יהודה,</strong> מסורת היא בידו, <strong>שאין קרבן ציבור חלוק,</strong> ואם נטמא מקצתו נפסל כולו.
 <big>א משנה</big> <strong>התודה מפגלת את הלחם</strong> שמביאים עמה, <strong>והלחם אינו מפגל את התודה. כיצד?</strong> אם <strong>שחט את התודה</strong> על מנת <strong>לאכול ממנה למחר</strong> — הרי <strong>היא</strong> עצמה <strong>ו</strong>גם <strong>הלחם מפגלין,</strong> והאוכלם חייב כרת. אבל אם שחטה על מנת <strong>לאכול מן הלחם למחר</strong> — <strong>הלחם מפגל והתודה אינה מפוגלת.</strong>
 וכן <strong>הכבשים</strong> של שתי הלחם של עצרת <strong>מפגלין את הלחם, והלחם אינו מפגל את הכבשים. כיצד? השוחט את הכבשים</strong> על מנת <strong>לאכול מהן למחר</strong> — <strong>הם והלחם מפוגלין,</strong> על מנת <strong>לאכול את הלחם למחר</strong> — <strong>הלחם מפוגל והכבשים אינן מפוגלין.</strong>
 <big>ב גמרא</big> ביחס למה ששנינו שהתודה מפגלת את הלחם, שואלים: <strong>מאי טעמא</strong> <small>[מה טעם</small> הדבר<small>]?</small> <strong>אילימא</strong> <small>[אם תאמר]</small> <strong>משום</strong> מה שאמר <strong>רב כהנא,</strong> ש<strong>אמר רב כהנא: מנין ללחמי תודה שנקראו תודה? שנאמר: "והקריב על זבח התודה חלות"</strong> (ויקרא ז, יב), והסמיך "חלות" ל"תודה", ללמד שגם הן קרויות תודה,
 <strong>אי הכי איפכא נמי</strong> <small>[אם כך ההיפך גם כן]</small> היה צריך להיות, שהמפגל בלחם מפגל גם בתודה! ודוחים: <strong>הא לא קשיא</strong> <small>[זה אינו קשה],</small> כי <strong>לחם איקרי</strong> <small>[נקרא]</small> אמנם <strong>תודה,</strong> אבל <strong>תודה לא איקרי</strong> <small>[נקראה]</small> <strong>לחם.</strong>
 ושואלים: <strong>אלא הא דקתני</strong> <small>[זו ששנינו]:</small> <strong>הכבשים</strong> של שתי הלחם <strong>מפגלין את הלחם והלחם אינו מפגל את הכבשים, לחם</strong> של שתי הלחם <strong>היכא אשכחן דאיקרי</strong> <small>[היכן מצאנו שנקרא]</small> <strong>כבשים? אלא לאו</strong> <strong>היינו טעמא</strong> <small>[האם לא זהו הטעם]</small> שהתודה מפגלת את הלחם ולא להיפך — מפני שה<strong>לחם</strong> בא ב<strong>גלל</strong> התודה <strong>ואין</strong> ה<strong>תודה</strong> באה ב<strong>גלל</strong> ה<strong>לחם,</strong> שהתודה היא העיקר. וכן ביחס לכבשים ושתי הלחם, <strong>לחם</strong> בא ב<strong>גלל</strong> ה<strong>כבשים ואין כבשים</strong> ב<strong>גלל</strong> ה<strong>לחם.</strong>
 ומעירים: <strong>וצריכי</strong> <small>[וצריכים]</small> שייאמרו <small>ההלכות בשני המקרים,</small> <strong>דאי אשמעינן</strong> <small>[שאם היה משמיע לנו]</small> רק בתודה, היינו אומרים כך: <strong>התם</strong> <small>[שם]</small> <strong>הוא דכי</strong> <small>[שכאשר]</small> <strong>מפגל בלחם לא מפגלא</strong> <small>[מתפגלת]</small> <strong>תודה</strong> — <strong>משום</strong> ש<strong>לא הוזקקו זה לזה בתנופה,</strong> שאין צורך בלחם כדי לקיים בתודה מצות הנפה. <strong>אבל כבשים</strong> של שתי הלחם ש<strong>הוזקקו זה לזה בתנופה,</strong> כי מניפים את הלחם יחד עם הכבשים בתנופה אחת — <strong>אימא</strong> <small>[אמור]</small> <strong>כי</strong> <small>[כאשר]</small> <strong>מפגל בלחם ליפגלי נמי</strong> <small>[שיתפגלו גם כן]</small> ה<strong>כבשים,</strong> על כן <strong>צריכא</strong> <small>[צריכה]</small> ההלכה להיאמר גם במקרה זה.
 <big>ג</big> <strong>בעא מיניה</strong> <small>[שאל אותו]</small> <strong>ר' אלעזר מרב: השוחט את התודה</strong> על מנת <strong>לאכול כזית ממנה ומלחמה למחר, מהו</strong> הדין? ומסבירים: <strong>לאיפגולי</strong> <small>[שתתפגל]</small> ה<strong>תודה</strong> באופן זה <strong>לא מיבעיא</strong> <small>[נשאלה]</small> <strong>לי</strong> שאלה זו, שהרי <strong>השתא</strong> <small>[עכשיו],</small> אם היה מחשב בכזית שלם ש<strong>כולו מלחמה לא מיפגלא</strong> <small>[לא היתה מתפגלת]</small> על ידי כך, למרות שיש במחשבה זו לפגל את הלחם, כפי ששנינו במשנה, כאשר הוא מחשב בחצי כזית <strong>ממנה ו</strong>בחצי כזית <strong>מלחמה,</strong> שאתה צריך לצרף שתי מחשבות שונות שאין בכל אחת כדי לפגל, <strong>מיבעיא</strong> <small>[נצרכה לומר]</small> שאינה מתפגלת?
 <strong>כי קא מיבעיא לי</strong> <small>[כאשר נשאלה לי]</small> השאלה הרי זה לענין <strong>לאיפגולי</strong> <small>[שיתפגל]</small> ה<strong>לחם,</strong> והשאלה היא: <strong>מי מצטרפה</strong> <small>[האם מצטרפת]</small> ה<strong>תודה לאיפגולי</strong> <small>[שיתפגל]</small> ה<strong>לחם או לא?</strong>
 <strong>אמר ליה</strong> <small>[לו]</small> רב: <strong>אף בזו,</strong> כמו במחשב לאכול כזית מן הלחם — <strong>הלחם מפוגל והתודה אינה מפוגלת.</strong> ושואלים: <strong>ואמאי</strong> <small>[ומדוע]</small> הלחם מפוגל? <strong>לימא</strong> <small>[נאמר]</small> <strong>קל וחומר: ומה תודה</strong> שהיא <strong>המפגל,</strong> שמחשבה בכחצי כזית ממנה מצטרפת (לדברי רב) לפגל את הלחם — <strong>אין מתפגל,</strong> הלחם <strong>הבא לפגל ולא פיגל,</strong> שאין המחשבה בחצי כזית ממנו מצטרפת כדי לפגל את התודה — <strong>אינו דין שלא יתפגל?</strong>
 ושואלים: <strong>ומי אמרינן</strong> <small>[והאם אומרים אנו]</small> <strong>קל וחומר כי האי גוונא</strong> <small>[כגון זה]?</small> <strong>והתניא</strong> <small>[והרי שנויה</small> ברייתא<small>]:</small> <strong>מעשה באחד</strong>
## דף טו:
 <strong>שזרע כרמו של חבירו</strong> כאשר היה הכרם <strong>סמדר</strong> (בתחילת צמיחת הענבים), <strong>ובא מעשה לפני חכמים, ואסרו את הזרעים</strong> של הזורע, כדין כלאי הכרם, <strong>והתירו את הגפנים.</strong> ויש לשאול: <strong>ואמאי</strong> <small>[ומדוע]?</small> <strong>לימא</strong> <small>[שיאמר]</small> <strong>קל וחומר הוא: ומה האוסר</strong> כלומר, הגפן, שעל ידה נאסרו הזרעים — <strong>אינו נאסר,</strong> הזרע <strong>הבא לאסור ולא אסר</strong> את הגפנים — <strong>אינו דין שלא יתאסר?</strong>
 ודוחים: <strong>הכי השתא</strong> <small>[כך אתה משווה]?</small> <strong>התם</strong> <small>[שם]</small> דווקא <strong>קנבוס ולוף אסרה תורה</strong> לזרוע בכרם, <strong>דתנן</strong> <small>[ששנינו</small> במשנה<small>]:</small> <strong>היתה שדהו זרועה קנבוס ולוף</strong> — <strong>לא יהא זורע על גביהם,</strong> מפני <strong>שהן עושות</strong> פרי <strong>לשלש שנים,</strong> ואילו <strong>שאר זרעים</strong> רק <strong>מדרבנן הוא דאסירי</strong> <small>[מדברי חכמים הוא שאסורים],</small> ומכיון שהכל מדרבנן, <strong>האי דעביד איסורא</strong> <small>[זה</small> <small>שעשה איסור],</small> שזרע את הכרם של חבירו — <strong>קנסוה רבנן</strong> <small>[קנסו אותו חכמים],</small> <strong>האי דלא עביד איסורא</strong> — <strong>לא קנסוה רבנן</strong> <small>[זה שלא עשה איסור,</small> בעל הכרם, <small>לא קנסו אותו חכמים].</small> <strong>אבל הכא</strong> <small>[כאן]</small> בדין פיגול, שהוא מדין תורה, <strong>לימא</strong> <small>[שיאמר]</small> <strong>קל וחומר!</strong>
 <strong>ואיכא דמתני לה</strong> <small>[ויש ששונים את הבעיה הזו]</small> לא לענין תודה אלא לענין <strong>כבשים</strong> של שתי הלחם. וכך <strong>בעא מיניה</strong> <small>[שאל אותו]</small> <strong>ר' אלעזר מרב: השוחט את הכבשים</strong> על מנת <strong>לאכול כזית</strong> מצורף <strong>מהן ומלחמן, מהו?</strong>
 <strong>לאיפגולי</strong> <small>[שיתפגלו]</small> ה<strong>כבשים לא קא מיבעיא</strong> <small>[לא נשאלה]</small> <strong>לי,</strong> כי <strong>השתא</strong> <small>[עכשיו,</small> הרי<small>]</small> כאשר מחשב על כזית ש<strong>כולו מלחם לא מפגלי</strong> <small>[אינם מתפגלים],</small> כפי ששנינו במשנתנו שהלחם אינו מפגל את הכבשים, כאשר חישב על כזית <strong>מהן ומלחמן מיבעיא</strong> <small>[נצרכה</small> לומר<small>]</small> שאינם מתפגלים? <strong>כי קא מיבעיא לי</strong> <small>[כאשר נשאלה לי]</small> השאלה הרי זה <strong>לאיפגולי</strong> <small>[ל</small>ענין ש<small>יתפגל]</small> ה<strong>לחם, מי מצטרפי</strong> <small>[האם מצטרפים]</small> ה<strong>כבשים לאיפגולי</strong> <small>[שיתפגל]</small> <strong>ללחם או לא?</strong>
 <strong>אמר ליה</strong> <small>[לו]</small> רב: <strong>אף בזו,</strong> כמו במחשב לאכול כזית מן הלחם — <strong>הלחם מפוגל והכבשים אינן מפוגלין.</strong> ושואלים אותה שאלה: <strong>ואמאי</strong> <small>[ומדוע]?</small> <strong>לימא</strong> <small>[נאמר]</small> <strong>קל וחומר: ומה המפגל</strong> כלומר, הכבשים, שמחשבה בהם מצטרפת לפגל את הלחם — <strong>אינו מתפגל,</strong> הלחם <strong>הבא לפגל</strong> על ידי הצירוף <strong>ולא פיגל</strong> — <strong>אינו דין שלא יתפגל!</strong>
 ומקשים: <strong>ומי אמרינן</strong> <small>[והאם אומרים אנו]</small> <strong>קל וחומר כי האי גונא</strong> <small>[כגון זה]?</small> <strong>והתניא</strong> <small>[והרי שנויה</small> ברייתא<small>]:</small> <strong>מעשה באחד שזרע כרמו של חבירו סמדר</strong> ובא מעשה לפני חכמים ואסרו את הזרעים והתירו את הגפנים, <strong>ואמאי</strong> <small>[ומדוע]</small> נאסרים רק הזרעים? <strong>לימא</strong> <small>[שיאמר]</small> <strong>קל וחומר: מה</strong> הכרם <strong>האוסר אינו נאסר, הבא לאסור ולא אסר</strong> כלומר, הזרעים — <strong>אינו דין שלא יתאסר?</strong>
 ודוחים: <strong>הכי השתא</strong> <small>[כך אתה משווה]?</small> <strong>התם</strong> <small>[שם]</small> <strong>קנבוס ולוף אסרה תורה,</strong> אבל <strong>שאר זרעים מדרבנן הוא דאסירי</strong> <small>[מדברי חכמים הוא שאסורים],</small> ולכן <strong>האי דעבד איסורא קנסוה רבנן</strong> <small>[זה שעשה איסור,</small> הזורע, <small>קנסו אותו חכמים],</small> <strong>דלא עבד איסורא לא קנסוה רבנן</strong> <small>[</small><strong>זה</strong> <small>שלא עשה</small> <strong>איסור,</strong> בעל הכרם, <small>לא קנסו אותו חכמים],</small> <strong>אבל הכא</strong> <small>[כאן]</small> שהוא דין תורה — <strong>לימא</strong> <small>[נאמר]</small> <strong>קל וחומר!</strong>
 ומעירים: ביחס לשאלתו של ר' אלעזר, <strong>מאן דמתני לה</strong> <small>[מי שהיה שונה אותה</small><strong>]</strong> על <strong>תודה</strong> האם היא מצטרפת עם לחמי התודה להתפגל כשחישב על כזית משניהם — <strong>כל שכן</strong> שהשאלה נוגעת ל<strong>כבשים</strong> של שתי הלחם, <strong>ומאן דמתני לה</strong> <small>[ו</small>אולם <small>מי שהיה שונה אותה]</small> על <strong>כבשים</strong> ושתי הלחם, יש מקום לומר כי דווקא ב<strong>כבשים</strong> ושתי הלחם <strong>הוא</strong> שנשאלה השאלה, מפני ש<strong>הוזקקו זה לזה</strong> <strong>לתנופה,</strong> שהכהן מניף אותם יחד (ויקרא כג, כ), <strong>אבל תודה</strong> ולחמה ש<strong>לא הוזקקה זה לזה</strong> <strong>בתנופה</strong> — <strong>לא,</strong> אלא פשוט הדבר שאינה מצטרפת.
 <strong>רבי אבא זוטי</strong> <small>[הקטן]</small> <strong>בעי לה הכי</strong> <small>[שאל אותה כך,</small> בנוסח אחר<small>],</small> שכך <strong>בעא מיניה</strong> <small>[שאל אותו]</small> <strong>ר' אלעזר מרב: השוחט את הכבש</strong> האחד מכבשי העצרת על מנת <strong>לאכול כזית מחבירו למחר, מהו?</strong> והשאלה היא: האם כשהוא <strong>אומר</strong> <strong>"חבירו" כבש משמע, ו</strong>אם כן <strong>לא מפגל,</strong> מפני שאין מתיר מפגל מתיר, <strong>או דלמא</strong> <small>[שמא]</small> "חבירו" <strong>לחם משמע,</strong> שתי הלחם, <strong>ו</strong>הוא <strong>מפגל ליה</strong> <small>[אותו],</small> כפי ששנינו במשנתנו?
 <strong>אמר ליה</strong> <small>[לו]</small> רב: <strong>תניתוה</strong> <small>[שניתם אותה</small> כבר<small>],</small> יש לשאלה זו פתרון מהמשנה להלן: <strong>שחט אחד מן הכבשים</strong> על מנת <strong>לאכול ממנו למחר</strong> — <strong>הוא פיגול וחבירו כשר, לאכול מחבירו למחר</strong> — <strong>שניהם כשרים, אלמא</strong> <small>[מכאן]</small> ש<strong>"חבירו" כבש משמע!</strong> ודוחים: מכאן אין ראיה גמורה, <strong>דלמא</strong> <small>[שמא]</small> מדובר שם <strong>דפריש</strong> <small>[שפירש]</small> <strong>ואמר "חבירו כבש",</strong> אבל אם אמר "חבירו" סתם עדיין נשארה שאלה.
 <big>א משנה</big> <strong>הזבח מפגל את הנסכים</strong> הבאים עמו, <strong>מ</strong>שעה <strong>שקדשו בכלי</strong> ולא קודם לכן, אלו <strong>דברי ר' מאיר.</strong> אבל <strong>הנסכים אינן מפגלים את הזבח. כיצד? השוחט את הזבח לאכול ממנו למחר</strong> — <strong>הוא ונסכיו מפוגלין,</strong> אבל אם שחטו על מנת <strong>להקריב נסכיו למחר</strong> — <strong>הנסכים מפוגלין, הזבח אינו מפוגל.</strong>
 <big>ב גמרא</big> <strong>תנו רבנן</strong> <small>[שנו חכמים]:</small> <strong>נסכי בהמה חייבין עליהן משום פיגול</strong> כששחט את הזבח במחשבת חוץ לזמנו, <strong>מפני שדם הזבח מתירן לקרב,</strong> שכל שיש לו מתירים (לאכילה או להקרבה) חייבים עליו משום פיגול משקרבו מתיריו, אלו <strong>דברי ר' מאיר.</strong>
 <strong>אמרו לו לר' מאיר: והלא אדם מביא זבחו היום ונסכיו</strong> למחר, ואפילו <strong>עד עשרה ימים,</strong> ואם כן אינם חלק בלתי נפרד מן הזבח כדי שיתפגלו על ידו! <strong>אמר להן: אף אני לא אמרתי</strong> שיהיו מפוגלים <strong>אלא ב</strong>נסכים ה<strong>באין עם הזבח,</strong> וכבר קדשו בכלי ליקרב. <strong>אמרו לו:</strong> והרי <strong>אפשר לשנותו</strong> את הנסכים <strong>לזבח אחר,</strong> ואם כן אינם חלק בלתי נפרד מן הזבח!
 <strong>אמר רבא, קסבר</strong> <small>[סבור]</small> <strong>ר' מאיר:</strong> <strong>הוקבעו</strong> הנסכים <strong>ב</strong>שעת ה<strong>שחיטה</strong> להיות שייכים לזבח זה, ולא ניתן לשנותם, ולכן הוא מפגלם, <strong>כ</strong>מו <strong>לחמי תודה</strong> שהוקבעו בשחיטת התודה להיות שייכים אליה, ולהתפגל על ידה.
  בדומה לכך <strong>תנו רבנן</strong> <small>[שנו חכמים]:</small> <strong>לוג שמן של מצורע חייבין עליו משום פיגול, מפני שדם אשם מתירו ל</strong>תת ממנו על <strong>בהונות</strong> המצורע, <strong>אלו</strong> <strong>דברי ר' מאיר. אמרו לו לר' מאיר: והלא אדם מביא אשמו היום, ולוגו</strong> של שמן <strong>מיכן ועד עשרה ימים,</strong> ולאו דווקא באותו יום. והרי זו הוכחה שאינו ממש חלק מן הקרבן!
 <strong>אמר להן: אף אני לא אמרתי</strong> שהוא מתפגל <strong>אלא</strong> בשמן ה<strong>בא עם האשם.</strong> אמרו לו: אף במקרה זה אין השמן נחשב חלק מן הקרבן, שהרי <strong>אפשר לשנותו לאשם אחר. אמר רבא, קסבר</strong> <small>[סבור]</small> <strong>ר' מאיר:</strong> לוג השמן <strong>הוקבעו</strong> יחד עם האשם זה <strong>בשחיטה, כלחמי תודה,</strong> ששחיטת התודה קובעת אותם יחד עם הזבח שבאו עמו.
## דף טז.
 <big>א משנה</big> <strong>פיגל בקומץ ולא בלבונה,</strong> שחישב על אכילת השיריים למחר בשעת הקטרת הקומץ ולא בשעת הקטרת הלבונה, או שחישב <strong>ב</strong>שעת הקטרת <strong>לבונה ולא ב</strong>שעת הקטרת ה<strong>קומץ, ר' מאיר אומר: פיגול</strong> הוא <strong>וחייבין עליו כרת, וחכמים אומרים: אין בו כרת עד שיפגל בכל המתיר,</strong> והמתיר של המנחה הוא הקומץ והלבונה גם יחד.
 <strong>ומודים חכמים לר' מאיר במנחת חוטא ובמנחת קנאות,</strong> שאין בהן לבונה, <strong>שאם פיגל בקומץ</strong> — <strong>שהוא פיגול וחייבין עליו כרת,</strong> מפני <strong>ש</strong>במקרה זה <strong>הקומץ</strong> לבדו <strong>הוא המתיר.</strong>
 אם <strong>שחט אחד מן הכבשים</strong> של שתי הלחם בשבועות על מנת <strong>לאכול</strong> את <strong>שתי</strong> ה<strong>חלות למחר,</strong> או <strong>הקטיר אחד מן הבזיכין</strong> של לחם הפנים על מנת <strong>לאכול</strong> את <strong>שני</strong> ה<strong>סדרים</strong> של הלחם <strong>למחר</strong> — <strong>ר' מאיר אומר: פיגול</strong> הוא <strong>וחייבין עליו כרת, וחכמים אומרים: אין בו כרת עד שיפגל בכל המתיר,</strong> ושני הכבשים יחד מתירים את שתי הלחם, וכן שני הבזיכים יחד הם מתירי לחם הפנים.
 <strong>שחט אחד מן הכבשים</strong> של שתי הלחם על מנת <strong>לאכול ממנו למחר</strong> — <strong>הוא פיגול,</strong> שהוא המתיר של עצמו, <strong>וחבירו כשר.</strong> ואם חישב <strong>לאכול מחבירו למחר</strong> — <strong>שניהם כשרים,</strong> שאין מתיר מפגל מתיר אחר.
 <big>ב גמרא</big> <strong>אמר רב: מחלוקת</strong> זו, כשפיגל בקומץ ולא בלבונה או להיפך, האם הוא פיגול, היא כגון ש<strong>נתן את הקומץ</strong> על המערכה להקטירו <strong>בשתיקה</strong> בסתם, <strong>ו</strong>אחר כך נתן <strong>את הלבונה</strong> <strong>במחשבה</strong> לאכול את השיריים למחר, שבוודאי חישב רק באחד מהם.
 <strong>אבל</strong> אם <strong>נתן הקומץ במחשבה</strong> לאכול את השיריים למחר, <strong>ואת הלבונה בשתיקה</strong> — <strong>דברי הכל פיגול,</strong> וגם לדעת חכמים, והסברה היא: <strong>שכל העושה</strong> — <strong>על דעת ראשונה הוא עושה. ושמואל אמר: עדיין הוא מחלוקת</strong> כלומר, אף בזו חלוקים חכמים.
  מסופר, <strong>יתיב</strong> <small>[יושב</small> היה<small>]</small> <strong>רבא וקאמר לה להא שמעתא</strong> <small>[ואומר את השמועה הזו]</small> בשם רב. <strong>איתיביה</strong> <small>[הקשה לו]</small> <strong>רב אחא בר רב הונא לרבא</strong> ממה ששנינו: <strong>במה דברים אמורים</strong> שהקומץ לבדו מפגל את המנחה — כשחישב מחשבת חוץ לזמנו <strong>ב</strong>שעת <strong>קמיצה ובמתן כלי ובהילוך,</strong> אבל אם מש
 <strong>בא לו להקטרה, נתן את הקומץ</strong> על גבי אש המערכה <strong>בשתיקה, ואת הלבונה</strong> נתן <strong>במחשבה</strong> חוץ לזמנו, או אם נתן <strong>את הקומץ במחשבה ואת הלבונה בשתיקה</strong> — <strong>ר' מאיר אומר: פיגול</strong> הוא <strong>וחייבין עליו כרת, וחכמים אומרים: אין בו כרת עד שיפגל בכל המתיר.</strong>
 <strong>קתני מיהא</strong> <small>[</small>הריהו <small>שונה על כל פנים]:</small> <strong>נתן את הקומץ במחשבה ואת הלבונה בשתיקה, ו</strong>בכל זאת <strong>פליגי</strong> <small>[חלוקים</small> חכמים<small>],</small> ואין אומרים שהעושה על דעת ראשונה עושה. והרי זו קושיה על דברי רב!
  השיב לו רבא: <strong>אימא</strong> <small>[אמור]</small> והסבר את הלשון כך: נתן את הקומץ במחשבה <strong>וכבר נתן את הלבונה בשתיקה מעיקרא</strong> <small>[מתחילה].</small> וטוענים, <strong>שתי תשובות בדבר,</strong> כדי לדחות הסבר זה: <strong>חדא</strong> <small>[אחת],</small> שלפי הסבר זה נמצא <strong>דהיינו קמייתא</strong> <small>[שזו היא</small> ההלכה <small>הראשונה]</small> שנאמרה כבר: נתן את הקומץ בשתיקה ואת הלבונה במחשבה! <strong>ועוד, התניא</strong> <small>[הרי שנויה</small> ברייתא<small>]</small> אחרת ששנו בה במפורש: ו<strong>אחר כך</strong> הקטיר את הלבונה!
 <strong>תרגמא</strong> <small>[הסביר,</small> תירץ <small>אותה]</small> <strong>רב חנינא</strong> את הברייתא לפי שיטת רב: מדובר כאן <strong>בשתי דיעות</strong> כלומר, בשני כהנים, שאחד הקטיר את הקומץ במחשבת חוץ לזמנו, והשני את הלבונה. שהואיל ואין מחשבתו של אחד קשורה בזה של חבירו — אין לומר שהמקטיר את הלבונה בשתיקה על דעת ראשונה עושה.
  ומציעים, <strong>תא שמע</strong> <small>[בוא</small> ו<small>שמע]</small> ראיה ממה ששנינו בברייתא ביחס לפיגול בזריקת דם הזבח: <strong>במה דברים אמורים</strong> שאם חישב מחשבת חוץ לזמנו במתנת הדם הראשונה, שהוא פיגול — <strong>בדמים הניתנין על מזבח החיצון,</strong> כגון עולה, שמתנה אחת מתירה את הקרבן, והשאר אינו מעכב.
 <strong>אבל דמים הניתנין על מזבח הפנימי, כגון ארבעים ושלש</strong> הזאות <strong>של</strong> פר ושעיר של <strong>יום הכיפורים,</strong> או <strong>אחת עשרה</strong> הזאות <strong>של פר כהן משוח, ו</strong>כן <strong>אחת עשרה של פר העלם דבר של ציבור,</strong> שאם חיסר הזאה אחת נפסל הקרבן, אם <strong>פיגל בין ב</strong>הזאה ה<strong>ראשונה בין בשניה ובין בשלישית,</strong> במקרה זה <strong>ר' מאיר אומר: פיגול</strong> הוא <strong>וחייבין עליו כרת, וחכמים אומרים: אין בו כרת עד שיפגל בכל המתיר,</strong> וכיון שכל ההזאות כולן הן המתיר, אין פיגול עד שיחשב בכל אחת מהן.
 <strong>קתני מיהא</strong> <small>[שונה הוא על כל פנים]:</small> <strong>פיגל בין בראשונה בין בשניה ובין בשלישית, ופליגי</strong> <small>[וחלוקים]</small> חכמים על ר' מאיר במקרה שפיגל בראשונה, ואין אומרים שהזאה שניה נמשכת אחר מחשבתו הראשונה!
 <strong>וכי תימא</strong> <small>[ואם תאמר],</small> <strong>הכא נמי</strong> <small>[כאן גם כן]</small> מדובר <strong>בשתי דעות,</strong> שהיו שני כהנים גדולים שעשו את ההזאה, וכגון שנפסל הכהן הגדול והחליפו כהן אחר, ומשום כך אין לומר שהשני עושה על דעת הראשון — <strong>הניחא למאן דאמר</strong> <small>[זה נוח ל</small>שיטת <small>מי שאומר]:</small> "בזאת יבוא אהרן אל הקדש בפר" וכו' (ויקרא טז, ג), <strong>"בפר"</strong> — <strong>ואפילו בדמו של פר</strong> כלומר, שיכול כהן גדול להמשיך ולהזות את שאר ההזיות מדמו של פר שהביאו כהן אחר מתחילה, <strong>אלא למאן דאמר</strong> <small>[ל</small>דעת <small>מי שאומר]:</small> <strong>"בפר" ולא בדמו של פר,</strong> ויש צורך להביא פר אחר ולהתחיל את ההזיות מחדש, אם כן <strong>מאי איכא למימר</strong> <small>[מה יש לומר]?</small> הלוא אין אפשרות של שתי דעות בעבודת קרבן אחד!
 <strong>אמר רבא:</strong> לדעת רב, יש לתרץ את הברייתא באופן אחר: <strong>הכא במאי עסקינן</strong> <small>[כאן במה אנו עוסקים]?</small> <strong>כגון שפיגל</strong> הכהן הגדול במחשבה בהזאה <strong>בראשונה, ושתק ב</strong>הזאה <strong>שניה, ופיגל בשלישית, דאמרינן</strong> <small>[שאנו אומרים]:</small> <strong>אי סלקא דעתך</strong> <small>[אם עולה על דעתך]</small> שגם כאן יש להניח ש<strong>כל העושה על דעת ראשונה הוא עושה,</strong> אם כן <strong>מיהדר פיגולי</strong> <small>[לחזור ולפגל]</small> <strong>ב</strong>פעם ה<strong>שלישית</strong> במפורש <strong>למה לי?</strong> אלא יש להניח שבמקרה זה לא התכוון לעשות את ההזאה השניה על דעת הזאה ראשונה, ולפיכך סבורים חכמים שאינו פיגול, מפני שלא פיגל בכל המתיר.
 <strong>מתקיף לה</strong> <small>[מקשה על כך]</small> על תירוץ זה <strong>רב אשי: מידי</strong> <small>[כלום]</small> <strong>שתק</strong> בשניה <strong>קתני</strong> <small>[הוא שונה</small> שם<small>]?</small> <strong>אלא אמר רב אשי: הכא במאי עסקינן</strong> <small>[כאן במה אנו עוסקים]?</small> <strong>כגון שפיגל</strong> גם <strong>בראשונה ו</strong>גם <strong>בשניה ו</strong>גם <strong>בשלישית,</strong> שחזר ואמר בכל פעם שהוא עושה כן במחשבת חוץ לזמנו, ואת ההמשך עשה בשתיקה, <strong>דאמרינן</strong> <small>[שאומרים אנו]:</small> <strong>אי סלקא דעתך</strong> <small>[אם עולה על דעתך]</small> שגם במקרה זה <strong>כל העושה על דעת ראשונה הוא עושה,</strong> אם כן <strong>מיהדר פגולי</strong> <small>[לחזור ולפגל]</small> בה במפורש <strong>בשניה ובשלישית למה לי?</strong>
## דף טז:
 ומקשים: גם הסבר זה אינו עומד, <strong>והא</strong> <small>[והרי]</small> <strong>"בין</strong> בראשונה <strong>בין</strong> בשניה" <strong>קתני</strong> <small>[הוא שונה],</small> משמע שגם אם חישב בכל אחת מהן פיגל, ולא רק בשלושתן יחד! ומעירים: אכן <strong>קשיא</strong> <small>[קשה]</small> הדבר.
 <big>א</big> ודנים בברייתא זו לגופה. <strong>אמר מר</strong> <small>[החכם]</small> בברייתא: פיגל בהזאות של פר ושעיר יום הכיפורים, בין בהזאה ראשונה, בין בשניה ובין בשלישית, <strong>ר' מאיר אומר: פגול</strong> הוא <strong>וחייבין עליו כרת.</strong> ושואלים: <strong>מכדי</strong> <small>[הרי]</small> <strong>כרת לא מיחייב</strong> <small>[אינו חייב]</small> על אכילת פיגול <strong>עד שיקרבו כל המתירין,</strong>
 <strong>דאמר מר</strong> <small>[החכם]:</small> נאמר בפיגול "לא <strong>ירצה"</strong> (ויקרא ז, יח) — ללמד ש<strong>כהרצאת כשר,</strong> כדרך שמרצה קרבן כשר שנאמר בו "ירצה" (שם כב, כז) — <strong>כך הרצאת פסול, מה הרצאת כשר</strong> אינה מרצה <strong>עד שיקרבו כל המתירין</strong> כראוי, <strong>אף הרצאת פסול</strong> אינה עושה פיגול <strong>עד שיקרבו כל המתירין</strong> כראוי (חוץ ממחשבת הפיגול עצמה).
 <strong>והאי</strong> <small>[וזה],</small> הדם של הפר והשעיר של יום הכיפורים, <strong>כיון דחשיב</strong> <small>[שחישב]</small> <strong>בה</strong> מחשבת חוץ לזמנו כשהיזה ממנו <strong>בפנים</strong> בקדש הקדשים — הרי <strong>פסליה</strong> <small>[פסלו],</small> אם כן, <strong>כי מדי</strong> <small>[כאשר מזה]</small> אחר כך <strong>בהיכל</strong> — <strong>מיא בעלמא הוא דקא מדי</strong> <small>[מים בלבד הוא שהוא מזה],</small> ולא דם הראוי להזאה, ונמצא שלא קרבו כל המתירים כראוי, וכיצד הוא נעשה פיגול?
 <strong>אמר רבה: משכחת לה</strong> <small>[מוצא אתה אותה]</small> <strong>בארבעה פרים וארבעה שעירים,</strong> שלאחר שפיגל בהזאות שבפנים נשפך הדם, והוצרך להביא פר ושעיר אחרים ולהזות מדמם על הפרוכת, ופיגל בהם. ושוב נשפך הדם, והביא פר ושעיר להזאות על קרנות מזבח הזהב, ופיגל בהם. ונשפך הדם, והוצרך להביא עוד פר ושעיר להזאות על גגו של מזבח הזהב.
 <strong>רבא אמר: אפילו תימא</strong> <small>[תאמר]</small> שמדובר ב<strong>פר אחד ושעיר אחד,</strong> והדם שנותר נפסל, על כל פנים <strong>לפגולי מרצי</strong> <small>[ל</small>ענין <small>פיגול הוא מרצה]</small> כאילו השלים את כל העבודה כראוי.
  עוד שנינו בברייתא שסך כל ההזאות ביום הכיפורים היה <strong>ארבעים ושלש</strong> מתנות. ושואלים: <strong>והתניא</strong> <small>[והרי שנויה</small> ברייתא<small>]:</small> <strong>ארבעים ושבע</strong> מתנות היו שם! ומשיבים: <strong>לא קשיא</strong> <small>[אין זה קשה]:</small> <strong>הא</strong> <small>[זו]</small> ששנינו בה ארבעים ושלוש, הרי היא <strong>כמאן דאמר</strong> <small>[כ</small>דעת <small>מי שאומר]</small> שלאחר שהיזה בפנים ועל הפרוכת <strong>מערבין</strong> את דם הפר והשעיר <strong>ל</strong>צורך הזאה על ארבע <strong>קרנות</strong> של מזבח הזהב, <strong>והא</strong> <small>[וזו]</small> ששנינו בה ארבעים ושבע, היא <strong>כמאן דאמר</strong> <small>[כ</small>דעת <small>מי שאומר]</small> ש<strong>אין מערבין,</strong> אלא מזים מכל אחד בנפרד, ונמצא שיש ארבע הזאות נוספות.
  ומקשים:  <strong>והתניא</strong> <small>[והרי שנויה</small> ברייתא<small>]</small> אחרת: <strong>ארבעים ושמונה</strong> הזאות! ומסבירים: <strong>לא קשיא</strong> <small>[אין זה קשה]:</small> <strong>הא</strong> <small>[זו]</small> ששנינו ארבעים ושמונה, היא <strong>כמאן דאמר</strong> <small>[כ</small>דעת <small>מי שאומר]:</small> <strong>שירים</strong> של דם הפר והשעיר, שצריך לתת על יסוד מזבח החיצון, <strong>מעכבין</strong> את העבודה, ואם כן יש עוד מתנת דם — שפיכת השיריים, <strong>הא</strong> <small>[זו]</small> ששנינו ארבעים ושבע היא <strong>כמאן דאמר</strong> <small>[כ</small>דעת <small>מי שאומר]</small> <strong>שירים לא מעכבין,</strong> ויש רק ארבעים ושבע.
 <big>ב</big> ביחס למה ששנו חכמים במשנתנו, שאם פיגל בחצי מתיר, וכגון שחישב בשעת הקטרת הקומץ לאכול את השיריים למחר, ולא חישב גם בשעת הקטרת הלבונה — אין זה פיגול, <strong>איבעיא להו</strong> <small>[נשאלה להם]</small> ללומדים: אם <strong>פיגל ב</strong>שעת <strong>הולכה</strong> של הקומץ למזבח לשם הקטרה, ולא פיגל בשעת הולכת הלבונה, <strong>מהו</strong> הדין?
 <strong>אמר ר' יוחנן: הולכה</strong> של הקומץ דינה <strong>כקמיצה</strong> של הקומץ, שאם חישב בה פיגל, מפני שהיא נחשבת כמתיר שלם (שהרי אין קמיצה בלבונה). <strong>וריש לקיש אמר: הולכה</strong> של הקומץ דינה <strong>כהקטרה</strong> של הקומץ, שאין מפגלים בה כשלעצמה, כיון שיש גם הקטרה של הלבונה.
  ושואלים:  <strong>בשלמא</strong> <small>[נניח]</small> <strong>ל</strong>שיטת <strong>ריש לקיש</strong> נחשב הדבר כמפגל בחצי מתיר, שהרי <strong>איכא נמי</strong> <small>[יש גם כן]</small> <strong>הולכה</strong> של ה<strong>לבונה, אלא ל</strong>שיטת <strong>ר' יוחנן מאי טעמא</strong> <small>[מה הטעם]</small> שפיגל בהולכת הקומץ? והרי לא פיגל בכל ההולכה!
 <strong>אמר רבא, קסבר</strong> <small>[סבור]</small> <strong>ר' יוחנן: כל עבודה</strong> כגון הולכה, <strong>שאינה מתרת</strong> כשלעצמה את הקרבן, אם עשאה אפילו באחד מן המתירים (כגון בקומץ ולא בלבונה) <strong>עבודה חשובה היא לפגל עליה בפני עצמה,</strong> ואין זה כמפגל בחצי מתיר, שהרי אינה מתיר.
 <strong>אמר ליה</strong> <small>[לו]</small> <strong>אביי: הרי שחיטת אחד מן הכבשים</strong> של שתי הלחם בעצרת, שהשחיטה <strong>עבודה שאינה מתירתה</strong> לא את הקרבת האימורים, ולא את אכילת הבשר ושתי הלחם, שהרי זריקת הדם היא המתירה אותם, <strong>ופליגי</strong> <small>[ו</small>בכל זאת <small>חלוקים</small> בה<small>]</small> חכמים, וסבורים שהיא נחשבת חצי מתיר ואינה מפגלת כשלעצמה,
 <strong>דתנן</strong> <small>[ששנינו</small> במשנה<small>]:</small> <strong>שחט אחד מן הכבשים לאכול שתי חלות למחר,</strong> או <strong>הקטיר אחד מן הבזיכין לאכול שני סדרים למחר, ר' מאיר אומר: פגול וחייבין עליו כרת, וחכמים אומרים: אין בו כרת עד שיפגל בכל המתיר!</strong>
 <strong>אמר ליה</strong> <small>[לו]</small> רבא: <strong>מי סברת</strong> <small>[האם סבור אתה]</small> ש<strong>לחם</strong> כבר <strong>בתנור</strong> נעשה <strong>קדוש,</strong> ולא הוצרך אלא לזריקת הדם כדי להתירו? לא, <strong>שחיטת כבשים מקדשא ליה</strong> <small>[מקדשת אותו]</small> את הלחם, <strong>והבא לקדש,</strong> כגון שחיטת הכבשים — <strong>כבא להתיר דמי</strong> <small>[נחשב],</small> ושחיטת כבש אחד נחשבת איפוא כחצי מתיר, ולכן אינה מפגלת לעצמה.
  עוד <strong>מתיב</strong> <small>[מקשה]</small> <strong>רב שימי בר אשי</strong> ממה ששנינו בענין שחיטת קרבן הפסח, <strong>אחרים אומרים:</strong> כששחט אחד מן הסימנים (קנה או ושט) במחשבה ראויה, ואחד במחשבת פסול, אם <strong>הקדים</strong> מחשבה שיאכלו ממנו <strong>מולים ל</strong>מחשבה שיאכלו ממנו <strong>ערלים</strong> (שהיא פוסלת) — הרי הוא <strong>כשר,</strong> אם <strong>הקדים ערלים למולים</strong> — <strong>פסול;</strong>
 <strong>וקיימא לן</strong> <small>[ומוחזק בידינו]</small> שתנא קמא ואחרים <strong>ב</strong>עבודת <strong>חצי מתיר פליגי</strong> <small>[חלוקים הם],</small> האם היא פוסלת. והרי שחיטה זו לא באה לקדש דבר, ובכל זאת נחשבת שחיטת אחד הסימנים לחצי מתיר! <strong>אמר ליה</strong> <small>[לו]</small> רבא: אין זו קושיה, <strong>מי סברת</strong> <small>[האם סבור אתה]</small> ש<strong>דם</strong> כבר <strong>בצואר בהמה קדוש?</strong> לא, <strong>דם</strong> — ה<strong>סכין מקדשא ליה</strong> <small>[מקדשת אותו],</small> <strong>והבא לקדש כבא להתיר דמי</strong> <small>[נחשב],</small> ונמצא ששחיטת סימן אחד היא כחצי מתיר.
  ומציעים, <strong>תא שמע</strong> <small>[בוא</small> ו<small>שמע]</small> ראיה ממה ששנינו: <strong>במה דברים אמורים</strong> שאם פיגל בקומץ ולא בלבונה הרי זה פיגול — <strong>בקמיצה ובמתן כלי ובהילוך;</strong>
 <strong>מאי לאו</strong> <small>[האם אין]</small> הכוונה ל<strong>הילוך</strong> שמוליך את הקומץ ל<strong>הקטרה?</strong> הרי שמפגלים בהולכת הקומץ לבדה, שלא כדברי ריש לקיש! ודוחים: <strong>לא,</strong> הכוונה ל<strong>הילוך</strong> של <strong>מתן כלי</strong> שמוליך את הקומץ כדי לקדשו בכלי שרת, והוא עבודה שלימה, שאין מתן כלי בעבודת הלבונה.
 ומקשים: <strong>אי הכי</strong> <small>[אם כך],</small> מדוע הוא שונה בסדר העבודות: <strong>"במתן כלי ובהילוך",</strong> שמשמע שההילוך נעשה לאחר הנתינה בכלי, לצורך הקטרה? והלוא <strong>בהילוך ובמתן כלי מיבעי ליה</strong> <small>[צריך היה לו</small> לומר<small>]!</small> ומשיבים: <strong>הא לא קשיא</strong> <small>[זה אינו קשה],</small> <strong>תני הכי</strong> <small>[שנה כך],</small> תקן את נוסח הדברים: בהילוך ובמתן כלי.
  ועוד מקשים: לפי דבריך, שהולכה של הקומץ לשם הקטרה דינה כהקטרה, ואין מפגלים עד שיפגל גם בלבונה, הרי מה ששנינו בהמשך: <strong>בא לו להקטרה</strong> אינו פיגול עד שיפגל גם בלבונה — <strong>בא לו להולכה</strong> ולהקטרה <strong>מיבעי ליה</strong> <small>[צריך היה לו</small> לומר<small>]!</small> ומשיבים: <strong>הא לא קשיא</strong> <small>[זה אינו קשה],</small> <strong>כיון</strong> ש<strong>הולכה</strong> זו <strong>צורך</strong> של <strong>הקטרה היא, קרי לה</strong> <small>[קורא לה]</small> <strong>הקטרה</strong> כלומר, זהו חלק מעבודת ההקטרה.
  וחוזרים ומקשים: <strong>אלא</strong> מה ששנינו שם: <strong>נתן את הקומץ בשתיקה</strong> ואת הלבונה במחשבה וכו' — <strong>הוליך</strong> את הקומץ בשתיקה ואת הלבונה במחשבה <strong>מיבעי ליה</strong> <small>[צריך היה לו</small> לומר<small>]</small> גם כן! ומעירים: אכן, דבר זה <strong>קשיא</strong> <small>[קשה].</small>
 <big>ג</big> ועוד בענייני פיגול למחצה: אם <strong>הקטיר</strong> כשיעור <strong>שומשום</strong> מן הקומץ ומן הלבונה במחשבה <strong>לאכול</strong> כדי <strong>שומשום</strong> מן השיריים שלא בזמנו, וכך הקטיר את הקומץ והלבונה מעט מעט במחשבה זו <strong>עד שכלה קומץ כולו</strong> — <strong>רב חסדא ורב המנונא ורב ששת</strong> נחלקו בזה, <strong>חד</strong> <small>[אחד</small> מהם<small>]</small> <strong>אמר:</strong> אם עשה כן הרי זה <strong>פיגול, וחד</strong> <small>[ואחד</small> מהם<small>]</small> <strong>אמר: פסול</strong> הוא, <strong>וחד</strong> <small>[ואחד</small> מהם<small>]</small> <strong>אמר: כשר</strong> הוא.
  ומציעים, <strong>לימא</strong> <small>[</small>האם <small>נאמר]</small> כך: <strong>מאן דאמר</strong> <small>[מי שאומר]</small> שהוא <strong>פיגול</strong> סבור <strong>כר' מאיר,</strong> שמפגלים גם בעבודת מקצת המתיר, וכגון במשנתנו שחישב בהקטרת הקומץ בלבד לאכול את השיריים למחר, <strong>ומאן דאמר</strong> <small>[ומי שאומר]</small> שהוא <strong>פסול</strong> סבור <strong>כרבנן</strong> <small>[כחכמים],</small> האומרים במשנתנו שאם פיגל בחצי מתיר אינו פיגול, אבל הוא פסול. <strong>ומאן דאמר</strong> <small>[ומי שאומר]</small> שהוא <strong>כשר</strong> סבור <strong>כרבי</strong> שאמר (לעיל מנחות יד,א) שהשוחט כל כבש מכבשי עצרת כדי לאכול חצי כזית מחלה אחרת הרי זה כשר, שאין חצאיה מצטרפים לשיעור פיגול?
 ודוחים: <strong>ממאי</strong> <small>[ממה]</small> אתה מסיק זאת? <strong>דלמא</strong> <small>[שמא]</small> <strong>עד כאן לא קאמר</strong> <small>[אומר]</small> <strong>ר' מאיר התם</strong> <small>[שם]</small> שמפגלים בעבודת חצי מתיר, <strong>אלא</strong> כש<strong>חישב</strong> <strong>בשיעורו</strong> השלם של אכילה למחר, <strong>אבל הכא</strong> <small>[כאן]</small> ש<strong>לא חישב בשיעורו,</strong> אלא בכל פעם שהקטיר חישב לאכול כדי שומשום — <strong>לא! ו</strong>עוד, שמא
 <strong>עד כאן לא קא אמרי רבנן התם</strong> <small>[לא אומרים חכמים שם]</small> שאין מפגלים בחצי מתיר, <strong>אלא</strong> במקרה ש<strong>לא חישב ביה בכוליה</strong> <small>[בו בכל]</small> עבודת ה<strong>מתיר,</strong> אלא רק בשעת הקטרת הקומץ, <strong>אבל הכא דחישב ביה בכוליה מתיר</strong> <small>[כאן שחישב בו במתיר כולו],</small> בשעת הקטרת הקומץ והלבונה, אף שחישב בכל פעם בהקטרת כמות קטנה — <strong>הכי נמי דפגיל</strong> <small>[כך גם כן</small> יש לומר <small>שפיגל]!</small>
 <strong>ו</strong>עוד, שמא <strong>עד כאן לא קא אמר</strong> <small>[לא אומר]</small> <strong>רבי התם</strong> <small>[שם]</small> שהוא כשר כשחישב על חצי כזית מכל חלה, <strong>אלא</strong> במקרה <strong>דלא הדר מלייה</strong> <small>[שלא חזר ומילא אותו]</small> במחשבתו את שיעור האכילה לכזית <strong>מאותה עבודה</strong> עצמה, שהרי בעבודת כל כבש חישב רק על כחצי זית, <strong>אבל הכא דהדר מלייה</strong> <small>[כאן שחזר ומילא אותו]</small> את שיעור האכילה <strong>מאותה עבודה</strong> עצמה, שבסיכומו של דבר חישב בהקטרה על אכילה בשיעור המחייב — <strong>הכי נמי דפסיל</strong> <small>[כך גם כן</small> יש לומר <small>שפוסל]!</small>
 <strong>אלא</strong> צריך להסביר את המחלוקת באופן אחר: <strong>מאן דאמר</strong> <small>[מי שאומר]</small> שהמקטיר כדי שומשום כדי לאכול כדי שומשום הרי זה <strong>פיגול</strong> — ל<strong>דברי הכל</strong> הוא פיגול, וכן <strong>מאן דאמר</strong> <small>[מי שאומר]</small> <strong>פסול</strong> — <strong>דברי הכל</strong> הוא פסול, וכן <strong>מאן דאמר</strong> <small>[מי שאומר]</small> <strong>כשר</strong> — ל<strong>דברי הכל</strong> הוא כשר.
  ומסבירים:  <strong>מאן דאמר</strong> <small>[מי שאומר]</small> שהוא <strong>פיגול</strong> ל<strong>דברי הכל, קסבר</strong> <small>[סבור הוא]:</small> <strong>דרך אכילה בכך</strong> מעט מעט, <strong>ו</strong>גם <strong>דרך הקטרה בכך. ומאן דאמר</strong> <small>[ומי שאומר]</small> <strong>פסול</strong> ל<strong>דברי הכל, קסבר</strong> <small>[סבור הוא]:</small> <strong>אין דרך אכילה בכך</strong> במעט מעט, ולכן אין במחשבה לאכול באופן זה משום פיגול, <strong>ו</strong>אולם גם <strong>אין דרך הקטרה בכך, והואי לה</strong> <small>[והרי היא]</small> איפוא <strong>כמנחה שלא הוקטרה</strong> כראוי, ולא הותרה לכהנים, ולכן היא פסולה. <strong>ומאן דאמר</strong> <small>[ומי שאומר]</small> <strong>כשר</strong> ל<strong>דברי הכל, קסבר</strong> <small>[סבור הוא]:</small> <strong>דרך הקטרה בכך,</strong> והקטרה ראויה היא, <strong>ו</strong>אולם <strong>אין דרך אכילה בכך,</strong> ולכן אין זו מחשבת פיגול.
 <strong>אמרי</strong> <small>[אמרו]</small>
## דף יז.
 <strong>חריפי דפומבדיתא</strong> <small>[החריפים של פומבדיתא]:</small> <strong>הקטרה מפגלת הקטרה,</strong> וכגון שאם הקטיר קומץ על מנת להקטיר לבונה למחר — הרי המנחה פיגול. <strong>ואפילו לרבנן דאמרי</strong> <small>[ל</small>דעת <small>חכמים שאומרים]</small> במשנתנו: <strong>אין מפגלין בחצי מתיר,</strong> שאם פיגל בשעת עבודת הקומץ בלבד אין זה פיגול — <strong>הני מילי היכא דחישב ביה</strong> <small>[דברים אלה</small> אמורים <small>במקום שחישב בו]</small> <strong>בשירים</strong> לאוכלם למחר, <strong>ולבונה במילתא קיימא</strong> <small>[בעינה עומדת],</small> שלא חישב בה כלל. <strong>אבל הכא</strong> <small>[כאן]</small> שבשעת הקטרת הקומץ <strong>חישב לה בלבונה</strong> — <strong>כמה דחישב ביה בכוליה</strong> <small>[כמו שחישב בו בכל]</small> ה<strong>מתיר דמי</strong> <small>[נחשב].</small>
 <strong>אמר רבא: אף אנן נמי תנינא</strong> <small>[אנו גם כן שנינו]</small> במשנה שהקטרה מפגלת הקטרה, <strong>זה הכלל: כל הקומץ ו</strong>כן ה<strong>נותן</strong> את הקומץ <strong>בכלי, והמוליך והמקטיר,</strong> על מנת <strong>לאכול דבר שדרכו לאכול ולהקטיר דבר שדרכו להקטיר, חוץ למקומו</strong> — <strong>פסול ואין בו כרת,</strong> על מנת לאכול או להקטיר <strong>חוץ לזמנו</strong> — <strong>פגול וחייבין עליו כרת.</strong>
 <strong>מאי לאו</strong> <small>[האם אין]</small> דינה של <strong>הקטרה</strong> שהוזכרה שם <strong>דומיא דהנך</strong> <small>[בדומה לאלה</small> האחרים<small>],</small> קמיצה ומתן בכלי והולכה? <strong>מה הנך</strong> <small>[אלה]</small> <strong>בין</strong> שחישב בהם <strong>לאכול</strong> שיריים למחר, <strong>בין</strong> שחישב בהם <strong>להקטיר</strong> לבונה למחר — מפגל, <strong>אף הקטרה בין</strong> שחישב בה על מנת <strong>לאכול</strong> מהשיריים למחר, <strong>בין</strong> שהתכוון <strong>להקטיר</strong> את הלבונה למחר, פיגל?
  ודוחים: <strong>לא,</strong> יש לפרש כי <strong>הנך</strong> <small>[אלה],</small> קמיצה ומתן בכלי והילוך, מפגל בהם <strong>בין</strong> שחישב בהם <strong>לאכול</strong> שיריים למחר <strong>בין להקטיר</strong> לבונה למחר, אבל <strong>הקטרה,</strong> אם חישב בה <strong>לאכול</strong> שיריים למחר — <strong>אין</strong> <small>[כן]</small> הרי הוא מפגל, אם חישב <strong>להקטיר</strong> לבונה למחר — <strong>לא.</strong>
 מסופר, <strong>יתיב</strong> <small>[יושב</small> היה<small>]</small> <strong>רב מנשיא בר גדא קמיה</strong> <small>[לפני]</small> <strong>אביי, ויתיב וקא אמר משמיה</strong> <small>[ויושב</small> היה <small>ואומר משמו]</small> של <strong>רב חסדא: אין הקטרה</strong> של קומץ <strong>מפגלת הקטרה</strong> של לבונה. <strong>ואפילו ל</strong>שיטת <strong>ר' מאיר</strong> ש<strong>אמר</strong> במשנתנו: <strong>מפגלין בחצי מתיר,</strong> שאם פיגל בקומץ ולא בלבונה הרי פיגול —
 <strong>הני מילי היכא</strong> <small>[דברים אלה</small> אמורים <small>במקום]</small> ש<strong>חישב בהו</strong> <small>[בהם]</small> <strong>בשירים,</strong> שה<strong>קומץ</strong> הוא <strong>מתיר דידהו</strong> <small>[שלהם],</small> <strong>אבל הכא</strong> <small>[כאן]</small> ש<strong>קומץ לאו</strong> <small>[אינו]</small> <strong>מתיר</strong> של <strong>לבונה הוא</strong> — <strong>לא מצי מפגל ביה</strong> <small>[אינו יכול לפגל בו].</small>
 <strong>אמר ליה</strong> <small>[לו]</small> <strong>אביי</strong> לרב מנשיא: <strong>עני מרי</strong> <small>[ענה אדוני],</small> האם דברים אלה שאמר רב חסדא, אמרם <strong>משמיה</strong> <small>[משמו]</small> של <strong>רב</strong> רבו? <strong>אמר ליה</strong> <small>[לו]:</small> <strong>אין</strong> <small>[כן].</small> ומעירים, <strong>איתמר נמי</strong> <small>[נאמר גם כן]</small> במפורש, <strong>אמר רב חסדא אמר רב: אין הקטרה מפגלת הקטרה.</strong>
 <strong>אמר רב יעקב בר אידי משמיה</strong> <small>[משמו]</small> של <strong>אביי: אף אנן נמי תנינא</strong> <small>[אף אנו גם כן שנינו]</small> במשנה כדברי רב: <strong>שחט אחד מן הכבשים</strong> של עצרת <strong>לאכול ממנו למחר</strong> — הכבש הזה <strong>הוא פיגול וחבירו כשר,</strong> על מנת <strong>לאכול מחבירו למחר</strong> — <strong>שניהם כשרין; מאי טעמא</strong> <small>[מה טעם</small> הדבר<small>]?</small> <strong>לאו</strong> <small>[</small>האם <small>לא]</small> <strong>משום</strong> ש<strong>כיון דלאו</strong> <small>[שלא]</small> <strong>מתיר דידיה</strong> <small>[שלו]</small> <strong>הוא</strong> הכבש השני, לכן <strong>לא מצי מפגל ביה</strong> <small>[אינו יכול לפגל בו]?</small> ומכאן נלמד גם לענין הקומץ והלבונה!
  ודוחים:  <strong>לא,</strong> אפשר לחלק, <strong>התם</strong> <small>[שם]</small> <strong>הוא</strong> שאין כבש מפגל את חבירו משום <strong>דלא איקבע בחד מנא</strong> <small>[שלא נקבע</small> אתו להקרבה <small>בכלי אחד],</small> שהרי כל כבש עומד לעצמו, <strong>אבל הכא דאיקבע בחד מנא</strong> <small>[כאן שנקבע</small> הקומץ והלבונה <small>בכלי אחד]</small> לשם הקרבה — <strong>כי חד דמו</strong> <small>[כמו</small> דבר <small>אחד נחשבים],</small> ולכן זה מפגל את זה.
  ובענין זה <strong>אמר רב המנונא: הא מילתא אבלע</strong> <small>[דבר זה הבליע]</small> <strong>לי ר' חנינא,</strong> למדני היטב, <strong>ותקילא לי ככוליה תלמודאי</strong> <small>[ושקול לי,</small> חביב בעיני, <small>ככל תלמודי]</small> מפני שיש בו חידוש גדול: אם <strong>הקטיר</strong> את ה<strong>קומץ</strong> על מנת <strong>להקטיר לבונה</strong> למחר, <strong>ו</strong>את ה<strong>לבונה</strong> הקטיר על מנת <strong>לאכול שירים למחר</strong> — הרי זה <strong>פגול.</strong>
 ושואלים: <strong>מאי קא משמע לן</strong> <small>[מה</small> בדיוק <small>הוא משמיע לנו</small> בכך<small>]?</small> <strong>אי</strong> <small>[אם]</small> ש<strong>הקטרה מפגלת הקטרה קא משמע לן</strong> <small>[הוא משמיע לנו]</small> — <strong>לימא</strong> <small>[שיאמר]</small> רק: <strong>הקטיר קומץ</strong> על מנת <strong>להקטיר לבונה</strong> הרי זה פיגול! <strong>אי</strong> <small>[אם]</small> ש<strong>מפגלין ב</strong>עבודת <strong>חצי מתיר קא משמע לן</strong> <small>[הוא משמיע לנו]</small> — <strong>לימא</strong> <small>[שיאמר]</small> רק: <strong>הקטיר קומץ לאכול שירים למחר</strong> הרי זה פיגול! <strong>אי תרוייהו אתא קא משמע לן</strong> <small>[אם שניהם</small> הוא <small>בא להשמיע לנו],</small> <strong>לימא</strong> <small>[שיאמר]:</small> <strong>הקטיר קומץ להקטיר לבונה ולאכול שירים למחר!</strong>
 <strong>אמר רב אדא בר אהבה,</strong> <strong>לעולם קסבר</strong> <small>[סבור הוא]:</small> <strong>אין הקטרה מפגלת הקטרה,</strong> ואם רק היה מקטיר קומץ על מנת להקטיר לבונה למחר — לא היה בזה פיגול, <strong>ו</strong>כן סבור הוא ש<strong>אין מפגלין ב</strong>עבודת <strong>חצי מתיר,</strong> ואם רק היה מקטיר את הקומץ לאכול שיריים למחר — לא היה זה פיגול, <strong>ושאני הכא</strong> <small>[ושונה כאן]</small> במקרה שהזכיר כאן, <strong>דפשטא ליה</strong> <small>[שפשטה לה]</small> <strong>מחשבה</strong> של חוץ לזמנו <strong>בכולה מנחה,</strong> שהרי חישב בשעת הקטרת הקומץ על הקטרת הלבונה, ובשעת הקטרת הלבונה חישב על השיריים.
 <strong>מסופר,</strong> <strong>תני תנא קמיה</strong> <small>[שנה חוזר המשניות לפני]</small> <strong>רב יצחק בר אבא: הקטיר קומץ</strong> על מנת <strong>לאכול שירים</strong> למחר — <strong>לדברי הכל פגול</strong> הוא. ותוהים: כיצד אפשר לומר שהוא כדברי הכל? <strong>והא מיפלג פליגי</strong> <small>[והרי חלוקים הם בכך]</small> ר' מאיר וחכמים במשנה! <strong>אלא אימא</strong> <small>[אמור]</small> כך: <strong>לדברי הכל פסול</strong> הוא, שאף חכמים מודים שמחשבה בעבודת חצי מתיר פוסלת את הקרבן, למרות שאינה מפגלת.
  ושואלים: אם אנו מתקנים את נוסח הברייתא, אפשר לתקן אחרת,  <strong>ולימא</strong> <small>[ושיאמר]:</small> <strong>הרי זה פגול, ו</strong>שיטת <strong>ר' מאיר היא!</strong> ומשיבים: מסתבר כי ה<strong>תנא "דברי הכל" אתניוה</strong> <small>[שנו לו],</small> והביטוי <strong>"פיגול" ב"פסול" מיחלף ליה</strong> <small>[מתחלף לו],</small> שאפשר לטעות בדבר, אבל <strong>"הרי זה" ב"דברי הכל" לא מיחלף ליה</strong> <small>[אינו מתחלף לו].</small>
 
 <big>א משנה</big> <strong>הקומץ את המנחה</strong> על מנת <strong>לאכול</strong> חוץ לזמנו <strong>דבר שאין דרכו לאכול,</strong> או <strong>להקטיר</strong> חוץ לזמנו <strong>דבר שאין דרכו להקטיר</strong> — הרי זה <strong>כשר,</strong> ואילו <strong>ר' אליעזר פוסל</strong> בכך, אף על פי שגם הוא מסכים שאין זה פיגול לחייב על אכילתו כרת.
  קמץ על מנת <strong>לאכול</strong> למחר <strong>דבר שדרכו לאכול, ו</strong>כן <strong>להקטיר</strong> חוץ לזמנו <strong>דבר שדרכו להקטיר</strong> אבל <strong>פחות מכזית,</strong> שהוא שיעור אכילה והקטרה — הרי זה <strong>כשר.</strong> וכן אם קמץ על מנת <strong>לאכול</strong> חוץ לזמנו <strong>כחצי זית ולהקטיר כחצי זית</strong> — <strong>כשר,</strong> משום <strong>שאין אכילה והקטרה מצטרפין.</strong>
 <big>ב גמרא</big> <strong>אמר ר' אסי אמר ר' יוחנן: מאי טעמא</strong> <small>[מה טעמו]</small> של <strong>ר' אליעזר</strong> שסבור כי אם חישב לאכול דבר שאין דרכו לאכול חוץ לזמנו הרי זה פסול? <strong>אמר קרא</strong> <small>[המקרא]</small> בענין פיגול בלשון כפולה: <strong>"ואם האכל יאכל מבשר זבח שלמיו"</strong> (ויקרא ז, יח) — <strong>בשתי אכילות הכתוב מדבר, אחד אכילת אדם ואחד אכילת מזבח</strong> (שאש המזבח אוכלת את המוקרב על גביו), <strong>לומר לך: כשם שמחשבין</strong> ופוסלים על ידי כך <strong>באכילת אדם</strong> — <strong>כך מחשבין באכילת מזבח, ו</strong>עוד הוא למד מכאן:
 <strong>כשם שמחשבין מאכילת אדם לאכילת אדם ו</strong>מחשבים <strong>מאכילת מזבח לאכילת מזבח,</strong> שאם חישב לאכול למחר דבר שדרכו לאכול, ולהקטיר למחר דבר שדרכו להקטיר הרי זה פוסל — <strong>כך מחשבין מאכילת אדם למזבח</strong> <strong>ומאכילת מזבח לאדם,</strong> שאם חישב להקטיר למחר דבר שדרכו לאכול, או לאכול למחר דבר שדרכו להקטיר — הרי זה פוסל.
 <strong>מאי טעמא</strong> <small>[מה טעם</small> הדבר<small>]?</small> מדוע הוא מגיע למסקנה זו? <strong>מדאפקינהו רחמנא</strong> <small>[מפני שהוציאה,</small> ביטאה, <small>התורה]</small> את ענין ה<strong>הקטרה בלשון אכילה,</strong> ובכך באה התורה לדמותם זה לזה.
  ומעירים, <strong>ורבנן</strong> <small>[וחכמים]</small> שאינם סבורים כן מסבירים כך: <strong>האי דאפקינהו רחמנא</strong> <small>[זה שהוציאה,</small> ביטאה <small>אותם, התורה]</small> <strong>בלשון אכילה,</strong>
## דף יז:
 בא ללמדנו ענין אחר, <strong>דלא שנא כי</strong> <small>[שאינו שונה כאשר]</small> הוא <strong>מחשב בלשון אכילה למזבח,</strong> כגון: "על מנת שיאכל המזבח את הקומץ למחר", <strong>ולא שנא כי</strong> <small>[ואינו שונה כאשר]</small> הוא <strong>מחשב</strong> <strong>בלשון הקטרה למזבח,</strong> שאומר: "על מנת להקטיר את הקומץ על המזבח למחר" — הרי זה פיגול.
 <strong>אי נמי</strong> <small>[או גם כן]</small> חידוש אחר בא להשמיענו: <strong>מה אכילה</strong> שמחשב עליה שיעורה <strong>בכזית</strong> כדי לחייב עליה משום פיגול, שסתם אכילה שיעורה בכזית — <strong>אף הקטרה</strong> שמחשב עליה שיעורה <strong>בכזית. ולעולם אכילה דאורחא</strong> <small>[כדרכה]</small> <strong>משמע,</strong> שמחשב שיאכל אדם דבר שדרכו לאכול, או שיאכל המזבח דבר העומד לאכילת מזבח.
 <strong>ור' אליעזר,</strong> מה הוא עונה על כך? <strong>אם כן,</strong> לשם לימוד זה בלבד, <strong>לכתוב רחמנא</strong> <small>[שתכתוב התורה]</small> לשון <strong>"אם האכל האכל", אי נמי</strong> <small>[או גם כן]</small> <strong>"אם יאכל יאכל", מאי</strong> <small>[מהו]</small> <strong>"האכל יאכל"</strong> בשינוי? <strong>שמעת מינה תרתי</strong> <small>[לומד אתה מזה שתיים],</small> שמחשבים בלשון אכילה למזבח, ובשיעור כזית, וכן שמחשבים מאכילת מזבח לאדם ומאכילת אדם למזבח.
 <strong>אמר ליה</strong> <small>[לו]</small> <strong>ר' זירא לרב אסי: ואי טעמא</strong> <small>[ואם טעמו]</small> של <strong>ר' אליעזר משום הכי</strong> <small>[כך]</small> <strong>הוא,</strong> שהוא למד מלשון הכתוב שמחשבים מאכילת אדם לאכילת מזבח ולהיפך, מדוע הוא רק פוסל? <strong>כרת נמי ליחייב</strong> <small>[גם כן יתחייב]</small> על כך, כפיגול גמור! <strong>וכי תימא הכי נמי</strong> <small>[ואם תאמר כך</small> הוא <small>גם כן],</small> <strong>והא את הוא דאמרת משמיה</strong> <small>[והרי אתה</small> עצמך <small>הוא שאמרת משמו]</small> של <strong>ר' יוחנן: מודה ר' אליעזר שאין ענוש כרת!</strong>
 <strong>אמר ליה</strong> <small>[לו]:</small> באמת, <strong>תנאי</strong> <small>[</small>מחלוקת <small>תנאים]</small> <strong>היא אליבא</strong> <small>[על פי</small> שיטתו<small>]</small> של <strong>ר' אליעזר, איכא למאן דאמר</strong> <small>[יש מי שאומר]:</small> <strong>פסולה דאורייתא</strong> <small>[מן התורה],</small> וחייב על כך כרת, ולשיטתו הביא ר' יוחנן לעיל את המקור מן הכתוב. <strong>ואיכא למאן דאמר</strong> <small>[ויש מי שסבור]:</small> <strong>פסולה</strong> רק <strong>דרבנן</strong> <small>[מ</small>דברי <small>סופרים],</small> ולשיטתו אמר ר' יוחנן שאינו חייב כרת.
 <strong>דתניא</strong> <small>[ששנויה</small> ברייתא<small>]:</small> <strong>השוחט את הזבח</strong> על מנת <strong>לשתות מדמו למחר,</strong> שמחשב מאכילת מזבח לאדם, או על מנת <strong>להקטיר מבשרו</strong> העומד לאכילה <strong>למחר,</strong> שמחשב מאכילת אדם למזבח, או על מנת <strong>לאכול מאימוריו למחר</strong> — הרי זה <strong>כשר,</strong> שמחשב מאכילת מזבח לאדם, <strong>ור' אליעזר פוסל.</strong> חישב <strong>להניח מדמו למחר</strong> ולא לעשות בו דבר — <strong>ר' יהודה פוסל. אמר ר' אלעזר: אף בזו ר' אליעזר פוסל וחכמים מכשירין.</strong>
 ויש לשאול: <strong>ר' יהודה,</strong> שפוסל במחשב להניח מן הדם למחר, <strong>אליבא דמאן</strong> <small>[על פי</small> שיטתו <small>של מי]</small> הוא אומר? <strong>אילימא אליבא דרבנן</strong> <small>[אם תאמר על פי</small> שיטתם של חכמים], האומרים שאם חישב לשתות מן הדם למחר הרי זה כשר — לא ייתכן הדבר, שכן <strong>השתא</strong> <small>[עכשיו,</small> הרי<small>]</small> <strong>ומה התם דקא</strong> <small>[שם שהוא]</small> <strong>מחשב</strong> <strong>בלשון אכילה</strong> (שתיה) בכל זאת <strong>מכשרי רבנן</strong> <small>[מכשירים חכמים],</small> למרות שאם היה מחשב בלשון זו למזבח היה זה פיגול, <strong>הכא</strong> <small>[כאן]</small> שהוא מחשב להניח — <strong>לא כל שכן</strong> שהוא כשר?
 <strong>אלא</strong> בהכרח אומר כן ר' יהודה <strong>אליבא</strong> <small>[לפי</small> שיטתו<small>]</small> של <strong>ר' אליעזר. ו</strong>קשה הדבר, שהרי מיד לאחר מכן <strong>אמר ר' אלעזר: אף בזו ר' אליעזר פוסל וחכמים מכשירין,</strong> ולפי הסבר זה, <strong>ר' אלעזר</strong> בשיטת ר' אליעזר <strong>היינו</strong> <small>[הרי זו]</small> בדיוק שיטת <strong>ר' יהודה</strong> לשיטתו, ואין מחלוקת ביניהם!
 <strong>אלא לאו</strong> <small>[האם לא]</small> לגבי איסור <strong>כרת</strong> שיש בדבר <strong>איכא בינייהו</strong> <small>[יש ביניהם]</small> הבדל, ש<strong>ר' יהודה דתנא קמא סבר</strong> <small>[ל</small>שיטתו <small>של התנא הראשון סבור]:</small> אם הוא מחשב <strong>להניח</strong> מן הדם למחר — <strong>פסולא בעלמא</strong> <small>[פסול בלבד</small> הוא<small>],</small> לדברי ר' אליעזר, ואילו <strong>בהנך</strong> <small>[באלה]</small> ששנו מתחילה, כגון לאכול מאימוריו למחר — <strong>כרת נמי מיחייב</strong> <small>[גם כן חייב],</small> <strong>ואתא</strong> <small>[ובא]</small> <strong>ר' אלעזר למימר</strong> <small>[לומר]:</small> <strong>אידי ואידי</strong> <small>[זה וזה]</small> <strong>פסול ואין בו כרת</strong> לשיטת ר' אליעזר!
  ודוחים:  <strong>לא, דכולי עלמא</strong> <small>[לדעת הכל]</small> <strong>כרת ליכא</strong> <small>[אין]</small> לדעת ר' אליעזר במחשב מאכילת מזבח לאדם ומאכילת אדם למזבח, <strong>והכא</strong> <small>[וכאן]</small> <strong>שלש מחלוקת</strong> (דעות חלוקות) יש <strong>בדבר, תנא קמא סבר</strong> <small>[התנא הראשון סבור]:</small> דווקא <strong>בהנך פליגי</strong> <small>[באלה הם חלוקים],</small> כשמחשב מאכילת מזבח לאדם ומאכילת אדם למזבח, ובזה ר' אליעזר פוסל. אבל אם חישב <strong>להניח</strong> מן הדם למחר — <strong>דברי הכל כשר,</strong> וגם לדעת ר' אליעזר, שאין מחשבת פיגול אלא באכילת אדם או מזבח.
## דף יח.
 <strong>ור' יהודה סבר</strong> <small>[סבור]:</small> <strong>בהנך פליגי</strong> <small>[באלה הם חלוקים],</small> במחשב לשתות מדמו או להקטיר מבשרו, שחישב שלא כדרכו, ובזה חכמים מכשירים, אבל אם חישב <strong>להניח</strong> למחר מקצת דמו — <strong>דברי הכל פסול, מאי טעמא</strong> <small>[מה טעם</small> הדבר<small>]?</small> <strong>גזירה</strong> להניח <strong>מקצת דמו אטו</strong> <small>[משום]</small> <strong>כל דמו, ו</strong>אם חישב להניח את <strong>כל דמו</strong> למחר הרי זה <strong>פסולא דאורייתא</strong> <small>[פסול מן התורה],</small>
 <strong>דתניא</strong> <small>[ששנויה</small> ברייתא<small>],</small> <strong>אמר להם ר' יהודה: אי אתם מודים לי שאם הניחו למחר</strong> ולא היזה דמו כלל <strong>שפסול?</strong> הואיל וכך אם <strong>חישב להניחו למחר נמי</strong> <small>[גם כן]</small> <strong>פסול.</strong>
 <strong>ואתא</strong> <small>[ובא]</small> <strong>ר' אלעזר למימר</strong> <small>[לומר]:</small> <strong>אף בזו,</strong> כלומר, בין במחשב לשתות מקצת דמו למחר ובין להניח מקצת דמו למחר, <strong>ר' אליעזר פוסל וחכמים מכשירין.</strong>
 ושואלים: <strong>ו</strong>כי <strong>סבר</strong> <small>[סבור]</small> <strong>ר' יהודה</strong> שאם התכוון <strong>להניח מדמו למחר דברי הכל פסול? והתניא</strong> <small>[והרי שנויה</small> ברייתא<small>],</small> <strong>אמר רבי: כשהלכתי למצות מדותי,</strong> כלומר, לסכם ולברר כל מה שלמדתי <strong>אצל ר' אלעזר בן שמוע, ואמרי לה</strong> <small>[ויש אומרים]</small> בנוסח אחר: כשהלכתי <strong>למצות מדותיו של ר' אלעזר בן שמוע</strong> כלומר, ללמוד ולסכם את תורתו, <strong>מצאתי</strong> את <strong>יוסף הבבלי יושב לפניו</strong> לפני ר' אלעזר, ושואלו ולומד מפיו, <strong>והיה חביב לו ביותר</strong> ליוסף הבבלי מה שהשיבו <strong>עד</strong> שהגיעו <strong>ל</strong>הלכה <strong>אחת,</strong> וכך <strong>אמר לו</strong> יוסף הבבלי: <strong>רבי, השוחט את הזבח</strong> על מנת <strong>להניח מדמו למחר, מהו?</strong>
 <strong>אמר לו: כשר.</strong> חזר ושאל אותו <strong>ערבית</strong> אותה שאלה, <strong>אמר לו: כשר.</strong> חזר ושאלו ב<strong>שחרית</strong> למחרת, <strong>אמר לו: כשר.</strong> ושוב שאלו ב<strong>צהרים, אמר לו: כשר.</strong> כשחזר ושאלו ב<strong>מנחה</strong> (לפנות ערב), <strong>אמר לו</strong> ר' אלעזר: <strong>כשר, אלא שר' אליעזר פוסל. צהבו</strong> (האירו) <strong>פניו של יוסף הבבלי</strong> משמחה.
 <strong>אמר לו</strong> ר' אלעזר: <strong>יוסף, כמדומה אני שלא כיווננו שמועתינו עד עתה,</strong> שכנראה לא הסכמת לדעתי עד עכשיו, עד שאמרתי שיש בכך פסול. <strong>אמר לו: רבי, הן</strong> <small>[כן]!</small> כשר הוא, כדבריך, <strong>אלא שר' יהודה פסול שנה לי</strong> בענין זה, <strong>וחזרתי על כל תלמידיו ובקשתי לי חבר</strong> ששמע דבר בענין זה מפיו, <strong>ולא מצאתי,</strong> וסבור הייתי שטעות היא בידי, <strong>עכשיו ששנית לי</strong> בשם ר' אליעזר שהוא <strong>פסול</strong> <strong>החזרת לי אבידתי,</strong> מצאתי מה שביקשתי.
 <strong>זלגו עיניו דמעות של ר' אלעזר בן שמוע</strong> מרוב התרגשות, <strong>אמר: אשריכם תלמידי חכמים שדברי תורה חביבין עליכם ביותר,</strong> שהיה יוסף הבבלי שואל וחוזר ושואל כדי לברר מה שלמד. <strong>קרא עליו</strong> ר' אלעזר <strong>המקרא הזה: "מה אהבתי תורתך כל היום היא שיחתי" וגו'</strong> (תהלים קיט, צז), והוסיף: <strong>הא</strong> <small>[הרי]</small> <strong>מפני שר' יהודה</strong> הוא <strong>בנו של ר' אלעאי, ור' אלעאי</strong> היה <strong>תלמידו של ר' אליעזר, לפיכך שנה לך</strong> ר' יהודה <strong>משנת ר' אליעזר</strong> שהוא פוסל.
  ומעתה לענייננו, <strong>ואי סלקא דעתך</strong> <small>[ואם עולה על דעתך]</small> שהשוחט על מנת להניח מדמו למחר, ל<strong>דברי הכל פסול אתנייה</strong> <small>[שנה לו]</small> ר' יהודה ליוסף הבבלי, כפי שהסברנו את דעת ר' יהודה בברייתא, אם כן <strong>מאי</strong> <small>[מה</small> פירוש<small>]</small> מה שאמר יוסף הבבלי לר' אלעזר בן שמוע <strong>"החזרת לי אבידתי"?</strong> הלוא <strong>איהו פלוגתא קאמר ליה</strong> <small>[הוא,</small> ר' אלעזר בן שמוע, <small>מחלוקת אמר לו]</small> שרק ר' אליעזר סבור כן, ואין זה דברי הכל!
  ומקשים לצד שני: <strong>אלא מאי</strong> <small>[מה</small> אתה אומר<small>],</small> שלדברי חכמים <strong>כשר ור' אליעזר (פסול) פוסל אתנייה</strong> <small>[שנה לו]</small> ר' יהודה ליוסף הבבלי? <strong>אי הכי</strong> <small>[אם כך],</small> <strong>מאי</strong> <small>[מהו]</small> שאמר ר' אלעזר בן שמוע: <strong>הא</strong> <small>[הרי]</small> <strong>מפני</strong> שר' יהודה היה תלמיד תלמידו של ר' אליעזר שנה לך שיש בכך <strong>פלוגתא</strong> <small>[מחלוקת]?</small> והלוא לדברי ר' אלעזר בן שמוע <strong>אנן נמי פלוגתא קא מתנינן</strong> <small>[אנו גם כן מחלוקת אנו שונים]</small> בזה!
 <strong>אלא, לעולם "דברי הכל פסול" אתנייה</strong> <small>[שנה לו]</small> ר' יהודה ליוסף הבבלי, <strong>ומאי</strong> <small>[ומה</small> פירוש<strong>]</strong> <strong>"החזרת לי אבידתי"?</strong> לא שאמר לו ר' אלעזר ממש כפי ששמע מפיו של ר' יהודה, שהרי אמר לו שיש מחלוקת בדבר, אלא <strong>דהדר ליה מיהא</strong> <small>[שהחזיר לו על כל פנים]</small> <strong>שום</strong> (שם) <strong>פסלות בעולם,</strong> שיש מי שסבור כפי ששמע מרבו, שאם שחט על מנת להניח דמו למחר הרי זה פסול.
 <big>א משנה</big> <strong>לא יצק</strong> שמן על המנחה, או <strong>לא בלל</strong> את המנחה בשמן, או <strong>לא פתת</strong> אותה לפתיתים, <strong>ו</strong>כן אם <strong>לא מלח</strong> אותה, או <strong>לא הניף</strong> את מנחת העומר ומנחת הקנאות, או <strong>לא הגיש</strong> את המנחה לקרן המזבח קודם הקמיצה, <strong>או שפתתן</strong> את המנחות הטעונות פתיתה ל<strong>פתים מרובות,</strong> גדולות מן השיעור הראוי, <strong>או</strong> <strong>לא משחן</strong> בשמן את הרקיקים הטעונים משיחה (ראה ויקרא ב, ד) — בכל המקרים האלה המנחה <strong>כשירה.</strong>
 <big>ב גמרא</big> ושואלים: <strong>מאי</strong> <small>[מה</small> פירוש<small>]</small> <strong>לא יצק,</strong> שהוא כשר? <strong>אילימא</strong> <small>[אם תאמר]</small> <strong>לא יצק</strong> שמן <strong>כלל,</strong> הלוא <strong>עיכובא כתב</strong> <small>[עיכוב כתוב]</small> <strong>בה</strong> ביציקה, ואם אינו יוצק הריהו פסול! <strong>אלא</strong> בהכרח הכוונה היא ש<strong>לא יצק כהן אלא</strong> יצק <strong>זר.</strong> ושואלים: <strong>אי הכי</strong> <small>[אם כך]</small> אתה מפרש, <strong>לא בלל נמי</strong> <small>[גם כן]</small> תפרש: <strong>לא בלל כהן אלא זר,</strong> ונדייק מכאן: <strong>הא</strong> <small>[אבל]</small> אם <strong>לא בלל כלל</strong> — <strong>פסולה.</strong>
## דף יח:
 ומתקשים, <strong>והתנן</strong> <small>[והרי שנינו</small> במשנה<small>]:</small> המתנדב מנחה של ששים ואחד עשרונים צריך להביא ששים עשרונים בכלי אחד, ועשרון אחד בכלי אחר, וטעם הדבר, מפני ש<strong>ששים</strong> עשרונים <strong>נבללין</strong> בלוג אחד של שמן, <strong>ששים ואחד אין נבללין</strong> כראוי. <strong>והוינן</strong> <small>[והיינו עוסקים,</small> מתקשים<small>]</small> <strong>בה: כי</strong> <small>[</small>גם <small>כאשר]</small> <strong>אינם נבללין מאי הוי</strong> <small>[מה בכך]?</small> <strong>והתנן</strong> <small>[והרי שנינו</small> במשנה שלנו<small>]:</small> <strong>לא בלל</strong> — <strong>כשרה!</strong>
 <strong>ואמר ר' זירא</strong> בהסבר הדבר: <strong>כל הראוי לבילה</strong> (לבלילה) <strong>אין בילה</strong> בפועל <strong>מעכבת בו, וכל שאינו ראוי לבילה</strong> שאי אפשר לבלול אותו — <strong>בילה מעכבת בו.</strong> ומכאן משמע ש"לא בלל" האמור במשנה פירושו: לא בלל כלל, והוא הדין למה ששנינו "לא יצק", שלא כפי שפירשנו לעיל!
  ודוחים:  <strong>מידי איריא</strong> <small>[כלום הדברים שייכים]?</small> <strong>הא כדאיתא והא כדאיתא</strong> <small>[זה כמו שהוא וזה כמו שהוא],</small> <strong>לא יצק</strong> כוונתו — <strong>לא יצק כהן אלא זר, לא בלל</strong> כוונתו — <strong>לא בלל כלל.</strong>
 <big>א</big> שנינו במשנה: <strong>או שפתתן פתים מרובות</strong> (גדולות). שצריך לכפול כל אחת מן החלות לארבע, ובכל פתית כזית, והוא פתת לפתיתים גדולים יותר — <strong>כשרה.</strong> ותוהים: <strong>השתא</strong> <small>[עכשיו,</small> הרי<small>]</small> אם <strong>לא פתת כלל כשרה,</strong> אם פתת <strong>פתין מרובות מיבעיא</strong> <small>[נצרכה</small> <strong>לומר]</strong> שהיא כשרה? ומשיבים: <strong>מאי</strong> <small>[מה</small> פירוש<small>]</small> <strong>פתין מרובות? שריבה בפתיתין,</strong> כלומר, שהרבה במספר הפתיתים, שפתתן לפתיתים קטנים מדי, פחותים מכזית.
 <strong>ואיבעית אימא</strong> <small>[ואם תרצה אמור]:</small> <strong>לעולם</strong> כוונת המשנה ל<strong>פתים מרובות ממש,</strong> גדולות. <strong>ומהו דתימא</strong> <small>[שתאמר]:</small> <strong>התם</strong> <small>[שם]</small> כשלא פתת כלל, <strong>הוא</strong> שכשירה, מפני <strong>דאיכא</strong> <small>[שיש]</small> <strong>תורת חלות עליהן, אבל הכא</strong> <small>[כאן]</small> שפתתן לפתיתים גדולים מן הראוי, <strong>ש</strong><strong>לא תורת חלות איכא</strong> <small>[יש],</small> שהרי הן פתותות, <strong>ולא תורת פתיתין איכא</strong> <small>[יש],</small> שהן גדולות מדי, <strong>אפשר היה לומר שהיא פסולה, לכן</strong> <strong>קא משמע לן</strong> <small>[משמיע לנו]</small> שגם זה אינו פוסל.
 <big>ב</big> בעקבות מה שפירשה הגמרא, שמה ששנינו שאם לא יצק המנחה כשרה, מובנו שלא יצק כהן אלא זר, מתקשים: <strong>לימא מתניתין</strong> <small>[האם נאמר שמשנתנו]</small> המניחה שקמיצה כשרה בזר, היא ש<strong>לא כ</strong>דעת <strong>ר' שמעון? דתניא</strong> <small>[ששנויה</small> ברייתא<small>],</small> <strong>ר' שמעון אומר: כל כהן שאינו מודה בעבודה</strong> שאינו מאמין בה — <strong>אין לו חלק ב</strong>מתנות <strong>כהונה, שנאמר: "המקריב את דם השלמים ואת החלב מבני אהרן לו תהיה שוק הימין למנה"</strong> (ויקרא ז, לג), ללמדנו, מי ש<strong>מודה בעבודה</strong> ומקבלה על עצמו — <strong>יש לו חלק בכהונה,</strong> מי <strong>שאינו מודה בעבודה</strong> — <strong>אין לו חלק בכהונה.</strong>
 <strong>ואין לי אלא זו בלבד,</strong> זריקת הדם והקטרת החלב, שהן עבודות הזבח, שאם אינו מודה בהן אין לו חלק בכהונה, <strong>מנין לרבות חמש עשרה עבודות</strong> אחרות של הכהנים: עבודות המנחה —
 <strong>היציקות, והבלילות, והפתיתות, והמליחות, והתנופות, וההגשות, והקמיצות, והקטרות,</strong> וכן <strong>המליקות</strong> של העוף, <strong>והקבלות</strong> של הדם לצורך הזאה, <strong>והזאות</strong> הדם, <strong>והשקאת סוטה, ועריפת עגלה, וטהרת מצורע, ונשיאות כפים, בין מבפנים</strong> (במקדש) <strong>בין מבחוץ</strong> (מחוץ למקדש), <strong>מנין?</strong>
 <strong>תלמוד לומר: "מבני אהרן",</strong> ללמדנו כי כל <strong>עבודה המסורה לבני אהרן, כל כהן שאינו מודה בה אין לו חלק בכהונה.</strong> משמע שאף היציקה המנויה שם היא חובת הכהן, ואינה כשרה בזר!
 <strong>אמר רב נחמן, לא קשיא</strong> <small>[אין זה קשה]:</small> <strong>כאן</strong> מדובר <strong>במנחת כהנים, כאן במנחת ישראל.</strong> וההבדל הוא כך: <strong>מנחת ישראל</strong> ש<strong>בת קמיצה היא,</strong> שצריך לקמוץ ממנה חלק כדי להקטירו — על כך נאמר בכתוב ש<strong>מקמיצה ואילך מצות כהונה</strong> (כמבואר להלן), ובכך <strong>לימד</strong> הכתוב <strong>על יציקה ובלילה</strong> שנעשות לפני קמיצה, <strong>שכשירה בזר.</strong> אבל <strong>מנחת כהנים דלאו</strong> <small>[שאינה]</small> <strong>בת קמיצה היא,</strong> אלא היא קריבה כליל — כבר <strong>מעיקרא בעיא</strong> <small>[מתחילה צריכה]</small> <strong>כהונה,</strong> ולכן כל מעשיה פסולים בזר.
 <strong>אמר ליה</strong> <small>[לו]</small> <strong>רבא: מכדי</strong> <small>[הואיל]</small> ו<strong>מנחת כהנים מהיכא איתרבי</strong> <small>[מהיכן נתרבתה]</small> שתהיה בה חובת <strong>יציקה? ממנחת ישראל,</strong> שבה נאמר דין זה במפורש, ואם כן, כדין המלמד כן דין הלמד: <strong>מה התם</strong> <small>[שם]</small> במנחת ישראל, יציקה <strong>כשירה בזר</strong> — <strong>אף הכא נמי</strong> <small>[כאן גם כן]</small> במנחת כהן, יציקה <strong>כשירה בזר!</strong>
 <strong>איכא דאמרי</strong> <small>[יש שאומרים]</small> משא ומתן זה בלשון אחרת: <strong>אמר רב נחמן, לא קשיא</strong> <small>[אין זה קשה]:</small> <strong>כאן</strong> ששנינו במשנתנו שיציקה כשרה בזר — מדובר <strong>ב</strong>מנחות <strong>נקמצות, כאן</strong> בדברי ר' שמעון, שיציקה היא מעבודת הכהונה — <strong>בשאין נקמצות.</strong>
 <strong>אמר ליה</strong> <small>[לו]</small> <strong>רבא: מכדי</strong> <small>[הואיל]</small> ומנחות <strong>שאין נקמצות מהיכא איתרבי</strong> <small>[מהיכן נתרבו]</small> <strong>ל</strong>חובת <strong>יציקה? מ</strong>ה<strong>נקמצות,</strong> ואם כן צריך להיות דינן <strong>כנקמצות, מה התם</strong> <small>[שם]</small> <strong>כשירה בזר</strong> — <strong>אף הכא נמי</strong> <small>[כאן גם כן]</small> <strong>כשירה בזר! אלא מחוורתא</strong> <small>[מחוור,</small> ברור הדבר<small>]</small> ש<strong>מתניתין</strong> <small>[משנתנו]</small> ש<strong>לא כר' שמעון.</strong>
 ושואלים: <strong>מאי טעמא דרבנן</strong> <small>[מה טעמם של חכמים]</small> שאומרים שיציקה כשרה בזר? ומשיבים, <strong>אמר קרא</strong> <small>[הכתוב]:</small> <strong>"ויצק עליה שמן ונתן עליה לבונה והביאה אל בני אהרן הכהן וקמץ"</strong> (שם ב, א— ב), לומר ש<strong>מקמיצה ואילך מצות כהונה, לימד על יציקה ובלילה</strong> שקודם קמיצה <strong>שכשירה בזר.</strong>
 <strong>ור' שמעון</strong> מה הוא אומר? לדעתו מה שכתוב <strong>"בני אהרן</strong>
## דף יט.
 <strong>הכהנים"</strong> (ויקרא ב, ב) — <strong>מקרא</strong> זה <strong>נדרש</strong> גם <strong>לפניו</strong> למה שנאמר קודם "ויצק עליה שמן ונתן עליה לבונה" (שם א), <strong>ו</strong>גם <strong>לאחריו</strong> שנאמר "וקמץ", שהכל <strong>צריך להיעשות על ידי בני אהרן הכהנים. ושואלים:</strong>
 <strong>וסבר</strong> <small>[ו</small>האם <small>סבור]</small> <strong>ר' שמעון</strong> ש<strong>מקרא נדרש לפניו ולאחריו? והתניא</strong> <small>[והרי שנויה</small> ברייתא<small>]:</small> נאמר <strong>"ולקח הכהן מדם החטאת באצבעו ונתן על קרנת המזבח"</strong> (שם ד, לד), ודרשו חכמים: <strong>"באצבעו ולקח"</strong> — <strong>מלמד שלא תהא קבלה</strong> של הדם <strong>אלא בימין,</strong> שהרי כל מקום שהוזכרה אצבע וכהונה הרי זה ימין, <strong>"באצבעו ונתן"</strong> — <strong>מלמד שלא תהא נתינה אלא בימין.</strong>
 <strong>אמר ר' שמעון: וכי נאמר יד</strong> ימין <strong>בקבלה?</strong> ו<strong>הואיל ולא נאמר יד בקבלה,</strong> גם אם <strong>קיבל בשמאל</strong> — <strong>כשר. ו</strong>בפירוש המחלוקת
 <strong>אמר אביי: ב</strong>שאלה האם <strong>מקרא נדרש לפניו ולאחריו קא מיפלגי</strong> <small>[חלוקים</small> הם<small>],</small> שחכמים סבורים ש"אצבעו" מתייחס גם ל"ולקח" שלפניו וגם ל"ונתן" שאחריו, <strong>ור' שמעון סבר</strong> <small>[סבור]:</small> <strong>לאחריו נדרש, ולפניו אין נדרש.</strong> ואם כן אי אפשר לפרש שטעמו של ר' שמעון הוא מפני שמקרא נדרש גם לפניו!
 <strong>אלא היינו טעמא</strong> <small>[זהו טעמו]</small> של <strong>ר' שמעון:</strong> נאמר "ויצק עליה שמן ונתן עליה לבונה <strong>והביאה</strong> אל בני אהרן הכהנים" (שם ב, א— ב) — הרי <strong>וי"ו מוסיף על ענין ראשון,</strong> לומר שגם הענין הראשון (יציקה) הוא מצות הכהנים.
  ושואלים:  <strong>ו</strong>האם <strong>סבר</strong> <small>[סבור]</small> <strong>ר' שמעון</strong> שדורשים <strong>וי"ו מוסיף על ענין ראשון? אלא מעתה,</strong> מה <strong>דכתיב</strong> <small>[שנאמר]:</small> <strong>"ושחט את בן הבקר... והקריבו בני אהרן הכהנים את הדם וזרקו את הדם"</strong> (שם א, ה), ודייקו חכמים ש<strong>מקבלה</strong> של הדם ("והקריבו") <strong>ואילך מצות כהונה, מלמד על שחיטה</strong> שהוזכרה מתחילה <strong>ש</strong>היא <strong>כשירה בזר; אי</strong> <small>[אם]</small> <strong>ל</strong>דעת <strong>ר' שמעון</strong> אומרים אנו ש<strong>וי"ו מוסיף על ענין ראשון,</strong> <strong>שחיטה הכי נמי</strong> <small>[כך גם כן]</small> <strong>בזר תהא פסולה!</strong>
 ומשיבים: <strong>שאני התם</strong> <small>[שונה שם],</small> שיש טעם שלא לפרש כך, <strong>דאמר קרא</strong> <small>[שאמר הכתוב]</small> מתחילה <strong>"וסמך</strong> ידו על ראש העולה ונרצה לו לכפר עליו <strong>ושחט"</strong> (שם א, ד— ה) להקישם זה לזה: <strong>מה סמיכה בזרים,</strong> שהרי דווקא הבעלים סומכים את ידיהם על ראש קרבנם — <strong>אף שחיטה בזרים.</strong>
 ושואלים: <strong>אי</strong> <small>[אם]</small> אנו סומכים על היקש זה, שמא נאמר גם: <strong>מה סמיכה</strong> נעשית רק <strong>בבעלים</strong> עצמם — <strong>אף שחיטה</strong> תהא רק <strong>בבעלים,</strong> ולא על ידי אדם אחר! ודוחים: <strong>ההוא לא מצית אמרת</strong> <small>[</small>דבר <small>זה אינך יכול לומר],</small> שהרי <strong>קל וחומר</strong> הוא: <strong>ומה זריקה</strong> שהיא <strong>עיקר</strong> ה<strong>כפרה לא בעיא</strong> <small>[צריכה]</small> <strong>בעלים,</strong> אלא הכהנים זורקים <strong>עבורם,</strong> <strong>שחיטה דלאו</strong> <small>[שאינה]</small> <strong>עיקר כפרה</strong> — <strong>לא כל שכן</strong> שאינה צריכה בעלים דווקא?
 <strong>וכי תימא</strong> <small>[ואם תאמר],</small> <strong>אין דנין אפשר משאי אפשר,</strong> והרי הבעלים שהם זרים אינם רשאים לזרוק את הדם, אבל שחיטה שכשרה בזר — שמא צריכה שתיעשה בבעלים! על כך יש להשיב: <strong>גלי רחמנא</strong> <small>[גילתה התורה]</small> <strong>ביום הכפורים,</strong> שנאמר בכהן הגדול: <strong>"ושחט את פר החטאת אשר לו"</strong> (שם טז, יא), ו<strong>מכלל</strong> מה שנאמר שם "אשר לו", לומר שדווקא הוא כשר לשחוט את פרו, אתה למד ש<strong>שחיטה בעלמא</strong> <small>[ב</small>דרך <small>כלל]</small> <strong>לא בעינן</strong> <small>[אין אנו צריכים]</small> שתיעשה על ידי <strong>בעלים.</strong>
 <big>א</big> בענין מה ששנינו במשנה שיש מעבודות המנחה שאינן מעכבות, והמנחה כשרה בלעדיהן, מביאים מה ש<strong>אמר רב: כל מקום שנאמר</strong> בו <strong>"תורה" ו"חוקה" אינו אלא לעכב,</strong> שאי אפשר בלעדיה. ואומרים: <strong>קא סלקא דעתין תרתי בעיא</strong> <small>[עלה על דעתנו</small> לומר <small>ששני</small> <strong>הדברים</strong> <strong>צריכים],</strong> גם תורה וגם חוקה, <strong>כדכתיב</strong> <small>[כמו שנאמר]</small> בפרה אדומה: <strong>"זאת חקת התורה"</strong> (במדבר יט, א).
 <strong>(סימן</strong> לקושיות הבאות <strong>נת"ץ יקמ"ל:</strong> <strong>נ</strong> זיר, <strong>ת</strong> ודה, <strong>מ</strong>צורע, <strong>י</strong> ום הכיפורים, <strong>ק</strong> רבנות, <strong>מ</strong>נחה, <strong>ל</strong>חם הפנים) ושואלים:
 <strong>והרי נזיר דלא כתיבא ביה</strong> <small>[שלא כתובה בו]</small> <strong>אלא תורה</strong> בקרבנותיו, שנאמר "וזאת תהיה תורת הנזיר" (שם ו, כא), <strong>ואמר רב: תנופה בנזיר מעכבא</strong> <small>[מעכבת]!</small> ומשיבים: <strong>שאני התם</strong> <small>[שונה שם],</small> <strong>כיון דכתיב</strong> <small>[שכתוב</small> בו<small>]:</small> <strong>"כן יעשה"</strong> (שם), הדגשה זו <strong>כמאן דכתיבא בהו</strong> <small>[כמי שכתובה בו]</small> <strong>חוקה דמי</strong> <small>[נחשב].</small>
 ושואלים: <strong>הרי</strong> קרבן <strong>תודה דלא כתיבא ביה</strong> <small>[שלא כתובה</small> <strong>בו]</strong> <strong>אלא תורה</strong> (ויקרא ז, א), <strong>ותנן</strong> <small>[ושנינו</small> במשנה<small>]:</small> <strong>ארבעה</strong> מיני לחם <strong>שבתודה מעכבין זה את זה!</strong> ודוחים: <strong>שאני</strong> <small>[שונה]</small> <strong>תודה דאיתקש</strong> <small>[שהוקש]</small> <strong>לנזיר, דכתיב</strong> <small>[שכתוב]:</small> <strong>"על זבח תודת שלמיו"</strong> (שם ו, יג), והרי די היה שייכתב "על זבח התודה", <strong>ואמר מר</strong> <small>[החכם]:</small> <strong>"שלמיו"</strong> בא <strong>לרבות שלמי נזיר,</strong> ללמד שדינו של זה כדינו של זה.
  ושואלים:  <strong>והרי מצורע דלא כתיב ביה</strong> <small>[שלא כתוב בו]</small> <strong>אלא תורה</strong> (שם יד, ב), <strong>ותנן</strong> <small>[ושנינו</small> במשנה<small>]:</small> <strong>ארבעה מינין שבמצורע</strong> שצריך לטהרתו (עץ ארז, ואזוב, ושני תולדת, וצפרים) <strong>מעכבין זה את זה!</strong> ומשיבים: <strong>שאני התם</strong> <small>[שונה שם],</small> <strong>כיון דכתיב</strong> <small>[שכתוב]:</small> <strong>"זאת תהיה תורת המצרע",</strong> ההדגשה "תהיה" <strong>כמאן דכתיב ביה</strong> <small>[כמו שנכתב בו]</small> <strong>חוקה דמי</strong> <small>[נחשב].</small>
 ושואלים: <strong>והרי יום הכפורים דלא כתיב ביה</strong> <small>[שלא כתוב בו]</small> <strong>אלא חוקה</strong> (שם טז, כט), <strong>ותנן</strong> <small>[ושנינו</small> במשנה<small>]:</small> <strong>שני שעירי יום הכפורים מעכבין זה את זה! אלא</strong> יש לומר שהבנתנו הראשונה לא היתה נכונה, אלא לדברי רב, כל מקום שנאמר <strong>או תורה או חוקה</strong> הרי זה לעכב.
  ושואלים:  <strong>והרי</strong> כל <strong>שאר</strong> ה<strong>קרבנות דכתיב בהו</strong> <small>[שכתוב בהם]</small> <strong>תורה,</strong> שנאמר: "זאת התורה לעולה למנחה ולחטאת ולאשם ולמלואים ולזבח השלמים" (שם ז, לז), <strong>ולא מעכבי</strong> <small>[ואינם מעכבים]</small> הציוויים שנאמרו בהם! ומשיבים: <strong>תורה בעיא</strong> <small>[צריכה]</small> שיהיה כתוב עמה גם <strong>חוקה, ו</strong>רק <strong>חוקה לא בעיא</strong> <small>[צריכה]</small> <strong>תורה.</strong>
 ושואלים: <strong>והא</strong> <small>[והרי]</small> <strong>"תורה וחוקה" קא אמר</strong> <small>[אומר]</small> רב, ומשמע ששניהם צריכים זה לזה! ומשיבים: <strong>הכי קאמר</strong> <small>[כך הוא אומר]:</small> <strong>אף על גב דכתיב</strong> <small>[אף על פי שנכתב]</small> <strong>תורה, אי כתיבא</strong> <small>[אם כתובה]</small> שם גם <strong>חוקה</strong> — <strong>אין</strong> <small>[כן],</small> הרי זה מעכב, <strong>ואי</strong> <small>[ואם]</small> <strong>לא</strong> כתובה חוקה — <strong>לא,</strong> אינו מעכב.
  ושואלים:  <strong>והרי מנחה דכתיב</strong> <small>[שנאמר]</small> <strong>בה חוקה,</strong> שנאמר: "כל זכר בבני אהרן יאכלה חק עולם" (שם ו, יז). <strong>ואמר רב: כל מקום שהחזיר הכתוב בתורת מנחה,</strong> שנאמר בפרשת המנחה שבפרשת ויקרא (ויקרא פרק ב), וחזר ונאמר בפרשת המנחה שבפרשת צו (שם ו— יא) <strong>אינו אלא לעכב.</strong> ונדייק מכאן: אם <strong>החזיר</strong> הכתוב — <strong>אין</strong> <small>[כן],</small> אם <strong>לא החזיר</strong> — <strong>לא,</strong> אף על פי שכתובה שם חוקה!
  ומשיבים:  <strong>שאני התם</strong> <small>[שונה שם]</small> לגבי מנחה, <strong>דכי כתיבא</strong> <small>[שכאשר כתובה]</small> שם המילה <strong>חוקה</strong> בפרשת צו — לענין <strong>אכילה כתיבא</strong> <small>[היא כתובה],</small> ולא לענין עבודות המנחה.
  ומקשים: ומה בכך?  <strong>והרי לחם הפנים, דכי כתיבא</strong> <small>[שכאשר כתובה]</small> בו <strong>חוקה</strong> על ענין ה<strong>אכילה כתיבא</strong> <small>[היא כתובה],</small> שנאמר: "ואכלוהו במקום קדוש... חק עולם" (שם כד, ט), <strong>ותנן</strong> <small>[ו</small>בכל זאת <small>שנינו</small> במשנה<small>]:</small> <strong>שני סדרים</strong> של לחם הפנים <strong>מעכבין זה את זה, שני בזיכין</strong> של לבונה <strong>מעכבין זה את זה, הסדרין והבזיכין מעכבין זה את זה!</strong>
 <strong>אלא</strong> בוודאי ש<strong>כל היכא דכתיבא</strong> <small>[כל מקום שכתובה]</small> חוקה על <strong>ה</strong><strong>אכילה</strong> — <strong>אכולא מילתא כתיבא</strong> <small>[על כל הענין היא כתובה],</small> לומר שהוא לעכב.
  ומה שבמנחה אין אומרים כן (אלא רק במקום שחזר הכתוב) — <strong>שאני התם</strong> <small>[שונה</small> הדבר <small>שם],</small> <strong>דאמר קרא</strong> <small>[ש</small>כן <small>אמר המקרא]:</small> <strong>"מגרשה</strong> (מסלתה) <strong>ומשמנה"</strong> (שם ב, טז), ולא "מגרש ומשמן", כדי להדגיש שהם מעכבים, ומכאן אתה למד:
## דף יט:
 <strong>גרש ושמן</strong> הם אלו ש<strong>מעכבין, ואין דבר אחר</strong> <strong>מעכב,</strong> למרות שנאמרה שם חוקה.
 <big>א</big> ודנים <strong>גופא</strong> <small>[לגופה]</small> של אימרה זו שהבאנו לעיל. <strong>אמר רב: כל מקום שהחזיר לך הכתוב בתורה</strong> בענין <strong>מנחה,</strong> שנאמר בפרשה אחת ושוב נאמר בפרשה אחרת <strong>אינו אלא לעכב,</strong> שאם לא עשה כן הרי זה פסול. <strong>ושמואל אמר:</strong> רק <strong>גרש</strong> (סולת) <strong>ושמן</strong> שחזר עליהם הכתוב <strong>מעכבין, ואין דבר אחר מעכב.</strong> ותמהים: <strong>ולשמואל,</strong> כל דבר אחר במנחה, <strong>אף על גב דתנא ביה קרא לא מעכבא ליה</strong> <small>[אף על פי ש</small>חזר ו<small>שנה בו המקרא אינו מעכב לו]?!</small>
 <strong>אלא</strong> לדעת הכל <strong>כל היכא דתנא ביה קרא</strong> <small>[כל מקום ששנה בו הכתוב]</small> <strong>ודאי מעכבא</strong> <small>[מעכב],</small> <strong>והכא</strong> <small>[וכאן]</small> <strong>ב</strong>ענין <strong>"מלא קמצו" "בקמצו" קא מיפלגי</strong> <small>[חלוקים הם].</small> <strong>דתניא</strong> <small>[ששנויה</small> ברייתא<small>]:</small> נאמר "וקמץ משם <strong>מלא קמצו"</strong> (ויקרא ב, ב), ונאמר במקום אחר: "והרים ממנו <strong>בקמצו"</strong> (שם ו, ח), והשינוי בא להדגיש — דווקא בקומצו <strong>ירים — בידו,</strong> <strong>שלא יעשה</strong> כלי <strong>מדה לקומץ</strong> כדי ליטול על ידו את הקומץ מן המנחה;
 <strong>רב סבר</strong> <small>[סבור]:</small> <strong>הא נמי תנא ביה קרא</strong> <small>[</small>דין <small>זה גם כן,</small> בקומצו ולא בכלי, <small>שנה בו הכתוב]</small> לעכב, <strong>דכתיב</strong> <small>[שנאמר]</small> על אהרן ביום השמיני למילואים: <strong>"ויקרב את המנחה וימלא כפו ממנה"</strong> (שם ט, יז) — כפו ולא בכלי. <strong>ושמואל</strong> אומר: מחזרה זו אין ללמוד, כי <strong>דורות משעה לא ילפינן</strong> <small>[אין אנו למדים],</small> שאי אפשר ללמוד את דיני המנחה לדורות מקרבן מנחה שנעשה רק בזמן המילואים<small>. ושואלים:</small>
 <strong>ו</strong>כי <strong>לא יליף</strong> <small>[לומד]</small> <strong>שמואל דורות משעה? והתנן</strong> <small>[והרי שנינו</small> במשנה<small>]:</small> <strong>כלי הלח,</strong> כלומר, כלי שרת שעשויים לקבל בהם משקים, <strong>מקדשין את הלח</strong> שבתוכם, <strong>ומדת יבש מקדשין את היבש, ואין כלי הלח מקדשין את היבש, ולא מדת יבש מקדשין את הלח.</strong>
 <strong>ואמר שמואל: לא שנו</strong> שאין כלי הלח מקדשים את היבש, <strong>אלא</strong> ב<strong>מדות</strong> הלח, <strong>אבל מזרקות</strong> של דם, אף שהם עשויים לדברים לחים — <strong>מקדשין</strong> יבש שנכנס בתוכם, <strong>דכתיב</strong> <small>[שנאמר]</small> בקרבנות הנשיאים בחנוכת המשכן: "מזרק אחד כסף... <strong>שניהם מלאים סלת"</strong> (במדבר ז, יג). הרי שהוא למד מחנוכת המשכן, שהיא לשעה, לדברים הנוהגים לדורות!
  ומשיבים:  <strong>שאני התם</strong> <small>[שונה שם],</small> <strong>דתנא בה קרא תריסר זימנין</strong> <small>[ששנה בו המקרא שתים עשרה פעמים],</small> שבכל נשיא ונשיא נאמרה לשון זו, אבל בדרך כלל אין למדים משעה לדורות. ושבים למה שאמר רב, שכל ששנה הכתוב במנחה הרי זה לעכב.
 <strong>אמרו ליה</strong> <small>[לו]</small> <strong>רב כהנא ורב אסי לרב: והרי הגשה</strong> של המנחה לקרן המזבח, שנאמר: "והקריבה אל הכהן והגישה אל המזבח" (ויקרא ב, ח), <strong>דתנא בה קרא</strong> <small>[ששנה בה המקרא],</small> <strong>ולא מעכבא</strong> <small>[ואינה מעכבת],</small> כפי ששנינו במשנתנו! ומסבירים: <strong>מאן תנא ביה</strong> <small>[מה,</small> היכן <small>שנה בו]</small> המקרא? <strong>דכתיב</strong> <small>[שנאמר]:</small> <strong>"זאת תורת המנחה הקרב אותה בני אהרן לפני ה'</strong> אל פני המזבח" (שם ו, ז)!
  השיב להם רב: <strong>ההוא</strong> <small>[אותו</small> פסוק<small>]</small> לא כדי לצוות על ההגשה בא, אלא <strong>לקבוע לה מקום הוא דאתא</strong> <small>[שבא],</small> להגדיר היכן היו מגישים אותה. <strong>דתניא</strong> <small>[ששנויה</small> ברייתא<small>]:</small> נאמר <strong>"לפני ה' "</strong>(שם) — <strong>יכול</strong> יגיש <strong>במערב</strong> המזבח, שהוא הצד הפונה כלפי פתח ההיכל? <strong>תלמוד לומר: "אל פני המזבח"</strong> (שם) — בדרום, שמשם עולים למזבח.
 <strong>אי</strong> <small>[אם]</small> <strong>"אל פני המזבח" יכול בדרום,</strong> שמשם עולים למזבח? <strong>תלמוד לומר: "לפני ה' "</strong>— במערב, <strong>הא</strong> <small>[הרי]</small> <strong>כיצד</strong> אתה מיישב את שני הדברים יחד? <strong>מגישה בקרן דרומית מערבית כנגד חודה של קרן ודיו.</strong>
 <strong>ר' אליעזר אומר,</strong> כך יש לדרוש את הכתוב: <strong>יכול יגישנה למערבה של קרן או לדרומה של קרן,</strong> לאיזו שירצה? <strong>אמרת</strong> (אומר אתה): <strong>כל מקום שאתה מוצא שתי מקראות, אחד מקיים עצמו ומקיים חבירו,</strong> שאפשר לקיים את שניהם, <strong>ואחד מקיים עצמו ומבטל את חבירו</strong> — <strong>מניחין את</strong> המקרא <strong>שמקיים</strong> את <strong>עצמו ומבטל חבירו</strong> ואין למדים ממנו, <strong>ותופשין את שמקיים עצמו ומקיים חבירו;</strong>
 <strong>שכשאתה אומר "לפני ה' " במערב</strong> — <strong>בטלתה "אל פני המזבח"</strong> שהוא <strong>בדרום, וכשאתה אומר "אל פני המזבח"</strong> שהוא <strong>בדרום</strong> — <strong>קיימתה "לפני ה' ".</strong>
 ושואלים: <strong>והיכא</strong> <small>[והיכן]</small> <strong>קיימתה</strong> "לפני ה' " בדרום המזבח? <strong>אמר רב אשי, קסבר האי תנא</strong> <small>[סבור תנא זה,</small> ר' אליעזר<small>]:</small> <strong>כוליה</strong> <small>[כל]</small> ה<strong>מזבח בצפון</strong> העזרה <strong>קאי</strong> <small>[היה עומד],</small> מאמצעה ולצפון, ונמצא קצהו הדרומי מול פתח ההיכל שבאמצע העזרה, והוא ממש "לפני ה' ".
  ועוד ביחס למה שאמר רב, שכל שהחזיר עליו הכתוב במנחה הריהו מעכב, <strong>מתקיף לה</strong> <small>[מקשה על כך]</small> <strong>רב הונא: הרי מלח</strong> שצריך לתת על הקומץ המנחה קודם הקרבה, <strong>דלא תנא ביה קרא</strong> <small>[שלא שנה בו המקרא]</small> <strong>ו</strong>בכל זאת <strong>מעכבא ביה</strong> <small>[מעכב בו]!</small> <strong>דתניא</strong> <small>[ששנויה</small> ברייתא<small>]:</small> <strong>"ברית מלח עולם הוא"</strong> (במדבר יח, יט) — <strong>שתהא</strong>
## דף כ.
 <strong>ברית אמורה במלח, דברי ר' יהודה,</strong> לומר שלעולם לא יפסוק המלח מן הקרבנות. <strong>ר' שמעון אומר: נאמר כאן "ברית מלח עולם הוא"</strong> (במדבר יח, יט), <strong>ונאמר להלן</strong> בפנחס: <strong>"ברית כהנת עולם"</strong> (שם כה, יב), <strong>כשם שאי אפשר לקרבנות בלא כהונה, כך אי אפשר לקרבנות בלא מלח.</strong> הרי שמלח מעכב בקרבן, למרות שלא שנה בו הכתוב!
 <strong>אמר רב יוסף: רב,</strong> האומר שמה שלא שנה עליו הכתוב אינו מעכב, <strong>כתנא דידן סבירא ליה</strong> <small>[כמו התנא</small> במשנה <small>שלנו הוא סבור],</small> ש<strong>אמר: לא מלח</strong> — <strong>כשר. אמר ליה</strong> <small>[לו]</small> <strong>אביי: אי הכי</strong> <small>[אם כך]</small> אתה מפרש, מה שנאמר במשנה שאם <strong>לא יצק</strong> כשר, <strong>נמי</strong> <small>[גם כן]</small> תפרש: <strong>לא יצק כלל</strong> כשר? והרי יציקה בוודאי מעכבת, ששנה בה הכתוב! <strong>אלא</strong> בהכרח אנו מפרשים: <strong>לא יצק כהן אלא זר</strong> — כשר; ואם כן, <strong>הכא נמי</strong> <small>[כאן גם כן]</small> הכוונה היא: <strong>לא מלח כהן אלא זר</strong> — כשר, אבל לא מלח כלל — פסול!
 <strong>אמר ליה</strong> <small>[לו]</small> רב יוסף: לגבי מליחה אי אפשר לפרש כן, <strong>וכי תעלה על דעתך שזר קרב לגבי מזבח</strong> למלוח את הקומץ, שהוצרך התנא לומר שהוא כשר? אלא בוודאי כוונתו שלא מלח כלל.
 <strong>ואי בעית אימא</strong> <small>[ואם תרצה אמור]</small> תירוץ אחר לדעת רב: <strong>כיון דכתיבא ביה</strong> <small>[שכתובה בו]</small> במלח, המלה <strong>"ברית"</strong> — <strong>כמאן דתנא ביה קרא דמיא</strong> <small>[כמו ששנה בו המקרא נחשב],</small> שביטוי זה משמעו חיוב מוחלט, שאי אפשר בלעדיו.
 <small>ועל עיקרה של הקושיה על רב, שואלים:</small> <strong>ולא תנא ביה קרא</strong> <small>[ו</small>כי <small>לא שנה בו המקרא]</small> במלח? <strong>והכתיב</strong> <small>[והרי נאמר]</small> ציווי נוסף: <strong>"וכל קרבן מנחתך במלח תמלח"</strong> (ויקרא ב, יג)! ומשיבים: הכתוב <strong>ההוא</strong> אינו נחשב לענין זה, מפני <strong>ש</strong><strong>מיבעי ליה לכדתניא</strong> <small>[נצרך לו</small> לדבר אחר, <small>לכמו ששנינו</small> בברייתא<small>]:</small> <strong>אילו נאמר</strong> רק "וכל <strong>קרבן במלח</strong> תמלח", <strong>שומע אני: אפילו עצים ודם שנקראו</strong> גם הם <strong>קרבן</strong> צריכים מלח?
  על כן <strong>תלמוד לומר: מנחה</strong> ("וכל קרבן מנחתך"), ללמד: <strong>מה מנחה מיוחדת</strong> שדברים <strong>אחרים באין חובה לה</strong> לצרכה, שהיא צריכה עצים לצורך הקטרתה — <strong>אף כל שאחרים באין חובה לה</strong> צריך מליחה, אבל לא עצים עצמם, שאינם זקוקים לעצים, ולא דם שנזרק על קרנות המזבח, ואינו צריך לעצים לשם הקרבתו.
  ומציעים, <strong>אי</strong> <small>[או]</small> נאמר: <strong>מה מנחה מיוחדת שמתרת,</strong> כלומר, מה קומץ המנחה, שהקטרתו מתירה את השיריים באכילה לכהנים, טעון מלח — <strong>אף כל שמתיר</strong> טעון מלח, ולפי זה <strong>אביא</strong> גם <strong>דם ש</strong>גם הוא <strong>מתיר</strong> את הזבח בהקטרה ובאכילה, שיהא טעון מלח! <strong>תלמוד לומר</strong> בהמשך הפסוק: "ולא תשבית מלח ברית <strong>מעל מנחתך",</strong> להדגיש ולמעט: <strong>ולא מעל דמך.</strong>
 ועוד מדייקים: אם מלשון "מנחה" <strong>יכול תהא</strong> ה<strong>מנחה כולה טעונה מלח,</strong> ואף השיריים הנאכלים? <strong>תלמוד לומר: "קרבן</strong> מנחתך במלח תמלח", לומר שה<strong>קרבן</strong> של המנחה, הקומץ הקרב על המזבח, הוא ה<strong>טעון מלח, ואין</strong> ה<strong>מנחה כולה טעונה מלח.</strong>
 <strong>ואין לי אלא קומץ מנחה</strong> שצריך מלח, <strong>מנין לרבות את הלבונה</strong> המוקטרת גם היא? וגם אם <strong>מרבה אני את הלבונה, שכן</strong> היא <strong>באה עמה</strong> עם קומץ המנחה <strong>בכלי אחד,</strong> ויש לומר שגם היא בכלל "קרבן מנחתך",
 <strong>מנין לרבות את הלבונה הבאה בפני עצמה,</strong> שאדם רשאי לנדב לבונה להקטרה על המזבח, שגם היא טעונה מלח, <strong>ו</strong>כן <strong>לבונה הבאה בבזיכין</strong> של לחם הפנים, <strong>ו</strong>כן <strong>הקטרת,</strong> וכן המנחות שאינן נקמצות:
 <strong>מנחת כהנים, ומנחת כהן משיח</strong> שמביא הכהן הגדול בכל יום, <strong>ומנחת נסכים</strong> שמביאים עם קרבן עולה ושלמים, וכן <strong>אימורי חטאת,</strong> החלקים שמוקטרים על המזבח, <strong>ואימורי אשם, ואימורי קדשי קדשים</strong> (כבשי העצרת), <strong>ואימורי קדשים קלים, ואברי עולה, ועולת העוף, מנין</strong> שכולם צריכים מלח?
 <strong>תלמוד לומר: "על כל קרבנך תקריב מלח"</strong> (שם) ומלשון "כל" אתה למד שכל הקרב על המזבח טעון מלח. הרי שכתוב זה בענין מלח נדרש לגופו, ולכן אין זה נחשב כ"שנה עליו הכתוב לעכב", ואין להקשות מכאן על דברי רב.
 <big>א</big> ודנים בברייתא שהבאנו. <strong>אמר מר</strong> <small>[החכם]:</small> <strong>אין לי אלא קומץ מנחה, מנין לרבות את הלבונה?</strong> וגם אם <strong>מרבה אני את הלבונה שכן באה עמה בכלי אחד,</strong> מנין לרבות הלבונה הבאה בפני עצמה וכו' והקטורת וכו' — תלמוד לומר "על כל קרבנך תקריב מלח". ומקשים: מדוע הוצרכנו לכך? <strong>והא</strong> <small>[והרי]</small> <strong>אמרת</strong> בתחילה: <strong>מה מנחה מיוחדת שאחרים באין חובה לה,</strong> שהיא טעונה עצים —  טעונה מלח, אף כל שאחרים באים חובה לו טעון מלח, וגם לבונה ושאר דברים בכלל זה, שגם הם צריכים עצים כדי להקטירם!
  ומשיבים: כאשר התנא שואל "אין לי אלא קומץ" וכו'  <strong>הכי קאמר</strong> <small>[כך הוא אומר]:</small> שמא נדרוש את הכתוב "וכל קרבן מנחתך" בדרך אחרת, <strong>אימא</strong> <small>[אמור]</small> כך: <strong>"קרבן"</strong> שנאמר שם — <strong>כלל</strong> הוא, <strong>ו"מנחה"</strong> — הרי זה <strong>פרט,</strong> ולפי המידות שהתורה נדרשת בהן, <strong>כלל ופרט</strong> — <strong>אין בכלל אלא מה שבפרט,</strong> ואם כן <strong>מנחה</strong> — <strong>אין</strong> <small>[כן]</small> צריכה מלח, <strong>מידי אחרינא</strong> <small>[דבר אחר]</small> — <strong>לא,</strong> ומנין לרבות לבונה ושאר דברים?
  לכך <strong>הדר</strong> <small>[חזר]</small> הכתוב ו<strong>אמר: "על כל קרבנך</strong> תקריב מלח" — הרי זה <strong>חזר וכלל,</strong> ואם כן יש לנו כאן <strong>כלל ופרט וכלל,</strong> ולפי כללי מדרש ההלכה <strong>אי</strong> (אין) <strong>אתה דן</strong> ומרחיב את הכלל <strong>אלא כעין הפרט, מה הפרט</strong> ה<strong>מפורש,</strong> מנחה, היא דבר <strong>שאחרים באין חובה לה, אף כל שאחרים באין חובה לה</strong> טעון מלח.
  ומסבירים:  <strong>אחרים</strong> ש<strong>באין חובה לה</strong> למנחה <strong>מאי ניהו</strong> <small>[מה הם]</small> — <strong>עצים,</strong> ואם כן <strong>"אף כל</strong> שאחרים באים לו חובה" כוונתו לכל דבר שצריך <strong>עצים</strong> לשם הקטרה.
  ושואלים, <strong>אימא</strong> <small>[אמור]</small> באופן אחר: <strong>אחרים</strong> ש<strong>באין חובה לה</strong> למנחה <strong>ניהו</strong> <small>[מה הם]</small> — <strong>לבונה</strong> הבאה עם המנחה, <strong>ו</strong>לדרך זו <strong>אייתי</strong> <small>[הבא]</small> למד במידת "כלל ופרט וכלל" את ה<strong>דם,</strong> שגם הוא יהיה טעון מליחה, <strong>דאיכא</strong> <small>[ש</small>הרי <small>יש]</small> <strong>נסכים</strong> שבאים חובה עם הקרבן, שעיקר כפרתו היא הדם! ודוחים: <strong>נסכים</strong> אינם נחשבים כבאים עם הדם, אלא <strong>בהדי</strong> <small>[יחד עם]</small> ה<strong>אימורין</strong> הקרבים על המזבח <strong>הוא דאתו</strong> <small>[שהם באים],</small> <strong>מאי טעמא</strong> <small>[מה טעם</small> הדבר<small>]?</small> <strong>אכילה ושתיה</strong> של המזבח הם, שעם אכילת הבשר (האימורים) באה שתיית יין (נסכים). ומשיבים: <strong>אדרבה</strong> <small>[גדולה מזו,</small> להיפך<small>]</small> הנסכים נחשבים כבאים עם הדם, שלאחר <strong>ה</strong><strong>כפרה</strong> הנעשית על ידי הדם באה ה<strong>שמחה</strong> ביין!
 <strong>אלא</strong> אפילו כך, אין ללמוד ממנחה שבאה עמה לבונה, לדם שבאים עמו נסכים, שכן <strong>לבונה באה עמה</strong> (עם המנחה) <strong>בכלי אחד,</strong> ואילו נסכים אין באין בכלי אחד עם דם הזבח. <strong>אבל</strong> אם נפרש שאחרים הבאים חובה למנחה הם עצים, ומכאן למדים לכל שבאים לו עצים חובה — מובן הדבר, שהרי <strong>עצים כי היכי דמתכשרא בהו</strong> <small>[כמו שנעשית מוכשרת על ידם]</small> ה<strong>מנחה</strong> — <strong>הכי מתכשרא בהו כולהו</strong> <small>[כך</small> <strong>מוכשרים בהם כל]</strong> ה<strong>קרבנות.</strong>
 ושואלים, <strong>ואימא</strong> <small>[ואמור]</small> כך: <strong>מה הפרט מפורש,</strong> קומץ המנחה, יש בו שני צדדים, גם <strong>שאחרים באין חובה לה ו</strong>גם שהיא <strong>מתרת</strong> אחרים — <strong>אף כל שאחרים באין חובה לה ו</strong>גם <strong>מתרת</strong> אחרים טעון מלח, <strong>ומאי ניהו</strong> <small>[ומה הוא]</small> הדבר שנוסף על ידי כך? <strong>לבונה הבאה בבזיכין,</strong> שיש בה שני צדדים אלו, שהיא צריכה עצים, וכן <strong>דשריא</strong> <small>[ש</small>היא <small>מתירה]</small> את ה<strong>לחם, אבל מידי אחרינא</strong> <small>[</small>כל <small>דבר אחר]</small> — <strong>לא!</strong>
 ומשיבים: <strong>מדאיצטריך</strong> <small>[מכיון שהוצרך</small> הכתוב<small>]</small> <strong>"מעל מנחתך"</strong> למעט — <strong>ולא מעל דמך,</strong> שיש לו רק צד אחד של דמיון למנחה, שהוא מתיר כמותה, <strong>מכלל</strong> הדברים אתה למד <strong>דהנך כולהו אתו בחד צד</strong> <small>[ש</small><strong>האחרים כולם,</strong> שנלמדו ממנחה, <small>באים,</small> נלמדים ממנה <small>בצד אחד]</small> של דמיון, שאם בשני צדדים — לא היה צורך כלל למעט דם. וממשיכים לפרש את הברייתא.
 <strong>אמר מר</strong> <small>[החכם]:</small> <strong>"מעל מנחתך" ולא מעל דמך.</strong> ושואלים: הרי דבר זה אינו מפורש, <strong>ואימא</strong> <small>[ואמור]</small> כך: <strong>"מעל מנחתך" ולא "מעל איבריך",</strong> כלומר, איברי העולה הקרבים על המזבח!
  ומשיבים:  <strong>מסתברא</strong> <small>[מסתבר]</small> כי <strong>אברים הוה ליה לרבויי</strong> <small>[היה</small> <strong>לו לרבות]</strong> שיהיו טעונים מלח, ולא דם, מפני שהם דומים למנחה בכמה צדדים שאין בדם, <strong>שכן (אשב"נ טמ"א סימן</strong> לצדדי הדמיון: <strong>א</strong> חרים, אי <strong>ש</strong>ים, <strong>ב</strong>חוץ, <strong>ט</strong> ומאה, <strong>מ</strong>עילה
 <strong>) אחרים באין חובה לה כמותה,</strong> שגם הם צריכים עצים כדי להקטירם, מה שאין כן הדם; שהם עולים ל<strong>אישים</strong> (לאש המזבח) <strong>כמותה,</strong> והדם נזרק על קרנות המזבח; שהם נעשים רק על המזבח <strong>בחוץ כמותה,</strong> שלא כדם שהוא ניתן גם בתוך ההיכל, כגון בפר ושעיר של יום הכיפורים; וכן שיש בהם איסור אכילת <strong>נותר כמותה;</strong> שיש בהם איסור אכילה ב
 <strong>טומאה כמותה,</strong> ויש בהם דין <strong>מעילה כמותה,</strong> מה שאין כן בדם.
## דף כ:
 ודוחים: <strong>אדרבה</strong> <small>[להיפך],</small> <strong>דם הוה ליה לרבויי</strong> <small>[היה לו לרבות]</small> ולהצריכו מלח, שהוא דומה יותר למנחה, <strong>שכן</strong> הוא <strong>מתיר כמותה,</strong> שהדם מתיר את הזבח, כמו הקומץ את השיריים. וכן הוא <strong>נפסל בשקיעת החמה כמותה</strong> אם לא ניתן עד אז על המזבח, ואילו את איברי העולה ניתן להעלות על המזבח כל הלילה! ומשיבים: <strong>הנך נפישן</strong> <small>[אלה מרובים],</small> צדדי ההשוואה של מנחה לאיברים מרובים מאשר ההשוואות לדם.
 <big>א</big> וממשיכים לדון בברייתא. <strong>אמר מר</strong> <small>[החכם]</small> ממה שנאמר "וכל קרבן מנחתך במלח תמלח" (ויקרא ב, יג) <strong>שומע אני אפילו עצים ודם שנקראו קרבן</strong> צריכים מלח? תלמוד לומר: מנחה ("מנחתך"), מה מנחה מיוחדת שאחרים באים לה חובה וכו' יצאו דם ועצים שאין אחרים באים להם חובה, שאינם טעונים מלח. ושואלים: <strong>מאן שמעת ליה דאמר</strong> <small>[מי שמעת אותו שאומר]:</small> <strong>עצים איקרי</strong> <small>[נקראו]</small> <strong>קרבן? רבי,</strong> והרי <strong>ל</strong>דעת <strong>רבי</strong> אכן <strong>מבעיא בעו</strong> <small>[צריכים הם]</small> <strong>מלח!</strong>
 <strong>דתניא</strong> <small>[ששנויה</small> ברייתא<small>]:</small> "ונפש כי תקריב <strong>קרבן מנחה"</strong> (ויקרא ב, א) — <strong>מלמד שמתנדבין עצים, וכמה</strong> צריך להביא? <strong>שני גזרין, וכן הוא אומר: "והגורלות הפלנו על קרבן העצים"</strong> (נחמיה י, לה), הרי שמתנדבים עצים כמו שמתנדבים קרבן. <strong>רבי אמר: עצים קרבן</strong> ממש כמו <strong>מנחה הן, וטעונין מלח, וטעונין הגשה</strong> לקרן המזבח, כמו מנחה.
 <strong>ואמר רבא: לדברי רבי עצים טעונין</strong> גם <strong>קמיצה,</strong> כלומר, שלוקח מעט מהם ומקריב לחוד. <strong>ואמר רב פפא: לדברי רבי עצים צריכין עצים,</strong> כלומר, אם הביא קרבן עצים — צריכים הם להישרף על גבי עצי המערכה, ככל קרבן. הרי שלדעת רבי הסבור שעצים קרויים קרבן —  צריכים הם מלח, שלא כברייתא!
  ומתרצים:  <strong>סמי</strong> <small>[מחק]</small> <strong>מיכן</strong> מן הברייתא <strong>עצים,</strong> שלא נתמעטו מ"מנחתך". ושואלים: <strong>ואלא</strong> לפי זה, <strong>קרא למעוטי מאי</strong> <small>[המקרא</small> "מנחתך" <small>למעט את מה]</small> הוא בא? <strong>אי למעוטי</strong> <small>[אם למעט]</small> <strong>דם</strong> הרי דבר זה <strong>מ"על מנחתך"</strong> שבהמשך הפסוק (ויקרא ב, יג) <strong>נפקא</strong> <small>[יוצא],</small> כפי שנאמר בהמשך הברייתא!
## דף כא.
 ומשיבים: <strong>אפיק</strong> <small>[הוצא]</small> <strong>עצים</strong> מנוסח הברייתא, <strong>ועייל</strong> <small>[והכנס]</small> <strong>נסכים,</strong> שאינם טעונים מלח, <strong>דתניא</strong> <small>[ששנויה</small> ברייתא<small>]:</small> <strong>אבל היין</strong> של נסכים, <strong>והדם, והעצים והקטרת אין טעונין מלח.</strong>
 ומבררים: <strong>מני</strong> <small>[</small>כשיטת <small>מי היא]</small> ברייתא זו? <strong>אי</strong> <small>[אם]</small> שיטת <strong>רבי</strong> — <strong>קשיא</strong> <small>[קשה]</small> מדין <strong>עצים,</strong> שהרי רבי אמר שהעצים צריכים מלח, <strong>אי רבנן</strong> <small>[אם</small> כשיטת <small>חכמים]</small> — <strong>קשיא</strong> <small>[קשה]</small> מדין <strong>קטרת,</strong> שהרי שנינו בברייתא שהיא טעונה מלח!
  ומשיבים:  <strong>האי תנא</strong> <small>[</small>שיטת <small>תנא זה]</small> <strong>הוא,</strong> שהוא דורש את הכתוב באופן אחר. <strong>דתניא</strong> <small>[ששנויה</small> ברייתא<small>]</small> <strong>ר' ישמעאל בנו של ר' יוחנן בן ברוקה אומר:</strong> נאמר "וכל קרבן מנחתך במלח תמלח" (ויקרא ב, יג), <strong>מה הפרט</strong> ה<strong>מפורש</strong> ("מנחתך") — <strong>דבר שמקבל טומאה, ועולה לאשים</strong> (על אש המזבח), <strong>וישנו על מזבח החיצון</strong> — <strong>אף כל דבר המקבל טומאה ועולה לאשים וישנו על מזבח החיצון</strong> טעון מלח, ולפיכך:
 <strong>יצאו עצים</strong> — <strong>שאין מקבלין טומאה, יצאו דם ויין</strong> — <strong>שאין עולים לאשים,</strong> אלא ניתנים על קרן המזבח, <strong>יצאה קטרת</strong> — <strong>שאינה</strong> קרבה <strong>על מזבח החיצון,</strong> אלא על המזבח הפנימי.
  ושואלים:  <strong>אלא</strong> לכל הדעות, <strong>טעמא דמעטיה קרא</strong> <small>[הטעם,</small> דווקא מפני <small>שמיעט המקרא]</small> את ה<strong>דם</strong> אינו טעון מלח, <strong>הא לאו הכי הוה אמינא</strong> <small>[הרי</small> אם <small>לא כך הייתי אומר]:</small> <strong>דם ליבעי</strong> <small>[צריך]</small> <strong>מלח.</strong> ואולם כיצד ניתן היה לומר כן? והלוא <strong>כיון דמלחיה נפיק ליה</strong> <small>[שמלח אותו יצא לו]</small> <strong>מתורת דם!</strong> שהרי מטעם זה <strong>אמר זעירי, אמר ר' חנינא: דם שבישלו</strong> <strong>אינו עובר עליו</strong> על אכילתו, מפני שיצא מתורת דם בתורה הראוי להקרבה, <strong>ורב יהודה אמר</strong> בשם <strong>זעירי: דם שמלחו</strong> גם כן <strong>אינו עובר עליו</strong> מטעם זה,
 <strong>ורב יהודה דידיה</strong> <small>[משלו]</small> <strong>אמר</strong> והוסיף בענין דומה: <strong>אברים</strong> של עולה <strong>שצלאן</strong> תחילה <strong>ו</strong>אחר כך <strong>העלן</strong> על המזבח, <strong>אין בהם משום "לריח ניחוח"</strong> (ראה שמות כט, כה ועוד)!
  ומשיבים: על כל פנים הוצרכנו למעט דם ממליחה, שכן  <strong>מהו דתימא</strong> <small>[שתאמר],</small> <strong>מישדא בה</strong> <small>[שיזרוק בו]</small> <strong>משהו</strong> מלח <strong>למצוה בעלמא</strong> <small>[בלבד],</small> שהרי בכך אינו משנה את טבעו של הדם, על כן <strong>קא משמע לן</strong> <small>[משמיע לנו]</small> הכתוב שאינו צריך מלח כלל.
 <big>א</big> <strong>גופא</strong> <small>[לגופה]</small> של ההלכה שהזכרנו, <strong>אמר זעירי, אמר ר' חנינא: דם שבישלו אינו עובר עליו. יתיב</strong> <small>[יושב</small> היה<small>]</small> <strong>רבא וקא אמר לה להא שמעתא</strong> <small>[ואומר את ההלכה הזו].</small> <strong>איתיביה</strong> <small>[הקשה לו]</small> <strong>אביי</strong> ממה ששנינו בברייתא: <strong>הקפה</strong> (הקריש) <strong>את הדם ואכלו, או שהמחה</strong> (המיס) <strong>את החלב</strong> האסור <strong>וגמעו,</strong> אף ששינהו ממה שהיה — הרי זה <strong>חייב,</strong> משמע מזה שדם שנשתנה תורת דם עליו!
  אמר לו רבא: <strong>לא קשיא</strong> <small>[אין זה קשה],</small> <strong>כאן שהקפה באור</strong> (על ידי אש) שוב אינו נידון כדם, ואינו עובר עליו, <strong>כאן שהקפה</strong> (הקריש) <strong>בחמה</strong> עובר עליו. וטעם הדבר: כשמבשל אותו <strong>באור לא הדר</strong> <small>[אינו חוזר]</small> למצבו המקורי, שנשתנה לגמרי, אבל כשמקפה אותו <strong>בחמה הדר</strong> <small>[חוזר הוא]</small> ונהיה דם.
  הקשה לו אביי: כשהקפה <strong>בחמה נמי</strong> <small>[גם כן],</small> <strong>לימא</strong> <small>[נאמר]:</small> <strong>הואיל ואידחי אידחי</strong> <small>[הואיל ונדחה</small> לזמן מסויים מתורת דם, <small>יידחה]</small> לעולם, <strong>דהא בעא מיניה</strong> <small>[שהרי שאל אותו]</small> <strong>רבי מני מר' יוחנן: דם שקרש ואכלו, מהו</strong> לעבור עליו? <strong>אמר ליה</strong> <small>[לו]:</small> <strong>הואיל ונדחה</strong> מתורת דם <strong>ידחה! אישתיק</strong> <small>[שתק]</small> רבא ולא מצא תשובה.
 <strong>אמר ליה</strong> <small>[לו]</small> אביי: <strong>דלמא</strong> <small>[שמא]</small> <strong>ודאי,</strong> <strong>כאן</strong> מדובר <strong>ב</strong>דם <strong>חטאות החיצוניות (החיצונות)</strong> שדמן ניתן על מזבח העולה, <strong>כאן ב</strong>דם <strong>חטאות הפנימיות</strong> שדמן ניתן בתוך ההיכל!
 <strong>אמר</strong> לו: <strong>אדכרתן מילתא</strong> <small>[הזכרת לי דבר]</small> ששמעתי, ש<strong>אמר רב חסדא: דם שקרש בחטאות</strong> החיצוניות <strong>ואכלו</strong> — <strong>חייב,</strong> כי <strong>"ולקח</strong> הכהן מדם החטאת <strong>ונתן"</strong> (ויקרא ד, כב) <strong>אמר רחמנא</strong> <small>[אמרה התורה],</small> ודם גם בשעה שהוא קרוש <strong>בר לקיחה ונתינה הוא,</strong> שניתן לקחת גוש של דם קרוש ולתת אותו על המזבח. אבל אם לקח דם שקרש <strong>בחטאות הפנימיות ואכלו</strong> — <strong>פטור,</strong> משום ש<strong>"וטבל</strong> הכהן את אצבעו בדם <strong>והזה"</strong> (שם ו) <strong>אמר רחמנא</strong> <small>[אמרה התורה],</small> <strong>והאי</strong> <small>[וזה]</small> דם קרוש <strong>לאו בר</strong> <small>[לא בן]</small> <strong>טבילה והזאה הוא.</strong>
 <strong>ורבא דידיה</strong> <small>[משלו]</small> <strong>אמר</strong> סברה אחרת: <strong>אפילו</strong> דם שקרש <strong>בחטאות הפנימיות ואכלו</strong> — <strong>חייב, הואיל וכנגדו ראוי</strong> הדם להקרבה <strong>בחטאות החיצונות. אמר רב פפא: הלכך</strong> <small>[משום כך]</small> לפי עקרון זה, <strong>דם חמור שקרש ואכלו</strong> — <strong>חייב</strong> עליו משום אכילת דם, למרות שדם החמור וודאי אינו ראוי להקרבה, <strong>הואיל וכנגדו</strong> דם קרוש <strong>ראוי בחטאות החיצונות.</strong>
 ועוד בענין דם, <strong>אמר רב גידל, אמר זעירי: דם, בין</strong> שהוא <strong>לח בין</strong> שהוא <strong>יבש, חוצץ</strong> לענין טבילה. <strong>מיתיבי</strong> <small>[מקשים]</small> על כך ממה ששנינו: <strong>הדם והדיו, והדבש והחלב,</strong> אם הם <strong>יבשין</strong> — <strong>חוצצין,</strong> אם היו <strong>לחין</strong> — <strong>אינן חוצצין,</strong> הרי שדם לח אינו חוצץ! ומשיבים: <strong>לא קשיא</strong> <small>[אין זה קשה],</small> <strong>הא דסריך</strong> <small>[זה שנדבק]</small> מפני שהוא מתחיל להיקרש — חוצץ, <strong>הא דלא סריך</strong> <small>[זה שאיננו נדבק]</small> אינו נחשב לחציצה.
 <big>ב</big> וחוזרים לדרשת הכתוב "וכל קרבן מנחתך במלח תמלח" (ויקרא ב, יג), ושואלים: מה שנאמר <strong>"תמלח" למאי אתא</strong> <small>[למה בא]?</small> ומשיבים, <strong>לכדתניא</strong> <small>[לכמו ששנויה</small> ברייתא<small>]:</small> "אילו נאמר רק "מנחתך <strong>במלח"</strong> <strong>יכול תבונהו,</strong> שיהא כולו מלא במלח? <strong>תלמוד לומר: "תמלח"</strong> (שם). ומצד אחר, <strong>אי</strong> <small>[אם]</small> היה נאמר רק <strong>"תמלח", יכול</strong> שיצא ידי חובה <strong>במי מלח</strong> בלבד, ולא במלח ממש? <strong>תלמוד לומר: "במלח".</strong>
 ועוד, מה שנאמר: <strong>"ולא תשבית מלח"</strong> (שם) מלמד — <strong>הבא מלח שאינה שובתת,</strong> מלח שמצוי תמיד, <strong>ואיזו? זו מלח סדומית,</strong> שים המלח פולט בגליו בכל יום. <strong>ומנין שאם לא מצא מלח סדומית, שמביא מלח איסתרוקנית</strong> שנחצב בידי אדם? <strong>תלמוד לומר</strong> מיד לאחר מכן: "על כל קרבנך <strong>תקריב</strong> מלח" (שם) להדגיש: <strong>"תקריב"</strong> — <strong>כל</strong> מלח <strong>שהוא, "תקריב"</strong> — <strong>מכל מקום,</strong> גם מחוצה לארץ, <strong>"תקריב"</strong> — <strong>ואפילו בשבת, "תקריב"</strong> — <strong>ואפילו בטומאה.</strong> עד כאן הברייתא.
  ומבארים:  <strong>מאי</strong> <small>[מה</small> פירוש<small>]</small> "יכול <strong>תבונהו"</strong> האמור בברייתא? <strong>אמר רבה בר עולא, הכי קאמר</strong> <small>[כך הוא אומר]:</small> <strong>יכול יתבוננו,</strong> יערבו בו מלח הרבה, <strong>כ</strong>מו שמערבים <strong>תבן בטיט. אמר ליה</strong> <small>[לו]</small> <strong>אביי: אי הכי</strong> <small>[אם כך],</small> מדוע השתמש התנא בלשון "תבונהו"? <strong>"יתבוננו" מיבעי ליה</strong> <small>[צריך היה לו</small> לומר<small>]!</small> <strong>אלא אמר אביי:</strong> "יכול תבונהו" מובנו — <strong>יכול יעשנו</strong> יתן עליו מלח <strong>כבנין.</strong> <strong>אמר ליה</strong> <small>[לו]</small> <strong>רבא: אי הכי</strong> <small>[אם כך],</small> "יכול <strong>יבננו" מיבעי ליה</strong> <small>[צריך היה לו</small> לומר<small>]!</small> <strong>אלא אמר רבא:</strong> יש להבין את לשון הברייתא כפי שהיא — <strong>יכול תבונהו.</strong>
 ושואלים: <strong>מאי</strong> <small>[מה</small> פירוש<small>]</small> "יכול <strong>תבונהו"? אמר רב אשי: יכול יתן בו טעם</strong> בכולו, <strong>כבינה</strong> הנותנת טעם באדם כולו? <strong>תלמוד לומר: "תמלח"</strong> שאין בכך צורך, אלא <strong>כיצד הוא עושה? מביא</strong> את <strong>האבר</strong> העומד להקרבה <strong>ונותן עליו מלח, וחוזר והופכו ונותן עליו</strong> שוב <strong>מלח, ומעלהו</strong> למזבח.
 <strong>אמר אביי: וכן לקדירה,</strong> כשרוצים לבשל בשר וצריך למלוח אותו כדי לספוג ממנו את הדם — די למולחו באופן זה, ולאחר שמדיח את הבשר הריהו ראוי לבישול ואכילה.
## דף כא:
 <big>א</big> <strong>תנו רבנן</strong> <small>[שנו חכמים]:</small> <strong>מלח שעל גבי האבר</strong> מאיברי הקרבן שנמלחו — <strong>מועלין בו,</strong> אבל מלח <strong>שעל גבי הכבש ושבראשו של מזבח</strong> — <strong>אין מועלין בו. ואמר רב מתנה: מאי קראה</strong> <small>[מה המקרא]</small> המלמד שמועלים במלח שעל גבי האבר? שנאמר: <strong>"והקרבתם לפני ה' והשליכו הכהנים עליהם מלח והעלו אותם עלה לה' "</strong>(יחזקאל מג, כד), לומר שהאבר עם המלח שעליו קרויים עולה, ומועלים גם במלח.
 ובענין זה שאין מעילה במלח <strong>תנן התם</strong> <small>[שנינו שם</small> במשנה<small>]:</small> תנאי התנו בית דין <strong>על המלח ועל העצים</strong> של המקדש, <strong>שיהו הכהנים נאותין</strong> (נהנים, משתמשים) <strong>בהן. אמר שמואל: לא שנו</strong> שמותר לכהנים ליהנות בהם <strong>אלא לקרבנם, אבל לאכילה</strong> — <strong>לא.</strong>
 ואומרים: <strong>קא סלקא דעתין</strong> <small>[עלה על דעתינו]</small> לפרש כי <strong>מאי</strong> <small>[מה</small> פירוש<small>]</small> <strong>לקרבנם</strong> שאמר שמואל — שמותר להם <strong>למלוח</strong> את <strong>קרבנם</strong> שהם מביאים, ומה שאמר שמואל: אבל <strong>לאכול</strong> לא הותר להם להשתמש במלח — כוונתו לצורך <strong>אכילת</strong> <strong>קדשים</strong> המגיעים לחלקם, כגון בשר חטאת ואשם של ישראל. ותמהים: <strong>השתא</strong> <small>[עכשיו,</small> הרי<small>]</small> כדי <strong>למלוח עורות קדשים</strong> הניתנים לכהנים <strong>יהבינן</strong> <small>[נותנים אנו</small> להם<small>]</small> מלח, וכי <strong>ל</strong>צורך <strong>אכילת קדשים לא יהבינן</strong> <small>[אין אנו נותנים]</small> להם?
  ומניין שנותנים להם מלח למליחת העורות — <strong>דתניא</strong> <small>[ששנויה</small> ברייתא<small>]:</small> <strong>נמצאת אתה אומר, בשלשה מקומות המלח נתונה</strong> במקדש: <strong>בלשכת המלח, ועל גבי הכבש, ובראשו של מזבח; בלשכת המלח</strong> — <strong>ששם מולחין עורות קדשים</strong> הניתנים לכהנים, <strong>על גבי הכבש</strong> — <strong>ששם מולחים את האברים</strong> העומדים להקרבה, <strong>בראשו של מזבח</strong> — <strong>ששם מולחין הקומץ והלבונה, והקטורת, ומנחת כהנים, ומנחת כהן משיח, ומנחת נסכים, ועולת העוף.</strong> ואם כן, בוודאי רשאים הכהנים ליתן מלח לצורך אכילת הקדשים!
 <strong>אלא מאי</strong> <small>[מה</small> פירוש<small>]</small> שהכהנים ניאותים מן המלח <strong>לקרבנם</strong> — <strong>לאכילת קרבנם,</strong> כגון בשר חטאת ואשם ושיירי המנחות של ישראל, <strong>ומאי</strong> <small>[ומה</small> פירוש<small>]</small> שנאסר להם <strong>לאכילה</strong> — כוונתו לצורך <strong>אכילה</strong> של <strong>חולין.</strong>
 ותוהים: <strong>חולין, פשיטא</strong> <small>[פשוט]</small> הדבר! <strong>מאי בעו התם</strong> <small>[מה</small> חולין <small>עושים שם]</small> בעזרה? ומשיבים, <strong>אף על גב דאמר מר</strong> <small>[אף על פי שאמר החכם]</small> בברייתא: נאמר במנחה "והנותרת ממנה <strong>יאכלו</strong> אהרן ובניו" (ויקרא ו, ט) — <strong>שיאכלו עמה</strong> <strong>חולין ותרומה כדי שתהא נאכלת על השובע,</strong> ואם כן מכניסים חולין לעזרה, <strong>אפילו הכי</strong> <small>[כך]</small> <strong>מלח</strong> של <strong>קדשים לא יהבינן להו</strong> <small>[אין נותנים אנו להם]</small> לצורך אותם חולין.
 <strong>אמר ליה</strong> <small>[לו]</small> <strong>רבינא לרב אשי: הכי נמי מסתברא</strong> <small>[כך גם כן מסתבר]</small> להבין את המשנה לפי דברי שמואל, שמה שהתנו בית דין שיהיו הכהנים נאותין מן המלח, הוא לצורך אכילת הקדשים. <strong>דאי סלקא דעתך</strong> <small>[שאם עולה על דעתך]</small> כמו שהובן מתחילה, כי <strong>מאי</strong> <small>[מה</small> פירוש<small>]</small> שהותר לכהנים ליהנות מן המלח <strong>לקרבנם</strong> — <strong>למלוח</strong> את הקרבנות שהם מקריבים, צריך אתה לדייק מן המשנה כי <strong>טעמא</strong> <small>[הטעם,</small> דווקא<small>]</small> משום <strong>דאתני</strong> <small>[שהתנה]</small> על כך <strong>בית דין</strong> מותר הדבר, <strong>הא</strong> <small>[הרי]</small> אם <strong>לא אתני</strong> <small>[התנה]</small> <strong>בית דין לא;</strong> וכי יכול אתה לומר כן? <strong>השתא</strong> <small>[עכשיו,</small> הרי<small>]</small> <strong>לישראל יהבינן</strong> <small>[נותנים אנו]</small> מלח לקרבנם, <strong>לכהנים לא יהבינן</strong> <small>[אין אנו נותנים]?</small>
 ומנין שנותנים מלח לקרבנות ישראל — <strong>דתניא</strong> <small>[ששנויה</small> ברייתא<small>]:</small> <strong>יכול האומר "הרי עלי מנחה" יביא מלח מתוך ביתו</strong> (משלו), כדי ליתן על הקומץ קודם הקטרה, <strong>כדרך שמביא לבונה</strong> לצורך המנחה <strong>מתוך ביתו? ו</strong>לכאורה <strong>דין הוא: נאמר</strong> בתורה <strong>הביא מנחה והביא</strong> עמה <strong>מלח</strong> ("וכל קרבן מנחתך במלח תמלח", ויקרא ב, יג), <strong>ונאמר הביא מנחה והביא</strong> עמה <strong>לבונה,</strong> ולפיכך יש לדון (ללמוד) מזה על זה: <strong>מה לבונה</strong> מביא אדם <strong>מתוך ביתו,</strong> שנאמר: "ונתן עליה לבונה, והביאה אל בני אהרן" (שם א— ב) — <strong>אף מלח</strong> יביא <strong>מתוך ביתו.</strong>
 <strong>או</strong> שמא <strong>כלך</strong> (לך) <strong>לדרך זו: נאמר הביא מנחה והביא</strong> עמה <strong>מלח, ונאמר הביא מנחה והביא עצים,</strong> שלא ניתן להקטיר על המזבח ללא עצים, <strong>מה עצים</strong> הם <strong>משל ציבור</strong> — <strong>אף מלח משל ציבור!</strong>
 ונברר: <strong>נראה למי</strong> מהם המלח <strong>דומה, דנין</strong> מלח שהוא <strong>דבר הנוהג בכל הזבחים מ</strong>עצים שהם <strong>דבר הנוהג בכל הזבחים, ואל תוכיח לבונה שאינה נוהגת בכל הזבחים,</strong> אלא במנחות.
  ודוחים:  <strong>או כלך</strong> (לך) <strong>לדרך זו</strong> ותאמר באופן אחר: <strong>דנין</strong> מלח שהוא <strong>דבר הבא עמה</strong> עם המנחה <strong>בכלי אחד מ</strong>לבונה שהיא <strong>דבר הבא עמה בכלי אחד, ואל יוכיחו עצים שאינן באין עמה בכלי אחד!</strong>
 <strong>תלמוד לומר</strong> במלח: <strong>"ברית מלח עולם הוא"</strong> (במדבר יח, יט), <strong>ולהלן</strong> בלחם הפנים <strong>הוא אומר: "מאת בני ישראל ברית עולם"</strong> (ויקרא כד, ח), <strong>מה להלן</strong> "מאת בני ישראל" כוונתו <strong>משל ציבור,</strong> שלחם הפנים הוא קרבן ציבור, <strong>אף כאן</strong> "ברית מלח עולם" — <strong>משל ציבור.</strong> ואם לקרבנות ישראל נותנים מלח משל ציבור, בוודאי שנותנים לקרבנות הכהנים. ואם כן, בוודאי לא לשם כך הוצרכו לתנאי בית דין, כפי שסברנו מתחילה, אלא לצורך אכילתם.
 <strong>אמר ליה</strong> <small>[לו]</small> <strong>רב מרדכי לרב אשי, הכי קאמר</strong> <small>[כך אומר]</small> <strong>רב שישא בריה</strong> <small>[בנו]</small> של <strong>רב אידי:</strong> יש לפרש כי תנאי בית דין היה כפי שסברנו מתחילה, שיאותו הכהנים במלח לקרבנותיהם, ולפירוש זה <strong>לא נצרכא</strong> המשנה <strong>אלא ל</strong>שיטת <strong>בן בוכרי.</strong>
 <strong>דתנן</strong> <small>[ששנינו</small> במשנה<small>]:</small> <strong>אמר ר' יהודה, העיד בן בוכרי ביבנה: כל כהן ששוקל</strong> שמביא את מחצית השקל <strong>אינו חוטא,</strong> למרות שאין הכהנים חייבים במחצית השקל. <strong>אמר לו רבן יוחנן בן זכאי: לא כי</strong> (כך), <strong>אלא כל כהן שאינו שוקל חוטא</strong> הוא, <strong>אלא שהכהנים דורשין מקרא זה</strong> <strong>ל</strong>טובת <strong>עצמן,</strong> כדי להיפטר ממחצית השקל, שנאמר:
 <strong>"וכל מנחת כהן כליל תהיה לא תאכל"</strong> (שם ו, טז), והם טוענים: <strong>הואיל ו</strong>מנחת ה<strong>עומר ושתי הלחם ולחם הפנים שלנו היא,</strong> כלומר, אם אנו חייבים בשקלים נמצא שאנו שותפים בקרבנות אלו, שהם קרבנות הציבור, ואם כן <strong>היאך</strong> הם <strong>נאכלין</strong> על ידינו? ולפי שיטתם העיד בן בוכרי, שלמרות שאינם חייבים במחצית השקל — כהן ששוקל אינו חוטא.
  ותחילה מבררים: <strong>ול</strong>דעת <strong>בן בוכרי,</strong> מדוע כהן ששוקל אינו חוטא? <strong>כיון</strong> ש<strong>לכתחילה לא מיחייב לאיתויי</strong> <small>[אין</small> הכהן <small>חייב להביא]</small> מחצית השקל, <strong>כי מייתי נמי</strong> <small>[כאשר מביא גם כן]</small> באמת <strong>חוטא הוא, דקא מעייל</strong> <small>[שהרי הוא מכניס]</small> <strong>חולין לעזרה,</strong> שהרי אינו נותן אותה כחלק מתרומת השקלים המיועדת לקרבנות הציבור, ואין מביאים קרבן ציבור משל היחיד! ומשיבים: מדובר <strong>דמייתי ומסר להון</strong> <small>[שמביא ומוסר</small> את שקלו <small>להם]</small> <strong>לציבור.</strong>
 ועל כל פנים, לשיטת בן בוכרי <strong>סלקא דעתך אמינא</strong> <small>[יעלה על דעתך לומר],</small>
## דף כב.
 <strong>כי זכי להו רחמנא</strong> <small>[כאשר זיכתה להם התורה]</small> את המלח לצורך קרבנותיהם — הרי זה <strong>לישראל דאית להו</strong> <small>[שיש להם]</small> <strong>לשכה,</strong> כלומר, שהם מביאים את שקליהם ללשכה, ומתרומה זו נלקח המלח לצורך הקרבנות, אבל <strong>לכהנים דלית להו</strong> <small>[שאין להם]</small> <strong>לשכה,</strong> שאינם חייבים מחצית השקל ללשכה <strong>—</strong> <strong>לא זכי להו רחמנא</strong> <small>[לא זיכתה להם התורה],</small> על כן <strong>קא משמע לן</strong> <small>[משמיעה לנו]</small> המשנה שתנאי בית דין הוא שגם הם ניאותים מן המלח לצורך קרבנותיהם.
 <small>ושואלים:</small> <strong>ועצים דפשיטא ליה</strong> <small>[שפשוט לו]</small> <strong>לתנא</strong> של הברייתא ש<strong>משל ציבור</strong> הם, שהוא רוצה ללמוד מהם למלח, <strong>מנלן</strong> <small>[מנין לנו]</small> דבר זה? ומשיבים, <strong>דתניא</strong> <small>[ששנויה</small> ברייתא<small>]:</small> <strong>יכול האומר "הרי עלי עולה" יביא עצים מתוך ביתו</strong> (משלו) כדי להקריב עליהם את עולתו, <strong>כדרך שמביא נסכים</strong> יחד עם העולה <strong>מתוך ביתו</strong> (ראה במדבר פרק טו)? <strong>תלמוד לומר</strong> בקרבן העולה: "וערך אותו הכהן <strong>על העצים אשר על האש אשר על המזבח"</strong> (ויקרא א, יב), להקיש עצים למזבח, <strong>מה מזבח משל ציבור</strong> — <strong>אף עצים ואש משל ציבור,</strong> אלו <strong>דברי ר' אלעזר בר ר' שמעון.</strong>
 <strong>ר' אלעזר בן שמוע אומר: מה מזבח שלא נשתמש בו הדיוט,</strong> שנבנה מתחילתו כמזבח לה' — <strong>אף עצים ואש</strong> צריכים להיות כאלה <strong>שלא נשתמש בהן הדיוט</strong> תחילה. ושואלים: <strong>מאי בינייהו</strong> <small>[מה</small> ההבדל <small>ביניהם]</small> בין שני ההסברים? ומסבירים: <strong>איכא בינייהו חדתי</strong> <small>[יש ביניהם</small> הבדל לענין עצים <small>חדשים],</small> שלדעת ר' אלעזר בר ר' שמעון די שיהיו העצים משל ציבור, אף אם אינם חדשים, ולדעת ר' אלעזר בן שמוע אינם כשרים אלא אם הם חדשים, שלא נשתמש בהם הדיוט תחילה.
  ושואלים:  <strong>ועתיקי</strong> <small>[ו</small>עצים <small>ישנים,</small> שנשתמשו בהם<strong>]</strong> <strong>לא</strong> כשרים למזבח? <strong>והכתיב</strong> <small>[והרי נאמר]:</small> <strong>"ויאמר ארונה אל דוד יקח ויעל אדני המלך הטוב בעיניו ראה הבקר לעלה והמרגים וכלי הבקר לעצים"</strong> (שמואל ב כד, כב), משמע שאפשר להשתמש לעולה מוריגים וכלי הבקר שכבר נשתמש בהם הדיוט! ומשיבים: <strong>הכא נמי בחדתי</strong> <small>[כאן גם כן</small> מדובר <small>בחדשים],</small> שעדיין לא נשתמשו בהם.
  ושואלים:  <strong>מאי</strong> <small>[מה</small> פירוש<small>]</small> <strong>מוריגים? אמר עולא: מטה של טרבל.</strong> ביטוי זה לא היה ידוע בבבל, ושאלו: <strong>מאי</strong> <small>[מה</small> פירוש<small>]</small> <strong>מטה</strong> <strong>של טרבל? אמר רב יהודה: עיזא דקורקסא דדשו בה דשתאי</strong> <small>[לוח כבד ומשונן</small> <small>שדשים בה הדיישים],</small> שהבהמה גוררת אותו על התבואה, וכך מוציאים את הגרעינים מן השיבולים. <strong>אמר רב יוסף: מאי קראה</strong> <small>[מהו המקרא]</small> המלמד על כך? <strong>"הנה שמתיך למורג חרוץ חדש בעל פיפיות תדוש הרים"</strong> (ישעיהו מא, טו) הרי שמורג יש בו חריצים ("חרוץ") ושיניים ("פיפיות"), והוא משמש לדישה.
 <big>א משנה</big> <strong>נתערב קומצה</strong> של מנחה אחת <strong>בקומץ חבירתה,</strong> או נתערב <strong>במנחת כהנים,</strong> או <strong>במנחת כהן משיח,</strong> או <strong>במנחת נסכים,</strong> שכל אלה קרבים כליל על המזבח — הרי היא <strong>כשרה,</strong> ויקטירם כך על המזבח.
 <strong>ר' יהודה אומר:</strong> אם נתערב הקומץ <strong>במנחת כהן משיח,</strong> או <strong>במנחת נסכים</strong> — <strong>פסולה,</strong> לפי <strong>שזו</strong> המנחה רגילה — <strong>בלילתה עבה,</strong> לוג שמן לעישרון סולת, <strong>וזו</strong> מנחת כהן משיח ומנחת נסכים — <strong>בלילתה רכה,</strong> שיש בהן שלושה לוגים שמן לעישרון של סולת, <strong>ו</strong>כיון שאינן שוות <strong>הן בולעות זו מזו,</strong> ונמצא שריבה שמנו של קומץ המנחה הרגילה, ומיעט שמנה של מנחת כהן משיח ומנחת נסכים, ודבר זה פוסל.
 <big>ב גמרא</big> <strong>תנן התם</strong> <small>[שנינו שם]</small> במשנה: <strong>דם שנתערב במים, אם יש בו</strong> בתערובת <strong>מראית דם</strong> — <strong>כשר,</strong> ויכול לזרוק אותו על המזבח. אם <strong>נתערב ביין,</strong> שאז אי אפשר לדעת אם יש בו מראית דם, שהרי גם היין אדום — <strong>רואין</strong> (אומדים) <strong>אותו</strong> את היין <strong>כאילו הוא מים,</strong> ואם בשיעור כזה של מים היתה מראית דם — הרי זה כשר. <strong>נתערב</strong> דם הקרבן <strong>בדם בהמה</strong> שאינה קרבן <strong>או בדם חיה</strong> — <strong>רואין אותו</strong> את דם הבהמה או החיה <strong>כאילו הוא מים. ר' יהודה אומר: אין דם מבטל דם,</strong> ולכן יזרוק מדם התערובת, וכשר.
 <strong>אמר ר' יוחנן: ושניהם מקרא אחד דרשו,</strong> בעבודת הכהן הגדול ביום הכיפורים, שלאחר שהיזה מדם הפר ומדם השעיר בנפרד, בין הבדים ועל הפרוכת, צריך לערבם יחד ולתת מן הדם המעורב על מזבח הזהב, וציותה התורה בענין זה: <strong>"ולקח מדם הפר ומדם השעיר"</strong> (ויקרא טז, יח), ומשמעו שגם בשעה שהם מעורבים דם השעיר נחשב לעצמו ואינו בטל. והרי <strong>הדבר ידוע שדמו של פר מרובה מדמו של שעיר,</strong> ומפני מה לא ייבטל דם השעיר ברוב? <strong>רבנן סברי</strong> <small>[חכמים סבורים]:</small>
## דף כב:
 <strong>מכאן</strong> למדים <strong>לעולין</strong> לכל הדברים העולים על המזבח, כמו הדמים הללו, <strong>שאין מבטלין זה את זה,</strong> שאין המועט בטל במרובה, והוא עומד בעינו. <strong>ור' יהודה סבר</strong> <small>[סבור]:</small> <strong>מכאן</strong> אתה למד <strong>למין במינו</strong> בכל התורה <strong>שאינו בטל.</strong> ודנים בהסבר זה של ר' יוחנן למחלוקת.
  על מה שאמר ש<strong>רבנן סברי</strong> <small>[חכמים סבורים]:</small> <strong>מכאן לעולין שאין מבטלין זה את זה,</strong> שואלים: <strong>ודלמא</strong> <small>[ושמא]</small> הטעם שדם השעיר אינו בטל בדם הפר <strong>משום</strong> ש<strong>מין במינו הוא!</strong>
 ומשיבים: <strong>אי אשמעינן</strong> <small>[אם היה משמיע לנו]</small> הכתוב במקרה אחר של <strong>מין במינו</strong> שאינו בטל, <strong>ולא אשמעינן</strong> <small>[ולא היה משמיע לנו]</small> במקרה המיוחד הזה של <strong>עולין,</strong> הייתי אומר <strong>כדקא אמרת</strong> <small>[כמו שאתה אומר],</small> שמכאן אתה למד למין במינו שאינו בטל. אבל <strong>השתא דאשמעינן</strong> <small>[עכשיו שהשמיע לנו]</small> הכתוב את ההלכה הזו בדברים ה<strong>עולין</strong> למזבח, משמע שהטעם הוא <strong>משום</strong> ש<strong>עולין</strong> הם, ולא משום שהם מאותו מין.
  ושואלים:  <strong>ודלמא</strong> <small>[ושמא]</small> נלמד מכאן שלעולם המיעוט בטל ברוב <strong>עד דאיכא</strong> <small>[שיש]</small> תערובת <strong>מין במינו ו</strong>גם שניהם <strong>עולין,</strong> ורק אז אינם בטלים! ואומרים: אכן <strong>קשיא</strong> <small>[קשה]</small> הדבר.
 <strong>ו</strong>כן דנים במה שאמר ר' יוחנן, <strong>ר' יהודה סבר</strong> <small>[סבור]:</small> <strong>מכאן</strong> מכתוב זה למדים <strong>למין במינו שאינו בטל.</strong> ושואלים: <strong>ודלמא</strong> <small>[ושמא]</small> טעמו של הכתוב שאינם בטלים <strong>משום</strong> ש<strong>עולין הוא!</strong>
 ומשיבים: <strong>אי אשמעינן</strong> <small>[אם היה משמיע לנו]</small> הכתוב דין זה ב<strong>עולין</strong> שאינם מבטלים זה את זה בתערובת של <strong>מין בשאינו מינו</strong> — הייתי אומר <strong>כדקאמרת</strong> <small>[כמו שאתה אומר],</small> אבל <strong>השתא דאשמעינן</strong> <small>[עכשיו שהשמיע לנו]</small> הכתוב דין זה בדבר שהוא <strong>מין במינו</strong> (דם בדם), אתה למד כי <strong>משום</strong> ש<strong>מין במינו הוא.</strong>
 ושואלים גם כאן: <strong>ודילמא</strong> <small>[ושמא]</small> נאמר שלעולם המיעוט בטל ברוב <strong>עד דאיכא</strong> <small>[שיש]</small> גם תערובת של <strong>מין במינו ו</strong>גם מדובר ב<strong>עולין!</strong> ואומרים: אכן <strong>קשיא</strong> <small>[קשה]</small> הדבר. ועוד מקשים על הסברו של ר' יוחנן.
 <strong>תנן</strong> <small>[שנינו</small> במשנתנו<small>],</small> <strong>ר' יהודה אומר:</strong> אם נתערב הקומץ <strong>במנחת כהנים</strong> או <strong>במנחת כהן משיח</strong> או <strong>במנחת נסכים</strong> — <strong>פסולה, שזו בלילתה עבה וזו בלילתה רכה, והן בולעות זו מזו.</strong> ויש לשאול: <strong>וכי</strong> <small>[וכאשר]</small> <strong>בולעות זו מזו מה הוי</strong> <small>[נעשה]?</small> מדוע פסולה המנחה? הלוא תערובת <strong>מין במינו הוא,</strong> ואין שמנה של האחת בטל בשניה, ושתיהן קרבות יחד על המזבח!
## דף כג.
 <strong>אמר רבא, קסבר</strong> <small>[סבור]</small> <strong>ר' יהודה: כל שהוא</strong> תערובת של <strong>מין במינו, ו</strong>של <strong>דבר אחר</strong> שאינו מינו — <strong>סלק את מינו</strong> כלומר, החשב אותו <strong>כמי שאינו, ו</strong>מה <strong>שאינו מינו רבה עליו ומבטלו,</strong> וכאן שנתערב השמן המרובה של מנחת הנסכים בקומץ ששמנו מועט — סלק את השמן של הקומץ כמי שאינו, והסולת של הקומץ רבה על השמן של מנחת הנסכים שנבלע בה, ומבטלת אותו.
 <big>א</big> <strong>איתמר</strong> <small>[נאמר],</small> נחלקו אמוראים ביחס ל<strong>קומץ</strong> של <strong>מנחת חוטא</strong> שאין נותנים בה שמן, <strong>ששמנו</strong> שנתן עליו שמן, <strong>ר' יוחנן אומר: פסול</strong> הוא, <strong>וריש לקיש אמר: הוא עצמו,</strong> כלומר, אף לכתחילה <strong>משכשכו בשירי הלוג</strong> בשמן שנותר בכלי לאחר שיצקו ממנו על מנחה שטעונה שמן, <strong>ו</strong>כך <strong>מעלהו</strong> ומקטירו, שלא יהא יבש לגמרי.
  ומקשים: כיצד משכשכו בשמן?  <strong>והכתיב</strong> <small>[והרי נאמר]</small> במנחת חוטא: <strong>"לא ישים עליה שמן ולא יתן עליה לבונה"</strong> (ויקרא ה, יא)! ומשיבים: <strong>ההוא</strong> <small>[אותו</small> כתוב<small>]</small> משמעו <strong>שלא יקבע לה שמן כחברותיה</strong> כשאר מנחות, אבל שמן מועט אינו פוסל אותה.
 <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> ממה ששנינו בברייתא: <strong>חרב</strong> (בלא שמן) <strong>שנתערב בבלול</strong> בשמן — <strong>יקריב, ר' יהודה אומר: לא יקריב. מאי לאו</strong> <small>[האם אין]</small> הכוונה ל<strong>קומץ</strong> של <strong>מנחת חוטא דאיערב</strong> <small>[שהתערב]</small> <strong>בקומץ</strong> של <strong>מנחת נדבה?</strong> הרי שהשמן פוסל את הקומץ של מנחת החוטא!
  ודחה ריש לקיש: <strong>לא,</strong> הכוונה היא ל<strong>מנחת</strong> נסכים של <strong>פרים ואילים,</strong> שיש בה שני לוגים שמן לכל עשרון סולת, שנתערבה <strong>במנחת</strong> נסכים של <strong>כבשים,</strong> שיש בה שלושה לוגים לעשרון, והיא חרבה ביחס אליה.
  הקשה לו ר' יוחנן: <strong>והא בהדיא קתני לה</strong> <small>[והרי</small> <strong>במפורש הוא שונה אותה]</strong> כדין לעצמו: <strong>מנחת פרים ואילים במנחת כבשים, וחרב שנתערב בבלול</strong> — <strong>יקרב, ר' יהודה אומר: לא יקרב,</strong> משמע שהם שני מקרים נפרדים! השיב לו: <strong>פירושי קמפרש לה</strong> <small>[מפרש הוא לה],</small> מדוע אינו מקריב מנחת פרים שנתערבה במנחת כבשים — מפני שהוא חרב שנתערב בבלול.
 <big>ב</big> <strong>בעי</strong> <small>[שאל]</small> <strong>רבא: קומץ שמיצה שמנו על גבי עצים,</strong> ואחר כך הניח את הקומץ על העצים להקטירו, <strong>מהו?</strong> האם נאמר ש<strong>חיבורי עולין כעולין דמו</strong> <small>[נחשבים],</small> שהשמן הספוג בעצים ומחובר לקומץ נחשב כחלק מן הקומץ, <strong>או לאו כעולין דמו</strong> <small>[נחשבים],</small> והשמן אינו נחשב כחלק מן הקומץ, והרי זה קומץ שחסר שמנו? <strong>אמר ליה</strong> <small>[לו]</small> <strong>רבינא לרב אשי: לאו היינו</strong> <small>[וכי אין זו]</small> מחלוקת של <strong>ר' יוחנן וריש לקיש?</strong>
 <strong>דאיתמר</strong> <small>[שנאמר]</small> שנחלקו בבעיה הבאה: <strong>המעלה אבר</strong> של קרבן <strong>שאין בו</strong> בבשרו <strong>כזית</strong> על מזבח מחוץ למקדש, <strong>ועצם</strong> שעמו <strong>משלימו לכזית</strong> — <strong>ר' יוחנן אמר: חייב</strong> משום העלאה זו, <strong>ריש לקיש אמר: פטור;</strong>
 <strong>ר' יוחנן אמר חייב,</strong> משום שלדעתו <strong>חיבורי עולין</strong> העצם המחוברת לבשר — <strong>כעולין</strong> כבשר עצמו <strong>דמו</strong> <small>[נחשבים],</small> ונשלם שיעורו לכזית, <strong>וריש לקיש אמר פטור,</strong> מפני שלדעתו <strong>חיבורי עולין לאו כעולין דמו</strong> <small>[נחשבים],</small> ולא נשלם שיעורו לכזית, ואינו חייב על הקטרת העצם כשלעצמה.
  השיב לו רב אשי: לא, אין הבעיות דומות, <strong>אלא</strong> <strong>תיבעי</strong> <small>[תישאל]</small> השאלה גם <strong>ל</strong>דעת <strong>ר' יוחנן, ותיבעי</strong> <small>[ותישאל]</small> <strong>ל</strong>דעת <strong>ריש לקיש. תיבעי</strong> <small>[תישאל]</small> <strong>ל</strong>דעת <strong>ר' יוחנן</strong> באופן זה: <strong>עד כאן לא קא אמר</strong> <small>[</small>שמענו ש<small>אומר]</small> <strong>ר' יוחנן התם</strong> <small>[שם]</small> שחייב, <strong>אלא בעצם,</strong> שהוא מחשיב אותה כחלק מן האבר משום <strong>דמינא</strong> <small>[שמין]</small> של <strong>בשר הוא, אבל האי</strong> <small>[זה]</small> השמן <strong>דלאו דמינא</strong> <small>[שלא ממין]</small> ה<strong>קומץ הוא</strong> — <strong>לא,</strong> ויש לומר שמה שהוא מחובר לקומץ אינו עושה אותו כקומץ עצמו.
 <strong>או דלמא</strong> <small>[שמא]</small> להיפך, <strong>אפילו ל</strong>שיטת <strong>ריש לקיש, לא קא אמר</strong> <small>[אין הוא אומר]</small> שאין העצם נחשבת חלק מן האבר, <strong>אלא בעצם, דבר מפרש הוא</strong> <small>[שיכול להיות מופרש לעצמו],</small> <strong>ו</strong>הרי <strong>אי פריש</strong> <small>[אם פרש]</small> ונפל מן המערכה <strong>לאו</strong> <small>[אין]</small> <strong>מצוה לאהדורי</strong> <small>[להחזירו]</small> ולהקטירו, <strong>אבל שמן דלאו בר מפרש הוא</strong> <small>[שאינו ניתן להפרשה]</small> מן הקומץ, שבלעדיו הקומץ חסר — <strong>לא,</strong> אלא הריהו כקומץ עצמו. <strong>או דלמא לא שנא</strong> <small>[שמא אינו שונה].</small> והואיל ושאלה זו אינה יכולה להיפתר מתוך חברתה, <strong>נשארה ב</strong><strong>תיקו</strong> <small>[תעמוד]</small> השאלה במקומה.
 <big>ג משנה</big> <strong>שתי מנחות שלא נקמצו</strong> עדיין, <strong>ונתערבו זו בזו, אם יכול לקמוץ מזו בפני עצמה ומזו בפני עצמה,</strong> שיש בכל אחת חלק שלא נתערב, ויכול לקמוץ ממנו — הרי הן <strong>כשירות, ואם לאו</strong> — <strong>פסולות,</strong> שהקומץ של כל מנחה צריך לבוא ממנה עצמה.
 <strong>קומץ שנתערב במנחה שלא נקמצה</strong> — <strong>לא יקטיר</strong> את התערובת, <strong>ואם</strong> שכח ו<strong>הקטיר</strong> — <strong>זו שנקמצה עולה לבעלים, וזו שלא נקמצה לא עולה לבעלים.</strong>
 <strong>נתערב קומצה</strong> של מנחה <strong>בשיריה</strong> (בסולת שנותרה לאחר שנטלו ממנה את הקומץ) <strong>או בשיריה של חבירתה</strong> — <strong>לא יקטיר</strong> את התערובת, שאסור להקטיר שיריים, <strong>ואם הקטיר</strong> — <strong>עולה לבעלים,</strong> שהרי הקטיר את הקומץ.
 <big>ד גמרא</big> <strong>אמר רב חסדא:</strong> חתיכת בשר <strong>נבילה</strong> שהיא מטמאת במגע ובמשא, <strong>בטילה</strong> ברוב כשנתערבה <strong>ב</strong>שתי חתיכות בשר טהורות של בהמה <strong>שחוטה</strong> כראוי, ואם נגע באחת מן החתיכות שבתערובת — אינו נטמא, וכדין תערובת מין בשאינו מינו. וטעם הדבר שאין דנים על כך כתערובת מין במינו, שאין המיעוט שבה בטל ברוב — מפני <strong>שאי אפשר לשחוטה</strong> שהיא הרוב <strong>שתעשה נבילה.</strong>
 אבל חתיכת בשר <strong>שחוטה אינה בטילה</strong> ברוב כשנתערבה <strong>ב</strong>חתיכות <strong>נבילה,</strong> מפני שזו תערובת מין במינו, <strong>ש</strong>הרי <strong>אפשר לנבילה</strong> שהיא הרוב <strong>שתעשה</strong> טהורה כ<strong>שחוטה,</strong> <strong>דלכי מסרחה</strong> <small>[ש</small>הרי <small>כאשר היא מסריחה,</small> מתקלקלת<small>]</small> <strong>פרחה</strong> <small>[יוצאת]</small> <strong>טומאתה</strong> ממנה.
 <strong>ור' חנינא אמר</strong> להיפך: <strong>כל שאפשר לו</strong> למועט <strong>להיות כמוהו</strong> כמו המרובה — <strong>אינו בטל</strong> בו, <strong>וכל שאי אפשר לו</strong> למועט <strong>להיות כמוהו</strong> כמרובה — <strong>בטל.</strong> ולכן שחוטה בטילה בנבילה, מפני שאי אפשר לה להיעשות נבילה, אבל נבילה אינה בטילה בשחוטה, מפני שאפשר לה להיעשות טהורה כשחוטה.
  ושואלים:  <strong>אליבא דמאן</strong> <small>[לפי</small> שיטתו <small>של מי]</small> נאמרו הדברים? <strong>אי אליבא דרבנן</strong> <small>[אם לפי</small> שיטתם <small>של חכמים],</small> <strong>הא אמרי</strong> <small>[הרי אומרים הם]:</small> רק <strong>עולין</strong> על המזבח שנתערבו <strong>הוא דלא מבטלי אהדדי</strong> <small>[שאינם מבטלים זה את זה],</small> <strong>אבל</strong> בסתם כל תערובת <strong>מין במינו,</strong> וכגון בשר נבילה ובשר שחוטה, ששתיהן מין בשר — <strong>בטל</strong> המועט במרובה, בין אם נבילה בשחוטה ובין אם שחוטה בנבילה!
 <strong>אי אליבא</strong> <small>[אם לפי</small> שיטתו<small>]</small> של <strong>ר' יהודה,</strong> שאמר שאין דם קדשים מתבטל בדם חולין מפני שהוא מינו — <strong>והא</strong> <small>[והרי]</small>
## דף כג:
 <strong>ר' יהודה בתר חזותא אזיל</strong> <small>[אחר המראה הוא הולך],</small> לגבי הגדרת מין במינו, <strong>ו</strong>לפי זה <strong>אידי ואידי</strong> <small>[זה וזה],</small> בשר שחוטה ובשר נבילה, <strong>מין במינו הוא,</strong> שהרי מראיהן שווה, ובכל מקרה אין אחת מהן בטלה באחרת!
 <strong>אלא</strong> צריך לומר שהמחלוקת <strong>היא</strong> <strong>אליבא</strong> <small>[לפי שיטתו]</small> של <strong>ר' חייא, דתני</strong> <small>[ששנה]</small> <strong>ר' חייא: נבילה ושחוטה בטילות זו בזו,</strong> כלומר, אחת מהן בטלה באחרת, שרב חסדא סבור כי דבריו אמורים בנבילה שנתערבה ברוב שחוטה, ור' חנינא סבור שדבריו אמורים בשחוטה שנתערבה ברוב נבילה.
  וחוזרים ושואלים: ו<strong>ר' חייא</strong> עצמו <strong>אליבא דמאן</strong> <small>[על פי שיטת מי]</small> הוא שונה שרק אחת מהן מבטלת את חבירתה? <strong>אי אליבא דרבנן</strong> <small>[אם לפי שיטתם של חכמים]</small> — <strong>הא אמרי</strong> <small>[הרי אומרים</small> הם<small>]:</small> <strong>עולין הוא דלא מבטלי אהדדי</strong> <small>[שאינם מבטלים זה את זה],</small> <strong>הא</strong> <small>[אבל]</small> כל תערובת אחרת של <strong>מין במינו בטיל</strong> <small>[בטל]!</small> <strong>ואי אליבא</strong> <small>[ואם לפי שיטתו]</small> של <strong>ר' יהודה,</strong> הלוא <strong>כל מין במינו לר' יהודה לא בטיל</strong> <small>[אינו בטל]!</small>
 ומשיבים: <strong>לעולם</strong> יש לפרש שר' חייא שונה <strong>אליבא</strong> <small>[לפי שיטת]</small> <strong>ר' יהודה,</strong> שמין במינו אינו בטל, <strong>ו</strong>לפי דעת ר' חייא, <strong>כי קא אמר</strong> <small>[כאשר אומר]</small> <strong>ר' יהודה</strong> ש<strong>מין במינו לא בטל</strong> — <strong>הני מילי</strong> <small>[דברים אלה</small> אמורים<small>]</small> רק <strong>היכא דאפשר ליה למיהוי כוותיה</strong> <small>[במקום שאפשר לו שיהיה כמותו],</small> <strong>אבל היכא דלא אפשר ליה למיהוי כוותיה</strong> <small>[במקום שלא אפשר לו שיהיה כמותו]</small> הרי הוא <strong>בטל,</strong> שאינו נחשב מינו.
 <strong>ובהא קא מיפלגי</strong> <small>[וב</small>דבר <small>זה חלוקים הם],</small> ש<strong>רב חסדא סבר</strong> <small>[סבור]:</small> <strong>בתר</strong> <small>[אחר]</small> ה<strong>מבטל אזלינן</strong> <small>[הולכים אנו],</small> שאם אפשר שייעשה הרוב כמו המיעוט, וכגון שחוטה שנתערבה ברוב נבילה, שאפשר לה לנבילה להיות כשחוטה, שלכשתסריח תפקע ממנה טומאתה — הרי זה מין במינו, ואין המיעוט בטל ברוב.
 <strong>ור' חנינא סבר</strong> <small>[סבור]:</small> <strong>בתר</strong> <small>[אחר]</small> ה<strong>בטל אזלינן</strong> <small>[הולכים אנו],</small> ורק אם המיעוט יכול להעשות כמו המבטל, וכגון נבילה שנתערבה ברוב שחוטה, הרי זה מין במינו שאינו בטל. ומנסים להביא ראיה.
 <strong>תנן</strong> <small>[שנינו</small> במשנתנו<small>]:</small> <strong>שתי מנחות שלא נקמצו ונתערבו זו בזו, אם יכול לקמוץ מזו בפני עצמה ומזו בפני עצמה,</strong> שלא נתערבו לגמרי — <strong>כשרות, ואם לאו</strong> — <strong>פסולות. והא הכא</strong> <small>[והרי כאן],</small> <strong>כיון דקמיץ ליה מחדא</strong> <small>[כיון שהוא קומץ מאחת מהן]</small> — <strong>אידך הוה ליה</strong> <small>[הנותר</small> ממנחה זו <small>הרי הוא נעשה]</small> <strong>שירים</strong> המיועדים לכהנים, <strong>ולא קא מבטלי</strong> <small>[ואין מבטלים]</small> ה<strong>שירים לטיבלא</strong> <small>[את הטבל]</small> כלומר, את חלקי המנחה שלא נקמצה, המעורבים בהם.
  ונברר:  <strong>מני</strong> <small>[</small>שיטת <small>מי היא]</small> משנה זו? <strong>אי רבנן</strong> <small>[אם</small> שיטת <small>חכמים]</small> — <strong>הא אמרי</strong> <small>[הרי אומרים הם]:</small> <strong>עולין</strong> למזבח <strong>הוא דלא מבטלי הדדי</strong> <small>[שאינם מבטלים זה את זה],</small> <strong>הא</strong> <small>[אבל]</small> כל תערובת אחרת של <strong>מין במינו,</strong> כגון שיריים של מנחה אחת במנחה אחרת שהיא טבל, ששניהם סולת בלולה בשמן — <strong>בטל! אלא פשיטא</strong> <small>[פשוט]</small> הדבר שהיא לשיטת <strong>ר' יהודה,</strong> ואינו בטל מפני שהוא מין במינו.
  ומעתה, <strong>בשלמא למאן דאמר</strong> <small>[נניח ל</small>דעת ר' חנינא <small>האומר]:</small> <strong>בתר</strong> <small>[אחר]</small> ה<strong>בטל אזלינן</strong> <small>[הולכים אנו],</small> במקרה זה ה<strong>בטל הוי</strong> <small>[</small>הרי <small>הוא]</small> יכול להעשות <strong>כמבטל, דלכי קמיץ מאידך</strong> <small>[ש</small>הרי <small>כאשר יקמוץ מן</small> המנחה <small>האחרת],</small> חלקי הטבל המעורבים בשייריה של מנחה זו <strong>הוו להו</strong> <small>[הרי הם נעשים]</small> <strong>שירים כי הני</strong> <small>[כמו אלה],</small> ולכן אין הטבל של המנחה האחת בטל ברוב בשיריים של זו.
 <strong>אלא למאן דאמר</strong> <small>[ל</small>דעת רב חסדא <small>האומר]:</small> <strong>בתר</strong> <small>[אחר]</small> <strong>מבטל אזלינן</strong> <small>[הולכים אנו],</small> וכי ה<strong>שירים</strong> של המנחה הראשונה שנקמצה <strong>מי קא הוו טיבלא</strong> <small>[האם הם יכולים</small> לחזור ו<small>להיעשות טבל],</small> שתאמר שאין הטבל בטל בהם? ואם כן, <strong>לימא אליבא</strong> <small>[נאמר לפי שיטתו]</small> של <strong>רב חסדא,</strong> שמשנתנו היא ש<strong>לא כ</strong>הבנת <strong>ר' חייא</strong> בשיטתו של ר' יהודה?
  ומשיבים:  <strong>התם</strong> <small>[שם]</small> יש טעם מיוחד לדין המשנה — <strong>כ</strong>דברי <strong>ר' זירא,</strong> ש<strong>אמר ר' זירא: נאמרה הקטרה בקומץ,</strong> שמצוה להקטירו, <strong>ונאמרה הקטרה בשירים,</strong> שנאסר להקטירם,
 <strong>מה</strong> לגבי <strong>הקטרה האמורה בקומץ</strong> — <strong>אין הקומץ מבטל את חבירו,</strong> שקומץ שנתערב בקומץ אחר — מקטירם יחד לדעת הכל, <strong>אף הקטרה האמורה בשירים</strong> — <strong>אין שירים מבטלין את הקומץ,</strong> והוא הדין שאין שיריים מבטלים שיריים אחרים, ולא את הטבל שיש בו קומץ ושיריים.
 ומציעים עוד, <strong>תא שמע</strong> <small>[בוא</small> ו<small>שמע]</small> ראיה ממה ששנינו במשנתנו: <strong>הקומץ שנתערב במנחה שלא נקמצה</strong> — <strong>לא יקטיר, ואם הקטיר</strong> — <strong>זו שנקמצה עלתה לבעלים, וזו שלא נקמצה לא עלתה לבעלים;</strong> הרי שיש כאן תערובת מין במינו, <strong>ולא קא מבטיל ליה טיבלא</strong> <small>[ואין הטבל מבטל]</small> את ה<strong>קומץ,</strong> שהרי אם הקטיר את התערובת עלתה המנחה לבעלים.
  ונברר:  <strong>מני</strong> <small>[</small>כשיטת <small>מי היא]?</small> <strong>אי רבנן</strong> <small>[אם</small> שיטת <small>חכמים]</small> — <strong>הא אמרי</strong> <small>[הרי אומרים</small> הם<small>]:</small> <strong>עולין הוא דלא מבטלי הדדי</strong> <small>[שאינם מבטלים זה את זה],</small> <strong>הא</strong> <small>[אבל]</small> <strong>מין במינו</strong> סתם <strong>בטיל</strong> <small>[בטל]!</small> <strong>אלא פשיטא</strong> <small>[פשוט]</small> שהוא כדעת <strong>ר' יהודה</strong> האומר שמין במינו בטל.
  ומעתה, <strong>בשלמא למאן דאמר</strong> <small>[נניח ל</small>דעת רב חסדא <small>האומר]:</small> <strong>בתר</strong> <small>[אחר]</small> ה<strong>מבטל אזלינן</strong> <small>[הולכים אנו],</small> שאם אפשר שיהיה כבטל הרי זה מין במינו — מובן הדבר, שהרי במקרה זה ה<strong>מבטל,</strong> המנחה שלא נקמצה, <strong>הוי</strong> <small>[הריהי]</small> יכולה שתיעשה <strong>כבטל</strong> כקומץ שנתערב בה, <strong>דכל פורתא חזי למקמץ מיניה</strong> <small>[ש</small>הרי כל מעט מן המנחה ראוי לקמוץ ממנו], לעשותו קומץ של מנחה זו, <strong>ו</strong>כיון שכך <strong>הוי ליה</strong> <small>[הריהו]</small> <strong>מין ומינו, ומין במינו לא בטל.</strong>
 <strong>אלא למאן דאמר</strong> <small>[ל</small>דעת ר' חנינא <small>האומר]:</small> <strong>בתר</strong> <small>[אחר]</small> ה<strong>בטל אזלינן</strong> <small>[הולכים אנו],</small> <strong>קומץ מי קא הוי טיבלא</strong> <small>[האם הוא יכול</small> לחזור <small>ולהיעשות טבל],</small> מנחה שלא נקמצה, כדי שייחשב מין במינו שאינו בטל? ואם כן, לשיטתו האם <strong>לימא</strong> <small>[נאמר]</small> שמשנתנו היא ש<strong>לא כ</strong>הבנת <strong>ר' חייא</strong> בשיטת ר' יהודה? ומשיבים: <strong>הא נמי</strong> <small>[</small>הלכה <small>זו גם כן]</small> יש לה טעם מיוחד, <strong>כ</strong>דברי <strong>ר' זירא,</strong> שאמר שגזירת הכתוב היא שאין שיריים מבטלים את הקומץ, והוא הדין שאין טבל שיש בו שיריים מבטל את הקומץ.
  ומציעים, <strong>תא שמע</strong> <small>[בוא</small> ו<small>שמע]</small> ראיה ממה ששנינו עוד במשנתנו: <strong>נתערב קומצה</strong> של מנחה אחת <strong>בשירים של חברתה</strong> — <strong>לא יקטיר, ואם הקטיר</strong> — <strong>עלתה לבעלים. והא הכא דלא הוי מבטל כבטיל</strong> <small>[והרי כאן שאין המבטל</small> יכול להיעשות כמו <small>הבטל],</small> שהרי שיריים <small>אינם יכולים להיעשות קומץ, וגם הבטל אינו יכול להיעשות כמבטל, שהרי קומץ אינו יכול להיעשות שיריים,</small> <strong>ולא קא מבטלי ליה</strong> <small>[ו</small>מכל מקום <small>אין מבטלים]</small> ה<strong>שירים</strong> את ה<strong>קומץ.</strong>
 ויש לברר: <strong>מני</strong> <small>[</small>שיטת <small>מי היא]</small> הלכה זו? <strong>אי רבנן</strong> <small>[אם</small> כדעת <small>חכמים]</small> — הרי הם סבורים שמין במינו בטל! אלא בהכרח שיטת ר' יהודה היא, הסבור שמין במינו אינו בטל, ומכאן עולה שלדעתו דין זה חל בכל מקרה, גם כשהמבטל אינו יכול להיעשות כבטל, וגם כשהבטל אינו יכול להיעשות כמבטל, ושלא כהבנת ר' חייא בדעת ר' יהודה!
  בתשובה לכך <strong>אמר ר' זירא:</strong> יש בענין זה דין מיוחד, שאינו נוגע לדיני תערובת רגילים, שכן <strong>נאמרה הקטרה בקומץ,</strong> שצריך להקטירו, <strong>ונאמרה הקטרה בשירים,</strong> שנאסר להקטירם, <strong>מה הקטרה האמורה בקומץ</strong> — <strong>אין קומץ מבטל את חבירו, אף הקטרה האמורה בשירים</strong> — <strong>אין שירים מבטלין את הקומץ.</strong>
 ומציעים, <strong>תא שמע</strong> <small>[בוא</small> ו<small>שמע]</small> ראיה ממה ששנינו: מצה ש<strong>תיבלה בקצח, בשומשמין, ובכל מיני תבלין</strong> — <strong>כשרה</strong> לאוכלה בפסח, שכן <strong>מצה היא אלא שנקראת מצה מתובלת. קא סלקא דעתך</strong> <small>[עולה על דעתנו]</small> לפרש שמדובר במקרה <strong>דאפיש</strong> <small>[שהרבה]</small> <strong>לה תבלין טפי</strong> <small>[יותר]</small> <strong>מ</strong>אשר ה<strong>מצה</strong> בעצמה.
  ומעתה, <strong>בשלמא למאן דאמר</strong> <small>[נניח ל</small>דעת ר' חנינא <small>האומר]:</small> <strong>בתר</strong> <small>[אחר]</small> ה<strong>בטל אזלינן</strong> <small>[הולכים אנו],</small> במקרה זה <strong>בטיל הוי</strong> <small>[הבטל הריהו]</small> יכול להיעשות <strong>כ</strong>מו ה<strong>מבטל,</strong> מדוע? <strong>דלכי מעפשא הוי לה</strong> <small>[ש</small>הרי <small>כאשר</small> המצה עצמה <small>מתעפשת הרי היא]</small> <strong>כתבלין,</strong> שאינו יכול לצאת בה ידי חובת אכילת מצה, ולכן אין המצה בטלה בתבלין, ויוצא בה ידי חובתו. <strong>אלא למאן דאמר</strong> <small>[ל</small>דעת רב חסדא <small>האומר]:</small> <strong>בתר</strong> <small>[אחר]</small> ה<strong>מבטל אזלינן</strong> <small>[הולכים אנו],</small> מיני <strong>תבלין מי קא הוו</strong> <small>[האם הם נעשים]</small> <strong>מצה?</strong>
 ומשיבים: <strong>הכא במאי עסקינן</strong> <small>[כאן במה אנו עוסקים]?</small> <strong>דלא אפיש לה</strong> <small>[שלא הירבה לה]</small> <strong>תבלין,</strong> אלא <strong>רובה מצה היא, ולא</strong> <small>[ו</small>לכן <small>אינה]</small> <strong>בטלה.</strong> ומעירים: <strong>דיקא נמי</strong> <small>[מדויק גם כן]</small> מן הלשון שכן הוא, <strong>דקתני</strong> <small>[שהוא שונה]:</small> <strong>מצה היא אלא שנקראת מצה מתובלת, שמע מינה</strong> <small>[למד מכאן]</small> שאכן מדובר שהיתה רובה מצה, ולכן היא נקראת מצה מתובלת.
 <big>א</big> <strong>מסופר,</strong> <strong>כי סליק</strong> <small>[כאשר עלה]</small> <strong>רב כהנא</strong> לארץ ישראל, <strong>אשכחינהו</strong> <small>[מצא אותם]</small> את <strong>בני רבי חייא דיתבי וקאמרי</strong> <small>[שיושבים ואומרים כך]:</small> <strong>עשרון</strong> של מנחה <strong>שחלקו</strong>
## דף כד.
 <strong>והניחו בביסא</strong> (כלי), ואין חלקיו נוגעים זה בזה, <strong>ונגע טבול יום באחד מהן</strong> (כלומר אדם שטבל באותו יום מטומאתו, ולא שקעה עליו השמש, שהוא פוסל את הקדשים במגע), <strong>מהו</strong> הדין? האם נפסל גם חבירו או לא? והצדדים בשאלה: <strong>כי תנן</strong> <small>[כאשר שנינו</small> במשנה<small>]</small> ש<strong>כלי מצרף</strong> את <strong>מה שבתוכו לקדש,</strong> לענין קדשים המצויים בו, שאם נגע טבול יום במקצת נטמא הכל — <strong>הני מילי</strong> <small>[דברים אלה</small> אמורים<small>]</small> <strong>היכא דנגעי בהדדי</strong> <small>[במקום שנוגעים זה בזה],</small> <strong>אבל היכא דלא נגעי בהדדי</strong> <small>[במקום שאינם נוגעים זה בזה]</small> — <strong>לא,</strong> והטהור נשאר בטהרתו, <strong>או דילמא לא שנא</strong> <small>[שמא אינו שונה]?</small>
 <strong>אמר להו איהו</strong> <small>[אמר להם הוא,</small> רב כהנא<small>]:</small> <strong>מי תנן</strong> <small>[האם שנינו]</small> <strong>כלי מחבר</strong> את מה שבתוכו? <strong>כלי מצרף תנן</strong> <small>[שנינו]</small> — <strong>כל דהו</strong> <small>[כל שהוא],</small> בכל אופן, גם בלא מגע. ועוד שאלו בני ר' חייא את רב כהנא: אם <strong>הושיט</strong> חצי עשרון <strong>אחד</strong> נוסף <strong>לביניהן</strong> (בין שני חצאי העשרון שהיו בכלי), ונגע בו טבול יום, <strong>מהו?</strong> האם נטמאו גם האחרים?
 <strong>אמר להו</strong> <small>[להם]:</small> רק מה ש<strong>צריך</strong> <strong>לכלי</strong> — ה<strong>כלי מצרפו,</strong> וכגון שני חצאי העשרון, שצריכים כלי כדי לקדשם. אבל מה ש<strong>אין צריך לכלי,</strong> כגון אותו חצי עשרון שהושיט ביניהם — <strong>אין כלי מצרפו.</strong>
 ועוד שאלו בני ר' חייא את רב כהנא: אם <strong>הושיט טבול יום את אצבעו ביניהן</strong> באויר שבין שני חצאי העשרון, ולא נגע באחד מהם, <strong>מהו?</strong> האם נטמאו? <strong>אמר להו</strong> <small>[להם]:</small> <strong>אין לך דבר שמטמא מאוירו</strong> את מה שנמצא בו <strong>אלא כלי חרס בלבד.</strong>
 <strong>הדר איהו בעא מינייהו</strong> <small>[חזר הוא</small> רב כהנא <small>ושאל מהם]</small> באותו ענין עצמו: שני חצאי עשרון בכלי אחד ואינם נוגעים זה בזה <strong>מהו לקמוץ מזה על זה?</strong> כשקומץ מחצי עישרון אחד, האם תעלה הקמיצה גם לחצי האחר? האם נאמר ש<strong>צירוף</strong> של כלי <strong>דאורייתא</strong> <small>[מן התורה</small> הוא<small>],</small> ותחשב זו לקמיצה, <strong>או</strong> שצירוף כלי הוא רק <strong>דרבנן</strong> <small>[מדברי סופרים],</small> ואין זו קמיצה, שהרי אין כאן עשרון שלם של מנחה?
 <strong>אמרו לו:</strong> הלכה <strong>זו לא שמענו</strong> במפורש, אבל <strong>כיוצא בו שמענו, דתנן</strong> <small>[ששנינו</small> במשנתנו<small>]:</small> <strong>שני מנחות שלא נקמצו</strong> עדיין <strong>ונתערבו זו בזו, אם יכול לקמוץ מזו בפני עצמה ומזו בפני עצמה,</strong> שמלבד התערובת נשאר מכל מנחה חלק שאינו מחובר לתערובת, וממנו יכול לקמוץ — <strong>כשירות, ואם לאו</strong> — <strong>פסולות;</strong>
 <strong>כי</strong> <small>[כאשר]</small> <strong>יכול לקמוץ</strong> מכל אחת בפני עצמה <strong>מיהא</strong> <small>[על כל פנים]</small> הן <strong>כשירות,</strong> ולכאורה, <strong>אמאי</strong> <small>[מדוע]</small> מועילה הקמיצה? והלוא <strong>הך דמערב הא לא נגע</strong> <small>[</small>חלק <small>זה שמעורב</small> במנחה האחרת <small>הרי אינו נוגע]</small> בחלק שמשם הוא קומץ! אלא מכאן שצירוף הכלי מועיל לקמוץ מזה על זה!
 <strong>אמר רבא:</strong> יש לדחות את הראיה, <strong>דלמא</strong> <small>[שמא]</small> מדובר כאן <strong>בגושין המחולקין העשויין</strong> <strong>כמסרק</strong> כשיניים של המסרק, שאף שהן נפרדות זו מזו הרי הן מחוברות לבסיס. כלומר, חלקי המנחות שלא נתערבו, אף שהם ניכרים לעצמם — נשארו מחוברים לחלק המעורב, וכך יכול לקמוץ מהם על מה שנתערב. אבל אם לא היה כלל חיבור — שמא אין הכלי מצרף לענין קמיצה.
  ושואלים: אם כן,  כיון שהשאלה לא נפתרה <strong>מאי הוי עלה</strong> <small>[מה היה עליה]?</small> <strong>אמר רבא: תא שמע</strong> <small>[בוא</small> ו<small>שמע]</small> ממה <strong>דתניא</strong> <small>[ששנויה</small> ברייתא<small>]:</small> מה שנאמר <strong>"והרים ממנו</strong> בקומצו" (ויקרא ו, ח) — כוונתו <strong>מן המחובר,</strong> שהקומץ צריך לבוא מן המנחה עצמה, <strong>שלא יביא עשרון</strong> מחולק <strong>בשני כלים ויקמוץ</strong> מאחד מהם על האחר. ונדייק מכאן: דווקא בשני כלים לא יקמוץ, <strong>הא</strong> <small>[אבל]</small> אם הביא <strong>בכלי אחד דומיא</strong> <small>[בדומה]</small> ל<strong>שני כלים,</strong> וכגון שהם שני חצאי עשרון מחולקים בכלי אחד, ואינם נוגעים זה בזה — <strong>קמיץ</strong> <small>[קומץ]</small> מזה על זה.
 <strong>אמר ליה</strong> <small>[לו]</small> <strong>אביי: דילמא</strong> <small>[שמא]</small> מה שנאמר שלא יביא עשרון ב<strong>שני כלים היכי דמי</strong> <small>[כיצד</small> בדיוק <small>מדובר</small> שם<small>]?</small> <strong>כגון קפיזא בקבא</strong> <small>[</small>שחוקק <small>כלי קטן ב</small>תוך <small>כלי גדול],</small> שיש בכלי שני חללים, ומחיצה (שאינה מגיעה עד שפת הכלי) מפרידה ביניהם, <strong>דאף על גב דעריבי מעילאי</strong> <small>[שאף על פי שהם מעורבים מלמעלה],</small> מעל גובה המחיצה, <strong>כיון דמיפסק מחיצתא דקפיזא מתתא</strong> <small>[שמפסיקה המחיצה של הכלי הקטן מלמטה]</small> אינם מצטרפים כאחד.
  ולדרך זו, <strong>הא</strong> <small>[אבל]</small> <strong>כלי אחד דומיא</strong> <small>[בדומה]</small> ל<strong>שני כלים,</strong> שהוא מצרף מה שבתוכו, <strong>היכי דמי</strong> <small>[כיצד</small> בדיוק <small>מדובר</small><small>]?</small> <strong>כגון עריבתה של תרנגולין,</strong> שנותנים שם מים או אוכל, והיא מחולקת בחלקה העליון בלבד על ידי מחיצות, <strong>ו</strong>במקרה זה, <strong>אף על גב דמיפסקן מחיצתא הא נגיע</strong> <small>[אף על פי שמפסיקות המחיצות הרי הוא נוגע]</small> למטה. <strong>אבל הכא</strong> <small>[כאן],</small> בשני חצאי העשרון המצויים בכלי, <strong>דלא נגיע</strong> <small>[שאינו נוגע]</small> <strong>כלל,</strong> עדיין <strong>תיבעי לך</strong> <small>[תישאל לך]</small> השאלה, האם הכלי מצרף מה שבתוכו לענין קמיצה.
 <strong>בעי</strong> <small>[שאל]</small> <strong>ר' ירמיה: צירוף כלי</strong> כלומר, כלי שמצרף שני חצאי עשרון המצויים בו (ואינם נוגעים זה בזה), <strong>ו</strong>יש <strong>חיבור מים</strong> בין אחד מן החצאים לחצי עשרון אחר הנמצא מחוץ לכלי, ונגע טבול יום בחצי העשרון האחר המצוי בכלי, <strong>מהו?</strong> האם נטמא גם חצי העשרון שבחוץ?
  ומפרטים:  <strong>כי תנן</strong> <small>[כאשר שנינו</small> במשנה<small>]</small> שה<strong>כלי מצרף מה שבתוכו לקדש,</strong> האם <strong>הני מילי דגואי</strong> <small>[דברים אלה</small> אמורים <small>במה ש</small>נמצא <small>בפנים],</small> <strong>אבל</strong> לגבי <strong>דבראי</strong> <small>[מה שבחוץ]</small> — <strong>לא,</strong> למרות שהוא מחובר למה שבפנים, <strong>או דילמא</strong> <small>[שמא]</small> <strong>כיון דמחבר מחבר</strong> <small>[שהוא מחובר</small> לדבר שנטמא, <small>הריהו</small> <small>מחובר],</small> וגם הוא נטמא?
 <strong>ואם תימצי</strong> <small>[תמצא]</small> <strong>לומר: כיון דמחבר מחבר</strong> <small>[שהוא מחובר מחובר],</small> אם היה מקרה כזה של <strong>חיבור מים וצירוף כלי, ונגע טבול יום</strong> בחצי עשרון ש<strong>מבחוץ,</strong> והוא מחובר במים אל אחד החלקים שבפנים, <strong>מהו?</strong>
 האם <strong>כי תנן</strong> <small>[כאשר שנינו]</small> ש<strong>כלי מצרף, הני מילי</strong> <small>[דברים אלה]</small> אמורים במקרה ש<strong>נגע</strong> בדבר <strong>מגואי</strong> <small>[</small>ש<small>מבפנים],</small> שהצירוף מועיל לטומאה שבתוך הכלי, ומתוך שמצטרף אליו החלק האחר שבפנים — גם המחובר אליו מבחוץ נטמא, <strong>אבל</strong> כשנגע טבול יום בדבר ש<strong>מבראי</strong> <small>[מבחוץ]</small> — <strong>לא</strong> מצרף הכלי את שני החלקים, ורק המחובר במים לחלק שבחוץ נטמא, <strong>או דילמא לא שנא</strong> <small>[שמא אינו שונה]?</small> שאלות אלה לא נפתרו, ונשארו ב<strong>תיקו</strong> <small>[תעמוד]</small> השאלה במקומה.
 <big>א</big> <strong>בעי</strong> <small>[שאל]</small> <strong>רבא:</strong> מה ששנינו שהכלי מצרף מה שבתוכו לקודש בלא שיגעו זה בזה, הוא כאשר הטמא נוגע באחד מן החלקים, והחלק האחר מצוי באותה שעה בכלי. ואולם <strong>עשרון שחלקו</strong> בשני כלים, <strong>ונטמא אחד מהן,</strong> וחזר <strong>והניחו בביסא</strong> (בכלי) יחד עם האחר שלא נטמא, <strong>וחזר טבול יום ונגע באותו</strong> חלק <strong>טמא, מהו?</strong> <strong>מי אמרינן</strong> <small>[האם אומרים אנו]</small> כבר <strong>שבע לו</strong> החלק שנטמא מה <strong>טומאה</strong> הראשונה, ושוב אינו מקבל טומאה, ולכן גם החלק האחר אינו נטמא מחמת צירוף הכלי, <strong>או לא?</strong>
 <strong>אמר ליה</strong> <small>[לו]</small> <strong>אביי: ומי אמרינן</strong> <small>[והאם אומרים אנו]</small> שדבר <strong>שבע ליה</strong> <small>[לו]</small> <strong>טומאה</strong> ואינו מקבל עוד טומאה נוספת? <strong>והתנן</strong> <small>[והרי שנינו</small> במשנה<small>]:</small> <strong>סדין</strong> שהיה <strong>טמא</strong>
## דף כד:
 <strong>מדרס</strong> כגון ששכב עליו הזב, ונטמא טומאה חמורה (שמטמא אדם וכלים), <strong>ו</strong>אחר כך <strong>עשאו וילון</strong> — הרי זה <strong>טהור מן</strong> טומאת <strong>המדרס,</strong> שכבר אינו משמש למושב ומשכב, <strong>אבל טמא מגע מדרס</strong> (טומאת נוגע במדרס הזב, שמטמא רק אוכלים ומשקים).
 <strong>אמר ר' יוסי:</strong> וכי <strong>באיזה מדרס נגע</strong> וילון <strong>זה? אלא שאם</strong> גם <strong>נגע בו הזב</strong> קודם שעשאו וילון (ולא רק ישב עליו), הרי אף שנטהר מן המדרס כשעשאו וילון — עדיין הוא <strong>טמא מגע הזב,</strong> שטומאה זו שייכת גם בוילון.
  ומדברי ר' יוסי יש ללמוד לענייננו: <strong>כי</strong> <small>[כאשר]</small> <strong>נגע בו הזב מיהא</strong> <small>[על כל פנים]</small> הוא <strong>טמא, ואפילו</strong> נגע בו <strong>לבסוף</strong> לאחר שישב עליו, <strong>כ</strong>דין דבר שהוא <strong>טמא מדרס ואחר כך</strong> נטמא ב<strong>מגע הזב.</strong> ולפי דברי רבא <strong>אמאי</strong> <small>[מדוע]</small> נטמא? <strong>לימא</strong> <small>[שנאמר]:</small> כבר <strong>שבע ליה</strong> <small>[לו]</small> מן ה<strong>טומאה!</strong>
 <strong>אמר ליה</strong> <small>[לו]</small> רבא לאביי: <strong>וממאי דהאי</strong> <small>[ומנין</small> יודע אתה <small>שזה]</small> שאמר ר' יוסי <strong>שאם נגע בו הזב</strong> נעשה טמא מגע הזב, כוונתו שנגע בו <strong>לבתר</strong> <small>[לאחר]</small> שנעשה <strong>מדרס?</strong> <strong>דילמא מקמי</strong> <small>[שמא לפני]</small> שנעשה <strong>מדרס,</strong> שתחילה נגע בו זב, ואחר כך ישב עליו, שבאופן זה <strong>הויא</strong> <small>[חלה]</small> <strong>טומאה חמורה</strong> של מדרס הזב, שהוא אב הטומאה שמטמא אדם וכלים, <strong>על טומאה קלה</strong> של מגע הזב, שמטמא רק אוכלים ומשקים.
 <strong>אבל הכא</strong> <small>[כאן]</small> בשאלה שלנו, לענין מנחה שנטמאה במגע טבול יום, וחזר טבול יום ונגע בה, <strong>דאידי ואידי</strong> <small>[שזו וזו]</small> <strong>טומאה קלה</strong> היא — <strong>לא</strong> תחול שוב הטומאה, שכבר שבעה לה מטומאה ראשונה!
 <strong>אלא</strong> יש להביא ראיה שאין אומרים ששבעה לו טומאה, <strong>מסיפא</strong> <small>[מסופה]</small> של אותה משנה, ששנינו: <strong>מודה ר' יוסי בשני סדינין המקופלין ומונחין זה על זה וישב זב עליהן</strong> — <strong>שהעליון טמא מדרס, והתחתון טמא</strong> גם משום <strong>מדרס,</strong> שהרי כל שתחת הזב נטמא משום מדרס, <strong>ו</strong>גם משום <strong>מגע מדרס,</strong> שנגע בו הסדין שעליו. <strong>ואמאי</strong> <small>[ומדוע]</small> טמא התחתון גם טומאת מגע מדרס? <strong>לימא</strong> <small>[שנאמר]:</small> <strong>שבע ליה</strong> <small>[לו]</small> <strong>טומאה</strong> מטומאת מדרס!
  ודוחים: אין זו ראיה,  <strong>התם</strong> <small>[שם]</small> מדובר כשנטמא <strong>בבת אחת,</strong> שהרי טומאת <strong>מדרס ומגע מדרס באות לסדין התחתון בבת אחת. אבל</strong> <strong>הכא</strong> <small>[כאן],</small> במנחה שנטמאה, מדובר שהטומאות באו <strong>בזה אחר זה,</strong> והשאלה איפוא לא נפתרה.
 <big>א</big> <strong>אמר רבא: עשרון</strong> של מנחה <strong>שחלקו</strong> לשנים, <strong>ואבד אחד מהן</strong> מן החלקים <strong>והפריש אחר תחתיו, ונמצא הראשון</strong> שאבד, <strong>והרי שלשתן מונחין בביסא</strong> (בכלי) אחד, אם <strong>נטמא</strong> החלק שהיה <strong>אבוד</strong> מתחילה — הרי ה<strong>אבוד ו</strong>ה<strong>ראשון</strong> שהיה עימו בהפרשה ראשונה <strong>מצטרפין</strong> לטומאה, כפי ששנינו שהכלי מצרף מה שבתוכו בקודש, אבל ה<strong>מופרש</strong> תחת האבוד <strong>אין מצטרף</strong> אליו, שהרי לא הופרש כדי להצטרף עם האבוד, אלא לבוא תחתיו; וכן אם
 <strong>נטמא</strong> החלק ה<strong>מופרש</strong> תחת האבוד — ה<strong>מופרש ו</strong>ה<strong>ראשון</strong> שלא אבד <strong>מצטרפין,</strong> שהרי הופרש כדי להצטרף עמו, אבל ה<strong>אבוד אין מצטרף;</strong> אבל אם <strong>נטמא</strong> ה<strong>ראשון</strong> — <strong>שניהם מצטרפין,</strong> גם האבוד וגם המופרש, שהרי לכל אחד מהם יש שייכות עמו.
  ואילו <strong>אביי אמר: אפילו נטמא</strong> כל <strong>אחד מהן נמי</strong> <small>[גם כן]</small> — <strong>שניהם</strong> שני החלקים האחרים <strong>מצטרפין</strong> עמו להיפסל, <strong>מאי טעמא</strong> <small>[מה טעם</small> הדבר<small>]?</small> <strong>כולהו בני ביקתא דהדדי נינהו</strong> <small>[כולם בני ביקתה אחת הם],</small> שכולם באו מכח אותה מנחה.
 <strong>וכן לענין קמיצה,</strong> לדברי רבא, אם <strong>קמץ מן האבוד</strong> — <strong>שיריו</strong> של זה <strong>ו</strong>של ה<strong>ראשון</strong> שהיה עימו מתחילה <strong>נאכלין,</strong> אבל ה<strong>מופרש</strong> תחתיו <strong>אינו נאכל,</strong> שלא הופרש כדי להצטרף עמו, ואין הקמיצה מן האבוד מתירה אותו באכילה; וכיוצא בזה, <strong>קמץ מן המופרש</strong> — <strong>שיריו ו</strong>של ה<strong>ראשון</strong> שלא אבד — <strong>נאכלין,</strong> ושייריו של ה<strong>אבוד אינו נאכל;</strong> אבל אם
 <strong>קמץ מן</strong> ה<strong>ראשון</strong> — <strong>שניהם אינן נאכלין,</strong> שהרי הקומץ אינו מתיר אלא עשרון, ולא ניתן להכריע איזה משני חצאי העשרון הותר.
  ואילו <strong>אביי אמר: אפילו קמץ מאחד מהן</strong> כל שיהיה — <strong>שניהן</strong> האחרים <strong>אינן נאכלין, מאי טעמא</strong> <small>[מה טעם</small> הדבר<small>]?</small> <strong>כולהו נמי בני ביקתא דהדדי נינהו</strong> <small>[כולם בני ביקתה אחת הם],</small> מכח אותה מנחה באו, ולא ניתן לדעת איזה משני החלקים הותר על ידי הקומץ.
 <strong>מתקיף לה</strong> <small>[מקשה על כך]</small> <strong>רב פפא: ושירים דידיה</strong> <small>[שלו]</small> של החלק שממנו הפריש את הקומץ <strong>מיהא</strong> <small>[על כל פנים]</small> <strong>נאכלין? הא איכא דנקא דקומץ דלא קריב</strong> <small>[הרי יש שישית של הקומץ שלא קרב</small> עבור שיריים אלו<small>],</small> שהרי הקומץ הופרש על שלושת החצאים שהיו בכלי, ונמצא ששליש ממנו קרב עבור החצי שאינו חלק מן המנחה, וכך נחסרו שני החצאים של המנחה שליש מן הקומץ שצריך ליקרב עבורם, שישית הקומץ לכל אחד, ולא הותר אף אחד מהם באכילה!
  ועוד <strong>מתקיף לה</strong> <small>[מקשה על כך]</small> <strong>רב יצחק בריה</strong> <small>[בנו]</small> של <strong>רב משרשיא: וקומץ גופיה היכי קריב</strong> <small>[וקומץ עצמו כיצד קרב]?</small> <strong>הא איכא תלתא</strong> <small>[הרי יש</small> בו <small>שליש]</small> <strong>חולין,</strong> אותו חלק שנקמץ עבור החלק היתר על המנחה!
 <strong>רב אשי אמר:</strong> אין אלו קושיות, שכן הקדשת ה<strong>קומץ בדעתא</strong> <small>[בדעתו]</small> של ה<strong>כהן תליא מילתא</strong> <small>[תלוי הדבר],</small> <strong>ו</strong>ה<strong>כהן כי קמיץ</strong> <small>[כאשר הוא קומץ]</small> — על <strong>עשרון קא קמיץ</strong> <small>[הוא קומץ],</small> ולא על החלק הנוסף היתר על עשרון.
## דף כה.
 <big>א משנה</big> אם לאחר שנטל קומץ מן המנחה <strong>נטמא הקומץ ו</strong>בכל זאת <strong>הקריבו</strong> — <strong>הציץ</strong> שעל מצח הכהן הגדול <strong>מרצה</strong> על כך, והמנחה כשרה ושייריה נאכלים לכהנים. אבל אם <strong>יצא</strong> הקומץ מחוץ למקומו <strong>ו</strong>אחר כך <strong>הקריבו</strong> — <strong>אין הציץ מרצה, שהציץ מרצה</strong> <strong>על הטמא</strong> שהוקרב, <strong>ואינו מרצה על היוצא.</strong>
 <big>ב גמרא</big> <strong>תנו רבנן</strong> <small>[שנו חכמים]:</small> נאמר בציץ: "והיה על מצח אהרן <strong>ונשא אהרן את עון הקדשים</strong> אשר יקדישו בני ישראל... לרצון להם לפני ה' " (שמות כח, לח), <strong>וכי איזה עון הוא נושא? אם תאמר</strong> שהוא מרצה על <strong>עון פיגול</strong> — <strong>הרי כבר נאמר "לא יחשב"</strong> (שם ז, יח)! <strong>אם תאמר</strong> על <strong>עון נותר</strong> — <strong>הרי כבר נאמר</strong> בו <strong>"לא ירצה"</strong> (שם)!
 <strong>הא אינו נושא אלא עון טומאה,</strong> שהקדשים שקרבו בטומאה יעלו לבעליהם לרצון. וטעם לדבר — <strong>ש</strong>הרי טומאה <strong>הותרה מכללה בציבור,</strong> שאם כל הציבור כולו טמא מקריבים לכתחילה את קרבנות הציבור בטומאה.
 <strong>מתקיף לה</strong> <small>[מקשה על כך]</small> <strong>ר' זירא:</strong> <strong>אימא</strong> <small>[אמור]</small> שהוא מכפר על <strong>עון יוצא</strong> כלומר, על קדשים שיצאו חוץ לעזרה ונפסלו בכך, <strong>ש</strong>הרי <strong>הותר</strong> איסור זה <strong>מכללו בבמה</strong> שהקריבו בה ישראל משנכנסו לארץ (כל זמן שלא היה משכן קבוע), שאין איסור יוצא בבמה!
 <strong>אמר ליה</strong> <small>[לו]</small> <strong>אביי, אמר קרא</strong> <small>[הכתוב]</small> בענין ציץ: <strong>"לרצון להם לפני ה' "</strong>(שמות כח, לח), ונדייק: <strong>עון</strong> ש<strong>לפני ה',</strong> שהותר מכללו בתוך המקדש — <strong>אין</strong> <small>[כן]</small> הוא מרצה, אבל <strong>עון יוצא</strong> שאינו "לפני ה' " — <strong>לא.</strong>
 ועוד <strong>מתקיף לה</strong> <small>[מקשה על כך]</small> <strong>ר' אילעא: אימא</strong> <small>[אמור]</small> שהציץ ירצה על <strong>עון שמאל,</strong> כלומר, אם עשה את העבודה ביד שמאל ולא בימין, <strong>ש</strong>הרי דבר זה <strong>הותר מכללו ביום הכפורים,</strong> שהכהן מכניס את כף הקטורת לקדש הקדשים בידו השמאלית!
 <strong>אמר ליה</strong> <small>[לו]</small> <strong>אביי, אמר קרא</strong> <small>[המקרא]</small> בענין ציץ: "ונשא אהרן את <strong>עון</strong> הקדשים" — לומר שמדובר על <strong>עון שהיה בו ודחיתיו,</strong> שהותר מכללו, <strong>לאפוקי</strong> <small>[להוציא]</small> <strong>יום הכפורים,</strong> שאין שם עוון שהותר, אלא לכתחילה <strong>הכשירו בשמאל הוא,</strong> שצריך להשתמש בשתי ידיו, שהיה נוטל את מחתת הגחלים בימינו ואת הכף בשמאלו.
 <strong>רב אשי אמר:</strong> טעם אחר יש לדבר, שנאמר בציץ: "ונשא את <strong>עון הקדשים",</strong> כלומר, פסול שיש בקרבן עצמו, <strong>ולא</strong> את <strong>עון המקדישין,</strong> כלומר, המקריבים. ואילו עבודה בשמאל אינה פסול בקודש עצמו, אלא בכהן שעושה את העבודה.
 <strong>אמר ליה</strong> <small>[לו]</small> <strong>רב סימא בריה</strong> <small>[בנו]</small> של <strong>רב אידי לרב אשי, ואמרי לה</strong> <small>[ויש אומרים]</small> שאמר זאת <strong>רב סימא בריה</strong> <small>[בנו]</small> של <strong>רב אשי</strong> עצמו <strong>לרב אשי: ואימא</strong> <small>[ואמור]</small> שירצה הציץ על <strong>עון בעל מום</strong> שהוקרב, <strong>ש</strong>הרי <strong>הותר מכללו בעופות,</strong> ש<strong>אמר מר</strong> <small>[החכם]:</small> מצות <strong>תמות,</strong> שיהיה הקרבן תמים, <strong>ו</strong>מצות <strong>זכרות,</strong> שיהא זכר — דווקא <strong>בבהמה</strong> נאמר, <strong>ואין</strong> דין <strong>תמות וזכרות בעופות!</strong>
 <strong>אמר ליה</strong> <small>[לו],</small> <strong>עליך</strong> על שאלתך <strong>אמר קרא</strong> <small>[המקרא]</small> בענין בעל מום: <strong>"לא ירצה"</strong> (ויקרא כב, כג), <strong>"כי לא לרצון יהיה לכם"</strong> (שם כ), לומר שבעלי מומים אינם עולים לרצון כלל, גם לא על ידי ציץ.
 <big>ג</big> <strong>תנו רבנן</strong> <small>[שנו חכמים]:</small> <strong>דם</strong> קדשים <strong>שנטמא וזרקו</strong> על המזבח, אם עשה כן <strong>בשוגג</strong> — <strong>הורצה,</strong> אם עשה כן <strong>במזיד</strong> — <strong>לא הורצה. במה דברים אמורים? ב</strong>קרבן <strong>יחיד, אבל בציבור, בין בשוגג בין במזיד</strong> — <strong>הורצה. ובגוי</strong> שהביא קרבן, ונטמא דמו וזרקוהו, <strong>בין בשוגג בין במזיד, בין באונס בין ברצון</strong> —
## דף כה:
 <strong>לא הורצה,</strong> שהרי נאמר בציץ: "לרצון להם" (שמות כח, לח), לישראל ולא לאחרים.
 <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו בברייתא אחרת: <strong>על מה הציץ מרצה? על הדם ועל הבשר ועל החלב שנטמא, בין בשוגג בין במזיד, בין באונס בין ברצון, בין ביחיד בין בציבור,</strong> ושלא כמו ששנינו, שביחיד אינו מרצה על המזיד!
 <strong>אמר רב יוסף, לא קשיא</strong> <small>[אין זה קשה]:</small> <strong>הא</strong> <small>[זו]</small> ששנינו בה שמרצה על הדם גם במזיד — היא כשיטת <strong>ר' יוסי, הא</strong> <small>[זו]</small> ששנינו בה שאינו מרצה, היא כשיטת <strong>רבנן</strong> <small>[חכמים].</small> <strong>דתניא</strong> <small>[ששנויה</small> ברייתא<small>]:</small> <strong>אין תורמין</strong> תרומה <strong>מן הטמא על הטהור, ואם תרם,</strong> אם היה זה <strong>בשוגג</strong> — <strong>תרומתו תרומה,</strong> <strong>במזיד</strong> — <strong>אין תרומתו תרומה,</strong> שקנס הוא שקנסוהו חכמים. <strong>ר' יוסי אומר: בין</strong> אם תרם מן הטמא <strong>בשוגג בין במזיד</strong> — <strong>תרומתו תרומה.</strong> הרי שר' יוסי אינו מחלק בין אם עשה בשוגג או במזיד, וכשיטת הברייתא השניה.
  ומקשים:  <strong>אימר דשמעת ליה</strong> <small>[אמור ששמעת אותו]</small> את <strong>ר' יוסי דלא קניס</strong> <small>[שאינו קונס]</small> את העושה במזיד, ואולם מה ששנינו בברייתא זו <strong>ש</strong><strong>מרצה ציץ על אכילות,</strong> כגון על בשר שנטמא, שייחשב כטהור, <strong>מי שמעת ליה</strong> <small>[האם שמעת אותו]?</small> <strong>והתניא</strong> <small>[והרי שנויה</small> ברייתא<small>],</small> <strong>ר' אליעזר אומר: הציץ מרצה על אכילות,</strong> כלומר, גם על דברים הנאכלים שנטמאו, <strong>ר' יוסי אומר: אין הציץ מרצה על אכילות!</strong>
 ומשיבים: <strong>איפוך</strong> <small>[הפוך]</small> את השיטות בברייתא זו, <strong>ר' אליעזר אומר: אין הציץ מרצה על אכילות, ר' יוסי אומר: הציץ מרצה על אכילות.</strong>
 <strong>מתקיף לה</strong> <small>[מקשה על כך]</small> <strong>רב ששת: ומי מצית אפכת לה</strong> <small>[והאם יכול אתה להפוך אותה]</small> ולומר כי לדעת ר' אליעזר הציץ אינו מרצה על האכילות? <strong>והתניא</strong> <small>[והרי שנויה</small> ברייתא<small>]:</small> <strong>יכול</strong> נאמר ש<strong>בשר</strong> קרבן <strong>שנטמא,</strong> כלומר, שאכלוהו טמאים <strong>לפני זריקת דמים</strong> על המזבח, <strong>יהו חייבין עליהן</strong> על אכילה זו כרת <strong>משום</strong> אכילת קדשים ב<strong>טומאה?</strong>
 <strong>תלמוד לומר: "כל טהור יאכל בשר"</strong> (ויקרא ז, יט), ומיד אחר כך נאמר: <strong>"והנפש אשר תאכל בשר מזבח השלמים אשר לה' וטמאתו עליו ונכרתה"</strong> (שם כ), ללמדנו ש<strong>הניתר לטהורין</strong> הוא ש<strong>חייבין עליו משום</strong> אכילה ב<strong>טומאה,</strong>
 <strong>ושאינו ניתר לטהורין אין חייבין עליו משום טומאה,</strong> והואיל ואין בשר מותר באכילה קודם זריקת הדם — אין חייבים על אכילתו בטומאה.
  ויש לשאול: <strong>או אינו</strong> כן, <strong>אלא</strong> יש לדייק מכתוב זה באופן אחר: ה<strong>נאכל</strong> בפועל <strong>לטהורין</strong> — <strong>חייבין עליו משום טומאה, ושאינו נאכל</strong> <strong>לטהורין</strong> — <strong>אין חייבין עליו</strong> על אכילתו <strong>משום טומאה,</strong> למרות שכבר נזרק עליו הדם, ובכך <strong>אוציא אני את הלן</strong> שעבר זמן אכילתו, <strong>ואת היוצא</strong> מחוץ למקום אכילתו, <strong>ש</strong>נפסלו ושוב <strong>אינן נאכלין לטהורים,</strong> שאין לחייב את האוכלם בטומאה?
 <strong>תלמוד לומר: "אשר לה'"</strong>— <strong>ריבה</strong> גם את אלה, שחייבים על אכילתם בטומאה.
 <strong>יכול שאני מרבה</strong> בכלל זה גם <strong>את הפיגולין</strong> שנפסלו במחשבת חוץ לזמנו <strong>ואת הנותרות?</strong>
 ולפני שמגיעים לסיום הענין מקשים: <strong>נותרות היינו</strong> <small>[הרי זה]</small> בדיוק <strong>לן,</strong> שכבר הזכרנו שחייבים על אכילתו בטומאה! <strong>אלא</strong> כך צריך לגרוס: יכול שאני מרבה <strong>אף הפיגולין,</strong> שיהא דינם <strong>כנותרות? תלמוד לומר: "מזבח השלמים"</strong> — <strong>מיעט,</strong> שהמ' של "מזבח" באה למעט, שאין חייבים על אכילת הפיגול משום טומאה.
  ושואלים:  <strong>ומה ראית לרבות את אלו</strong> הנותר והיוצא, <strong>ולהוציא את אלו</strong> הפיגולים? ומשיבים: <strong>אחר שריבה הכתוב ומיעט, אמרת</strong> (אומר אתה): <strong>מרבה אני את אלו</strong> הנותר והיוצא, <strong>שהיתה להן שעת הכושר,</strong> שהיו ראויים לאכילה משנזרק דם הזבח, ורק אחר כך נותר הבשר או יצא, <strong>ומוציא אני את אלו</strong> את הפיגולים, <strong>שלא היתה להן שעת הכושר,</strong> שמשעה שנזרק דמם כבר היו פסולים.
 <strong>ואם תאמר:</strong> אם כן, <strong>בשר שנטמא לפני זריקת דמים ואכלו</strong> הטמא <strong>לאחר זריקת דמים, מפני מה חייבין עליו משום טומאה?</strong> והרי לא היתה לו שעת הכושר! על כך יש להשיב: <strong>מפני שהציץ מרצה</strong> על הטמא, שתועיל לו זריקת הדם, אף על פי שאינו נאכל.
  על כל פנים מברייתא זו עולה כי בשר <strong>ש</strong><strong>נטמא</strong> — <strong>אין</strong> <small>[כן],</small> הציץ מרצה עליו, <strong>יוצא</strong> — <strong>לא</strong> מרצה עליו הציץ, ולכן לא היתה לו שעת הכושר;
 <strong>מאן שמעת ליה דאמר</strong> <small>[מי</small> הוא ש<small>שמעת אותו שאומר]:</small> <strong>אין זריקה מועלת ליוצא?</strong> הלוא <strong>ר' אליעזר</strong> הוא, כפי שלמדנו במקום אחר (מעילה ו,ב), ואם כן ברייתא זו היא בהכרח כשיטתו, <strong>וקתני</strong> <small>[והוא שונה]</small> כאן ש<strong>מרצה ציץ על אכילות.</strong> ואם כן לא ניתן להפוך את השיטות בברייתא שהובאה לעיל, כפי שהצענו!
 <strong>אלא אמר רב חסדא, לא קשיא</strong> <small>[אינו קשה]:</small> <strong>הא</strong> <small>[זו]</small> הברייתא ששנינו בה שהציץ מרצה על היחיד גם במזיד — כשיטת <strong>ר' אליעזר</strong> היא, הסבור שציץ מרצה על האכילות, <strong>הא</strong> <small>[זו]</small> ששנינו בה שאינו מרצה — היא כשיטת <strong>רבנן</strong> <small>[</small>שאר <small>חכמים]</small> האומרים שאינו מרצה על האכילות.
  ומקשים:  <strong>אימר דשמעת ליה</strong> <small>[אמור ששמעת אותו]</small> את <strong>ר' אליעזר</strong> שהוא אומר ש<strong>מרצה</strong> ה<strong>ציץ על אכילות, דלא קניס מי שמעת ליה</strong> <small>[שאיננו קונס</small> אדם שעשה במזיד <small>האם שמעת אותו]?</small> ומשיבים: <strong>אין</strong> <small>[כן],</small> <strong>כי היכי דשמעת ליה</strong> <small>[כמו ששמעת אותו]</small> את <strong>ר' יוסי</strong> בענין תרומה, שאינו קונס את התורם במזיד מן הטמא על הטהור, כך <strong>שמעת ליה</strong> <small>[שמעת אותו]</small> את <strong>ר' אליעזר, דתניא</strong> <small>[ששנויה</small> ברייתא<small>],</small> <strong>ר' אליעזר אומר: בין בשוגג בין במזיד</strong> — <strong>תרומתו תרומה.</strong>
 ומקשים: <strong>אימר דשמעת ליה</strong> <small>[אמור ששמעת אותו]</small> את <strong>ר' אליעזר</strong> שהוא אומר שאין קונסים במזיד — <strong>בתרומה דקילא</strong> <small>[שהיא קלה],</small> <strong>בקדשים דחמירי מי שמעת ליה</strong> <small>[שהם חמורים האם שמעת אותו]?</small> ומשיבים: על כרחך צריך אתה לומר כך, ש<strong>אם כן,</strong> אם אין אתה אומר כך, <strong>הא אמאן תרמייה</strong> <small>[</small>ברייתא <small>זו על מי תזרוק]?</small> כלומר, למי תשייך אותה?
 <strong>רבינא אמר,</strong> יש לתרץ את הסתירה בין הברייתות באופן אחר: לענין <strong>טומאתו, בין</strong> שנטמא הדם <strong>בשוגג בין</strong> שנטמא <strong>במזיד</strong> — <strong>הורצה,</strong> כדברי הברייתא השניה. לענין <strong>זריקתו,</strong> אם לאחר שנטמא (בין בשוגג בין במזיד) זרק אותו <strong>בשוגג</strong> — <strong>הורצה, במזיד</strong> — <strong>לא הורצה,</strong> כדברי הברייתא הראשונה.
 <strong>ורב שילא אמר</strong> להיפך: לענין <strong>זריקתו, בין</strong> שזרקו <strong>בשוגג בין במזיד</strong> — <strong>הורצה.</strong> לענין <strong>טומאתו,</strong> רק אם נטמא <strong>בשוגג</strong> — <strong>הורצה,</strong> אבל אם נטמא <strong>במזיד</strong> — <strong>לא הורצה.</strong>
 ומעירים: <strong>ולרב שילא, הא דקתני</strong> <small>[</small>ברייתא <small>זו,</small> השניה, <small>שהוא שונה]</small> בה: הציץ מרצה על הדם <strong>שנטמא בין בשוגג בין במזיד</strong> — <strong>הכי קאמר</strong> <small>[כך הוא אומר]:</small> <strong>נטמא</strong> הדם <strong>בשוגג, וזרקו, בין</strong> שזרקו <strong>בשוגג בין</strong> שזרקו <strong>במזיד</strong> — הציץ מרצה.
## דף כו.
 ומציעים, <strong>תא שמע</strong> <small>[בוא</small> ו<small>שמע]</small> שלא כרב שילא, ממה ששנינו בברייתא הראשונה: <strong>דם שנטמא וזרקו, בשוגג</strong> — <strong>הורצה, במזיד</strong> — <strong>לא הורצה,</strong> ושלא כדברי רב שילא, שאמר שאם זרקו במזיד הורצה! ומשיבים: <strong>הכי קאמר</strong> <small>[כך הוא אומר],</small> כך יש להבין את הברייתא לפי רב שילא: <strong>דם שנטמא וזרקו בין בשוגג בין במזיד,</strong> אם <strong>נטמא בשוגג</strong> — <strong>הורצה,</strong> אם נטמא <strong>במזיד</strong> — <strong>לא הורצה.</strong>
 <big>א משנה</big> אם לאחר שקמץ מן המנחה <strong>נטמאו שיריה</strong> המיועדים לכהנים, או <strong>נשרפו שיריה,</strong> או <strong>אבדו שיריה</strong> — <strong>כמדת</strong> (לפי שיטת) <strong>ר' אליעזר</strong> הרי היא <strong>כשירה</strong> ויקטיר את הקומץ, <strong>וכמדת ר' יהושע פסולה,</strong> ואינו מקטיר את הקומץ, שהקומץ בא להתיר את השיריים.
 <big>ב גמרא</big> על מה שאמר ר' יהושע, שמנחה שנטמאו שייריה פסולה, <strong>אמר רב: והוא שנטמאו כל שיריה, אבל</strong> אם נטמאו רק <strong>מקצת שיריה</strong> — <strong>לא,</strong> הריהי כשרה, ויקטיר את הקומץ.
  ומקדימים:  <strong>קא סלקא דעתך</strong> <small>[עולה על דעתנו</small> לומר<small>]</small> שרק אם <strong>נטמא</strong> חלק מן השיריים — <strong>אין</strong> <small>[כן]</small> המנחה כשרה, אבל אם היה חלק <strong>אבוד ושרוף</strong> — <strong>לא.</strong> ומתקשים בדבר: <strong>מאי קסבר</strong> <small>[מה סבור]</small> רב? <strong>אי קסבר</strong> <small>[אם הוא סבור]:</small> <strong>שיורא מילתא היא</strong> <small>[שיור דבר</small> נחשב <small>הוא],</small> ולמרות שחלק אינו ראוי לאכילה מקטירים על הנותר את הקומץ — <strong>אפילו אבוד ושרוף נמי</strong> <small>[גם כן]</small> יקטיר על מה שנותר! <strong>אי קסבר</strong> <small>[אם הוא סבור]:</small> <strong>שיורא לאו מילתא היא</strong> <small>[שיור אינו דבר נחשב],</small> <strong>ו</strong>במקרה ש<strong>נטמא</strong> חלק מן השיריים <strong>מאי טעמא</strong> <small>[מה טעם]</small> הוא מכשיר — משום ש<strong>מרצה</strong> ה<strong>ציץ</strong> על הטומאה; <strong>אי הכי</strong> <small>[אם כך],</small> אפילו נטמאו <strong>כל שיריה נמי</strong> <small>[גם כן]</small> יכשיר מטעם זה!
  ומשיבים:  <strong>לעולם</strong> תפרש <strong>קסבר</strong> <small>[</small>ש<small>הוא</small> <strong>סבור]:</strong> <strong>שיורא מילתא היא</strong> <small>[שיור דבר</small> נחשב <small>הוא],</small> <strong>ו</strong>מה שאמר <strong>נטמא</strong> מקצת השיריים כשר, כוונתו — <strong>והוא הדין לאבוד ושרוף, והאי דקאמר</strong> <small>[וזה שהוא אומר]</small> רק <strong>נטמא</strong> — <strong>רישייהו נקט</strong> <small>[את תחילתם תפס],</small> את המקרה הראשון שהזכירה המשנה ("נטמאו שיריה"). ומניין שר' יהושע מכשיר גם במקרה שאבד או נשרף חלק מן השיריים?
 <strong>כדתניא</strong> <small>[כמו ששנויה</small> ברייתא<small>],</small> <strong>ר' יהושע אומר: כל הזבחים שבתורה שנשתייר מהן כזית בשר</strong> להתירו באכילה, <strong>או כזית חלב</strong> להתירו בהקרבה — <strong>זורק את הדם,</strong> שדין הדם ובשר הזבח כדין הקומץ ושיריי המנחה.
  אגב כך מביאים את המשכה של הברייתא: אם נשאר <strong>כחצי זית בשר וכחצי זית חלב</strong> — <strong>אינו זורק את הדם,</strong> שהרי החלב עולה למזבח, ואילו הבשר נאכל, ואינם מצטרפים. <strong>ובעולה אפילו</strong> נשתייר <strong>כחצי זית בשר וכחצי זית חלב</strong> — <strong>זורק את הדם, מפני שכולה</strong> עולה <strong>כליל</strong> למזבח, ואין הבדל בענין זה בין חלב לבשר. <strong>ובמנחה אפילו כולה קיימת</strong> — <strong>לא יזרוק.</strong>
 ותוהים: <strong>מנחה מאי עבידתה</strong> <small>[מה מעשיה],</small> כלומר, מה עניינה של מנחה כאן? הרי מדובר בזריקה של דם הזבח! <strong>אמר רב פפא:</strong> הכוונה היא <strong>ל</strong><strong>מנחת נסכים</strong> שצריך להביא עם הזבח; <strong>סלקא דעתך</strong> <small>[יעלה על דעתך]</small> לומר: <strong>הואיל ובהדי זבח קא אתיא</strong> <small>[וביחד עם הזבח היא באה]</small> — <strong>כגופיה דזיבחא דמיא</strong> <small>[כגופו של הזבח היא נחשבת],</small> ואם נשארה מנחת הנסכים ייחשב הדבר כאילו נשאר משהו מן הזבח, ויזרוק את הדם למרות שלא נשאר דבר מן הבשר או מן החלב, על כן <strong>קא משמע לן</strong> <small>[משמיע לנו]</small> שלא יזרוק את הדם.
  ושואלים: לגופו  <small>של דבר,</small> <strong>מנהני מילי</strong> <small>[מנין הדברים הללו]</small> שאם נשאר רק כזית מן החלב זורק עליו את הדם? <strong>אמר ר' יוחנן משום</strong> (בשם) <strong>ר' ישמעאל, ומטו בה</strong> <small>[ו</small>יש שהיו <small>מביאים</small> <small>אותה]</small> <strong>משום ר' יהושע בן חנניא, אמר קרא</strong> <small>[הכתוב]:</small> "וזרק הכהן את הדם... <strong>והקטיר החלב לריח ניחח לה' "</strong>(ויקרא יז, ו), ולא נזכר שם בשר, ללמד שאפילו אם נשאר רק <strong>חלב</strong> זורק את הדם, <strong>ואף על פי שאין בשר.</strong>
 ושואלים: <strong>ואשכחן</strong> <small>[ומצאנו]</small> מקור למקרה שנשתייר רק <strong>חלב,</strong> אם נשתיירו רק <strong>יותרת</strong> הכבד <strong>ושתי כליות</strong> להקריבם <strong>מנלן</strong> <small>[מנין לנו]</small> שיזרוק? ומוסיפים: וצריך אתה לומר כן, <strong>דקתני</strong> <small>[ש</small>הרי <small>הוא שונה]</small> בברייתא: <strong>ובמנחה,</strong> כלומר, אם נשתיירה מנחת נסכים הבאה עם הזבח — <strong>אפילו כולה קיימת לא יזרוק</strong> את הדם, ויש לדייק מכאן: דווקא אם נשתיירה <strong>מנחה הוא</strong> ש<strong>לא יזרוק,</strong> מפני שאינה חלק מגוף הקרבן, <strong>הא</strong> <small>[הרי]</small> אם נשארו <strong>יותרת ושתי כליות</strong> שהם מגוף הבהמה — <strong>יזרוק.</strong>
 ואם כן <strong>מנלן</strong> <small>[מנין לנו]</small> דבר זה? ומשיבים: <strong>ר' יוחנן דידיה</strong> <small>[משל עצמו]</small> <strong>אמר,</strong> ולא בשם חכמים אחרים (כדין האמור קודם): נאמר שם <strong>"לריח ניחח",</strong> ללמד ש<strong>כל שאתה מעלה לריח ניחוח,</strong> ובכלל זה היותרת ושתי הכליות, זורקים עליו את הדם.
  ומעירים:  <strong>ואיצטריך למכתב</strong> <small>[והוצרך לכתוב]</small> <strong>"חלב"</strong> במפורש, <strong>ואיצטריך למיכתב</strong> <small>[והוצרך לכתוב]</small> <strong>"לריח ניחח", דאי כתב</strong> <small>[שאם היה כותב]</small> רק <strong>"חלב", הוה אמינא</strong> <small>[הייתי אומר]</small> כך: <strong>חלב</strong> — <strong>אין</strong> <small>[כן],</small> <strong>יותרת ושתי כליות</strong> — <strong>לא,</strong> משום כך <strong>כתב רחמנא</strong> <small>[כתבה התורה]</small> <strong>"ריח ניחח". ואי כתב רחמנא</strong> <small>[ואם היתה כותבת התורה]</small> <strong>"לריח ניחח", הוה אמינא</strong> <small>[הייתי אומר]:</small> <strong>אפילו מנחה</strong> (מנחת נסכים) בכלל זה, שגם היא מוקטרת על המזבח — לכן <strong>כתב רחמנא</strong> <small>[כתבה התורה]</small> <strong>"חלב",</strong> ללמד שהכוונה היא לדבר שהוא מגופו של הזבח.
 <big>ג משנה</big> קומץ <strong>שלא</strong> נתקדש <strong>בכלי שרת</strong> להקטירו — הרי זה <strong>פסול, ור' שמעון מכשיר.</strong> אם <strong>הקטיר קומצה פעמים,</strong> כלומר, בשתי פעמים — <strong>כשרה.</strong>
 <big>ד גמרא</big> <strong>אמר ר' יהודה בריה</strong> <small>[בנו]</small> של <strong>ר' חייא: מאי טעמא</strong> <small>[מה טעמו]</small> של <strong>ר' שמעון</strong> שהקומץ כשר גם אם לא קידשו להקטרה בכלי שרת? ש<strong>אמר קרא</strong> <small>[הכתוב]</small> ביחס למנחה: <strong>"קדש קדשים היא כחטאת וכאשם"</strong> (ויקרא ו, י), ומה שהשווה אותה גם לחטאת וגם לאשם בא לומר שיכול לעשותה כחטאת או כאשם, שאם <strong>בא לעובדה ביד</strong> כחטאת, שלאחר קמיצה רוצה להעלות את הקומץ בידו וכך להקטירו — <strong>עובדה ב</strong>יד <strong>ימין, כ</strong>מו שעושה ב<strong>חטאת</strong> שמזה מדמה באצבע ידו הימנית. ואם רוצה לעובדה <strong>בכלי</strong> — <strong>עובדה</strong> גם <strong>בשמאל, כ</strong>מו שעושה ב<strong>אשם</strong> שדמו נזרק בכלי על המזבח, וגם בידו השמאלית.
 <strong>ור' ינאי אמר:</strong> לדעת ר' שמעון אין צורך כלל בקידוש בכלי שרת, אלא <strong>כיון שקמצו</strong> את הקומץ <strong>מכלי שרת, מעלהו ומקטירו</strong> בכל דרך, <strong>אפילו</strong> אם היה מניחו לשם כך <strong>בהמיינו</strong> (באבנט שלו), <strong>ואפילו במקידה</strong> (כלי) <strong>של חרש. רב נחמן בר יצחק אמר: הכל,</strong> ובכלל זה ר' שמעון, <strong>מודים בקומץ שטעון קידוש</strong> בכלי שרת.
 <strong>מיתיבי</strong> <small>[מקשים]</small> על ר' יהודה בר' חייא ממה ששנינו בברייתא: <strong>הקטר חלבים ואברים,</strong> כלומר, חלבים ואברים העומדים להקטרה, <strong>ו</strong>כן <strong>עצים שהעלן בין ביד בין בכלי, בין בימין ובין בשמאל</strong> — <strong>כשרין;</strong> וכן <strong>הקומץ והקטורת והלבונה שהעלן בין ביד בין בכלי, בין בימין בין בשמאל</strong> — <strong>כשרין.</strong> אם כן, הרי זו <strong>תיובתא</strong> <small>[קושיה חמורה]</small> על <strong>ר' יהודה בריה</strong> <small>[בנו]</small> של <strong>ר' חייא,</strong> שאמר שאם עובדה ביד עובדה רק בימין, ולא בשמאל!
  ומשיבים, <strong>אמר לך</strong> <small>[היה יכול לומר לך]</small> <strong>ר' יהודה בריה</strong> <small>[בנו]</small> של <strong>ר' חייא: לצדדין קתני</strong> <small>[הוא שונה],</small> כלומר, מה שהוא שונה "בין ביד בין בכלי בין בימין בין בשמאל" וכו' יש לפצל לשניים, כאילו הוא שונה: שהעלן <strong>ביד</strong> — <strong>בימין,</strong> או <strong>בכלי</strong> — <strong>בין בימין בין בשמאל.</strong>
 ומציעים, <strong>תא שמע</strong> <small>[בוא</small> ו<small>שמע]</small> ראיה בענין זה ממה ששנינו בברייתא אחרת: <strong>קמצו שלא מכלי שרת, וקידשו שלא בכלי שרת, והעלו והקטירו שלא בכלי שרת</strong> — <strong>פסול, ר' אלעזר ור' שמעון מכשירין במתן</strong> הקומץ ב<strong>כלי,</strong> שאין צריך כלי שרת, ושלא כדעת רב נחמן בר יצחק, שאמר שהכל מודים בקומץ שטעון קידוש!
  ומשיבים, <strong>אימא</strong> <small>[אמור]:</small> ר' אלעזר ור' שמעון מכשירים <strong>ממתן כלי ואילך,</strong> כלומר, לאחר שנתן אותו בכלי שרת לקדשו, שאין צורך להעלותו ולהקטירו בכלי שרת.
  ומציעים עוד: <strong>תא שמע</strong> <small>[בוא</small> ו<small>שמע]</small> שלא כדברי רב נחמן בר יצחק, ממה ששנינו בברייתא, <strong>וחכמים אומרים: קומץ טעון כלי שרת, כיצד? קומצו מכלי שרת ומקדשו בכלי שרת ומעלו ומקטירו בכלי שרת. ר' שמעון אומר: כיון שקמצו מכלי שרת, מעלו ומקטירו שלא בכלי שרת ודיו,</strong> הרי שלדעת ר' שמעון אין צורך בקידוש הקומץ בכלי שרת!
  ומשיבים:  <strong>אימא</strong> <small>[אמור]</small> כך, ר' שמעון אומר: <strong>כיון שקמצו וקדשו בכלי שרת, מעלו ומקטירו ודיו.</strong>
 ומציעים עוד, <strong>תא שמע</strong> <small>[בוא</small> ו<small>שמע]</small> ממה ששנינו: <strong>קמץ בימינו ונתן</strong> את הקומץ <strong>בשמאלו</strong> — <strong>יחזיר</strong> אותו <strong>לימינו.</strong> אם היה הקומץ <strong>בשמאלו</strong>
## דף כו:
 <strong>וחישב עליה</strong> באותה שעה מחשבת פסול, <strong>בין</strong> שחישב מחשבת <strong>חוץ למקומו בין</strong> שחישב מחשבת <strong>חוץ לזמנו</strong> — הרי זה <strong>פסול ואין בו כרת.</strong>
 <strong>(ל"א)</strong> אם בזמן שהיתה בימינו <strong>חישב עליה</strong> מחשבת <strong>חוץ למקומו</strong> — <strong>פסול ואין בו כרת, חוץ לזמנו</strong> — <strong>פיגול וחייבין עליו כרת, דברי ר' אלעזר ור' שמעון.</strong>
 <strong>וחכמים אומרים: כיון שנתנו</strong> את הקומץ <strong>לשמאל</strong> — <strong>פסלתו מתנתו</strong> מה שניתן לשמאל, ושוב אין תקנה להחזירו לימין; <strong>מאי טעמא</strong> <small>[מה טעם הדבר]?</small> <strong>משום דבעי</strong> <small>[שצריך]</small> הקומץ <strong>קדושה בכלי,</strong> שיתנו אותו בכלי שרת, <strong>וכיון שנתנו לשמאל</strong> — <strong>נעשה כדם</strong> הזבח <strong>שנשפך מצואר בהמה על הרצפה</strong> קודם שקיבלו בכלי שרת, <strong>ואספו,</strong> <strong>ש</strong>הוא <strong>פסול,</strong> ולא יועיל הדבר לתיתו בכלי שרת לאחר מכן.
  ונדייק:  <strong>מכלל</strong> הדברים אתה למד ש<strong>ר' אלעזר ור' שמעון</strong> האומרים שלא פסלתו נתינתו לשמאל <strong>לא בעו</strong> <small>[אינם צריכים]</small> כלל <strong>מתן</strong> הקומץ ב<strong>כלי</strong> שרת לקדשו, והרי זו <strong>תיובתא</strong> <small>[קושיה חמורה]</small> על דברי <strong>רב נחמן</strong> בר יצחק, שאמר שגם ר' שמעון מצריך קידוש בכלי! ומסכמים: אכן, <strong>תיובתא</strong> <small>[קושיה חמורה]</small> היא, ונדחו דבריו.
  ומעירים:  <strong>לר' יהודה בריה</strong> <small>[בנו]</small> של <strong>ר' חייא מסייעא ליה</strong> <small>[מסייעת לו]</small> ברייתא זו, שהוא אומר (בעמוד הקודם) כי לדעת ר' שמעון, כשעושה את עבודת המנחה ביד צריך שיעשנה בימין, ומשום כך כשהעביר את הקומץ לשמאלו צריך להחזירו לימינו. ואולם <strong>לר' ינאי</strong> שאמר כי משעה שקמץ את הקומץ מכלי שרת יכול להעלותו ולהקטירו בכל דבר, <strong>לימא תיהוי תיובתא</strong> <small>[</small>האם <small>נאמר שתהא זו קושיה חמורה]?</small> שהרי מכאן עולה שרק ביד ימין ניתן להקטירו!
  ומשיבים, <strong>אמר לך</strong> <small>[יכול היה לומר לך]</small> <strong>ר' ינאי: אנא דאמרי</strong> <small>[אני שאמרתי]</small> את דברי, <strong>כ</strong>שיטת ה<strong>תנא</strong> השונה ש<strong>הקטר</strong> חלבים ואיברים והעלאת הקומץ כשרים בין בימין בין בשמאל, <strong>ולאו</strong> <small>[ולא]</small> <strong>לצדדים קתני</strong> <small>[הוא שונה]</small> ברייתא זו, כפי שתירצו אותה לעיל לשיטת ר' יהודה בר' חייא, אלא כפשוטה.
 <big>א</big> נאמר במשנה: <strong>הקטיר קומצה פעמים</strong> — <strong>כשרה. אמר ר' יהושע בן לוי</strong> יש לדייק: הקטיר קומצה <strong>פעמים</strong> כשרה — <strong>ולא פעמי פעמים,</strong> כלומר, דווקא כשמקטיר מחצית בכל פעם היא כשרה, ולא בפחות מזה, <strong>ור' יוחנן אמר:</strong> מה ששנינו שהקטיר קומצה <strong>פעמים</strong> כשרה — <strong>ואפילו</strong> הקטיר <strong>פעמי פעמים.</strong>
 ושואלים: <strong>מאי בינייהו</strong> <small>[מה ביניהם]?</small> במה נחלקו? <strong>אמר ר' זירא:</strong> האם <strong>יש קומץ</strong> שהוא <strong>פחות מ</strong>שיעור <strong>שני זיתים ו</strong>האם <strong>יש הקטרה פחותה מכזית איכא בינייהו</strong> <small>[יש ביניהם],</small>
 <strong>ר' יהושע בן לוי סבר</strong> <small>[סבור]:</small> <strong>אין קומץ פחות</strong> לעולם <strong>משני זיתים,</strong> <strong>ואין הקטרה פחותה מכזית,</strong> ולפיכך מה ששנינו במשנה פעמיים הוא בדווקא. <strong>ור' יוחנן סבר</strong> <small>[סבור]:</small> <strong>יש קומץ פחות משני זיתים, ויש הקטרה פחותה מכזית,</strong> ואם כן, גם אם הקטיר את הקומץ בכמה פעמים הרי זה כשר.
 <big>ב</big> <strong>איתמר</strong> <small>[נאמר]</small> שחלקו בשאלה: <strong>קומץ מאימתי</strong> בדיוק <strong>מתיר</strong> את ה<strong>שירים</strong> של המנחה <strong>באכילה</strong> לכהנים? <strong>ר' חנינא אומר: משמשלה בו את האור</strong> (האש), שהתחילה לאחוז בו. <strong>ר' יוחנן אמר: משתצית בו את האור</strong> משתבער האש <strong>ברובו.</strong>
 <strong>אמר ליה</strong> <small>[לו]</small> <strong>רב יהודה לרבה בר רב יצחק:</strong> <strong>אסברה לך טעמא</strong> <small>[אסביר לך</small> את <small>טעמו]</small> של <strong>ר' יוחנן,</strong> ש<strong>אמר קרא</strong> <small>[המקרא]:</small> <strong>"והנה עלה קיטר הארץ כקיטר הכבשן"</strong> (בראשית יט, כח), והרי <strong>אין כבשן מעלה קיטור עד שתצית האור ברובו,</strong> ומכאן הוא לומד לקומץ שנאמרה בו לשון הקטרה ("והקטיר הכהן את אזכרתה", ויקרא ב, ב).
 <strong>אמר ליה</strong> <small>[לו]</small> <strong>רבין בר רב אדא לרבא: אמרי</strong> <small>[אומרים]</small> <strong>תלמידיך</strong> ש<strong>אמר רב עמרם, תניא</strong> <small>[שנויה</small> ברייתא<small>]:</small> <strong>אין לי אלא דברים שדרכן ליקרב בלילה, כגון אברים</strong> של עולה <strong>ופדרים</strong> חלבים של עולה (ושאר קרבנות) — <strong>שמעלן ומקטירן מבוא השמש</strong> מהשקיעה, <strong>ומתעכלין והולכין כל הלילה כולה,</strong> שנאמר לגבי העולה: "היא העולה על מוקדה על המזבח כל הלילה עד הבוקר" (שם ו, ב), ואולם
 <strong>דברים שדרכן</strong> (שמצוותם) <strong>ליקרב</strong> על המזבח <strong>ביום, כגון הקומץ והלבונה והקטרת, ומנחת כהנים ומנחת כהן משוח ומנחת נסכים</strong> הקרבות כליל על המזבח, מנין <strong>שמעלן ומקטירן מבוא השמש?</strong> ותוהים: מבוא השמש?
 <strong>והא</strong> <small>[והרי]</small> <strong>אמרת</strong> ש<strong>דרכן ליקרב ביום! אלא</strong> הכוונה היא: מנין שמעלן ומקטירן <strong>עם בא השמש,</strong> כלומר, סמוך לשקיעת השמש, <strong>ש</strong>גם הם <strong>מתעכלין והולכין כל הלילה,</strong> ואין צריך להיגמר עיכולם ביום, <strong>מנין? תלמוד לומר: "זאת תורת העלה"</strong> (שם) — <strong>ריבה</strong> כל העולים על המזבח.
 <strong>והא</strong> <small>[והרי]</small> אם מעלה ומקטיר את הקומץ <strong>עם בא השמש</strong> — <strong>לא משכחת לה</strong> <small>[אין אתה מוצא]</small> <strong>שתצית האור ברובו</strong> מבעוד יום כדי שיותרו השיריים באכילה, וכדברי ר' יוחנן! ומשיבים, <strong>לא קשיא</strong> <small>[אין זה קשה]:</small> <strong>כאן</strong> שדייקנו מן הברייתא, שאין צורך שתשלוט האור ברובו — הרי זה כדי <strong>לקלוט,</strong> כדי שייחשבו הדברים "לחמו של מזבח", וכך ניתן להמשיך ולהקטירם כל הלילה, <strong>כאן</strong> שאמר ר' יוחנן שצריך שתשלוט האור ברובו — <strong>הרי זה כדי</strong> <strong>להתיר</strong> את השיריים באכילה לכהנים.
  ומעירים:  <strong>ר' אלעזר מתני לה</strong> <small>[שונה אותה]</small> בברייתא <strong>"מבוא השמש",</strong> כמו ששנינו מתחילה, שהקומץ והלבונה וכו' מעלים ומקטירים אותם לאחר שקיעת החמה, <strong>ומוקים לה</strong> <small>[ומעמיד אותה]</small> <strong>בפוקעין,</strong> בחלקים שפקעו ונפלו מעל המזבח, שאותם מחזירים ומעלים גם בלילה. <strong>וכן כי אתא</strong> <small>[כאשר בא]</small> <strong>רב דימי</strong> מארץ ישראל <strong>אמר</strong> בשם <strong>ר' ינאי:</strong> מדובר <strong>בפוקעין.</strong>
 ושואלים: <strong>ומי</strong> <small>[והאם]</small> <strong>אמר ר' ינאי הכי</strong> <small>[כך]?</small> <strong>והא</strong> <small>[והרי]</small> <strong>אמר ר' ינאי: קטרת שפקעה מעל גבי המזבח, אפילו קרטין</strong> (גושים קטנים) <strong>שבה אין מחזירין אותן,</strong> בניגוד למה ששנינו לשיטתו בברייתא זו! <strong>ותני</strong> <small>[ו</small>כן <small>שנה]</small> <strong>רב חנינא בר מניומי בדבי</strong> <small>[ב</small>בברייתא של <small>בית מדרשו]</small> של <strong>ר' אליעזר בן יעקב:</strong> נאמר <strong>"אשר תאכל האש את העלה על המזבח"</strong> (שם פסוק ג), ומ"את העולה" יש לדייק: <strong>עיכולי עולה,</strong> כלומר, איברי עולה שנתעכלו באש, <strong>אתה מחזיר</strong> למזבח, <strong>ואי</strong> <small>[ואין]</small> <strong>אתה מחזיר עיכולי קטרת!</strong> ומשיבים: <strong>סמי</strong> <small>[מחק]</small> <strong>מיכן</strong> מן הברייתא את המילה <strong>"קטרת"</strong> בין הדברים שמקטירים כל הלילה.
 <strong>אמר ר' אסי: כי פשיט</strong> <small>[כאשר היה פושט,</small> מסביר<strong>]</strong> <strong>ר' אלעזר</strong> את מסכת <strong>מנחות בעי הכי</strong> <small>[היה שואל]</small> כך, וכך <strong>בעי</strong> <small>[שאל]</small> <strong>ר' אלעזר: קומץ שסידרו</strong> שהניחו על המזבח, <strong>וסידר</strong> מ<strong>עליו את המערכה</strong> של העצים <strong>מהו?</strong> האם <strong>דרך הקטרה בכך, או אין דרך הקטרה בכך,</strong> אלא דווקא כשהוא ניתן על המערכה? לשאלה זו לא נמצאה תשובה, ונשארה ב<strong>תיקו</strong> <small>[תעמוד]</small> השאלה במקומה.
 <strong>בעי</strong> <small>[שאל]</small> <strong>חזקיה: אברין</strong> של עולה <strong>שסידרן</strong> על המזבח <strong>וסידר עליהן את המערכה, מהו?</strong> האם נאמר כי <strong>"על העצים" אמר רחמנא</strong> <small>[אמרה התורה],</small> שנאמר: "וערכו בני אהרן הכהנים את הנתחים וכו' על העצים אשר על האש אשר על המזבח" (שם א, ח), וכוונתו — <strong>דוקא על העצים, או דלמא</strong> <small>[שמא]</small> <strong>כיון דכתיב קרא אחרינא</strong> <small>[שכתוב מקרא אחר]:</small> <strong>"אשר תאכל האש את העלה על המזבח"</strong> (שם ו, ג), ומשמע שהעולה יכולה להיות על גוף המזבח עצמו — <strong>אי בעי הכי עביד</strong> <small>[אם רוצה כך הוא עושה]</small> <strong>אי בעי הכי עביד</strong> <small>[אם רוצה כך הוא עושה]?</small> גם שאלה זו לא נפתרה ונשארה ב<strong>תיקו</strong> <small>[תעמוד]</small> השאלה במקומה.
 <strong>בעי</strong> <small>[שאל]</small> <strong>ר' יצחק נפחא: אברין שסידרן</strong> על המזבח <strong>בצידי המערכה</strong> של העצים, <strong>מהו?</strong> ומסבירים: <strong>אליבא דמאן דאמר</strong> <small>[לפי</small> שיטתו <small>של מי שאומר]</small> "על" פירושו <strong>על ממש</strong> — <strong>לא תיבעי לך</strong> <small>[לא תישאל לך]</small> שאלה זו,
## דף כז.
 ש<strong>"על העצים" כתיב</strong> <small>[נאמר],</small> ולא בצידם,
 <strong>כי תיבעי לך</strong> <small>[כאשר תישאל לך</small> השאלה<small>]</small> הרי זה <strong>אליבא דמאן דאמר</strong> <small>[לפי</small> שיטת <small>מי שאומר]</small> במשנה להלן (מנחות צו,א) בענין בזיכים של לחם הפנים ש"<strong>על"</strong> משמעו <strong>בסמוך, מאי</strong> <small>[מהו]?</small> <strong>הכא נמי</strong> <small>[כאן גם כן]</small> נאמר <strong>"על</strong> העצים" — <strong>בסמוך</strong> לעצים, <strong>או דלמא</strong> <small>[שמא]</small> כאן שנאמר: "על העצים אשר על האש" יש לפרש <strong>"על העצים" דומיא</strong> <small>[בדומה]</small> למה שנאמר <strong>"על המזבח", מה התם</strong> <small>[שם]</small> <strong>על</strong> המזבח <strong>ממש, אף הכא נמי</strong> <small>[כאן גם כן]</small> <strong>על</strong> העצים <strong>ממש?</strong> לשאלה זו לא נמצא פתרון, ולפיכך <strong>תיקו</strong> <small>[תעמוד]</small> השאלה במקומה.
 <big>א משנה</big> <strong>הקומץ מיעוטו מעכב את רובו,</strong> שאם חסר כל שהוא — פסול. <strong>עשרון</strong> עשירית האיפה סולת שמביאים למנחה <strong>מיעוטו מעכב את רובו. היין</strong> שמביאים לנסכים <strong>מיעוטו מעכב את רובו.</strong> לוג <strong>השמן</strong> שמביאים למנחה <strong>מיעוטו מעכב את רובו.</strong>
 <strong>הסולת והשמן</strong> של המנחה <strong>מעכבין זה את זה. הקומץ והלבונה</strong> שנותנים על המנחה, שצריך להקטיר את שניהם, <strong>מעכבין זה את זה.</strong>
 <big>ב גמרא</big> ביחס למה ששנינו שהקומץ מיעוטו מעכב את רובו, מבררים: <strong>מאי טעמא</strong> <small>[מה הטעם,</small> מקור הדין<small>]?</small> <strong>אמר קרא</strong> <small>[המקרא]:</small> <strong>"מלא קמצו" תרי זימני</strong> <small>[שתי פעמים],</small> במנחת נדבה (ויקרא ב, ב) ובמנחת חוטא (שם ה, יב), וכל ששנה עליו הכתוב — מעכב.
  ומה ששנינו: <strong>עשרון</strong> המנחה <strong>מיעוטו מעכב את רובו, מאי טעמא</strong> <small>[מה הטעם]?</small> <strong>אמר קרא</strong> <small>[המקרא]:</small> "וקמץ הכהן <strong>מסלתה"</strong> (שם ב, ב) — מן הסולת שהיתה בה מתחילה, ללמד <strong>שאם חסרה כל שהוא</strong> — <strong>פסולה.</strong>
 ומה ששנינו: <strong>היין</strong> של הנסכים <strong>מיעוטו מעכב את רובו,</strong> נלמד ממה שנאמר בפרשת הנסכים: <strong>"ככה</strong> יעשה" (במדבר טו, יא), להדגיש: כך ולא פחות מכך.
  ומה ששנינו ש<strong>השמן</strong> של המנחה <strong>מיעוטו מעכב את רובו,</strong> השמן של <strong>מנחת נסכים</strong> נלמד ממה שנאמר: <strong>"ככה"</strong> (שם), <strong>ו</strong>של <strong>מנחת נדבה</strong> — ממה ש<strong>אמר קרא</strong> <small>[המקרא]:</small> <strong>"ומשמנה"</strong> (ויקרא ב, ב), מן השמן שהיה בה, ללמד <strong>שאם חסר כל שהוא</strong> — <strong>פסולה.</strong>
 ומה ששנינו ש<strong>השמן והסולת מעכבין זה את זה</strong> נלמד ממה שנאמר: "וקמץ וכו' <strong>מסלתה ומשמנה"</strong> (שם), ללמד שיש צורך בשניהם יחד, ושוב חזר על כך הכתוב במנחת העומר: <strong>"מגרשה ומשמנה"</strong> (שם טז), הרי שנה על כך הכתוב לעכב.
  ומה ששנינו: <strong>הקומץ והלבונה מעכבין זה את זה,</strong> נלמד ממה שנאמר: "וקמץ וכו' מסלתה ומשמנה <strong>על כל לבונתה"</strong> (שם ב), ושוב נאמר במנחת חוטא: <strong>"ואת כל הלבונה אשר על המנחה"</strong> (שם ו, ח), ללמד שהם מעכבים זה את זה.
 <big>ג משנה</big> <strong>שני שעירי יום הכפורים,</strong> השעיר לה' והשעיר לעזאזל, <strong>מעכבין זה את זה,</strong> שאין עושים עבודתו של האחד בלא האחר. <strong>שני כבשי עצרת</strong> הבאים עם שתי הלחם <strong>מעכבין זה את זה. שתי חלות,</strong> שתי הלחם שמביאים בעצרת <strong>מעכבות זו את זו.</strong>
 <strong>שני סדרין</strong> של לחם הפנים <strong>מעכבין זה את זה. שני בזיכין</strong> של לבונה של לחם הפנים <strong>מעכבין זה את זה. הסדרין והבזיכין מעכבין זה את זה.</strong>
 <strong>שני מינים</strong> של לחם <strong>שב</strong>קרבן <strong>נזיר,</strong> חלות ורקיקים (במדבר ו, טו), <strong>שלשה</strong> מינים <strong>שבפרה</strong> האדומה, ששורפים עמה עץ ארז ואזוב ושני ותולעת (שם יט, ו), <strong>וארבעה</strong> מיני לחם <strong>שבתודה,</strong> חלות ורקיקים, רבוכה וחמץ (ויקרא ז, יב), <strong>וארבעה</strong> מינים <strong>שבלולב,</strong> לולב, אתרוג, הדס וערבה (שם כג, מ), <strong>וארבע</strong> מינים <strong>שבמצורע</strong> שהוא נטהר על ידם, עץ ארז ואזוב ושני תולעת וציפורים (שם יד, ד) — <strong>מעכבין זה את זה.</strong>
 <strong>שבעה הזאות שבפרה</strong> אדומה, שמזה הכהן מדמה כנגד פתח אהל מועד (במדבר יט, ד), <strong>מעכבות זו את זו. שבע הזיות שעל בין הבדים</strong> בפר ושעיר של יום הכיפורים (ויקרא טז, יד-טו), וכן ההזיות <strong>שעל הפרכת,</strong> ו<strong>שעל מזבח הזהב</strong> ביום הכיפורים, ובשאר כל החטאות הנעשות בפנים — <strong>מעכבות זו את זו.</strong>
 <big>ד גמרא</big> ומביאים את המקור לדינים שבמשנתנו. <strong>שני שעירי יום הכפורים מעכבין זה את זה</strong> — שנאמר בעבודת יום הכיפורים <strong>חוקה</strong> ("והיתה לכם לחקת עולם". ויקרא טז, כט), וכל מקום שנאמר חוקה הוא לעכב.
 <strong>שני כבשי עצרת מעכבין זה את זה</strong> — שנאמרה בהם לשון <strong>הויה</strong> ("קדש יהיו". שם כג, כ), וכל לשון הויה היא לעכב, לומר שכך יהיה ולא אחרת. <strong>שתי חלות</strong> של עצרת מעכבות זו את זו — שנאמרה בהן <strong>הויה</strong> ("סלת תהיינה". שם יז).
 <strong>שני סדרין</strong> של לחם הפנים — שנאמרה בהם לשון <strong>חוקה</strong> ("חק עולם". שם כד, ט), וכן <strong>שני בזיכין</strong> — מ<strong>חוקה</strong> האמורה שם, וכן <strong>הסדרין והבזיכין</strong> — מ<strong>חוקה</strong> האמורה שם.
 <strong>שני מינים שבנזיר</strong> — <strong>דכתיב</strong> <small>[שנאמר]</small> בנזיר: <strong>"כן יעשה</strong> על תורת נזרו" (במדבר ו, כא), להדגיש: דווקא כך יעשה. <strong>שלשה</strong> מינים <strong>שבפרה</strong> — שנאמרה בה <strong>חוקה</strong> ("זאת חקת התורה". שם יט, ב).
 <strong>ארבעה</strong> מינים <strong>שבתודה</strong> — <strong>דאיתקש</strong> <small>[שהוקשה]</small> <strong>לנזיר, דכתיב</strong> <small>[שנאמר]</small> בתודה: <strong>"על זבח תודת שלמיו"</strong> (ויקרא ז, יג), <strong>ואמר מר</strong> <small>[החכם]:</small> <strong>"שלמיו"</strong> — <strong>לרבות שלמי נזיר,</strong> וכבר למדנו בנזיר שהמינים שבו מעכבים זה את זה.
 <strong>וארבעה</strong> מינים <strong>שבמצורע</strong> מעכבים זה את זה — <strong>דכתיב</strong> <small>[שנאמר]:</small> <strong>"זאת תהיה תורת המצרע"</strong> (ויקרא יד, ב), ולשון הויה היא לעכב. ומה ששנינו: <strong>וארבעה</strong> מינים <strong>שבלולב</strong> שמעכבים זה את זה, נלמד מה שנאמר בהם <strong>"ולקחתם"</strong> (שם כג, מ), ודורשים מלה זו במשמעות <strong>לקיחה תמה,</strong> שלימה.
 <big>ה</big> <strong>אמר רב חנן בר רבא: לא שנו</strong> שארבעה מינים שבלולב מעכבים זה את זה <strong>אלא</strong> במקרה <strong>שאין לו</strong> את כל ארבעה המינים, <strong>אבל יש לו</strong> את כל הארבעה — <strong>אין מעכבין,</strong> ויוצא ידי חובתו גם אם נוטל כל אחד בפני עצמו.
 <strong>מיתיבי</strong> <small>[מקשים]</small> על כך ממה ששנינו: <strong>ארבעה מינין שבלולב, שנים מהן עושין פירות</strong> — לולב (של תמר) ואתרוג, <strong>ושנים מהם אין עושין פירות</strong> — הדס וערבה, <strong>העושין פירות יהיו זקוקין לשאין עושין</strong> פירות, <strong>ושאין עושין פירות יהיו זקוקין לעושין פירות, ואין אדם יוצא ידי חובתו בהן עד שיהו כולן באגודה אחת;</strong>
 <strong>וכן ישראל בהרצאה,</strong> כאשר הם מתרצים לפני המקום בתפילה ותענית, אינם נענים <strong>עד שיהו כולן באגודה אחת, שנאמר: "הבונה בשמים מעלותיו ואגדתו על ארץ יסדה"</strong> (עמוס ט, ו), לומר שבזמן שהם באגודה אחת הם מיוסדים בארץ. הרי שאין יוצאים בנטילת ארבעה מינים עד שיהיו אגודים כאחד!
  ומשיבים:  <strong>תנאי</strong> <small>[</small>מחלוקת <small>תנאים]</small> <strong>היא, דתניא</strong> <small>[ששנויה</small> ברייתא<small>]:</small> <strong>לולב בין אגוד בין שאינו אגוד</strong> — <strong>כשר; ר' יהודה אומר: אגוד</strong> — <strong>כשר, שאינו אגוד</strong> — <strong>פסול.</strong>
 ושואלים: <strong>מאי טעמא</strong> <small>[מה טעמו]</small> של <strong>ר' יהודה?</strong> ומשיבים: <strong>גמר</strong> <small>[</small>שהוא <small>לומד]</small> בגזירה שוה <strong>קיחה קיחה מאגודת אזוב</strong> שבפסח מצרים, שנאמר שם: "ולקחתם אגודת אזוב" (שמות יב, כב), ובארבעה מינים נאמר: "ולקחתם לכם פרי עץ הדר" וכו' (ויקרא כג, מ),
 <strong>מה להלן באגודה</strong> — <strong>אף כאן באגודה.</strong> ושואלים: <strong>ורבנן</strong> <small>[וחכמים]</small> מה טעמם? ומשיבים: <strong>לא גמרי</strong> <small>[</small>הם <small>אינם למדים]</small> גזירה שווה זו של <strong>קיחה קיחה.</strong>
 ושואלים: <strong>כמאן אזלא הא דתניא</strong> <small>[כ</small>שיטת <small>מי הולכת זו ששנויה</small> בברייתא<small>]:</small> <strong>לולב מצוה לאוגדו, ואם לא אגדו</strong> — <strong>כשר, כמאן</strong> <small>[כ</small>שיטת <small>מי]?</small> <strong>אי</strong> <small>[אם]</small> תאמר <strong>כ</strong>שיטת <strong>ר' יהודה,</strong> אם <strong>לא אגדו אמאי</strong> <small>[מדוע]</small> <strong>כשר</strong> בדיעבד? הרי הוא אומר שפסול! <strong>אי רבנן</strong> <small>[אם</small> תאמר כשיטת <small>חכמים]</small> <strong>מאי</strong> <small>[מה,</small> איזו<small>]</small> <strong>מצוה</strong> יש בכך? הרי אינם לומדים גזירה שווה של קיחה קיחה!
  ומשיבים:  <strong>לעולם</strong> שיטת <strong>רבנן</strong> <small>[חכמים]</small> היא, <strong>ומאי</strong> <small>[ומה]</small> <strong>מצוה</strong> יש כאן? <strong>משום "זה אלי ואנוהו"</strong> (שם טו, ב), שיש לעשות את המצוות בצורה נאה, ומשום כך ראוי ליטול את ארבעת המינים כשהם אגודים יחד.
 <big>ו</big> ושבים לדין משנתנו. מה ששנינו: <strong>שבע הזאות שבפרה מעכבות זו את זו,</strong> נלמד ממה שנאמרה בפרה אדומה לשון <strong>חוקה</strong> (במדבר יט, ב).
  ומה ששנינו: <strong>שבע הזאות שעל בין הבדים ושעל מזבח הזהב ושעל הפרוכת מעכבות זו את זו;</strong> הזאות של <strong>יום הכפורים</strong> — שהרי <strong>כתיב</strong> <small>[נאמר]</small> בעבודת יום הכיפורים לשון <strong>חוקה</strong> (ויקרא טז, כט).
  הזאות על הפרוכת ועל מזבח הזהב של <strong>פר כהן משוח ו</strong>של <strong>פר העלם דבר של ציבור, ו</strong>של <strong>שעירי עבודה זרה</strong> — <strong>כדתניא</strong> <small>[כמו ששנויה</small> ברייתא<small>],</small> מה שנאמר בפר העלם דבר של ציבור (שם ד, כ): <strong>"ועשה לפר כאשר עשה לפר</strong> החטאת" של כהן משיח (שם ד, ג— יב) <strong>מה תלמוד לומר?</strong> אין בכך צורך, שהרי ממילא חזרה התורה על כל הפרטים האמורים שם! אלא נאמר כדי <strong>לכפול</strong> את הציווי <strong>בהזאות,</strong> ללמד
## דף כז:
 <strong>שאם חיסר אחת מן המתנות</strong> (הנתינות, ההזאות) <strong>לא עשה כלום.</strong>
 <big>א</big> <strong>תנו רבנן</strong> <small>[שנו חכמים]:</small> <strong>שבע הזאות שבפרה</strong> אדומה, שהכהן עומד במזרח ומזה מדמה כנגד פתח אהל מועד, <strong>שעשאן</strong> שלא כראוי, <strong>בין</strong> שעשאן <strong>שלא לשמן, בין שלא</strong> היו <strong>מכוונות אל נכח פני אוהל מועד</strong> (במדבר יט, ד), כלומר, לכיוון פתח ההיכל אלא לצדדים <strong>—</strong> <strong>פסולות. ו</strong>ההזאות
 <strong>שבפנים</strong> של דם החטאות הפנימיות — פר ושעיר של יום הכיפורים, וכן פר כהן משיח ופר העלם דבר ושעירי עבודה זרה, שצריך להזות "לפני ה' את פני פרוכת הקדש" (ויקרא ד, ו), <strong>ו</strong>כן ההזאות <strong>שבמצורע</strong> שמזה מלוג השמן "שבע פעמים לפני ה' " (שם יד, טז), אם עשאן <strong>שלא לשמן</strong> — <strong>פסולות,</strong> אבל אם עשאן <strong>שלא מכוונות</strong> כנגד קדש הקדשים — <strong>כשרות.</strong>
 ומתקשים: <strong>והתניא</strong> <small>[והרי שנויה</small> ברייתא<small>]</small> ל<strong>גבי פרה: שלא לשמן</strong> — <strong>פסולות, שלא מכוונות</strong> — <strong>כשרות,</strong> ובברייתא לעיל שנינו שאם עשאן שלא מכוונות — פסולות! <strong>אמר רב חסדא, לא קשיא</strong> <small>[אין זה קשה]:</small> <strong>הא</strong> <small>[זו]</small> כשיטת <strong>ר' יהודה, הא רבנן</strong> <small>[זו</small> כשיטת <small>חכמים].</small>
 <strong>דתניא</strong> <small>[ששנויה</small> ברייתא<small>]:</small> <strong>מחוסרי כפרה,</strong> כלומר, אלה שצריכים להביא קרבן לגמר טהרתם, כדי להיות מותרים להיכנס למקדש ולאכול מן הקדשים (אף על פי שכבר טבלו מטומאתם והעריבה עליהם השמש), <strong>אם נכנסו לעזרה בשוגג</strong> — הרי זה <strong>חייב חטאת,</strong> אם נכנסו <strong>במזיד</strong> — <strong>ענוש כרת, ואין צריך לומר</strong> אם נכנס לשם <strong>טבול יום</strong> מי שטבל מטומאתו ולא העריבה עליו השמש, <strong>ושאר כל הטמאים</strong> שעדיין לא טבלו מטומאתם.
 <strong>וטהורים שנכנסו לפנים ממחיצתן,</strong> כלומר, נכנסו פנימה מן המקום שבו מותר להם להיכנס, וכגון כהנים שנכנסו להיכל שלא לצורך עבודה, אם נכנסו <strong>להיכל כולו</strong> בכל חלק ממנו — חייבים <strong>ב</strong>מלקות <strong>ארבעים,</strong> אם נכנסו <strong>מבית לפרכת</strong> (לקודש הקדשים), או <strong>אל פני הכפרת,</strong> שהתקרבו עד לפני הארון — הרי הם <strong>ב</strong>חיוב <strong>מיתה. ר' יהודה אומר: כל היכל כולו ו</strong>גם <strong>מבית לפרכת</strong> — <strong>ב</strong>מלקות <strong>ארבעים, ו</strong>רק אם ניגש <strong>אל פני הכפרת</strong> — הרי זה <strong>במיתה.</strong>
 ומסבירים: <strong>במאי קא מיפלגי</strong> <small>[במה הם חלוקים]?</small> <strong>בהאי קרא</strong> <small>[</small>הבנתו של <small>מקרא זה]:</small> שנאמר <strong>"ויאמר ה' אל משה דבר אל אהרן אחיך ואל יבוא בכל עת אל הקדש מבית לפרכת אל פני הכפרת אשר על הארון ולא ימות"</strong> (שם טז, ב), <strong>רבנן סברי</strong> <small>[חכמים סבורים]:</small> <strong>אל הקודש,</strong> כלומר, ההיכל — הרי הוא <strong>בלא יבא</strong> במצות לא תעשה בלבד, שלוקים עליו ארבעים מלקות, <strong>מבית לפרכת ואל פני הכפרת</strong> — <strong>בלא ימות,</strong> שחייב על כך מיתה.
 <strong>ור' יהודה סבר</strong> <small>[סבור]:</small> כך צריך להבין את המקרא, <strong>אל הקודש ומבית לפרכת</strong> — <strong>בלא יבא,</strong> <strong>ואל פני הכפרת</strong> — <strong>בלא ימות.</strong>
 ושואלים: <strong>מאי טעמא דרבנן</strong> <small>[מה טעמם של חכמים]</small> הסבורים שמבית לפרוכת בלאו? ומסבירים: <strong>אי סלקא דעתך כדקאמר</strong> <small>[אם עולה על דעתך כמו שאומר]</small> <strong>ר' יהודה,</strong> שמבית לפרוכת במיתה — <strong>לכתוב רחמנא</strong> <small>[שתכתוב התורה]</small> רק "ואל יבוא בכל עת <strong>אל הקדש" ו"אל פני הכפרת</strong> ולא ימות", <strong>ולא בעי</strong> <small>[ולא צריך]</small> היה לכתוב <strong>"מבית לפרכת", ואנא אמינא</strong> <small>[ואני הייתי אומר]</small> מעצמי: אם על ה<strong>היכל</strong> ("הקודש") <strong>מיחייב</strong> <small>[חייב]</small> מלקות, <strong>מבית לפרכת מבעיא</strong> <small>[נצרכה לומר]?</small> ואם כן <strong>"מבית הפרכת" דכתב רחמנא</strong> <small>[שכתבה התורה]</small> <strong>למה לי? שמע מינה</strong> <small>[למד מכאן]</small> שהוא <strong>במיתה.</strong>
 <strong>ור' יהודה</strong> משיב על כך: <strong>אי כתב רחמנא</strong> <small>[אם היתה כותבת התורה]</small> <strong>"אל הקדש" ולא כתב</strong> <small>[ולא היתה כותבת]</small> <strong>"מבית לפרכת", הוה אמינא</strong> <small>[הייתי אומר]:</small> <strong>מאי</strong> <small>[מה</small> פירוש<small>]</small> <strong>קודש</strong> — <strong>מבית לפרכת,</strong> קודש הקדשים, והוא בלאו לבד, <strong>אבל היכל</strong> אפילו איסור <strong>לאו</strong> <small>[לא תעשה]</small> <strong>נמי לא</strong> <small>[גם כן אין</small> בו<small>].</small> <strong>ורבנן</strong> <small>[וחכמים],</small> מה הם אומרים על טענה זו? <strong>ההוא לא מצית אמרת</strong> <small>[דבר זה לא יכול היית לומר],</small> שהרי ה<strong>היכל כולו איקרי</strong> <small>[נקרא]</small> <strong>"קודש", שנאמר: "והבדילה הפרכת לכם בין הקדש ובין קדש הקדשים"</strong> (שמות כו, לג), משמע שההיכל נקרא קודש.
  ועוד שואלים: <strong>ור' יהודה מאי טעמא</strong> <small>[מה טעמו]</small> שמבית לפרוכת בלא תעשה ואינו במיתה? ומשיבים <strong>אי סלקא דעתך כדקא אמרי רבנן</strong> <small>[אם עולה על דעתך כמו שאומרים חכמים],</small> שמבית לפרוכת ב"לא ימות" — <strong>לכתוב רחמנא</strong> <small>[שתכתוב התורה]</small> רק "אל יבוא <strong>אל הקודש" ו"מבית לפרכת</strong> לא ימות", <strong>ולא בעי</strong> <small>[ולא יצטרך לומר]</small> <strong>"אל פני הכפרת", ואנא אמינא</strong> <small>[ואני</small> הייתי <small>אומר]</small> מדעתי: אם <strong>מבית לפרוכת</strong> חייב <strong>במיתה, אל פני הכפרת מיבעיא</strong> <small>[נצרכה</small> <strong>לומר]</strong> שהוא במיתה? ואם כן <strong>"אל פני הכפרת" דכתב רחמנא</strong> <small>[שכתבה התורה]</small> קודם "ולא ימות" <strong>למה לי? שמע מינה</strong> <small>[למד מכאן]:</small> <strong>"אל פני הכפרת" במיתה, "מבית לפרכת"</strong> רק <strong>באזהרה,</strong> באיסור לא תעשה.
  ושואלים:  <strong>ורבנן</strong> <small>[וחכמים],</small> מה הם אומרים על טענה זו? ומשיבים: <strong>הכי נמי</strong> <small>[כך גם כן],</small> אם רק לענין חיוב מיתה באמת <strong>לא צריך</strong> היה להיכתב אלא "מבית פרוכת", <strong>והאי דכתב רחמנא</strong> <small>[וזה שכתבה התורה]</small> <strong>"אל פני הכפרת",</strong> הרי זה בא <strong>למעוטי</strong> <small>[למעט]</small> <strong>דרך משופש</strong> (משובש, עקום), שאם לא נכנס לקודש הקדשים כשפניו למזרח ("אל פני הכפורת") אינו חייב מיתה,
 <strong>כדתנא דבי</strong> <small>[כמו ששנה החכם מבית</small> מדרשו<strong>]</strong> של <strong>ר' אליעזר בן יעקב:</strong> מה שנאמר "והזה <strong>אל פני הכפרת קדמה"</strong> (ויקרא טז, יד) — <strong>זה בנה</strong> בנין <strong>אב,</strong> לימד לכל הדומה לו, ש<strong>כל מקום שנאמר "פני" אינו אלא פני קדים,</strong> הצד הפונה למזרח.
  ושואלים:  <strong>ור' יהודה,</strong> מה הוא אומר על טענה זו? הרי לשם כך הוצרך הכתוב! ומשיבים: אם כן <strong>לימא קרא</strong> <small>[שיאמר</small> <strong>המקרא]</strong> רק <strong>"פני</strong> הכפורת", <strong>מאי</strong> <small>[מהו]</small> <strong>"אל"? שמע מינה</strong> <small>[למד מכאן]</small> ש<strong>"אל</strong> פני הכפורת" <strong>דוקא,</strong> שרק אם נכנס עד לשם חייב מיתה, אבל מבית לפרוכת אינה במיתה. <strong>ורבנן</strong> <small>[וחכמים],</small> הם אומרים: <strong>"אל" לאו</strong> <small>[אינו]</small> <strong>דוקא,</strong> אין לדייק מכך.
  ומעתה שבים לענין הסתירה שבין הברייתות, האם הזאות של פרה אדומה שאינן מכוונות פסולות או כשרות, <strong>ו</strong>כך מסבירים: <strong>ר' יהודה</strong> ש<strong>אמר "אל פני הכפרת" דוקא,</strong> שיש לדייק מן המלה "אל פני הכפורת" שרק באופן זה הוא חייב, אם כן <strong>"והזה אל נכח</strong> פני אהל מועד" (במדבר יט, ד) <strong>נמי</strong> <small>[גם כן]</small> <strong>דוקא</strong> הוא, ללמד שאם לא היו מכוונות הריהן פסולות.
 <strong>ורבנן</strong> <small>[וחכמים]</small> אומרים: <strong>מדהתם לאו</strong> <small>[מ</small>כיון <small>ששם אין זה]</small> <strong>דוקא</strong> — <strong>הכא נמי לאו</strong> <small>[כאן גם כן אין זה]</small> <strong>דוקא,</strong> ואם לא היו מכוונות כשרות.
 <strong>מתקיף לה</strong> <small>[מקשה על כך]</small> <strong>רב יוסף: ל</strong>שיטת <strong>ר' יהודה,</strong> צריך אתה לומר כי <strong>מ</strong>תוך ש<strong>"אל" דוקא,</strong> גם מה שנאמר בעבודת יום הכיפורים <strong>(אל נכח) [</strong>"והזה <strong>על]</strong> פני הכפרת" (ויקרא טז, יד) <strong>נמי</strong> <small>[גם כן]</small> <strong>דוקא</strong> הוא ומעכב; <strong>אלא</strong> לפי זה <strong>מקדש שני דלא הוו</strong> <small>[שלא היו בו]</small> <strong>ארון וכפורת, הכי נמי דלא עביד</strong> <small>[כך גם כן</small> תאמר <small>שאינו עושה]</small> <strong>הזאות?</strong> והרי אין חולק שהיו עושים כן (ראה משנה יומא נג,ב)!
 <strong>אמר רבה בר עולא, אמר קרא</strong> <small>[המקרא]</small> בעבודת יום הכיפורים: <strong>"וכפר את מקדש הקדש"</strong> (שם לג), לומר: לאו דווקא על הארון ("הקדש"), אלא <strong>מקום המקודש לקודש,</strong> כלומר, על המקום המיועד לארון. עד כאן לפי השיטה שהסתירה שבין הברייתות האם הזאות של פרה אדומה שאינן מכוונות כשרות, תלויה במחלוקת רבי יהודה וחכמים.
 <strong>רבא אמר: הא והא רבנן</strong> <small>[זו וזו</small> כשיטת <small>חכמים],</small>
## דף כח.
 <strong>הא</strong> <small>[זו]</small> ששנינו בה שאם עשה את הזאות הפרה שלא מכוונות כשרות — במקרה <strong>דקאי</strong> <small>[שעמד]</small> הכהן בכיוון <strong>מזרח ומערב ואדי</strong> <small>[והיזה],</small> שכיון שעמד כשפניו למערב, לעבר פתח אהל מועד, אף על פי שאינו מכוון בדיוק כנגד הפתח הרי זה כשר. <strong>הא</strong> <small>[זו]</small> ששנינו בה שהוא פסול — במקרה <strong>דקאי</strong> <small>[שעמד]</small> בכיוון <strong>צפון ודרום ואדי</strong> <small>[והיזה],</small> שכיון שאינו עומד כלל נגד הפתח הרי זה פסול.
 <big>א</big> ושבים למה ש<strong>אמר מר</strong> <small>[החכם]</small> בברייתא: <strong>ו</strong>הזאות <strong>שבפנים ו</strong>הזאות מלוג השמן <strong>שבמצורע, שלא לשמן</strong> — <strong>פסולות, שלא מכוונות</strong> — <strong>כשרות.</strong> וביחס למצורע מקשים, <strong>והתניא</strong> <small>[והרי שנויה</small> ברייתא<small>]:</small> הזאות של מצורע, <strong>בין</strong> שהיזה אותן <strong>שלא לשמן בין שלא מכוונות</strong> — <strong>כשרות!</strong>
 <strong>אמר רב יוסף, לא קשיא</strong> <small>[אין זה קשה]:</small> <strong>הא</strong> <small>[זו]</small> כשיטת <strong>ר' אליעזר והא רבנן</strong> <small>[וזו</small> כשיטת <small>חכמים];</small> <strong>ר' אליעזר</strong> ש<strong>מקיש אשם לחטאת,</strong> שמן ההיקש "כחטאת כאשם תורה אחת להם" (ויקרא ז, ז) הוא למד שכשם שחטאת פסולה שלא לשמה כך אשם פסול שלא לשמו, ובכלל זה אשם מצורע — הוא <strong>מקיש נמי</strong> <small>[גם כן]</small> <strong>לוג</strong> שמן של מצורע <strong>לאשם</strong> מצורע, שהם כתובים באותו פסוק, ולכן אם היזה מלוג השמן שלא לשמו — פסול, ואילו <strong>רבנן לא מקשי</strong> <small>[חכמים אינם מקישים]</small> אשם לחטאת, וממילא אין מקום לפסול בלוג השמן.
  ומקשים על הסבר זה: <strong>ולר' אליעזר, וכי דבר הלמד בהיקש חוזר ומלמד בהיקש?</strong> והרי אם למד בהיקש מחטאת לאשם, אינו יכול לחזור וללמד דין זה ללוג!
 <strong>אלא אמר רבא</strong> באופן אחר: <strong>הא והא רבנן</strong> <small>[זו וזו</small> כדברי <small>חכמים],</small> <strong>כאן</strong> שהזאות שבמצורע כשרות שלא לשמן, הרי זה כדי <strong>להכשיר הקרבן</strong> ולהתיר את שיירי הלוג באכילה לכהנים. <strong>כאן</strong> ששנינו שהן פסולות, הרי זה לענין <strong>להרצות, שלא עלו לבעלים</strong> (למצורע) <strong>לשום חובה</strong> ועדיין אינו מותר לאכול בקדשים.
 <big>ב משנה</big> <strong>שבעה קני מנורה מעכבין זה את זה,</strong> שחייבים להיות שבעה קנים במנורה. וכן <strong>שבעה נרותיה</strong> שיש בראשי הקנים <strong>מעכבין זה את זה. שתי פרשיות שבמזוזה</strong> "שמע" (דברים ו, א— ט) "והיה אם שמוע" (שם יא, יג— כא) <strong>מעכבות זו את זו,</strong> ולא זו בלבד, <strong>אלא</strong> <strong>אפילו כתב אחד</strong> אות אחת חסרה <strong>מעכבן.</strong>
 וכן <strong>ארבע פרשיות שבתפילין,</strong> "שמע" "והיה אם שמוע" "קדש לי" (שמות יג, א— ט) "והיה כי יביאך" (שם יא— טז), <strong>מעכבין זו את זו,</strong> ו<strong>אפילו כתב אחד מעכבן. ארבע ציציות</strong> שבבגד <strong>מעכבות זו את זו,</strong> ואם חיסר אחת לא קיים את המצוה, לפי <strong>שארבעתן מצוה אחת. ר' ישמעאל אומר: ארבעתן ארבע מצו‍ת</strong> נבדלות הן, ואינן מעכבות זו את זו.
 <big>ג גמרא</big> ושואלים: <strong>מאי טעמא</strong> <small>[מה טעם</small> הדבר<small>]</small> שקני המנורה מעכבים זה את זה? ומשיבים: משום שלשון <strong>הויה כתיב בהו</strong> <small>[נאמר בהם],</small> שנאמר: "כפתוריהם וקנותם ממנה יהיו" (שם כה, לו).
 <strong>תנו רבנן</strong> <small>[שנו חכמים]:</small> <strong>מנורה</strong> <strong>היתה באה מן העשת</strong> גוש מתכת, שמכה עליו בקורנס וכך עושה אותה, <strong>ומן הזהב</strong> היתה באה; אם <strong>עשאה מן הגרוטאות</strong> שברים שצירף אותם לכלל מנורה — <strong>פסולה,</strong> עשאה <strong>משאר מיני מתכות</strong> — <strong>כשרה.</strong> ושואלים: <strong>מאי שנא</strong> <small>[במה שונה]</small> שאם עשאה <strong>מן הגרוטאות פסולה</strong> — מפני <strong>דכתיב</strong> <small>[שנאמר]:</small> "כולה <strong>מקשה</strong> אחת זהב טהור" (שם) <strong>ו</strong>נאמרה שם לשון <strong>הויה</strong> ("יהיו"), לומר שהוא לעיכוב, והרי לענין <strong>שאר מיני מתכות נמי</strong> <small>[גם כן]</small> נאמר <strong>זהב והויה</strong> ("יהיו")!
  ומשיבים:  <strong>אמר קרא</strong> <small>[הכתוב]</small> "ועשית מנורת זהב טהור מקשה תיעשה" (שם לא), <strong>"תיעשה"</strong> — בכל אופן, <strong>לרבות</strong> <strong>שאר מיני מתכות.</strong> ומקשים: <strong>ואימא</strong> <small>[ואמור]</small> ש"תיעשה" מתייחס למה שנאמר שם "מקשה", ו<strong>לרבות</strong> אם עשאה מ<strong>גרוטאות!</strong> ומשיבים: <strong>לא סלקא דעתך</strong> <small>[לא יעלה על דעתך]</small> לפרש כן, משום שעל <strong>"מקשה" כתיבה</strong> <small>[כתובה]</small> <strong>הויה,</strong> שנאמר "יהיו כולה מקשה" (שמות כה, לו), לעכב, מקשה ולא גרוטאות.
  ומקשים: הלשון  <strong>"תיעשה"</strong> שמשמעה לרבות <strong>נמי</strong> <small>[גם כן]</small> סמוך ל<strong>"מקשה" כתיב</strong> <small>[כתובה],</small> שנאמר: "מקשה תיעשה" (שם לא)! ומשיבים: נאמר <strong>"מקשה" "מקשה"</strong> פעמיים (שם בפסוק לא ופסוק לו), ומשם למדנו <strong>לעכב.</strong>
 ומקשים: ומדוע לא נאמר כי <strong>"זהב" "זהב"</strong> שנאמר פעמיים באותם פסוקים <strong>נמי</strong> <small>[גם כן]</small> בא <strong>לעכב!</strong>
 ודוחים: <strong>האי מאי</strong> <small>[זה מהו]?</small> <strong>אי אמרת בשלמא</strong> <small>[נניח אם אתה אומר]</small> ש<strong>מן הגרוטאות פסולה,</strong> אבל <strong>משאר מיני מתכות כשרה</strong> — <strong>היינו</strong> <small>[זהו]</small> שהוצרך הכתוב לאמר פעמיים נוספות <strong>"זהב" "זהב",</strong> וכן <strong>"מקשה" "מקשה"</strong> <strong>לדרשא</strong> אחרת, המסתמכת על הנחה זאת, וכאשר יבואר להלן. <strong>אלא אי אמרת</strong> <small>[אם אתה אומר]</small> ש<strong>מן הגרוטאות כשרה,</strong> אבל אם עשאה <strong>משאר מיני מתכות פסולה,</strong> אם כן <strong>"זהב" "זהב" "מקשה" "מקשה" מאי דרשת ביה</strong> <small>[מה אתה דורש בו]?</small>
 ומסבירים: <strong>מאי דרשא</strong> <small>[מהי הדרשה]</small> שאנו דורשים לדרך זו מן הכפילות של "זהב"? <strong>דתניא</strong> <small>[ששנויה</small> ברייתא<small>]:</small> מה שנאמר <strong>"ככר זהב טהור יעשה אתה את כל הכלים האלה"</strong> (שם לט, כא), לומר: אם המנורה <strong>באה זהב</strong> — הרי היא <strong>באה</strong> במשקל <strong>ככר</strong> דווקא, אם <strong>אינה באה זהב,</strong> אלא משאר מיני מתכות — <strong>אינה באה ככר,</strong> אלא פחות או יותר מככר. וכן מה שנאמר "זהב" שוב בסמוך ל<strong>"גביעיה כפתוריה ופרחיה"</strong> (שם פסוק לא), בא ללמד: אם <strong>באה זהב</strong> — <strong>באה</strong> עם <strong>גביעים כפתורים ופרחים, אינה באה זהב</strong> אלא משאר מיני מתכות — <strong>אינה באה</strong> עם <strong>גביעים כפתורים ופרחים.</strong>
 ולגופה של דרשה זו מקשים: <strong>ואימא נמי</strong> <small>[ואמור גם כן]</small> לגבי קני המנורה, שגם בסמוך להם נאמר "זהב" (שם פסוק לו): אם <strong>באה זהב</strong> — <strong>באה</strong> גם <strong>קנים, אינה באה זהב</strong> — <strong>אינה באה קנים,</strong> אלא די בקנה אחד בלבד! ומשיבים: <strong>ההוא</strong> קנה אחד בלבד אינו נקרא מנורה, אלא <strong>פמוט מיקרי</strong> <small>[נקרא].</small> ומהי הדרשה ביחס ל"מקשה"?
  שנאמר:  <strong>"וזה מעשה המנרה מקשה זהב"</strong> (במדבר ח, ד), לומר: אם <strong>באה זהב</strong> — <strong>באה מקשה, אינה באה זהב</strong> — <strong>אינה באה מקשה,</strong> אלא יכול לעשותה מגרוטאות.
  ושואלים:  <strong>"מקשה" דסיפא</strong> <small>[ש</small>נאמר <small>בסוף</small> אותו פסוק<small>],</small> שנאמר שם "מקשה היא", <strong>למאי אתא</strong> <small>[למה בא]?</small> ומשיבים: <strong>למעוטי</strong> <small>[למעט]</small> <strong>חצוצרות,</strong> שהן כשרות גם אם לא נעשו מקשה, <strong>דתניא</strong> <small>[ששנויה</small> ברייתא<small>]:</small> <strong>חצוצרות</strong> כסף שנצטוה משה לעשות במדבר <strong>היו באים מן העשת</strong> (גוש אחד של מתכת) ו<strong>מן הכסף,</strong> אם <strong>עשאם מן הגרוטאות</strong> — <strong>כשרים, משאר מיני מתכות</strong> — <strong>פסולים.</strong>
 ושואלים: <strong>ומאי שנא</strong> <small>[ובמה שונה]</small> <strong>משאר מיני מתכות</strong> שהם <strong>פסולים</strong> — מפני <strong>דכתיב</strong> <small>[שנאמר]:</small> <strong>כסף ו</strong>נאמר <strong>הויה,</strong> שנאמר: "עשה לך שתי חצוצרות כסף מקשה תעשה אותם והיו" (שם י, ב), והלוא <strong>מן הגרוטאות נמי</strong> <small>[גם כן]</small> נאמר שיהיו פסולות, שהרי <strong>מקשה והויה</strong> נאמר בהם! ומשיבים: <strong>מיעט רחמנא</strong> <small>[מיעטה</small> <strong>התורה]</strong> ל<strong>גבי מנורה "מקשה היא",</strong> והלשון היא באה למעט: <strong>"היא"</strong> — <strong>ולא חצוצרות.</strong>
 <big>ד</big> <strong>תנו רבנן</strong> <small>[שנו חכמים]:</small> <strong>כל הכלים</strong>
## דף כח:
 <strong>שעשה משה, כשרים לו,</strong> כלומר, בדורו, <strong>וכשרים</strong> גם <strong>לדורות</strong> הבאים, <strong>חצוצרות</strong> שעשה משה — <strong>כשרות לו ופסולות לדורות.</strong>
 ושואלים: <strong>חצוצרות מאי טעמא</strong> <small>[מה טעם</small> הדבר<small>]</small> שאתה אומר כן? <strong>אילימא דאמר קרא</strong> <small>[אם תאמר</small> משום <small>שאמר הכתוב]:</small> <strong>"עשה לך</strong> שתי חצוצרות כסף (במדבר י, ב), ואנו מדייקים: <strong>"לך"</strong> — <strong>ולא לדורות, אלא מעתה,</strong> מה שנאמר בארון: <strong>"ועשית לך ארון עץ"</strong> (דברים י, א), <strong>הכי נמי</strong> <small>[כך גם כן]</small> תאמר ש<strong>"לך" ולא לדורות?</strong> והלא ארון זה שימש לדורות!
 <strong>אלא,</strong> מה שנאמר <strong>שם "לך" יש להסבירו באופן אחר,</strong> <strong>אי למאן דאמר</strong> <small>[אם ל</small>דעת <small>מי שאומר]:</small> <strong>"לך"</strong> — כוונתו <strong>משלך,</strong> מרכושך, <strong>אי למאן דאמר</strong> <small>[אם ל</small>דעת <small>מי שאומר]</small> שאמר לו הקדוש ברוך הוא: <strong>כביכול, בשלך אני רוצה יותר משלהם</strong> (משל ישראל), ואם כן <strong>האי נמי</strong> <small>[זה גם כן],</small> "לך" שנאמר בחצוצרות, <strong>מיבעי ליה להכי</strong> <small>[נצרך לו לכך]</small> לפרש אותו באופן זה, ולא לפוסלן לדורות! ומשיבים: <strong>שאני התם</strong> <small>[שונה שם]</small> בחצוצרות, <strong>דאמר קרא</strong> <small>[שאמר הפסוק]</small> <strong>"לך" "לך" תרי זימני</strong> <small>[שתי פעמים],</small> שנאמר שם <strong>"עשה לך</strong> שתי חצוצרות כסף" וגם <strong>"והיו לך</strong> למקרא העדה" (במדבר י, ב).
 <big>א</big> מסופר, <strong>תני</strong> <small>[שונה</small> היה<small>]</small> <strong>רב פפא בריה</strong> <small>[בנו]</small> של <strong>רב חנין קמיה</strong> <small>[לפני]</small> <strong>רב יוסף</strong> ברייתא זו: <strong>מנורה היתה</strong> <strong>באה מן העשת</strong> (גוש מתכת) ו<strong>מן הזהב,</strong> ומכל מקום אם <strong>עשאה של כסף</strong> — <strong>כשרה.</strong> עשאה <strong>של בעץ</strong> (בדיל) <strong>ושל אבר</strong> (עופרת) <strong>ושל גיסטרון</strong> (שאר מיני מתכות) — <strong>רבי פוסל, ור' יוסי בר' יהודה מכשיר.</strong> אם עשאה <strong>של עץ ושל עצם ושל זכוכית</strong> — <strong>דברי הכל פסולה.</strong>
 <strong>אמר ליה</strong> <small>[לו]</small> רב יוסף: <strong>מאי דעתך</strong> <small>[מה דעתך]?</small> מה יסוד המחלוקת? <strong>אמר ליה</strong> <small>[לו]:</small> <strong>בין מר</strong> <small>[חכם זה]</small> <strong>ובין מר</strong> <small>[חכם זה]</small> <strong>כללי ופרטי דרשי</strong> <small>[</small>בדרך <small>כללים ופרטים הם דורשים]</small> את הכתוב במנורה: "ועשית מנורת זהב טהור וכו' מקשה תיעשה המנורה" (שמות כה, לא), שיש שם כלל ("ועשית מנורת") ופרט ("זהב") וכלל ("תיעשה המנורה"), ללמד על כל דבר שהוא כעין הפרט שהוא כשר,
 <strong>מיהו</strong> <small>[</small>ו<small>אולם]</small> <strong>מר סבר</strong> <small>[חכם זה,</small> ר' יוסי בר' יהודה <small>סבור]:</small> <strong>מה הפרט</strong> ה<strong>מפורש,</strong> זהב, הוא <strong>של מתכת</strong> — <strong>אף כל</strong> מנורה שעושים תהא <strong>של מתכת,</strong> ובכלל זה כל מתכת. <strong>ומר סבר</strong> <small>[וחכם זה,</small> רבי, <small>סבור]:</small> <strong>מה הפרט מפורש,</strong> זהב, הוא <strong>דבר חשוב</strong> — <strong>אף כל</strong> מנורה שעושים תהיה דווקא מ<strong>דבר חשוב,</strong> ולכן דווקא מנורה מכסף כשרה, אבל לא <strong>מבעץ וכיוצא בו.</strong> <strong>אמר ליה</strong> <small>[לו]</small> רב יוסף: <strong>סמי דידך מקמי דידי</strong> <small>[מחוק</small> את הברייתא <small>שלך מפני</small> הברייתא <small>שלי,</small> שאני שונה<small>],</small>
 <strong>דתניא</strong> <small>[ששנויה</small> ברייתא<small>]:</small> <strong>כלי שרת שעשאן של עץ</strong> — <strong>רבי פוסל, ור' יוסי בר' יהודה מכשיר.</strong> ולפי ברייתא זו <strong>במאי קא מיפלגי</strong> <small>[במה הם חלוקים]?</small> מה יסוד המחלוקת? <strong>רבי דריש כללי ופרטי</strong> <small>[דורש</small> במידת <small>כללים ופרטים],</small> <strong>ור' יוסי בר' יהודה דריש ריבויי ומיעוטי</strong> <small>[דורש ריבויים ומיעוטים].</small> כיצד?
 <strong>רבי דריש כללי ופרטי</strong> <small>[דורש כללים ופרטים],</small> שמה שנאמר <strong>"ועשית מנרת"</strong> (שמות כה, לא) — הרי זה <strong>כלל,</strong> ציווי כללי על עשיית מנורה, <strong>"זהב טהור"</strong> — הרי זה <strong>פרט, "מקשה תיעשה המנורה"</strong> — <strong>חזר וכלל,</strong> אם כן יש לנו <strong>כלל ופרט וכלל,</strong> ולפי המדות שהתורה נדרשת בהן — <strong>אי</strong> (אין) <strong>אתה דן אלא כעין הפרט, מה הפרט</strong> ("זהב") <strong>מפורש</strong> הוא <strong>של מתכת, אף כל</strong> מנורה שאתה עושה תהיה <strong>של מתכת.</strong>
 ואילו <strong>ר' יוסי בר' יהודה דריש ריבויי ומיעוטי</strong> [דורש ריבויים ומיעוטים]: <strong>"ועשית מנורת"</strong> — הרי זה <strong>ריבה, "זהב טהור"</strong> — <strong>מיעט, "מקשה תיעשה המנורה"</strong> — <strong>חזר וריבה,</strong> ולפי כללי המדרש, <strong>ריבה ומיעט וריבה</strong> — <strong>ריבה הכל, ו</strong>אם כן <strong>מאי רבי</strong> <small>[מה ריבה]</small> — <strong>רבי כל מילי</strong> <small>[ריבה כל דבר],</small> שעושים את המנורה מכל חומר, <strong>ומאי מיעט</strong> <small>[ומה מיעט],</small> שהרי על כל פנים יש פה גם מיעוט — <strong>מיעט</strong> מנורה <strong>של חרס,</strong> שהוא הרחוק ביותר מזהב. אמר לו רב פפא בן רב חנין: מדוע סבור אתה שהברייתא שלך נכונה יותר?
 <strong>אדרבה, סמי דידך מקמי דידי</strong> <small>[מחוק</small> את <small>שלך מלפני שלי]!</small> אמר לו רב יוסף: <strong>לא סלקא דעתך</strong> <small>[לא יעלה על דעתך]</small> לומר כן, <strong>דתניא</strong> <small>[ש</small>הרי <small>שנויה</small> ברייתא<small>]</small> אחרת: <strong>אין לו זהב מביא</strong> מנורה <strong>אף של כסף,</strong> אף <strong>של נחשת,</strong> ו<strong>של ברזל, ושל בדיל, ושל עופרת. ר' יוסי בר' יהודה מכשיר אף בשל עץ,</strong> משמע שהמחלוקת היא דווקא בעץ, אבל בבדיל ושכמותו גם רבי מכשיר.
 <strong>ותניא אידך</strong> <small>[ו</small>כן <small>שנויה</small> ברייתא <small>אחרת]:</small> <strong>לא יעשה אדם בית</strong> כ<strong>תבנית</strong> ה<strong>היכל</strong> בדיוק, או <strong>אכסדרה כנגד</strong> ה<strong>אולם</strong> בדיוק, וכן <strong>חצר כנגד עזרה, שלחן כנגד שלחן</strong> שבמקדש, <strong>מנורה כנגד מנורה, אבל עושה הוא</strong> מנורה <strong>של חמשה ושל ששה ושל שמנה</strong> קנים, שלא כמנורת המקדש שהיא של שבעה קנים; <strong>ו</strong>מנורה <strong>של שבעה</strong> קנים <strong>לא יעשה ואפילו</strong> <strong>משאר מיני מתכות,</strong> מפני שמנורה משאר מיני מתכות היתה כשירה גם במקדש.
 <strong>ר' יוסי בר ר' יהודה אומר: אף של עץ לא יעשה</strong> של שבעה קנים, שלא יעשה <strong>כדרך שעשו מלכי בית חשמונאי</strong> במקדש. <strong>אמרו לו: משם ראיה?</strong> לא מנורה של עץ עשו, אלא <strong>שפודים של ברזל היו</strong> להם <strong>וחיפום בבעץ</strong> ציפו אותם בבדיל כדי שייראו נאים יותר, לאחר ש<strong>העשירו</strong> <strong>עשאום</strong> את קני המנורה <strong>של כסף, חזרו והעשירו עשאום של זהב.</strong>
 <big>ב</big> <strong>אמר שמואל משמיה</strong> <small>[משמו]</small> של <strong>סבא</strong> <small>[זקן</small> אחד<small>]:</small> <strong>גובהה של מנורה שמנה עשר טפחים.</strong> כיצד? <strong>הרגלים והפרח</strong> שעליהם <strong>שלשה טפחים, וטפחיים חלק, ו</strong>עוד <strong>טפח</strong> אחד <strong>שבו גביע וכפתור ופרח, ו</strong>עוד <strong>טפחיים חלק, וטפח כפתור</strong>
 <strong>ושני קנים יוצאין ממנו</strong> מן הכפתור <strong>אחד אילך</strong> <small>[לכאן]</small> <strong>ואחד אילך</strong> <small>[לכאן],</small> <strong>ונמשכין</strong> הקנים <strong>ועולין כנגד גובהה של מנורה, ו</strong>שוב יש <strong>טפח חלק, וטפח כפתור ושני קנים יוצאין ממנו אחד אילך ואחד אילך,</strong> וגם הם <strong>נמשכין ועולין כנגד גובהה של מנורה, ו</strong>שוב <strong>טפח חלק, וטפח כפתור ושני קנים יוצאין ממנו אחד אילך ואחד אילך, ונמשכין ועולין כנגד גובהה של מנורה, ו</strong>עוד <strong>טפחיים חלק, נשתיירו שם</strong> עוד <strong>שלשה טפחים שבהן</strong> יש <strong>שלשה גביעין וכפתור ופרח.</strong>
 <strong>וגביעין</strong> שהיו במנורה <strong>למה הן דומין? כמין כוסות אלכסנדריים</strong> צרים וארוכים, <strong>כפתורים למה הן דומין? כמין תפוחי הכרתיים, פרחים למה הן דומין? כמין פרחי העמודין</strong> שעושים פיתוחים באבן. <strong>ונמצאו</strong> בסך הכל <strong>גביעין</strong> במנורה <strong>עשרים ושנים, כפתורים אחד עשר, פרחים תשעה.</strong>
 <strong>גביעים מעכבין זה את זה, כפתורים מעכבין זה את זה, פרחים מעכבין זה את זה,</strong> וכן <strong>גביעים כפתורים ופרחים מעכבין זה את זה.</strong>
 ושואלים: <strong>בשלמא</strong> <small>[נניח],</small> מובן מה שנאמר שיש <strong>גביעים עשרים ושנים, דכתיב</strong> <small>[שנאמר]:</small> <strong>"ובמנרה ארבעה גבעים</strong> משוקדים" (שמות כה, לד), <strong>וכתיב</strong> <small>[ונאמר]:</small> <strong>"שלשה גבעים משקדים בקנה האחד כפתור ופרח" וגו'</strong> (שם לג), ואם כן, בסך הכל <strong>ארבעה</strong> גביעים <strong>דידה</strong> <small>[שלה]</small> של המנורה עצמה, כלומר, הקנה האמצעי,
## דף כט.
 <strong>ותמני סרי</strong> <small>[ושמונה עשר]</small> של ה<strong>קנים,</strong> שהרי היו ששה קנים, ונאמר: "שלשה גביעים משוקדים בקנה האחד" (שמות כה, לג) — <strong>הא עשרין ותרתין</strong> <small>[הרי עשרים ושנים].</small> <strong>כפתורין נמי</strong> <small>[גם כן]</small> <strong>אחד עשר</strong> הם, כיצד? <strong>כפתורין תרי דידה</strong> <small>[שנים שלה],</small> שנאמר "כפתוריה" (שם פסוק לד) ומיעוט רבים שנים, <strong>וששה</strong> של ה<strong>קנים,</strong> שנאמר "בקנה האחד כפתור ופרח" (שם פסוק לג) — הרי שמונה, ועוד מה שנאמר: <strong>"וכפתר</strong> תחת שני הקנים ממנה <strong>וכפתר</strong> תחת שני הקנים ממנה <strong>וכפתר</strong> תחת שני הקנים ממנה" (שם פסוק לה) — <strong>הא חד סר</strong> <small>[הרי אחד עשר].</small>
 <strong>אלא פרחים תשעה מנלן</strong> <small>[מנין לנו]?</small> והרי <strong>פרחים תרי דידה</strong> <small>[שנים שלה]</small> שנאמר "ופרחיה" (שם פסוק לד), <strong>וששה</strong> של ה<strong>קנים,</strong> שנאמר "בקנה האחד כפתור ופרח" (שם פסוק לג), אם כן <strong>תמניא הוו</strong> <small>[שמונה הם]!</small> <strong>אמר רב שלמן, כתיב</strong> <small>[נאמר]:</small> <strong>"עד ירכה עד פרחה מקשה היא"</strong> (במדבר ח, ד), לומר שיש עוד פרח אחד, שהיה סמוך לירכה.
 <strong>אמר רב: גובהה של מנורה תשעה טפחים. איתיביה</strong> <small>[הקשה לו]</small> <strong>רב שימי בר חייא לרב</strong> ממה ששנינו: <strong>אבן היתה לפני מנורה ובה שלש מעלות</strong> (מדרגות), <strong>שעליה הכהן עומד ומטיב את הנרות,</strong> ואם גובהה של המנורה תשעה טפחים, לשם מה צריך הכהן מעלות!
 <strong>אמר ליה</strong> <small>[לו]</small> רב: <strong>שימי את</strong> <small>[אתה]?</small> אתה הוא המקשה לי? <strong>כי קאמינא</strong> <small>[כאשר אמרתי]</small> שגובה המנורה תשעה טפחים, לא אמרתי על כל גובהה של המנורה (שהוא שמונה עשר טפחים), אלא <strong>משפת קנים ולמעלה,</strong> מאותה נקודה שהקנים מתחילים להתפצל ממנה.
 <big>א</big> <strong>כתיב</strong> <small>[נאמר]:</small> <strong>"והפרח והנרות והמלקחים זהב הוא מכלות זהב"</strong> (דברי הימים ב ד, כא). ושואלים: <strong>מאי</strong> <small>[מה</small> פירוש<small>]</small> <strong>"מיכלות זהב"? אמר רב אמי: שכילתו</strong> המנורה וכליה <strong>לכל</strong> ה<strong>זהב</strong> ה<strong>סגור של שלמה,</strong> שהשתמש לעשייתה בזהב סגור (שם פסוק כ) בכמות מרובה מאד, <strong>ש</strong><strong>אמר רב יהודה, אמר רב: עשר מנורות עשה שלמה, וכל אחת ואחת הביא לה</strong> לצורכה <strong>אלף ככר זהב, והכניסוהו</strong> את הזהב <strong>אלף פעמים לכור</strong> לזקק אותו, עד שנתמעט ונשאר זהב נקי ביותר, <strong>והעמידוהו על ככר</strong> אחד לכל מנורה, כפי שנאמר "ככר זהב טהור יעשה אותה" (שמות כה, לט).
  ושואלים:  <strong>איני</strong> <small>[כן הוא]?</small> וכי לא נותר לו זהב? <strong>והכתיב</strong> <small>[והרי נאמר]:</small> <strong>"וכל כלי משקה המלך שלמה זהב וכל כלי בית יער הלבנון זהב סגור אין כסף נחשב בימי שלמה למאומה"</strong> (דברי הימים ב ט, כ)! ומשיבים: <strong>זהב סגור קא אמרינן</strong> <small>[אומרים אנו]</small> שכילתה המנורה, אבל זהב רגיל היה לו.
  ושואלים:  <strong>ומי חסר כולי האי</strong> <small>[והאם הזהב חסר כל כך]</small> עד שיוצא ככר אחד מזיקוק של אלף ככרות? <strong>והתניא</strong> <small>[והרי שנויה ברייתא],</small> <strong>ר' יוסי בר' יהודה אומר: מעשה והיתה מנורת בית המקדש יתירה</strong> במשקל <strong>על</strong> מנורה <strong>של משה בדינר זהב קורדיקיני, והכניסוה שמונים פעמים לכור</strong> עד ש<strong>העמידוהו על ככר</strong> בדיוק! ומשיבים: <strong>כיון דקאי קאי</strong> <small>[שעמד עמד]</small> לאחר שזיקק אותו שלמה שוב לא ירד ממנו אלא כדי דינר ולא יותר.
 <big>ב</big> <strong>אמר ר' שמואל בר נחמני, אמר ר' יונתן, מאי דכתיב</strong> <small>[מהו שנאמר]:</small> <strong>"על המנרה הטהרה"</strong> (ויקרא כד, ד)? לומר <strong>שירדו מעשיה ממקום טהרה,</strong> מן השמים, שהראהו הקדוש ברוך הוא למשה מנורה ועשה כמותה. ושואלים: <strong>אלא מעתה,</strong> מה שנאמר <strong>"על השלחן הטהור"</strong> (שם פסוק ו), תאמר גם כן <strong>שירדו מעשיו ממקום טהור? אלא</strong> אנו אומרים אחרת: <strong>טהור</strong> — <strong>מכלל שהוא</strong> יכול להיות גם <strong>טמא,</strong> שהוא ראוי לקבל טומאה, ואם כן, <strong>הכא נמי</strong> <small>[כאן גם כן],</small> לגבי המנורה, תפרש: <strong>טהורה מכלל שהיא</strong> יכולה להיות גם <strong>טמאה!</strong>
 ודוחים: <strong>בשלמא התם</strong> <small>[נניח,</small> מובן הדבר <small>שם]</small> לגבי השולחן <strong>כ</strong>דברי <strong>ריש לקיש,</strong> ש<strong>אמר ריש לקיש: מאי דכתיב</strong> <small>[מהו שנאמר]:</small> <strong>"על השלחן הטהור",</strong> ש<strong>מכלל</strong> הדברים אתה למד <strong>שהוא</strong> יכול להיות <strong>טמא?</strong> הלוא <strong>כלי עץ העשוי לנחת הוא,</strong> שאינו מיועד לטלטול, <strong>וכל כלי עץ העשוי לנחת אינו מקבל טומאה! אלא מלמד</strong> שלא תמיד היה מונח במקומו, אלא פעמים היה מיטלטל, <strong>ש</strong>היו <strong>מגביהין אותו לעולי רגלים ומראים להם לחם הפנים</strong> שהיה עליו, <strong>ואומר להם</strong> לבאים: <strong>ראו חיבתכם לפני המקום,</strong> וכיון שכך עשוי היה לקבל טומאה.
  אגב כך שואלים: <strong>מאי</strong> <small>[מה</small> פירוש<small>]</small> <strong>חיבתכם?</strong> מה החיבה שיש בדבר? ומשיבים: <strong>כ</strong>דברי <strong>ר' יהושע בן לוי,</strong> ש<strong>אמר ר' יהושע בן לוי: נס גדול נעשה בלחם הפנים, סילוקו</strong> לאחר שבוע שלם שהיה מונח על השולחן — <strong>כסידורו,</strong> שנשאר חם כיום שהניחוהו על השלחן, <strong>שנאמר</strong> בלחם הפנים: <strong>"לשום לחם חם ביום הלקחו"</strong> (שמואל א כא, ז), שהיה חם ביום שהיו לוקחים אותו.
  ושבים לעיקר הענין: <strong>אלא הכא</strong> <small>[כאן]</small> לגבי המנורה, האם יש לפרש <strong>טהורה מכלל שהיא טמאה?</strong> הלוא <strong>פשיטא</strong> <small>[פשוט]</small> שהיא יכולה להיות <small>טמאה, שהרי</small> <strong>כלי מתכות נינהו</strong> <small>[הם],</small> <strong>וכלי מתכות מקבלין טומאה,</strong> אפילו אם אינם מיטלטלים! <strong>אלא</strong> בהכרח צריך אתה לדרוש: <strong>שירדו מעשיה ממקום טהרה.</strong>
 <big>ג</big> ועוד <strong>תניא</strong> <small>[שנויה</small> ברייתא<small>]</small> בענין זה, <strong>רבי יוסי ברבי יהודה אומר: ארון של אש ושלחן של אש ומנורה של אש ירדו מן השמים, וראה משה</strong> את תבניתם <strong>ועשה כמותם, שנאמר</strong> לאחר הציווי על כלים אלה: <strong>"וראה ועשה כתבניתם אשר אתה מראה בהר"</strong> (שמות כה, מ).
  ושואלים:  <strong>אלא מעתה,</strong> לפי זה, מה שנאמר <strong>"והקמת את המשכן כמשפטו אשר הראית בהר"</strong> (שם כו, ל), <strong>הכי נמי</strong> <small>[כך גם כן]</small> תפרש, שהראה לו משכן של אש? ומשיבים: <strong>הכא כתיב</strong> <small>[כאן נאמר]</small> <strong>"כמשפטו",</strong> כלומר, הלכותיו נאמרו לו, <strong>התם כתיב</strong> <small>[שם נאמר]</small> <strong>"כתבניתם",</strong> משמע שהראה לו תבנית.
  ועוד בענין זה <strong>אמר ר' חייא בר אבא, אמר ר' יוחנן: גבריאל</strong> המלאך <strong>חגור כמין פסיקיא</strong> (חגורה רחבה) <strong>היה,</strong> כדרך האומנים, שחוגרים עצמם כדי שלא ייגררו בגדיהם, <strong>והראה לו למשה</strong> כיצד <strong>מעשה</strong> ה<strong>מנורה</strong> בפועל, <strong>דכתיב</strong> <small>[שנאמר]:</small> <strong>"וזה מעשה המנרה"</strong> (במדבר ח, ד), משמע שהראה לו בדיוק כיצד נעשית המנורה.
 <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>רבי ישמעאל: שלשה דברים היו קשין לו למשה</strong> להבינם בדיוק, <strong>עד שהראה לו הקדוש ברוך הוא באצבעו</strong> כיצד הם, <strong>ואלו הן:</strong> צורת ה<strong>מנורה, וראש חדש</strong> מתי בדיוק זמן המולד, <strong>ושרצים</strong> מה הם השרצים האסורים. ומפרטים: <strong>מנורה</strong> — <strong>דכתיב</strong> <small>[שנאמר]:</small> <strong>"וזה מעשה המנרה"</strong> (במדבר ח, ד). <strong>ראש חודש</strong> — <strong>דכתיב</strong> <small>[שנאמר]:</small> <strong>"החדש הזה לכם ראש חדשים"</strong> (שמות יב, ב). <strong>שרצים</strong> — <strong>דכתיב</strong> <small>[שנאמר]:</small> <strong>"וזה לכם הטמא"</strong> (ויקרא יא, כט). <strong>ויש אומרים: אף הלכות שחיטה</strong> הראה לו, <strong>שנאמר: "וזה אשר תעשה על המזבח"</strong> (שמות כט, לח), ושחיטה היא תחילת עשיית המזבח.
 <big>ד</big> נאמר במשנה: <strong>שתי פרשיות שבמזוזה מעכבות זו את זו, ואפילו כתב</strong> (אות) <strong>אחד מעכבן.</strong> ותמהים: <strong>פשיטא</strong> <small>[פשוט]</small> שכתב אחד מעכב, שהרי נאמר "וכתבתם" (דברים ו, ט) שצריך שתהא הכתיבה תמה ושלמה!
 <strong>אמר רב יהודה, אמר רב: לא נצרכה</strong> הלכה זו <strong>אלא לקוצה של יוד,</strong> שאפילו חסר קוצה של יוד הרי זה פוסל את המזוזה. ושואלים: <strong>והא נמי פשיטא</strong> <small>[והרי זה גם כן פשוט],</small> שהרי לא עשה את האות כראוי! <strong>אלא</strong> נצרכה הלכה זו <strong>לכאידך</strong> <small>[לכ</small> דבר <small>אחר]</small> שאמר <strong>רב יהודה אמר רב,</strong> ש<strong>אמר רב יהודה, אמר רב: כל אות שאין גויל</strong> חלק <strong>מוקף לה מארבע רוחותיה,</strong> אלא שהיא דבוקה לאות אחרת — הרי <strong>זו</strong> <strong>פסולה.</strong>
 ובדומה לכך <strong>אמר</strong> חכם <strong>אשיאן בר נדבך משמיה</strong> <small>[משמו]</small> של <strong>רב יהודה:</strong> אם <strong>ניקב תוכו של ה"י</strong> שהיה נקב בחלל של הה"י — הרי זה <strong>כשר,</strong> אבל אם היה נקב ב<strong>יריכו</strong> של הה"י — <strong>פסול. אמר ר' זירא: לדידי מפרשה לי מיניה</strong> <small>[לי נתפרש הדבר ממנו]</small> מפיו של <strong>רב הונא, ורבי יעקב אמר: לדידי מפרשה לי מיניה</strong> <small>[לי נתפרש הדבר ממנו]</small> מפיו של <strong>רב יהודה</strong> באופן זה: <strong>ניקב תוכו של ה"י</strong> — <strong>כשר.</strong> אבל אם ניקב <strong>יריכו, אם נשתייר בו</strong> בחלק המחובר לגג האות <strong>כשיעור אות קטנה</strong> כלומר, כשיעור יו"ד — <strong>כשר, ואם לאו</strong> — <strong>פסול.</strong>
 מסופר, <strong>אגרא חמוה</strong> <small>[חמיו]</small> של <strong>ר' אבא</strong>
## דף כט:
 <strong>איפסיקא ליה כרעא</strong> <small>[נפסקה לו הרגל]</small> של ה<strong>ה"י</strong> במילה <strong>"העם"</strong> (שמות יג, ג) שבתפילין <strong>בניקבא</strong> <small>[על ידי נקב],</small> <strong>אתא לקמיה</strong> <small>[בא לפני]</small> <strong>ר' אבא</strong> חתנו לשאול מה הדין, <strong>אמר ליה</strong> <small>[לו]:</small> <strong>אם משתייר בו</strong> ברגל הה"י <strong>כשיעור אות קטנה</strong> שמחובר לגג האות — <strong>כשר, ואם לאו</strong> — <strong>פסול.</strong>
 מסופר, <strong>ראמי בר תמרי</strong> ש<strong>הוא חמוה</strong> <small>[חמיו]</small> של <strong>רמי בר דיקולי, איפסיקא ליה כרעא</strong> <small>[נפסקה לו הרגל]</small> של ה<strong>וי"ו</strong> במילה <strong>"ויהרג</strong> ה' כל בכור" (שם טו) שבתפילין <strong>בניקבא</strong> <small>[על ידי נקב],</small> <strong>אתא לקמיה</strong> <small>[בא לפני]</small> <strong>ר' זירא</strong> לשאול, <strong>אמר ליה</strong> <small>[לו]:</small> <strong>זיל אייתי ינוקא דלא חכים</strong> <small>[לך הבא תינוק שלא חכם]</small> <strong>ולא טפש,</strong> כלומר, ילד ממוצע, <strong>אי קרי ליה</strong> <small>[אם הוא קורא]</small> את המילה <strong>"ויהרג"</strong> — <strong>כשר</strong> הוא, שאות זו <strong>יש לראותה כוי"ו,</strong> <strong>אי</strong> <small>[אם]</small> <strong>לא</strong> — <strong>הרי</strong> <strong>"יהרג" הוא,</strong> כאילו היה כתוב "ייהרג" עם שני יודי"ן, <strong>ופסול.</strong>
 <big>א</big> <strong>אמר רב יהודה, אמר רב: בשעה שעלה משה למרום</strong> לקבל את התורה, <strong>מצאו להקדוש ברוך הוא שיושב וקושר כתרים</strong> (עושה תגים) <strong>לאותיות</strong> התורה, <strong>אמר לפניו</strong> משה: <strong>רבונו של עולם, מי מעכב על ידך?</strong> כלומר, מי מונע ממך לתת את התורה כפי שהיא? <strong>אמר לו: אדם אחד יש שעתיד להיות בסוף כמה דורות ועקיבא בן יוסף שמו,</strong> ר' עקיבא, <strong>שעתיד לדרוש על כל קוץ וקוץ</strong> מהכתרים הללו <strong>תילין תילין של הלכות,</strong> ובשבילו צריך לעשות אותם.
 <strong>אמר לפניו: רבונו של עולם, הראהו לי, אמר לו: חזור לאחורך.</strong> <strong>הלך</strong> משה רבינו <strong>וישב</strong> <strong>בסוף שמונה שורות</strong> בבית המדרש של ר' עקיבא, <strong>ולא היה יודע מה הן אומרים,</strong> שלא הבין את המשא ומתן, <strong>תשש כחו</strong> מחולשת הדעת. <strong>כיון שהגיע</strong> רבי עקיבא <strong>לדבר אחד, אמרו לו תלמידיו: רבי, מנין לך</strong> דבר זה? <strong>אמר להן: הלכה למשה מסיני.</strong> שמע כך משה רבינו ו<strong>נתיישבה דעתו,</strong> שגם זה בכלל התורה שהוא עומד לקבל.
 <strong>חזר ובא לפני הקדוש ברוך הוא, אמר לפניו: רבונו של עולם, יש לך אדם</strong> גדול <strong>כזה ואתה נותן תורה על ידי? אמר לו: שתוק</strong> ואל תערער, <strong>כך עלה במחשבה לפני. אמר לפניו: רבונו של עולם, הראיתני תורתו, הראני</strong> מה יהיה <strong>שכרו.</strong> <strong>אמר לו: חזור</strong> שוב לאחורך. <strong>חזר לאחוריו, ראה ששוקלין</strong> את <strong>בשרו</strong> של ר' עקיבא <strong>במקולין</strong> (באיטליז), שנהרג ביסורים על ידי הרומאים, <strong>אמר לפניו: רבונו של עולם, זו תורה וזו שכרה? אמר לו: שתוק, כך עלה במחשבה לפני.</strong>
 <big>ב</big> ועוד בענין תגי האותיות <strong>אמר רבא: שבעה אותיות</strong> מתוך האל"ף בי"ת <strong>צריכות שלשה זיונין</strong> (תגים) על כל אחת מהן, <strong>ואלו הן:</strong> האותיות <strong>שעטנ"ז ג"ץ. אמר רב אשי: חזינא להו לספרי דווקני דבי</strong> <small>[ראיתי אותם את הסופרים הדייקנים של בית]</small> <strong>רב דחטרי להו לגגיה</strong> <small>[שהיו עושים</small> כעין <small>חטוטרת לגגה]</small> של האות <strong>חי"ת,</strong> <strong>ותלו ליה לכרעיה</strong> <small>[ותולים את הרגל]</small> השמאלית של ה<strong>ה"י</strong> באויר, שדקדקו שלא תהיה מחוברת לגג האות;
 <strong>חטרי להו לגגיה</strong> <small>[עושים</small> כעין <small>חטוטרת בגגו]</small> של ה<strong>חי"ת</strong> — רמז הוא: <strong>כלומר, חי</strong> הקב"ה <strong>הוא ברומו של עולם, ותלו ליה לכרעיה</strong> <small>[ותולים את הרגל]</small> של ה<strong>ה"י,</strong> טעמו של דבר הוא <strong>כדבעא מיניה</strong> <small>[כמו ששאל ממנו]</small> <strong>ר' יהודה נשיאה מר' אמי, מאי דכתיב</strong> <small>[מהו שנאמר]:</small> <strong>"בטחו בה' עדי עד כי ביה ה' צור עולמים"</strong> (ישעיהו כו, ד)? <strong>אמר ליה</strong> <small>[לו]:</small> <strong>כל התולה בטחונו בהקדוש ברוך הוא, הרי</strong> הוא <strong>לו מחסה בעולם הזה ולעולם</strong> <strong>הבא.</strong>
 <strong>אמר ליה</strong> <small>[לו]</small> ר' יהודה נשיאה: מה שקשה לי הוא לא פירושו הפשוט של הפסוק, אלא <strong>אנא הכי קא קשיא לי</strong> <small>[אני כך קשה לי</small><strong>],</strong> <strong>מאי שנא דכתיב</strong> <small>[</small>ב<small>מה שונה שנאמר]</small> <strong>"ביה" ולא כתיב</strong> <small>[נאמר]</small> <strong>"יה"?</strong>
 אמר לו: <strong>כ</strong>מו ש<strong>דרש ר' יהודה בר ר'</strong> <strong>אילעאי:</strong> "ביה ה' צור עולמים" — <strong>אלו שני עולמות שברא הקדוש ברוך הוא,</strong> בשם י—ה, <strong>אחד בה"י ואחד ביו"ד, ואיני יודע אם העולם הבא ביו"ד והעולם הזה בה"י, אם העולם הזה ביו"ד והעולם הבא בה"י;</strong>
 <strong>כשהוא אומר: "אלה תולדות השמים והארץ בהבראם"</strong> (בראשית ב, ד), <strong>אל תקרי</strong> (תקרא) <strong>"בהבראם" אלא: בה"י בראם</strong> את השמים והארץ, הוי אומר: העולם הזה (השמים והארץ) נברא <strong>בה"י, והעולם הבא ביו"ד.</strong>
 <strong>ומפני מה נברא העולם הזה בה"י</strong> דווקא? <strong>מפני ש</strong>האות ה"י שפתוחה מצידה התחתון <strong>דומה</strong> בצורתה <strong>לאכסדרה,</strong> הפתוחה לרווחה מצידה האחד, רמז <strong>שכל הרוצה לצאת יצא,</strong> שרשות ביד האדם בעולם הזה לבחור בטוב או ברע. ושואלים: <strong>ומאי טעמא תליא כרעיה</strong> <small>[ומה הטעם תלויה רגלו]</small> השמאלית של הה"י, שאינה מגיעה לגג? ומשיבים: <strong>דאי הדר בתשובה מעיילי ליה</strong> <small>[שאם הוא חוזר בתשובה מכניסים אותו]</small> מן הפתח העליון.
  ושואלים:  <strong>וליעייל בהך</strong> <small>[ושיכנס בזה]</small> שממנו יצא! ומשיבים: <strong>לא מסתייעא מילתא</strong> <small>[אין הדבר מסתייע],</small> מפני שכדי לעשות תשובה צריכים סיוע מלמעלה, <strong>כ</strong>דברי <strong>ריש לקיש,</strong> ש<strong>אמר ריש לקיש, מאי דכתיב</strong> <small>[מהו שנאמר]:</small> <strong>"אם ללצים הוא יליץ ולענוים יתן חן"</strong> (משלי ג, לד)? אם <strong>בא</strong> אדם <strong>לטהר</strong> — <strong>מסייעין אותו</strong> מלמעלה ("לענוים יתן חן"), <strong>בא לטמא</strong> — <strong>פותחין לו,</strong> רק מאפשרים לו ללכת בדרכו ("ללצים יליץ"). ועוד שואלים: <strong>ומאי טעמא אית ליה תאגא</strong> <small>[ומה טעם יש לו כתר]</small> לה"י בקצה גגו? ומשיבים: <strong>אמר הקדוש ברוך הוא אם</strong> אדם <strong>חוזר</strong> בו מעבירה שבידו — <strong>אני קושר לו קשר</strong> של כתר מלמעלה.
  ועוד שואלים: <strong>מפני מה נברא העולם הבא ביו"ד</strong> שהיא האות הקטנה? ומשיבים: <strong>מפני שצדיקים שבו מועטים. ומפני מה כפוף ראשו</strong> של יו"ד כמין קוץ בצידו השמאלי? <strong>מפני שצדיקים שבו</strong> בעולם הבא <strong>כפוף ראשיהם מפני מעשיהן,</strong> לפי <strong>ש</strong>מעשיהן <strong>אינן דומין זה לזה,</strong> וכל אחד בוש מחבירו.
 <big>ג</big> <strong>אמר רב יוסף: הני תרתי מילי</strong> <small>[אלה שני הדברים]</small> <strong>אמר רב</strong> לגבי <strong>ספרים, ותניא תיובתיה</strong> <small>[ושנויה תשובה</small> לדבריו בברייתא<small>]:</small> <strong>חדא</strong> <small>[אחת],</small> <strong>הא</strong> <small>[זו]</small> ש<strong>אמר רב: ספר תורה שיש בו שתי טעיות בכל דף ודף,</strong> כלומר, בכל עמודה ועמודה — <strong>יתקן,</strong> אם היו בו <strong>שלש</strong> טעויות בכל דף — <strong>יגנז</strong> הספר;
 <strong>ותניא תיובתיה</strong> <small>[ושנויה תשובתו</small> בברייתא<small>]:</small> אם היו בו <strong>שלש</strong> טעויות בכל דף — <strong>יתקן, ארבע</strong> או יותר — <strong>יגנז.</strong> ובענין זה <strong>תנא</strong> <small>[שנה החכם</small> בברייתא<small>]:</small> <strong>אם יש בו</strong> בספר <strong>דף אחת שלימה</strong> בלי טעויות — <strong>מצלת על כולו,</strong> ואפשר לתקן את הכל. <strong>אמר ר' יצחק בר שמואל בר מרתא משמיה</strong> <small>[משמו]</small> של <strong>רב: והוא דכתיב רוביה דספרא שפיר</strong> <small>[</small>בזמן <small>שכתוב רובו של הספר כראוי],</small> ולא שכולו מלא טעויות.
 <strong>אמר ליה</strong> <small>[לו]</small> <strong>אביי לרב יוסף: אי אית בההוא</strong> <small>[אם יש באותו]</small> <strong>דף</strong> שלם <strong>שלש טעיות מאי</strong> <small>[מה</small> הדין<small>]?</small> <strong>אמר ליה: הואיל ואיתיהיב לאיתקוני מיתקן</strong> <small>[הואיל ו</small>דף זה כשלעצמו <small>ניתן לתיקון מיתקן</small> הספר כולו<small>].</small> ומוסיפים: <strong>והני מילי</strong> <small>[ודברים אלה]</small> שאמרנו, שלא ניתן לתקן את הספר כשהיו בו טעויות רבות, אמורים כשהיו בו אותיות <strong>חסירות</strong> שצריך להוסיף אותן בין השורות, <strong>אבל יתירות לית לן</strong> <small>[אין לנו]</small> <strong>בה,</strong> מפני שיכול למחוק אותן, ואין זה פגם. ושואלים: <strong>חסירות מאי טעמא</strong> <small>[מה טעם]</small> <strong>לא</strong> ניתן לתקן? <strong>אמר רב כהנא: משום דמיחזי</strong> <small>[שנראה]</small> הספר <strong>כמנומר</strong> כשמוסיפים אותיות רבות בין השורות.
  וכן <strong>מסופר,</strong> <strong>אגרא חמוה</strong> <small>[חמיו]</small> של <strong>ר' אבא הוה ליה</strong> <small>[היו לו]</small> אותיות <strong>יתירות</strong> רבות <strong>בסיפריה</strong> <small>[בספרו],</small> <strong>אתא לקמיה</strong> <small>[בא לפני]</small> <strong>ר' אבא</strong> לשאול, <strong>אמר ליה</strong> <small>[לו]:</small> <strong>לא אמרן</strong> <small>[לא אמרנו]</small> שלא יכול לתקן, <strong>אלא בחסירות,</strong>
## דף ל.
 <strong>אבל יתרות לית לן</strong> <small>[אין לנו]</small> <strong>בה</strong> חשש, אלא מוחק את האות היתירה. זוהי הלכה אחת שאמר רב, שיש סתירה לדבריו מברייתא.
 <strong>אידך</strong> <small>[האחרת]</small> היא זו ש<strong>אמר רב: הכותב ספר תורה ובא לגמור, גומר</strong> בכל מקום <strong>ואפילו באמצע הדף.</strong> על כך <strong>מיתיבי</strong> <small>[מקשים]</small> ממה ששנינו בברייתא: <strong>הכותב ספר תורה, בא לו לגמור</strong> את הספר — <strong>לא יגמור באמצע הדף כדרך ש</strong>הוא <strong>גומר בחומשין</strong> בודדים הכתובים לעצמם, <strong>אלא מקצר והולך</strong> ברוחב השורות <strong>עד</strong> שייגמר הספר ב<strong>סוף הדף!</strong> ומשיבים: <strong>כי קא אמר</strong> <small>[כאשר אומר]</small> <strong>רב</strong> שגומר אפילו באמצע הדף הרי זה <strong>ב</strong>גומר <strong>חומשין.</strong>
 ומקשים: <strong>והא</strong> <small>[והרי]</small> <strong>ספר תורה קאמר</strong> <small>[הוא אומר]!</small> ומשיבים: כוונתו, <strong>ב</strong>סוף כל אחד מן ה<strong>חומשין</strong> שהם חלק <strong>של ספר תורה</strong> שלם. ומכל מקום את סוף התורה כולה מודה רב שצריך לכתוב בסוף הדף. ומקשים: <strong>איני</strong> <small>[כך הוא]?</small> <strong>והאמר</strong> <small>[והרי אמר]</small> <strong>ר' יהושע בר אבא אמר רב גידל, אמר רב:</strong> את המילים <strong>"לעיני כל ישראל"</strong> שבסוף התורה (דברים לד, יב) כותב <strong>באמצע הדף!</strong> ומשיבים: <strong>ההיא באמצע שיטה</strong> (שורה) <strong>איתמר</strong> <small>[נאמרה],</small> כלומר, באמצע רוחב הדף, אבל צריך שיהיה הדבר בסוף הדף לאורכו.
  ונחלקו חכמים בענין זה, <strong>רבנן אמרי</strong> <small>[חכמים אומרים]:</small> <strong>אף באמצע שיטה</strong> יכול לגמור, ולא רק בסופה. <strong>רב אשי אמר: באמצע שיטה דווקא. והלכתא</strong> <small>[והלכה]</small> היא: <strong>באמצע שיטה דווקא.</strong>
 <big>א</big> כיון שהוזכרה מסורת הלכה זו מביאים עוד מה <strong>ש</strong><strong>אמר ר' יהושע בר אבא, אמר רב גידל, אמר רב: שמנה פסוקים</strong> אחרונים <strong>שבתורה,</strong> מ"וימת משה" עד "לעיני כל ישראל" (דברים לב ה— יב), <strong>יחיד קורא אותן בבית הכנסת,</strong> ואין מחלקים אותם לשנים. ואומרים: <strong>כמאן</strong> <small>[כ</small>שיטת <small>מי]</small> נאמרו הדברים האלה, שפסוקים אלה נשתנו מן התורה כולה? ש<strong>לא כ</strong>שיטת <strong>ר' שמעון.</strong>
 <strong>דתניא</strong> <small>[ששנויה</small> ברייתא<small>]:</small> נאמר <strong>"וימת שם משה עבד ה' "</strong>(שם ה), ותמוה: <strong>אפשר משה</strong> עדיין <strong>חי וכתב</strong> בעצמו: <strong>"וימת שם משה"? אלא עד כאן כתב משה, מכאן ואילך כתב יהושע בן נון</strong> והשלים את הספר, אלו <strong>דברי ר' יהודה, ואמרי לה</strong> <small>[ויש אומרים]</small> שדברים אלה הם דברי <strong>ר' נחמיה.</strong>
 <strong>אמר לו ר' שמעון: אפשר</strong> ש<strong>ספר תורה חסר</strong> אפילו <strong>אות אחת? וכתיב</strong> <small>[ו</small>הרי <small>נאמר]</small> קודם לכן בדברי משה אל הלויים: <strong>"לקח את ספר התורה הזה ושמתם אותו</strong> בארון" (שם לא, כו), ואם כן בשעה שמסרו להם, בחייו, כבר היה זה ספר תורה שלם!
 <strong>אלא, עד כאן</strong> בכל התורה — <strong>הקדוש ברוך הוא אומר ומשה כותב ו</strong>גם <strong>אומר</strong> מה שכותב, <strong>מכאן ואילך</strong> ממה שנאמר "וימת משה" — <strong>הקדוש ברוך הוא אומר</strong> את הדברים <strong>ומשה כותב בדמע,</strong> ולא היה אומר את הדברים, מרוב צערו, <strong>כמה שנאמר להלן,</strong> בנבואת החורבן שאמר ירמיהו לסופרו ברוך בן נריה: <strong>"ויאמר להם ברוך מפיו יקרא אלי את כל הדברים האלה ואני כתב על הספר בדיו"</strong> (ירמיהו לא, כו).
  ואם כן, האם <strong>לימא</strong> <small>[נאמר],</small> שדברי רב גידל בשם רב, שיש לפסוקים האחרונים של התורה דין מיוחד, הם ש<strong>לא כר' שמעון?</strong> שהרי לדעתו אין הבדל בין פסוקים אלו לכל התורה. ומשיבים: <strong>אפילו תימא</strong> <small>[תאמר]</small> שהוא כשיטת <strong>ר' שמעון,</strong> יש לומר כי <strong>הואיל ואישתני אישתני</strong> <small>[כיון שהשתנה,</small> שנכתב בדמע, <small>נשתנה</small> גם דינו<small>].</small>
 <big>ב</big> <strong>ו</strong>עוד <strong>אמר ר' יהושע בר אבא, אמר רב גידל, אמר רב: הלוקח</strong> (קונה) <strong>ספר תורה מן השוק</strong> — הרי הוא <strong>כחוטף מצוה מן השוק,</strong> שהרי יש מצוה לכל אחד לכתוב ספר תורה לעצמו. ואם <strong>כתבו</strong> בעצמו — <strong>מעלה עליו הכתוב כאילו קיבלו מהר סיני. אמר רב ששת: אם הגיה</strong> בספר תורה <strong>אפילו אות אחת, מעלה עליו</strong> הכתוב <strong>כאילו כתבו.</strong>
 <big>ג</big> כיון שהזכרנו הלכות כתיבת ספר תורה באים לדון בהם בהרחבה. <strong>תנו רבנן</strong> <small>[שנו חכמים]:</small> <strong>עושה אדם יריעה</strong> אחת של קלף <strong>מבת שלש דפין</strong> (עמודות) <strong>ועד בת שמנה דפין,</strong> אבל יריעה <strong>פחות מיכן</strong> (משלוש) <strong>ויתר על כן</strong> (על שמונה) <strong>לא יעשה.</strong>
 <strong>ולא ירבה בדפין,</strong> לעשות שמונה דפים ביריעה צרה — <strong>מפני שנראה</strong> כל דף כ<strong>אגרת</strong> שהשורות בה קצרות. <strong>ולא ימעט ב</strong>מספר ה<strong>דפין</strong> ביריעה רחבה, <strong>מפני ש</strong>כשהשורות רחבות <strong>עיניו משוטטות</strong> וקשה למצוא את תחילת השורה. <strong>אלא</strong> רוחב רצוי של דף הוא <strong>כגון</strong> שכותב <strong>"למשפחותיכם למשפחותיכם למשפחותיכם" שלש פעמים.</strong>
 אם <strong>נזדמנה לו יריעה</strong> רחבה, <strong>בת תשע דפים,</strong> והרי אין עושים כן — <strong>לא יחלוק</strong> אותה לשתי יריעות שיש בהן <strong>שלש לכאן ושש לכאן, אלא ארבע לכאן וחמש לכאן,</strong> כדי שיהיו שוות כמה שאפשר.
 <strong>במה דברים אמורים</strong> שצריך לעשות לפחות שלושה דפים ביריעה? <strong>בתחלת הספר</strong> ובאמצעו, <strong>אבל</strong> כשמגיע <strong>בסוף הספר</strong> — <strong>אפילו פסוק אחד ואפילו דף אחד.</strong> ותוהים: <strong>פסוק אחד סלקא דעתך</strong> <small>[יעלה על דעתך]</small> שיכתוב על יריעה שלימה? <strong>אלא אימא</strong> <small>[אמור]:</small> כותב אפילו <strong>פסוק אחד בדף אחד</strong> ואינו חושש.
 <strong>שיעור גליון</strong> החלק הגלוי, שאיננו כתוב, השוליים: <strong>מלמטה</strong> — <strong>טפח, מלמעלה</strong> שהוא מתבלה פחות <strong>—</strong> <strong>שלש אצבעות, ובין דף לדף</strong> — יעשה <strong>כמלא ריוח רוחב שתי אצבעות, ובחומשין</strong> בודדים, שאינם ספר תורה שלם — יתן <strong>מלמטה</strong> גליון <strong>שלש אצבעות, מלמעלה שתי אצבעות, ובין דף לדף</strong> — <strong>כמלא ריוח רוחב גודל.</strong>
 <strong>ובין שיטה לשיטה</strong> (שורה לשורה) של ספר תורה — יעשה ריוח <strong>כמלא שיטה, ובין תיבה לתיבה</strong> (מילה למילה) — יעשה ריוח <strong>כמלא אות קטנה, ובין אות לאות</strong> — די בריוח <strong>כמלא חוט השערה.</strong>
 ומוסיפים: אף שצריך ליתן ריוח כפי ששנינו לעיל, <strong>אל ימעט אדם את הכתב</strong> לעשות חלק מן השורות באותיות קטנות יותר — <strong>לא מפני ריוח של מטה</strong> שצריך להשאיר בתחתית הדף, <strong>ולא מפני ריוח של מעלה, ולא מפני ריוח שבין שיטה לשיטה, ולא מפני ריוח שבין פרשה לפרשה,</strong> שאין זה נוי לספר התורה.
 <strong>נזדמנה לו תיבה בת חמש אותיות</strong> ואינה נכנסת בתוך הדף — <strong>לא יכתוב שתים</strong> שתי אותיות <strong>בתוך הדף ושלש</strong> מהן <strong>חוץ לדף,</strong>
## דף ל:
 <strong>אלא</strong> יכתוב <strong>שלש</strong> אותיות <strong>בתוך הדף ושתים חוץ לדף.</strong> ומכל מקום, אם <strong>נזדמנה לו תיבה</strong> שכולה <strong>בת שתי אותיות,</strong> כגון "את" — <strong>לא יזרקנה</strong> כולה <strong>לבין הדפין, אלא חוזר וכותב</strong> אותה <strong>בתחילת השיטה</strong> הבאה.
 <strong>הטועה בשם,</strong> שהיה צריך לכתוב שם ה', ודילג וכתב את המלה הבאה — <strong>גורר</strong> (מגרד) <strong>את מה שכתב, ותולה</strong> (כותב מעל השורה) <strong>את מה שגרר, וכותב את השם על מקום הגרר,</strong> אלו <strong>דברי ר' יהודה. ר' יוסי אומר: אף תולין את השם</strong> מעל השורה, בלא לגרור מה שכתב. <strong>ר' יצחק אומר:</strong> לא רק גורר, אלא <strong>אף מוחק</strong> את מה שהיה קודם, אם היה לח, <strong>וכותב</strong> את השם במקומו.
 <strong>ר' שמעון שזורי אומר: כל השם כולו תולין,</strong> אבל <strong>מקצתו,</strong> כלומר, אם היה לו מקום לכתוב רק שתי אותיות ולא את כולו — <strong>אין תולין. ר' שמעון בן אלעזר אומר משום</strong> (בשם) <strong>ר' מאיר: אין כותבין את השם לא על מקום הגרר ולא על מקום המחק, ואין תולין אותו,</strong> שאין זה ראוי לו, <strong>כיצד עושה? מסלק את היריעה כולה</strong> שעשה בה טעות זו <strong>וגונזה.</strong>
 <strong>איתמר</strong> <small>[נאמר]</small> שנחלקו אמוראים בדבר: <strong>רב חננאל אמר</strong> בשם <strong>רב, הלכה: תולין את השם. רבה בר בר חנה, אמר ר' יצחק בר שמואל, הלכה: מוחק וכותב.</strong>
 ושואלים: הואיל וכבר נחלקו בכך תנאים, <strong>ולימא מר</strong> <small>[ושיאמר חכם זה]</small> <strong>הלכה כמר</strong> <small>[כחכם זה]</small> כלומר, כדעת ר' יוסי, <strong>ומר</strong> <small>[וחכם זה]</small> יאמר ש<strong>הלכה כמר</strong> <small>[כחכם זה,</small> כר' יצחק<small>]!</small> ומסבירים: <strong>משום דאפכי להו</strong> <small>[</small>שיש <small>ש</small>היו <small>הופכים אותן,</small> את השיטות<small>]</small> של התנאים, ולכן אם היו אומרים רק שמות החכמים לא היו יודעים מה ההלכה, ולכן היו צריכים לפרש את המסקנה.
 <big>א</big> ומביאים מה ש<strong>אמר רבין בר חיננא, אמר עולא, אמר ר' חנינא: הלכה</strong> <strong>כר' שמעון שזורי. ולא עוד, אלא כל מקום ששנה ר' שמעון שזורי, הלכה כמותו.</strong>
 ושואלים: <strong>אהייא</strong> <small>[על מה]</small> נאמרו דברים אלה? <strong>אילימא אהא</strong> <small>[אם תאמר על זו],</small> ש<strong>ר' שמעון שזורי אומר</strong> בברייתא שהבאנו לעיל: <strong>כל השם כולו תולין, מקצתו אין תולין; והא איתמר עלה</strong> <small>[והרי נאמר עליה]:</small> <strong>אמר רב חננאל, אמר רב, הלכה: תולין את השם, ורבה בר בר חנה, אמר רב יצחק בר שמואל, הלכה: מוחק וכותב.</strong>
 <strong>ואם איתא</strong> <small>[יש]</small> שעל דין זה אמר ר' חנינא שהלכה <small>כר' שמעון שזורי,</small> <strong>הוא,</strong> רבין בר חיננא <strong>נמי לימא</strong> <small>[גם כן יאמר]</small> בשם ר' חנינא: הלכה, כל השם כולו תולין מקצתו אין תולין!
  אלא תאמר כי לא על זה נאמר <strong>אלא אהא</strong> <small>[על</small> הלכה <small>זו],</small> <strong>ר' שמעון שזורי אומר:</strong> בן פקועה, שהוא ולד בהמה שהיה במעי אמו בשעה שנשחטה, <strong>אפילו</strong> היה <strong>בן חמש שנים</strong> וגדול וחזק, שהוא <strong>חורש בשדה</strong> — <strong>שחיטת אמו</strong> כשהיה במעיה <strong>מטהרתו,</strong> ואינו זקוק לשחיטה;
 <strong>הא איתמר עלה</strong> <small>[הרי</small> כבר <small>נאמר עליה],</small> במקומה במסכת חולין ש<strong>זעירי אמר</strong> בשם <strong>ר' חנינא: הלכה כר' שמעון שזורי, ואם איתא</strong> <small>[יש]</small> שלהלכה זו התכוון ר' חנינא, <strong>הוא נמי לימא</strong> <small>[גם כן יאמר</small> כך<small>]</small> שם בשם ר' חנינא, שהלכה כר' שמעון שזורי!
 <strong>אלא אהא</strong> <small>[על</small> הלכה <small>זו],</small> <strong>בראשונה היו אומרים: היוצא בקולר</strong> ליהרג על ידי המלכות <strong>ואמר "כתבו גט לאשתי",</strong> אף על פי שלא פירש כראוי "כתבו ותנו" — <strong>הרי אלו יכתבו ויתנו,</strong> שבוודאי לכך התכוון, משום שהוא יודע שהולך למות. <strong>חזרו לומר: אף המפרש</strong> לים <strong>והיוצא בשיירא</strong> אם אמר רק "כתבו" — כותבים ונותנים, שלכך התכוון. <strong>ר' שמעון שזורי אומר: אף</strong> חולה <strong>המסוכן</strong> די שאומר "כתבו".
 <strong>אי נמי אהא</strong> <small>[או גם כן על</small> הלכה <small>זו]</small> אמר ר' חנינא, ששנינו: <strong>תרומת מעשר של דמאי</strong> (שהופרשה מתבואת עם הארץ, שיש חשש שאינו מעשר) <strong>שחזרה למקומה</strong> שנפלה לתוך שאר התבואה, <strong>ר' שמעון שזורי אומר:</strong> במקרה זה לא רק בשבת התירו לשאול את עם הארץ על תבואתו ולסמוך עליו, אלא <strong>אף בחול שואלו ואוכלו על פיו.</strong>
 ואומרים: <strong>והא איתמר עלה</strong> <small>[והרי נאמר על כך],</small> <strong>אמר ר' יוחנן: הלכה כר' שמעון שזורי במסוכן</strong> בענין גט, <strong>ובתרומת מעשר של דמאי, ואם איתא</strong> <small>[יש]</small> שעל כן אמר ר' חנינא שהלכה כר' שמעון שזורי, <strong>הוא</strong> עולא <strong>נמי לימא</strong> <small>[גם כן יאמר]</small> בלשון זו בשם ר' חנינא!
 <strong>אלא אהא</strong> <small>[על זו]</small> התכוון, ש<strong>ר' יוסי בן כיפר אומר משום ר' שמעון שזורי: פול המצרי שזרעו לזרע</strong> כדי להשתמש בגידולים לזריעה ולא למאכל, אם <strong>מקצתו</strong> של שדה הפול <strong>השריש</strong> (היכה שרשים) <strong>לפני ראש השנה ומקצתו</strong> השריש <strong>אחר ראש השנה</strong> — <strong>אין תורמין מזה על זה,</strong> ומדוע? <strong>לפי שאין תורמין ומעשרין לא מן החדש על הישן</strong> משל שנה זו על של שנה אחרת, <strong>ולא מן הישן על החדש;</strong>
 <strong>כיצד יעשה</strong> כדי לתקן את התבואה? שהרי בזמן הקצירה קשה לדעת מה השריש קודם ומה השריש אחר כך — <strong>צובר גרנו לתוכו,</strong> כלומר, אוסף את הכל יחד ומערב, <strong>ונמצא</strong> שבסופו של דבר <strong>תורם ומעשר מן החדש שבו על החדש שבו, ומן הישן שבו על הישן שבו,</strong> ועל כך אמר ר' חנינא שהלכה כר' שמעון שזורי;
 <strong>הא איתמר עלה</strong> <small>[הרי נאמר עליה],</small> <strong>אמר ר' שמואל בר נחמני, אמר ר' יוחנן: הלכה כר' שמעון שזורי, ואם איתא</strong> <small>[יש],</small> שביחס לכך פסק ר' חנינא כר' שמעון שזורי, <strong>הוא</strong> עולא <strong>נמי לימא</strong> <small>[גם כן שיאמר]</small> כן בשם ר' חנינא!
 <strong>אלא אמר רב פפא:</strong> דברים אלה נאמרו לענין <strong>שידה,</strong> ו<strong>רב נחמן בר יצחק אמר:</strong> נאמרו בענין <strong>יין.</strong> ומפרטים, <strong>רב פפא אמר:</strong>
## דף לא.
 על <strong>שידה, דתנן</strong> <small>[ששנינו</small> במשנה<small>]:</small> השידה שהיא כעין ארון עץ גדול, ששנינו שאם יש בה נפח ארבעים סאה אינה מקבלת טומאה, מפני שיצאה מתורת כלי, <strong>בית שמאי אומרים: נמדדת</strong> שיעורה <strong>מבפנים,</strong> ואם היה בחלל הפנימי ארבעים סאה אינה מקבלת טומאה, <strong>ובית הלל אומרים:</strong> מודדים אותה <strong>מבחוץ</strong> כולל עובי השידה עצמה. <strong>ומודים אלו ואלו,</strong> כלומר, גם בית הלל מודים <strong>שאין עובי הרגלים ועובי הלבזבזין</strong> (מעין זר על שפת השידה) <strong>נמדד</strong> בתוך השיעור הזה.
 <strong>ר' יוסי אומר: מודים</strong> הם <strong>שעובי הרגלים ועובי הלבזבזין נמדד, ו</strong>אולם החלל <strong>ש</strong><strong>ביניהן,</strong> בין הרגלים והלבזבזין, <strong>אין נמדד. ר' שמעון שזורי אומר:</strong> דווקא <strong>אם היו רגלים גבוהות טפח</strong> — <strong>אין</strong> החלל <strong>ביניהן נמדד,</strong> מפני שהוא מקום חשוב לעצמו, <strong>ואם לאו</strong> <small>[לא]</small> — <strong>ביניהן נמדד,</strong> שהוא נחשב כחלק מן השידה. ועל כך אמר ר' חנינא שהלכה כר' שמעון שזורי.
 <strong>רב נחמן בר יצחק אמר:</strong> על ענין <strong>יין</strong> אמר כן, <strong>דתנן</strong> <small>[ששנינו</small> במשנה<small>],</small> <strong>ר' מאיר אומר: שמן תחלה לעולם,</strong> כלומר, תמיד הוא נחשב ראשון לטומאה, אפילו נגע בו דבר שהוא שני לטומאה, וכדין משקה. <strong>וחכמים אומרים: אף הדבש</strong> נחשב למשקה, <strong>ר' שמעון שזורי אומר: אף היין.</strong> ותוהים: האם <strong>מכלל</strong> הדברים אתה יכול להבין <strong>דתנא קמא סבר</strong> <small>[שהתנא הראשון סבור]</small> ש<strong>יין לא</strong> משקה? אלא <strong>אימא</strong> <small>[אמור]</small> שנה כך, <strong>ר' שמעון שזורי אומר: יין</strong> נחשב משקה, ולא שמן ודבש.
 <big>א</big> אגב כך מביאים דבר נוסף שאמר ר' שמעון שזורי. <strong>תניא</strong> <small>[שנויה</small> ברייתא<small>],</small> <strong>אמר ר' שמעון שזורי: פעם אחת נתערב לי טבל</strong> (תבואה שלא הופרשו ממנה תרומות ומעשרות) <strong>בחולין</strong> מתוקנים, <strong>ובאתי ושאלתי את</strong> <strong>ר' טרפון</strong> כיצד לתקן את הטבל שבתוך התערובת, <strong>ואמר לי: לך קח</strong> (קנה) <strong>לך מן השוק</strong> תבואה סתם, שלא ברור אם היא מעושרת (דמאי), והיא חייבת במעשרות מדברי חכמים, <strong>ועשר עליו</strong> על הטבל המעורב מתבואה זו.
  ומסבירים את טעמו: <strong>קסבר</strong> <small>[סבור]</small> ר' טרפון כי <strong>דאורייתא</strong> <small>[מן התורה]</small> מיעוט הטבל <strong>ברובא</strong> <small>[ברוב]</small> <strong>בטל,</strong> ופטור מלעשר תערובת זו, ורק חכמים אמרו שאינו בטל וחייבוהו לעשר, <strong>ו</strong>כן הוא סבור ש<strong>רוב עמי הארץ מעשרים הן,</strong> ולפיכך מן התורה פטור מלעשר על תבואה הנלקחת מן השוק, <strong>והוה ליה</strong> <small>[והרי הוא]</small> <strong>כתורם מן הפטור על הפטור.</strong>
 ושואלים: <strong>ולימא ליה</strong> <small>[ושיאמר לו]:</small> <strong>לך קח</strong> תבואה <strong>מן הגוי,</strong> שהיא פטורה מן התורה וחייבת מדרבנן, ועשר ממנה על הטבל שנתבטל ברוב! ומשיבים: <strong>קסבר</strong> <small>[סבור]</small> ר' טרפון: <strong>אין קנין לגוי בארץ ישראל</strong> כדי <strong>להפקיע</strong> את חובת התבואה <strong>מיד מעשר, ו</strong>אם כן <strong>הוה ליה</strong> <small>[הרי זה]</small> <strong>מעשר</strong> <strong>מן החיוב</strong> (תבואת הגוי) <strong>על הפטור</strong> (הטבל שבטל ברוב), ודבר זה אסור.
 <strong>איכא דאמרי</strong> <small>[יש שאומרים]</small> גירסה אחרת, <strong>אמר ליה</strong> <small>[לו]</small> ר' טרפון: <strong>לך קח מן הגוי</strong> ועשר על הטבל שבתערובת, ולדרך זו <strong>קסבר</strong> <small>[סבור הוא]</small> ש<strong>יש קנין לגוי בארץ ישראל להפקיע מיד מעשר, והוה ליה</strong> <small>[והרי זה]</small> כתורם <strong>מן הפטור על הפטור.</strong>
 ועל כך שאלו, <strong>ולימא ליה</strong> <small>[ושיאמר לו]</small> עצה אחרת: <strong>קח מהשוק</strong> מעם הארץ ועשר עליו! ומשיבים: <strong>קסבר</strong> <small>[סבור הוא]:</small> <strong>אין רוב עמי הארץ מעשרין,</strong> והרי זה כתורם מן החיוב על הפטור.
 <strong>שלח ליה</strong> <small>[לו]</small> <strong>רב יימר בר שלמיא לרב פפא, הא</strong> <small>[זו]</small> ש<strong>אמר רבין בר חנינא, אמר עולא, אמר ר' חנינא: הלכה כר' שמעון שזורי, ולא עוד, אלא כל מקום ששנה ר' שמעון שזורי הלכה כמותו,</strong> האם <strong>אף בנתערב ליה</strong> <small>[לו]</small> <strong>טבל בחולין</strong> הלכה כמותו, או שמא אין אומרים כן אלא במשנה, ולא בברייתא?
 <strong>אמר ליה</strong> <small>[לו]:</small> <strong>אין</strong> <small>[כן],</small> גם בענין זה הלכה כמותו. <strong>אמר רב אשי: אמר לי מר זוטרא, קשי</strong> <small>[התקשה]</small> <strong>בה</strong> בענין זה <strong>ר' חנינא מסורא: פשיטא</strong> <small>[פשוט]</small> הדבר!
## דף לא:
 <strong>מי קאמר</strong> <small>[האם הוא אומר]</small> שהלכה כמותו <strong>במשנתינו,</strong> ולא בברייתא? הרי <strong>"כל מקום ששנה" קאמר</strong> <small>[הוא אומר]!</small>
 <big>א</big> <strong>אמר רב זעירא, אמר רב חננאל, אמר רב: קרע</strong> שבספר תורה <strong>הבא בשני שיטין,</strong> כלומר, נכנס משפת הקלף בעומק שתי שורות — <strong>יתפור</strong> אותו, <strong>בשלש</strong> — <strong>אל יתפור. אמר ליה</strong> <small>[לו]</small> <strong>רבה זוטי</strong> <small>[הקטן]</small> <strong>לרב אשי, הכי</strong> <small>[כך]</small> <strong>אמר ר' ירמיה מדיפתי משמיה</strong> <small>[משמו]</small> של <strong>רבא: הא דאמרינן</strong> [זה שאומרים אנו] <strong>בשלש אל יתפור</strong> — <strong>לא אמרן</strong> <small>[לא אמרנו]</small> <strong>אלא בעתיקתא</strong> <small>[ב</small>יריעות <small>ישנות],</small> <strong>אבל חדתתא לית לן בה</strong> <small>[</small>ב<small>חדשות אין לנו בזה],</small> מותר הדבר.
  ומוסיפים:  <strong>ולא עתיקתא עתיקתא</strong> <small>[ולא ישנות ישנות]</small> <strong>ממש, ולא חדתתא חדתתא</strong> <small>[ולא חדשות חדשות]</small> <strong>ממש, אלא הא דלא אפיצן</strong> <small>[זה שאינן</small> מעובדות <small>בעפצים]</small> נחשבות ישנות, ולא יתפור, <strong>הא דאפיצן</strong> <small>[זה ש</small>מעובדות <small>בעפצים]</small> קרויות חדשות, ויתפור. <strong>והני מילי</strong> <small>[ודברים אלה,</small> שיכול לתפור, <small>אמורים]</small> <strong>בגידין, אבל בגרדין</strong> (חוטים) — <strong>לא.</strong>
 <strong>בעי</strong> <small>[שאל]</small> <strong>רב יהודה בר אבא:</strong> נקרע בריוח ש<strong>בין דף לדף,</strong> שאם היה שם כתב היה נכנס יותר מעומק שלוש שיטין, וכן אם נקרע <strong>בין שיטה לשיטה, מאי</strong> <small>[מה]</small> הדין? שאלות אלו לא נפתרו, ונשארו ב<strong>תיקו</strong> <small>[תעמוד]</small> השאלה במקומה.
 <big>ב</big> <strong>אמר ר' זעירי, אמר רב חננאל, אמר רב: מזוזה שכתבה שתים שתים,</strong> שתי מילים בכל שורה — <strong>כשרה. איבעיא להו</strong> <small>[נשאלה להם]</small> ללומדים: אם כתב <strong>שתים</strong> שתי מילים בשורה אחת, <strong>ושלש</strong> מילים בשורה שמתחתיה, <strong>ו</strong>מילה <strong>אחת</strong> בשורה הבאה, <strong>מהו? אמר רב נחמן בר יצחק: כל שכן</strong> שהיא כשרה, <strong>שעשאה כשירה,</strong> שכך כותבים את שירת הים <strong>בשורות שאינן מלאות, ואין מספר המלים שווה בהן.</strong> <strong>מיתיבי</strong> <small>[מקשים]</small> על כך ממה ששנינו: <strong>עשאה כשירה, או</strong> עשה את ה<strong>שירה כמותה</strong> בכתיבה רגילה — <strong>פסולה!</strong> ומשיבים: <strong>כי תניא ההיא</strong> <small>[כאשר שנויה אותה</small> ברייתא<small>]</small> הרי זה <strong>בספר תורה</strong> ולא במזוזה.
 <strong>אתמר נמי</strong> <small>[נאמר גם כן]:</small> <strong>אמר רבה בר בר חנה, אמר ר' יוחנן, ואמרי לה</strong> <small>[ויש אומרים]</small> ש<strong>אמר רב אחא בר בר חנה, אמר ר' יוחנן: מזוזה שעשאה</strong> שורה <strong>שתים</strong> (בת שתי מלים), <strong>ו</strong>שורה מתחתיה <strong>שלש, ו</strong>שורה מתחתיה <strong>אחת</strong> — <strong>כשרה, ובלבד שלא יעשנה כקובה</strong> כמין אוהל, שיורד ומתרחב, שורה בת מילה אחת, ומתחתיה שתים ומתחתיה שלוש, <strong>ו</strong>כן <strong>בלבד שלא יעשנה כזנב</strong> בשורות מתקצרות והולכות, שלוש שתים ואחת.
 <strong>אמר רב חסדא:</strong> את שתי המלים האחרונות של המזוזה <strong>"על הארץ"</strong> (דברים יא, כא) כותב לבד <strong>בשיטה אחרונה.</strong> ונחלקו בפירוש הדבר, <strong>איכא דאמרי</strong> <small>[יש שאומרים]:</small> כותבה <strong>בסוף</strong> ה<strong>שיטה</strong> האחרונה, <strong>ואיכא דאמרי</strong> <small>[ויש שאומרים]:</small> כותבה <strong>בתחלת</strong> ה<strong>שיטה</strong> האחרונה.
  ומסבירים:  <strong>מאן דאמר</strong> <small>[מי שאומר]</small> <strong>בסוף שיטה,</strong> מבין כי "למען ירבו ימיכם וכו' כימי השמים על הארץ" כוונתו <strong>"כגבה שמים על הארץ"</strong> (תהלים קג, יא), ואם כותב "על הארץ" בסוף השיטה נמצא שהוא מתחת "השמים" שבסוף השורה הקודמת. <strong>ומאן דאמר</strong> <small>[ומי שאומר]</small> <strong>בתחילת</strong> ה<strong>שיטה,</strong> מבין את הכתוב "כימי השמים על הארץ" — <strong>כי היכי דמרחקא</strong> <small>[כמו שמרוחקים]</small> ה<strong>שמים מ</strong>ה<strong>ארץ,</strong> וכשכותב את המלים "על הארץ" בתחילת השיטה, נמצא שהן מרוחקות מ"השמים" שבסוף השיטה הקודמת.
 <big>ג</big> <strong>אמר ר' חלבו: חזינא ליה</strong> <small>[ראיתי אותו]</small> את <strong>רב הונא דכריך לה</strong> <small>[שהיה כורך,</small> מגלגל <small>אותה]</small> את המזוזה לאחר כתיבתה <strong>מ"אחד" כלפי "שמע",</strong> כלומר, משמאל לימין, <strong>ועושה</strong> את שתי <strong>פרשיותיה</strong> של המזוזה <strong>סתומות,</strong> שבשורה שגומר בה את "שמע" מתחיל בה "והיה אם שמוע".
 <strong>מיתיבי</strong> <small>[מקשים]</small> על כך ממה ששנינו, <strong>אמר ר' שמעון בן אלעזר: ר' מאיר היה כותבה</strong> את המזוזה <strong>על דוכסוסטוס,</strong> על שכבת העור הפנימית, ולא על קלף, שהוא השכבה החיצונית, ועושה אותה <strong>כמין דף</strong> שבספר תורה, ארוכה וצרה.
## דף לב.
 <strong>ועושה</strong> לה <strong>ריוח מלמעלה וריוח מלמטה, ועושה פרשיותיה</strong> של המזוזה <strong>פתוחות,</strong> שהשורה שנגמרת בה פרשת "שמע" נשארת פתוחה, ומתחיל פרשת "והיה אם שמוע" בשורה חדשה. <strong>אמרתי לו: רבי, מה טעם</strong> עושה אתה אותן פתוחות? הלוא סתומות הן בתורה! <strong>אמר לי: הואיל ואין</strong> הפרשיות <strong>סמוכות</strong> זו לזו <strong>מן התורה.</strong>
 <strong>ואמר רב חננאל, אמר רב: הלכה כר' שמעון בן אלעזר, מאי לאו</strong> <small>[האם אין]</small> הכוונה שהלכה כמותו לגבי הפרשיות שעושה אותן <strong>פתוחות?</strong> וקשה מכאן על רב הונא, תלמידו של רב, שעשאן סתומות!
  ודוחים:  <strong>לא,</strong> הלכה כמותו לגבי הענין <strong>של ה</strong><strong>ריוח</strong> שעושה מלמעלה ומלמטה. ושואלים: <strong>וכמה ריוח? אמר רב מנשיא בר יעקב, ואמרי לה</strong> <small>[ויש אומרים]</small> ש<strong>אמר רב שמואל בר יעקב: כמלא אטבא דסיפרי</strong> <small>[האטב של הסופרים]</small> שהם מחזיקים בו את הדפים.
 <strong>אמר ליה</strong> <small>[לו]</small> <strong>אביי לרב יוסף: ואת לא תסברא דכי</strong> <small>[ואתה אינך סבור שכאשר]</small> <strong>אמר רב</strong> שהלכה כר' שמעון בן אלעזר, אמר הלכה זו על ה<strong>ריוח</strong> ולא על הפרשיות? <strong>והא</strong> <small>[והרי]</small> <strong>רב אית ליה מנהגא</strong> <small>[יש לו מנהג],</small> כלומר, לדעתו יש משמעות מחייבת למנהג, <strong>והאידנא נהוג עלמא</strong> <small>[ועכשיו נוהגים הכל]</small> <strong>בסתומות!</strong> ומנין שרב סומך על המנהג?
  ש<strong>אמר רבה, אמר רב כהנא, אמר רב: אם יבא אליהו ויאמר חולצין</strong> ליבם <strong>במנעל</strong> — <strong>שומעין לו,</strong> אבל אם יאמר <strong>אין חולצין בסנדל</strong> — <strong>אין שומעין לו, שכבר נהגו העם</strong> לחלוץ <strong>בסנדל.</strong>
 <strong>ורב יוסף אמר</strong> בשם <strong>רב כהנא, אמר רב: אם יבא אליהו ויאמר אין חולצין במנעל</strong> — <strong>שומעין לו, אין חולצין בסנדל</strong> — <strong>אין שומעין לו, שכבר נהגו העם בסנדל;</strong>
 <strong>ואמרינן</strong> <small>[והיינו אומרים]</small> כשעסקנו בבעיה זו: <strong>מאי בינייהו</strong> <small>[מה</small> ההבדל <small>ביניהם]</small> בין לשון רבה ולשון <small>רב יוסף בדברי רב? לגבי</small> <strong>מנעל לכתחילה איכא בינייהו</strong> <small>[יש ביניהם</small> הבדל<small>],</small> האם ראוי לכתחילה לחלוץ במנעל או לא. ועל כל פנים, מוסכם שלדעת רב יש למנהג תוקף גדול, שלא ניתן לבטלו, והמנהג הוא בסתומות! <strong>אלא לאו שמע מינה</strong> <small>[האם לא תלמד מכאן]</small> שפסק הלכה כר' שמעון בן אלעזר על ה<strong>ריוח</strong> דווקא? ומסכמים: אכן <strong>שמע מינה</strong> <small>[למד מכאן]</small> שכך הוא.
 <strong>רב נחמן בר יצחק אמר: מצוה</strong> לכתחילה <strong>לעשותן</strong> את פרשיות המזוזה <strong>סתומות, ואי עבדינהו</strong> <small>[ואם עשה אותן]</small> <strong>פתוחות שפיר דמי</strong> <small>[יפה,</small> כשר <small>הדבר],</small> <strong>ומאי</strong> <small>[ומה</small> פירוש<small>]</small> <strong>פתוחות דקאמר</strong> <small>[שאומר]</small> <strong>ר' שמעון בן אלעזר,</strong> שר' מאיר היה עושה אותן פתוחות — <strong>אף פתוחות,</strong> ולאו דווקא סתומות.
  ומציעים, <strong>לימא</strong> <small>[האם נאמר]</small> ש<strong>מסייע ליה</strong> <small>[לו]</small> מה ששנינו: <strong>כיוצא בו,</strong> כפי שאין עושים מתפילין של ראש תפילין של יד, כך <strong>ספר תורה שבלה ותפילין שבלו אין עושין מהן מזוזה,</strong> מפרשיות "שמע" "והיה אם שמוע" שבהם, ומדוע? <strong>לפי שאין מורידין מקדושה חמורה לקדושה קלה</strong> יותר, ונדייק מכאן: <strong>הא</strong> <small>[הרי]</small> אם <strong>מורידין</strong> מקדושה חמורה לקדושה קלה — היו <strong>עושין</strong> מזוזה מפרשיות ספר תורה.
  ואם פרשיות המזוזה הן לעולם פתוחות, <strong>אמאי</strong> <small>[מדוע]?</small> הרי <strong>הכא</strong> <small>[כאן]</small> בספר תורה הן <strong>סתומות, והכא</strong> <small>[וכאן]</small> במזוזה הן <strong>פתוחות!</strong> אלא מכאן שניתן לעשותן גם סתומות. ודוחים: <strong>דלמא</strong> <small>[שמא]</small> אם לא הטעם שאין מורידים מקדושה חמורה לקדושה קלה, ניתן היה <strong>להשלים</strong> מזוזה שחסרה בשורה או שתים מספר תורה או תפילין שבלו, אבל לא ניתן לעשות את המזוזה כולה מדף של ספר תורה, מפני שהפרשיות שם סתומות.
  ושואלים מצד אחר: <strong>הא</strong> <small>[הרי]</small> אם <strong>מורידין</strong> מקדושה חמורה לקדושה קלה — <strong>עושין</strong> מזוזה מתפילין? <strong>והתניא</strong> <small>[והרי שנויה</small> ברייתא<small>]:</small> <strong>הלכה למשה מסיני</strong> — <strong>תפילין</strong> כותבים <strong>על הקלף</strong> השכבה החיצונית של עור הבהמה, <strong>ומזוזה על דוכסוסטוס</strong> השכבה הפנימית; על ה<strong>קלף</strong> כותבים <strong>במקום</strong> (בצד) הפונה ל<strong>בשר,</strong> ואת ה<strong>דוכסוסטוס</strong> כותבים <strong>במקום</strong> (בצד) הפונה ל<strong>שער!</strong> ומשיבים: דבר זה לא נאמר אלא <strong>למצוה</strong> ולא לעכב.
  ומקשים:  <strong>והתניא</strong> <small>[והרי שנויה</small> ברייתא<small>]:</small> אם <strong>שינה</strong> — <strong>פסול!</strong> ואומרים: דבר זה נאמר לגבי <strong>תפילין</strong> שנכתבו על הדוכסוסטוס כמזוזה, ולא לגבי מזוזה שנכתבה על קלף כתפילין. ומקשים: <strong>והתניא</strong> <small>[והרי שנויה</small> ברייתא<small>]:</small> <strong>שינה בין בזה ובין בזה</strong> — <strong>פסול!</strong> ומשיבים: אין הכוונה ששינה בין בתפילין ובין במזוזה, אלא <strong>אידי ואידי</strong> <small>[זה וזה]</small> מדובר ששינה <strong>בתפילין, והא דכתבינהו</strong> <small>[וזה שכתב אותם]</small> על ה<strong>קלף</strong> אבל <strong>במקום שער</strong> ולא במקום בשר, <strong>והא</strong> <small>[וזה]</small>
## דף לב:
 <strong>דכתבינהו</strong> <small>[שכתב אותם]</small> על <strong>דוכסוסטוס במקום בשר,</strong> שבשני אלה השינוי פוסל, אבל מזוזה שכתבה על קלף כשרה.
 <strong>ואיבעית אימא</strong> <small>[ואם תרצה אמור]:</small> מה שנאמר באותה ברייתא שאם <strong>שינה בזה ובזה</strong> פסול, ומשמע שגם מזוזה שכתבה על קלף פסולה — <strong>תנאי</strong> <small>[</small>מחלוקת <small>תנאים]</small> <strong>היא, דתניא</strong> <small>[ששנויה</small> ברייתא<small>]:</small> <strong>שינה בזה ובזה</strong> — <strong>פסול, ר' [אחא מכשיר משום ר'] אחאי בר' חנינא, ואמרי לה</strong> <small>[ויש אומרים]</small> שהיה אומר זאת <strong>משמיה</strong> <small>[משמו]</small> של <strong>ר' עקיבא בר' חנינא.</strong>
 ומקשים עוד: <strong>הא</strong> <small>[הרי]</small> אם היו <strong>מורידין</strong> מקדושה חמורה לקדושה קלה <strong>—</strong> היו <strong>עושין</strong> מזוזה מתפילין שבלו? <strong>והא בעיא</strong> <small>[והרי צריכה]</small> המזוזה <strong>שרטוט</strong> של שורות קודם שיכתוב, ש<strong>אמר רב מניומי בר חלקיה, אמר רב חמא בר גוריא אמר רב: כל מזוזה שאינה משורטטת</strong> — <strong>פסולה, ורב מנימין בר חלקיה דידיה</strong> <small>[משלו]</small> <strong>אומר: שרטוט של מזוזה</strong> — <strong>הלכה למשה מסיני,</strong> ובתפילין לא מצאנו שצריך שרטוט!
  ומשיבים:  <strong>תנאי</strong> <small>[</small>מחלוקת <small>תנאים]</small> <strong>היא</strong> בענין מזוזה, האם היא צריכה שרטוט. <strong>דתניא</strong> <small>[ששנויה</small> ברייתא<small>],</small> <strong>ר' ירמיה אומר משום</strong> (בשם) <strong>רבינו</strong> רב: <strong>תפילין ומזוזות נכתבות שלא מן הכתב,</strong> כלומר, בלי להעתיק מן הכתב, אלא מן הזכרון, <strong>ואין צריכות שירטוט.</strong>
 ומסכמים, <strong>והילכתא</strong> <small>[והלכה היא]</small> <strong>תפילין לא בעי</strong> <small>[לא צריכות]</small> <strong>שרטוט, ומזוזה בעיא</strong> <small>[צריכה]</small> <strong>שירטוט, ואידי ואידי</strong> <small>[וזו וזו]</small> <strong>נכתבות שלא מן הכתב. מאי טעמא</strong> <small>[מה טעם</small> הדבר<small>]?</small> <strong>מיגרס גריסין</strong> <small>[גרוסות הן],</small> כלומר, שגורות הן בפי כל אדם.
 <big>א</big> בהמשך למסורת שהוזכרה לעיל, שמסר ר' חלבו את מנהגיו של רב הונא, <strong>אמר רב חלבו: אנא חזיתיה</strong> <small>[אני ראיתי]</small> את <strong>רב הונא דהוה יתיב אפוריא</strong> <small>[שהיה יושב,</small> רוצה לשבת <small>על מיטה]</small> ש<strong>ספר תורה</strong> היה מונח <strong>עליה, וכף לכדא אארעא</strong> <small>[והפך כד על הארץ]</small> <strong>ואנח עליה</strong> <small>[והניח עליו]</small> את <strong>ספר</strong> ה<strong>תורה, והדר יתיב</strong> <small>[ואחר כך ישב]</small> <strong>במיטה,</strong> כי <strong>קסבר</strong> <small>[סבור היה]:</small> <strong>אסור לישב על גבי מיטה שספר תורה מונח עליה.</strong>
 <strong>ופליגא</strong> <small>[וחלוקה]</small> הלכה זו על מה שאמר <strong>רבה בר בר חנה,</strong> ש<strong>אמר רבה בר בר חנה אמר ר' יוחנן: מותר לישב על גבי מיטה שספר תורה מונח עליה. ואם לחשך אדם לומר,</strong> אם יבוא אדם לומר לך כנגד זה: הלוא ידוע <strong>ה</strong><strong>מעשה בר' אלעזר שהיה יושב על המיטה ונזכר שספר תורה מונח עליה, ונשמט</strong> מיד מן המיטה <strong>וישב על גבי קרקע, ודומה</strong> היה <strong>כמי שהכישו נחש,</strong> שקפץ בבהלה — <strong>התם</strong> <small>[שם]</small> <strong>ספר תורה על גבי קרקע הוה</strong> <small>[היה],</small> ובוודאי <small>שבזיון הוא שהוא יושב על מיטה וספר התורה מונח על הקרקע.</small>
 <big>ב</big> <strong>אמר רב יהודה, אמר שמואל:</strong> אם <strong>כתבה</strong> את המזוזה כ<strong>אגרת,</strong> כמו שכותבים מכתב, בלי לדקדק בכתיבתה — <strong>פסולה. מאי טעמא</strong> <small>[מה טעם</small> הדבר<small>]?</small> <strong>אתיא</strong> <small>[נלמד]</small> הדבר בגזירה שווה <strong>כתיבה כתיבה מספר</strong> התורה, שצריך להיות כתוב כראוי.
 <strong>ואמר רב יהודה, אמר שמואל:</strong> אם <strong>תלאה</strong> את המזוזה <strong>במקל</strong> בחלל הפתח ולא קבע אותה במזוזת הפתח — <strong>פסולה. מאי טעמא</strong> <small>[מה טעם</small> הדבר<small>]?</small> <strong>"בשעריך"</strong> (דברים ה, ט) <strong>בעינן</strong> <small>[צריכים אנו],</small> שתהיה קבועה בשער עצמו. <strong>תניא נמי הכי</strong> <small>[שנויה</small> ברייתא <small>גם כן כך]:</small> אם <strong>תלאה</strong> את המזוזה <strong>במקל</strong> בחלל הפתח, <strong>או שהניחה</strong> קבעה <strong>אחר הדלת</strong> בתוך הבית — יש בכך <strong>סכנה</strong> <strong>ואין בה מצוה.</strong>
 ואומרים: האנשים <strong>של בית מונבז המלך היו עושין בפונדקותיהן כן,</strong> שהיו תולים מזוזה במקל <strong>זכר למזוזה,</strong> שלא היו מקיימים בכך מצות מזוזה ממש, אלא כדי להזכיר שיש מצוה כזו.
 <strong>ואמר רב יהודה, אמר שמואל: מצוה להניחה</strong> את המזוזה <strong>בתוך חללו של פתח</strong> ולא מבחוץ. ותמהים: <strong>פשיטא</strong> <small>[פשוט</small> הדבר<small>],</small> הלוא <strong>"בשעריך" אמר רחמנא</strong> <small>[אמרה התורה],</small> משמע שצריך להיות בתוך השער ולא מבחוץ! ומשיבים: <strong>סלקא דעתך אמינא</strong> <small>[יעלה על דעתך לומר],</small> <strong>הואיל ואמר רבא: מצוה להניחה</strong>
## דף לג.
 <strong>בטפח הסמוך לרשות הרבים</strong> אם כן הייתי אומר ש<strong>כמה דמרחק</strong> <small>[שהוא מרוחק יותר]</small> מפנים הבית הרי זה <strong>מעלי</strong> <small>[משובח],</small> ויכול להניחה בחוץ ממש, על כן <strong>קא משמע לן</strong> <small>[משמיע לנו]</small> שהמזוזה <small>צריכה להיות בתוך חלל הפתח עצמו, ולא מבחוץ.</small>
 <strong>ואמר רב יהודה, אמר שמואל:</strong> מזוזה ש<strong>כתבה</strong> <strong>על שני דפין</strong> — <strong>פסולה. מיתיבי</strong> <small>[מקשים]</small> על כך ממה ששנינו בברייתא: <strong>כתבה על שני דפין והניחה בשני סיפין</strong> בשתי מזוזות הפתח — הרי זו <strong>פסולה,</strong> ונדייק מכאן: <strong>הא</strong> <small>[הרי]</small> אם היתה מונחת <strong>בסף אחד</strong> — <strong>כשרה,</strong> למרות שהיא כתובה על שני דפים! ומשיבים: אין הכוונה שהניחה בשני סיפים ממש, אלא <strong>ראויה לשני סיפין קאמר</strong> <small>[הוא אומר],</small> שאם היתה כתובה על שני דפים, כך שניתן להפרידם זה מזה לשני סיפין — פסולה, וכדברי רב יהודה בשם שמואל.
 <strong>ואמר רב יהודה, אמר שמואל: במזוזה,</strong> כאשר צריך להחליט באיזה צד קובעים אותה, לפי כיוון הכניסה, שבצד ימין שלו נותנים את המזוזה — <strong>הלך אחר היכר ציר.</strong> ושואלים: <strong>מאי</strong> <small>[מה</small> פירוש<small>]</small> <strong>היכר ציר? אמר רב אדא: אבקתא,</strong> החור שבמפתן שציר הדלת סובב בו, שהוא נמצא בצד שאליו נכנסים. ומסבירים: <strong>היכי דמי</strong> <small>[כיצד בדיוק הוא הדבר]?</small> באיזה מקרה הוצרכנו להיכר זה — <strong>כגון פיתחא דבין תרי בתי</strong> <small>[פתח שבין שתי בתים],</small> כגון <strong>בין בי גברי לבי נשי</strong> <small>[בין חדר האנשים לחדר הנשים],</small> שבמקרה זה לא ברור לנו מהו כיוון הכניסה.
 <strong>מסופר,</strong> <strong>ריש גלותא בנא ביתא</strong> <small>[ראש הגולה בנה בית</small> חדש<small>],</small> <strong>אמר ליה</strong> <small>[לו]</small> <strong>לרב נחמן: קבע לי מזוזתא</strong> <small>[מזוזות]</small> בבית, <strong>אמר רב נחמן: תלי דשי ברישא</strong> <small>[העמד את הדלתות בתחילה]</small> כדי שאוכל לדעת היכן לשים את המזוזות, לפי מקום צירי הדלתות.
 <strong>אמר רב יהודה, אמר רב:</strong> אם <strong>עשאה</strong> את המזוזה <strong>כמין נגר</strong> (בריח) שתחב אותה לחור שבמזוזת השער, או שקבעה על המזוזה כשהיא שוכבת — <strong>פסולה.</strong> ומקשים: <strong>איני</strong> <small>[כך הוא]?</small> <strong>והא כי אתא</strong> <small>[והרי כאשר בא]</small> <strong>רב יצחק בר יוסף אמר: כולהו מזוזתא דבי</strong> <small>[כל המזוזות שהיו בבית]</small> <strong>רבי כמין נגר הוו עבידן</strong> <small>[היו עשויות],</small> <strong>ו</strong>עוד אמר: <strong>ההיא פיתחא דעייל ביה רבי לבי מדרשא</strong> <small>[אותו פתח שנכנס בו רבי לבית המדרש]</small> <strong>לא הוה לה</strong> <small>[לא היה לו]</small> <strong>מזוזה!</strong> ומשיבים: ביחס למזוזה שעשאה כמין נגר <strong>לא קשיא</strong> <small>[אין זה קשה],</small> <strong>הא דעבידא כסיכתא</strong> <small>[זה שעשויה כמין יתד]</small> שתוחב אותה לעומק המזוזה כשהיא שוכבת — הרי זה פסול, <strong>הא דעבידא כאיסתוירא</strong> <small>[זה שעשויה כמין קרסול</small><strong>]</strong> כלומר, זקופה — הרי זה כשר.
  ועל מה שנאמר שהפתח שנכנס בו רבי לבית המדרש לא היה בו מזוזה, שואלים: <strong>איני</strong> <small>[כן הוא]?</small> <strong>והא ההוא פיתחא דהוה עייל בה</strong> <small>[והרי אותו פתח שהיה נכנס בו]</small> <strong>רב הונא לבי מדרשא</strong> <small>[לבית</small> <strong>המדרש]</strong> <strong>והויא לה</strong> <small>[והיתה לו]</small> <strong>מזוזה!</strong> ומשיבים: <strong>ההוא</strong> <small>[אותו</small> פתח<small>]</small> <strong>רגיל הוה</strong> <small>[היה],</small> שבו היו רגילים להיכנס כולם לבית המדרש. אבל הפתח של רבי היה פתח צדדי, שהיה מיועד לו בלבד, ולכן היה פטור ממזוזה, ש<strong>אמר רב יהודה אמר רב: במזוזה</strong> <strong>הלך אחר הרגיל.</strong>
 <big>א</big> <strong>אמר ר' זירא אמר רב מתנא אמר שמואל: מצוה להניחה</strong> את המזוזה <strong>בתחלת שליש העליון</strong> של הפתח, <strong>ורב הונא אמר: מגביה מן הקרקע טפח,</strong> או <strong>מרחיק מן הקורה</strong> של מעלה <strong>טפח, וכל הפתח כולו</strong> מלמעלה עד למטה <strong>כשר למזוזה.</strong>
 <strong>מיתיבי</strong> <small>[מקשים על כך]</small> ממה ששנינו בברייתא: <strong>מגביה מן הקרקע טפח, ומרחיק מן הקורה טפח, וכל הפתח כולו כשר למזוזה,</strong> אלו <strong>דברי ר' יהודה. ר' יוסי אומר:</strong> נאמר <strong>"וקשרתם</strong> לאות על ידך" (דברים ב, ח), ונאמר בסמוך <strong>"וכתבתם</strong> על מזוזות ביתך" (שם ט), להקישם זה לזה, <strong>מה קשירה</strong> היא <strong>בגובה</strong> החלק העליון של היד — <strong>אף כתיבה בגובה</strong> הפתח דווקא.
  ומעתה, <strong>בשלמא</strong> <small>[נניח]</small> <strong>ל</strong>דעת <strong>רב הונא,</strong> שאמר שמגביה מן הקרקע טפח או מרחיק מן הקורה טפח — <strong>הוא</strong> ש<strong>אמר</strong> את דבריו <strong>כ</strong>דעת <strong>ר' יהודה, אלא לשמואל</strong> ש<strong>אמר</strong> להניחה בתחילת השליש העליון, <strong>כמאן</strong> <small>[כמי]</small> אמר? <strong>לא כר' יהודה</strong> <strong>ולא כר' יוסי!</strong>
 <strong>אמר רב הונא בריה</strong> <small>[בנו]</small> של <strong>רב נתן: לעולם</strong> תפרש <strong>שאמר את דבריו</strong> <strong>כ</strong>שיטת <strong>ר' יוסי,</strong>
## דף לג:
 <strong>ומאי</strong> <small>[ומה</small> פירוש<small>]</small> <strong>תחילת שליש העליון דקא אמר</strong> <small>[שהוא אומר]?</small> כוונתו <strong>להרחיקה, שלא להרחיקה מן הקורה של מעלה יותר משליש</strong> גובה הפתח.
 <strong>אמר רבא: מצוה להניחה</strong> את המזוזה בפתח, <strong>בטפח הסמוך לרשות הרבים.</strong> ושואלים: <strong>מאי טעמא</strong> <small>[מה טעם</small> הדבר<small>]?</small> <strong>רבנן אמרי</strong> <small>[חכמים אומרים]:</small> <strong>כדי שיפגע במזוזה מיד,</strong> שמיד שנכנס לפתח הבית יפגוש במצוה. <strong>רב חנינא מסורא אומר: כי היכי דתינטריה</strong> <small>[כדי שתשמור אותו]</small> המזוזה מבחוץ, כמו מה ש
 <strong>אמר ר' חנינא: בוא וראה שלא כמדת הקדוש ברוך הוא מדת בשר ודם, מדת בשר ודם</strong> — ה<strong>מלך יושב מבפנים ועם</strong> (עמו, עבדיו) <strong>משמרין אותו מבחוץ,</strong> ואילו <strong>מדת הקדוש ברוך הוא אינו כן,</strong> ישראל <strong>עבדיו יושבין מבפנים והוא משמרן מבחוץ</strong> על ידי המזוזה, <strong>שנאמר: "ה' שומרך ה' צלך על יד ימינך"</strong> (תהלים קכא, ה).
 <strong>דרש</strong> ברבים <strong>רב יוסף בריה</strong> <small>[בנו]</small> של <strong>רבא משמיה</strong> <small>[משמו]</small> של <strong>רבא:</strong> אם <strong>העמיק לה טפח,</strong> הכניס את המזוזה בעומק טפח במזוזת הפתח <strong>—</strong> הרי היא <strong>פסולה.</strong> ומציעים: <strong>לימא מסייעא ליה</strong> <small>[האם נאמר שמסייעת לו]</small> הברייתא, ששנינו בה: <strong>הניחה בפצין</strong> כלומר, בעומק מזוזת העץ של הפתח, <strong>או ש</strong>לאחר שקבעה בפתח <strong>טלה עליה מלבן,</strong> הוסיף לפתח מסגרת פנימית שמכסה את המזוזה, <strong>אם יש שם</strong> עומק <strong>טפח</strong> — <strong>צריך מזוזה אחרת, אם לאו</strong> — <strong>אינו צריך מזוזה אחרת!</strong>
 ודוחים: <strong>כי תניא ההיא</strong> <small>[כאשר שנויה</small> הברייתא <small>ההיא],</small> הרי זה <strong>בפתח שאחורי הדלת</strong> שיש פתח נוסף מעברו השני של הפצים, ופצים זה משמש לשני הפתחים, ובאה הברייתא לומר שאם יש בעובי הפצים טפח —  כל פתח חשוב לעצמו, וצריך ליתן מזוזה לכל אחד מהם.
  ומקשים:  <strong>הא בהדיא קתני לה</strong> <small>[הרי במפורש שנינו]</small> הלכה זו בהמשך אותה ברייתא: <strong>פתח שאחורי הדלת, אם יש שם טפח</strong> — <strong>צריך</strong> עוד <strong>מזוזה אחרת, ואם לאו</strong> — <strong>אינו צריך מזוזה אחרת!</strong> ומשיבים: <strong>כיצד קתני</strong> <small>[הוא שונה],</small> כלומר, אין שם שני דינים, אלא דין אחד שהברייתא ממשיכה ומפרשת: באיזה מקרה שנינו שאם יש שם טפח צריך מזוזה אחרת וכו' — כגון פתח שאחורי הדלת.
  ועוד בענין קביעת המזוזה, <strong>תנא</strong> <small>[שנה</small> החכם<small>]:</small> <strong>העמיד לה</strong> בפתח <strong>מלבן של קנים,</strong> ואינו יכול לקבוע את המזוזה במסמרים לקנים — <strong>חותך</strong> מעין <strong>שפופרת</strong> מן הקנה הימני <strong>ומניחה</strong> את המזוזה במקום אותה שפופרת. <strong>אמר רב אחא בריה</strong> <small>[בנו]</small> של <strong>רבא: לא שנו</strong> שעושים כן, <strong>אלא</strong> במקרה <strong>שהעמיד</strong> את המלבן תחילה <strong>ולבסוף חתך</strong> שפופרת <strong>והניחה</strong> למזוזה, <strong>אבל</strong> אם קודם שהעמיד את המלבן <strong>חתך</strong> ממנו שפופרת <strong>והניח</strong> במקומה מזוזה, <strong>ולבסוף העמיד</strong> את המלבן בפתח — <strong>פסולה,</strong> כי נאמר <strong>"תעשה"</strong> — <strong>ולא מן העשוי,</strong> וכאן נתן את המזוזה במלבן קודם שנתחייב במזוזה.
 <strong>ואמר רבא: הני</strong> <small>[אותם]</small> <strong>פיתחי</strong> <strong>שימאי</strong> <small>[פתחים שימאים,</small> פגומים<small>]</small> <strong>פטורין מן המזוזה.</strong> ושואלים: <strong>מאי</strong> <small>[מה הם]</small> <strong>פיתחי שימאי? פליגי בה</strong> <small>[נחלקו בכך]</small> <strong>רב ריחומי ואבא יוסי, חד</strong> <small>[אחד</small> מהם<small>]</small> <strong>אמר: דלית להו</strong> <small>[שאין להם]</small> <strong>תקרה</strong> כלל, <strong>וחד</strong> <small>[ואחד</small> מהם<small>]</small> <strong>אמר: דלית להו שקופי</strong> <small>[שאין להם משקוף].</small>
 <strong>אמר רבה בר שילא, אמר רב חסדא: אכסדרה</strong> (מבנה בכניסה לבית, שפרוץ לגמרי מצידו הקדמי) <strong>פטורה מן המזוזה, לפי שאין לה פצימין</strong> מכאן ומכאן. ושואלים: <strong>הא</strong> <small>[הרי]</small> אם <strong>יש לה פצימין חייב?</strong> הרי הפצימים הללו אינם לשם פתח, אלא <strong>לחיזוק תקרה הוא דעבידי</strong> <small>[שעשויים]!</small>
 ומשיבים: <strong>הכי קאמר</strong> <small>[כך הוא אומר]:</small> <strong>אף על פי שיש לה פצימין</strong> — <strong>פטורה,</strong> לפי <strong>שאין עשויין</strong> לשם פתח <strong>אלא לחיזוק לתקרה.</strong> ובדומה לכך <strong>אמר אביי: חזינא להו לאיספלידי דבי מר</strong> <small>[ראיתי את</small> <small>האכסדראות של בית אדוני,</small> רבה<strong>]</strong> <strong>דאית להו פצימי ולית להו מזוזתא</strong> <small>[שיש להן פצימים ואין להם מזוזות],</small> <strong>קסבר</strong> <small>[</small>כ<small>סבור הוא]:</small> <strong>לחיזוק תקרה הוא דעבידי</strong> <small>[שעשויים].</small>
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>בית שער</strong> (מבנה בכניסה לחצר) וכן <strong>אכסדרה</strong> או <strong>מרפסת</strong> — <strong>חייבין במזוזה!</strong> ומשיבים: שם מדובר <strong>ב</strong><strong>אכסדרה דבי</strong> <small>[של בית]</small> <strong>רב,</strong> שהיא סגורה מכל הצדדים וגם בכיוון הכניסה, אלא שהדפנות אינן מגיעות עד לתקרה. ומקשים: <strong>אכסדרה דבי</strong> <small>[של בית]</small> <strong>רב כאינדרונא מעלייתא</strong> <small>[כחדר מעולה]</small> <strong>הוא,</strong> ואין מקום להגדירה כאכסדרה לענין זה! אלא מדובר שם <strong>באכסדרה רומיתא</strong> <small>[רומאית],</small> שאף על פי שעשויה חלונות חלונות, ולא כתלים ממש, חייבת במזוזה.
 <strong>אמר רחבה, אמר רב יהודה: בי הרזיקי חייב בשתי מזוזות.</strong> ושואלים: <strong>מאי</strong> <small>[מה</small> פירוש<small>]</small> <strong>בי הרזיקי? אמר רב פפא סבא</strong> <small>[הזקן]</small> <strong>משמיה</strong> <small>[משמו]</small> של <strong>רב: בית שער הפתוח לחצר ובתים פתוחין</strong> גם כן <strong>לבית שער,</strong> והוא צריך לשתי מזוזות, אחת לכניסה מן החצר אל תוכו, ואחת לכניסה ממנו לבתים.
 <strong>תנו רבנן</strong> <small>[שנו חכמים]:</small> <strong>בית שער הפתוח</strong> מצד אחד <strong>לגינה</strong> שהיא פטורה ממזוזה, <strong>ו</strong>מצד שני <strong>לקיטונית</strong> (חדר קטן) שחייבת במזוזה — <strong>ר' יוסי אומר: נידון כקיטונית</strong> וצריך מזוזה, <strong>וחכמים אומרים: נידון כבית שער</strong> של הגינה, ופטור ממזוזה. ובפירוש מחלוקת זו נחלקו אמוראים. <strong>רב ושמואל דאמרי תרוייהו</strong> <small>[שאמרו שניהם]:</small> בפתח שבו נכנסים <strong>מגינה לבית,</strong> כלומר, בפתח של בית השער לקיטונית — <strong>כולי עלמא לא פליגי</strong> <small>[הכל אינם חלוקים]</small> שהוא <strong>חייב</strong> במזוזה, <strong>מאי טעמא</strong> <small>[מה טעם</small> הדבר<small>]?</small> דרך <strong>ביאה</strong> ל<strong>בית היא,</strong> והבית חייב במזוזה.
 <strong>כי פליגי</strong> <small>[כאשר נחלקו]</small> הרי זה בפתח <strong>מבית לגינה</strong> כלומר, בפתח של בית השער לגינה, <strong>מר סבר</strong> <small>[חכם</small> זה, ר' יוסי, <small>סבור]:</small> <strong>קיטונית</strong> שבית השער פתוח אליה היא <strong>עיקר,</strong> ומשום כך רואים את הפתח שבין הגינה לבית השער כפתח הבית, ולכן הוא חייב במזוזה, <strong>ומר סבר</strong> <small>[וחכם זה,</small> חכמים, <small>סבור]:</small> ה<strong>גינה עיקר</strong> בפתח זה, והיא אינה צריכה מזוזה.
 <strong>רבה ורב יוסף דאמרי תרוייהו</strong> <small>[שאמרו שניהם]:</small> הפתח <strong>מבית לגינה</strong> כלומר, הפתח שבין בית השער לגינה — <strong>דכולי עלמא לא פליגי</strong> <small>[הכל אינם חלוקים]</small> שהוא <strong>פטור</strong> ממזוזה, <strong>מאי טעמא</strong> <small>[מה טעם</small> הדבר<small>]?</small> <strong>פיתחא</strong> <small>[פתח]</small> של ה<strong>גינה הוא. כי פליגי</strong> <small>[כאשר נחלקו]</small> הרי זה בפתח <strong>מגינה לבית,</strong> כלומר, בפתח שבין בית השער לקיטונית, <strong>מר סבר</strong> <small>[חכם זה,</small> ר' יוסי, <small>סבור]:</small> <strong>ביאה</strong> של ה<strong>בית הוא,</strong> וחייב במזוזה, <strong>ומר סבר</strong> <small>[וחכם זה,</small> חכמים, <small>סבור]:</small> <strong>כולה</strong>
## דף לד.
 <strong>אדעתא</strong> <small>[על דעת]</small> ה<strong>גינה הוא דעבידא</strong> <small>[שעשויה],</small> כדי להגיע לגינה, ולא לצורך כניסה לבית, וגם פתח זה שבין בית השער לקיטונית פטור.
 <strong>מספרים:</strong> <strong>אביי ורבא עבדי</strong> <small>[היו עושים]</small> <strong>כ</strong>שיטת <strong>רבה ורב יוסף</strong> בפירוש המחלוקת, ולא היו נותנים מזוזה בשני הפתחים של בית השער, לא לגינה ולא לקיטונית, וכחכמים. <strong>ו</strong>אילו <strong>רב אשי עביד</strong> <small>[היה עושה]</small> <strong>כ</strong>שיטת <strong>רב ושמואל</strong> בפירוש המחלוקת <strong>לחומרא</strong> <small>[ולהחמיר]</small> כשיטת ר' יוסי, ששני הפתחים חייבים במזוזה. ומסכמים: <strong>והילכתא</strong> <small>[והלכה]</small> <strong>כרב ושמואל לחומרא</strong> <small>[להחמיר].</small>
 <big>א</big> <strong>איתמר</strong> <small>[נאמר]:</small> <strong>לול</strong> (ארובה) ש<strong>פתוח מן הבית לעלייה,</strong> וגרם מדרגות עובר בו, <strong>אמר רב הונא: אם יש לו פתח אחד</strong> לאותו מעבר, מצד הבית או מצד העליה — <strong>חייב במזוזה אחת, אם יש לו שני פתחין,</strong> מלמטה ומלמעלה — <strong>חייב בשתי מזוזות. אמר רב פפא: שמע מינה</strong> <small>[למד מכאן]</small> <strong>מ</strong>דברי <strong>רב הונא, האי אינדרונא דאית ליה</strong> <small>[אותו חדר שיש לו]</small> <strong>ארבעה באבי</strong> <small>[שערים]</small> — <strong>חייב בארבע מזוזות.</strong> ותוהים: <strong>פשיטא</strong> <small>[פשוט]</small> הדבר! ומשיבים: <strong>לא צריכא</strong> <small>[לא נצרכה]</small> לומר אלא <strong>אף על גב</strong> <small>[אף על פי]</small> ש<strong>רגיל</strong> להשתמש רק <strong>בחד</strong> <small>[באחד</small> מהם<small>].</small>
 <big>ב</big> <strong>אמר אמימר: האי פיתחא דאקרנא</strong> <small>[הפתח שנמצא בקרן,</small> בזוית הבית<small>]</small> <strong>חייב במזוזה. אמר ליה</strong> <small>[לו]</small> <strong>רב אשי לאמימר: והא לית ליה</strong> <small>[והרי אין לו]</small> <strong>פצימין,</strong> מזוזות! <strong>אמר ליה: עדי פצימי</strong> <small>[אלה</small> הם <small>פצימיו]</small> כלומר, הקצוות של הקירות הם הם הפצימים שלו.
 <strong>מסופר,</strong> <strong>רב פפא איקלע לבי</strong> <small>[הזדמן לבית]</small> <strong>מר שמואל, חזא ההוא פיתחא דלא הוה ליה</strong> <small>[ראה פתח אחד שלא היה לו]</small> <strong>אלא פצים</strong> (מזוזת שער) <strong>אחד משמאלא</strong> <small>[מצד שמאל]</small> של הכניסה, <strong>ועבידא ליה</strong> <small>[ועשה לו]</small> <strong>מזוזה</strong> לאותו פצים, <strong>אמר ליה</strong> <small>[לו]</small> רב פפא: <strong>כמאן</strong> <small>[כמי]</small> אתה נוהג, <strong>כ</strong>דעת <strong>ר' מאיר,</strong> המחייב מזוזה בפתח שיש לו פצים אחד? <strong>אימר</strong> <small>[אמור]</small> ש<strong>אמר ר' מאיר</strong> בפצים שנמצא <strong>מימין,</strong> אבל <strong>מ</strong>צד <strong>שמאל מי</strong> <small>[האם]</small> <strong>אומר?</strong>
 ושואלים: <strong>מאי</strong> <small>[מה]</small> <strong>היא?</strong> מנין שצריך ליתן מזוזה בצד ימין? <strong>דתניא</strong> <small>[ששנויה</small> ברייתא<small>]:</small> מה שנאמר "על מזוזות <strong>ביתך"</strong> (דברים ו, ט) יש לדורשו: ביתך = <strong>ביאתך, מן הימין,</strong> מצד ימין של ביאתך לבית. <strong>אתה אומר מן הימין? או אינו אלא משמאל! תלמוד לומר "ביתך".</strong> ושואלים: <strong>מאי תלמודא</strong> <small>[מה הלימוד</small> בזה<small>]</small> כיצד למדים מכאן שהוא מן הימין? <strong>אמר רבה: דרך ביאתך</strong> היא <strong>מן הימין, דכי עקר איניש כרעיה דימינא עקר</strong> <small>[שכאשר עוקר אדם את רגליו</small> להיכנס לבית, את רגלו <small>הימנית עוקר]</small> תחילה.
 <strong>רב שמואל בר אחא קמיה</strong> <small>[לפני]</small> <strong>רב פפא משמיה</strong> <small>[משמו]</small> של <strong>רבא בר עולא אמר, מהכא</strong> <small>[מכאן]</small> יש ללמוד לתת את המזוזה מימין הנכנס, שנאמר: <strong>"ויקח יהוידע הכהן ארון אחד ויקב חור בדלתו ויתן אותו אצל המזבח מימין בבוא איש בית ה' ונתנו שמה הכהנים שומרי הסף את כל הכסף המובא בית ה' "</strong>(מלכים ב יב, י), משמע שמה שמיועד לבאים לבית נותנים בצד ימין של הנכנס.
  ועוד מבררים: <strong>מאי</strong> <small>[מהו]</small> הדבר שהוזכר בשם <strong>ר' מאיר? דתניא</strong> <small>[ששנויה</small> ברייתא<small>]:</small> <strong>בית שאין לו אלא פצים אחד</strong> — <strong>ר' מאיר מחייב במזוזה, וחכמים פוטרין.</strong> ומסבירים, <strong>מאי טעמא דרבנן</strong> <small>[מה טעמם של חכמים]?</small> מפני ש<strong>"מזוזת"</strong> (דברים ו, ט) <strong>כתיב</strong> <small>[נאמר],</small> בלשון רבים, עד שיהיו שתי מזוזות לבית.
 <strong>מאי טעמא</strong> <small>[מה טעמו]</small> של <strong>ר' מאיר</strong> שדי במזוזה אחת? כפי <strong>דתניא</strong> <small>[ששנויה</small> ברייתא<small>]:</small> <strong>"מזוזת"</strong> (דברים ו, ט) — <strong>שומע אני</strong> מכאן <strong>מיעוט מזוזות שתים, כשהוא</strong> חוזר ו<strong>אומר "מזוזת" בפרשה שניה</strong> ("והיה אם שמוע". שם יא, כ), <strong>שאין תלמוד</strong> (צורך) <strong>לומר</strong> לכאורה, ולפיכך <strong>הוי</strong> <small>[הרי זה]</small> <strong>ריבוי אחר ריבוי, ואין ריבוי אחר ריבוי אלא למעט,</strong> ובכך <strong>מעטו הכתוב למזוזה אחת,</strong> אלו <strong>דברי ר' ישמעאל.</strong>
 <strong>ר' עקיבא אומר: אינו צריך</strong> לראיה זו, אלא <strong>כשהוא אומר: "על המשקוף ועל שתי המזוזת"</strong> (שמות יב, כב) — <strong>שאין תלמוד</strong> (צורך) <strong>לומר "שתי",</strong> שהרי נאמר מזוזות, ומיעוט רבים שנים, אלא <strong>מה תלמוד לומר "שתי"? זה בנה אב,</strong> מכאן למדים בבנין אב ש<strong>כל מקום שנאמר "מזוזות" אינו אלא אחת, עד שיפרט לך הכתוב שתים.</strong>
 <big>ג</big> ועוד בענין מזוזה <strong>תנו רבנן</strong> <small>[שנו חכמים]:</small> <strong>"וכתבתם</strong> על מזוזות ביתך" (דברים ו, ט) — <strong>יכול יכתבנה</strong> את המזוזה <strong>על האבנים</strong> של הפתח? לכך <strong>נאמר כאן</strong> במזוזה <strong>כתיבה, ונאמר להלן כתיבה</strong> בספר תורה, <strong>מה להלן</strong> נאמרה מצות כתיבה <strong>על הספר,</strong> בקלף וכיוצא בו — <strong>אף כאן</strong> במזוזה <strong>על הספר.</strong>
 <strong>או כלך</strong> (לך) <strong>לדרך זו: נאמר כאן</strong> במזוזה <strong>כתיבה ונאמר להלן כתיבה</strong> לכתוב את דברי התורה על אבנים בכניסה לארץ (שם כז, ג), <strong>מה להלן על האבנים</strong> עצמן, <strong>אף כאן על האבנים!</strong>
 ואומרים: <strong>נראה למי</strong> לאיזה ענין הדבר <strong>דומה?</strong> <strong>דנין</strong> מצות <strong>כתיבה הנוהגת לדורות</strong> במזוזה <strong>מכתיבה הנוהגת לדורות</strong> בספר תורה, <strong>ואין דנין כתיבה</strong> של מזוזה <strong>הנוהגת לדורות מכתיבה</strong> על האבנים <strong>שאינה נוהגת לדורות,</strong> אלא בשעת הכניסה לארץ. <strong>ו</strong>מנין שלדורות נוהגים על הספר — <strong>כמו שנאמר להלן:</strong> <strong>"ויאמר להם ברוך מפיו יקרא אלי את הדברים האלה ואני כתב על הספר בדיו"</strong> (ירמיהו לו, יח).
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי, רחמנא אמר</strong> <small>[התורה אמרה]:</small> <strong>"על מזוזת"</strong> שמשמעו בפשטות שיכתוב על המזוזות עצמן, <strong>ואת אמרת</strong> <small>[ואתה אומר]:</small> <strong>נילף</strong> <small>[נלמד]</small> <strong>"כתיבה כתיבה"</strong> בגזירה שווה? מדוע אין אנו מפרשים כפשוטו! אמר לו, <strong>אמר קרא</strong> <small>[המקרא]:</small> <strong>"וכתבתם</strong> על מזוזות" (דברים ו, ט) — תחילה <strong>כתיבה תמה,</strong> לכתוב את הפרשיות בשלימות, <strong>והדר</strong> <small>[ואחר כך]</small> צריך ליתן אותן <strong>על המזוזות</strong> של הבית.
  ושואלים:  <strong>ומאחר דכתיב</strong> <small>[שנאמר]</small> "וכתבתם", ומכאן אנו למדים, <strong>האי</strong> <small>[זו]</small> ה<strong>גזירה שוה</strong> "כתיבה כתיבה" <strong>למה לי?</strong> ומשיבים: <strong>אי לאו</strong> <small>[אם לא היתה]</small> ה<strong>גזירה שוה, הוה אמינא ליכתבא אאבנא</strong> <small>[הייתי אומר שיכתוב על אבן]</small> <strong>וליקבעה אסיפא</strong> <small>[ו</small>אחר כך <small>יקבע אותה</small> את האבן <small>בסף],</small> על כן <strong>קא משמע לן</strong> <small>[משמיע לנו]</small> שצריך כתיבה על ספר.
 <big>ד</big> שנינו במשנה: <strong>ארבע פרשיות שבתפילין מעכבות זו את זו, ואפילו כתב אחד</strong> (אות אחת) <strong>מעכבן.</strong> ואומרים: <strong>פשיטא</strong> <small>[פשוט]</small> הדבר שאפילו אות אחת מעכבת!
 <strong>אמר רב יהודה, אמר רב: לא נצרכא אלא לקוצו של יו"ד. ו</strong>אומרים: <strong>הא נמי פשיטא</strong> <small>[זה גם כן פשוט],</small> שכיון שהוא חלק מהאות בוודאי שבלעדיו האות פסולה! ומשיבים: <strong>לא נצרכא אלא לאידך</strong> <small>[ל</small>הלכה <small>האחרת]</small> של <strong>רב יהודה,</strong> ש<strong>אמר רב יהודה אמר רב: כל אות שאין גויל</strong> (קלף) <strong>מוקף לה מארבע רוחותיה,</strong> שהיא נוגעת באות אחרת — הרי זו <strong>פסולה,</strong> אף על פי שהאות עצמה כתובה <strong>כראוי.</strong>
## דף לד:
 <big>א</big> ובענין ששנינו שיש ארבע פרשיות בתפילין <strong>תנו רבנן</strong> <small>[שנו חכמים]:</small> מה שנאמר פעמיים <strong>"לטטפת"</strong> (דברים ו, ח) <strong>"לטטפת"</strong> (שם יא, יא), ולפי הכתיב מדובר בכל פעם בטוטפת אחת, ושוב <strong>"לטוטפת"</strong> (שמות יג, טז) בו' יתירה, שיש בה לשון רבים — <strong>הרי כאן ארבע,</strong> מכאן למדים לארבע פרשיות שבארבעה בתים בתפילין, אלו <strong>דברי ר' ישמעאל.</strong>
 <strong>ר' עקיבא אומר: אינו צריך</strong> לדרשה זו, אלא המילה "טטפת" עצמה משמעה ארבע, כי <strong>"טט" ב</strong>לשון <strong>כתפי</strong> פירושו <strong>שתים, "פת" ב</strong>לשון <strong>אפריקי שתים.</strong>
 <big>ב</big> <strong>תנו רבנן</strong> <small>[שנו חכמים]:</small> <strong>יכול יכתבם</strong> את הפרשיות של תפילין של ראש <strong>על ארבעה עורות</strong> (קלפים) נפרדים, <strong>ויניחם בארבעה בתים בארבעה עורות,</strong> פרשיה אחת בכל בית? <strong>תלמוד לומר: "ולזכרון בין עיניך"</strong> (שם ט), ויש בכך הדגשה: <strong>זכרון אחד אמרתי לך,</strong> כלומר, שגוף התפילין יהיה אחד, <strong>ולא שנים ושלשה זכרונות, הא</strong> <small>[הרי]</small> <strong>כיצד? כותבן על ארבעה עורות</strong> (קלפים) <strong>ומניחן בארבעה בתים</strong> שעשויים <strong>בעור אחד</strong> שמקפלים אותו.
 <strong>ואם כתבן בעור</strong> (בקלף) <strong>אחד</strong> את כל הפרשיות <strong>והניחן בארבעה</strong> ה<strong>בתים</strong>, כל פרשיה בבית אחר — <strong>יצא. ו</strong>במקרה זה <strong>צריך</strong> <strong>שיהא ריוח ביניהן</strong> (בין הפרשיות) כדי שיוכל לתת כל פרשיה בבית נפרד, <strong>דברי רבי, וחכמים אומרים: אינו צריך. ושוין,</strong> כלומר, גם חכמים סבורים <strong>שנותן חוט או משיחה</strong> (חוט עבה) <strong>בין כל אחת ואחת.</strong> ומוסיפה הברייתא: <strong>ואם אין חריצן</strong> (החריץ שבין כל בית ובית) <strong>ניכר</strong> כלפי חוץ — <strong>פסולות.</strong>
 <big>ג</big> וביחס לתפילין של יד <strong>תנו רבנן</strong> <small>[שנו</small> <small>חכמים]:</small> <strong>כיצד כותבן? תפלה של יד כותבה</strong> את ארבע הפרשיות <strong>על עור אחד</strong> ומניחה בבית אחד, <strong>ואם כתבה בארבע עורות</strong> נפרדים <strong>והניחה בבית אחד</strong> — <strong>יצא. ו</strong>במקרה זה <strong>צריך לדבק</strong> את ארבע העורות לעור אחד, <strong>שנאמר: "והיה לך לאות על ידך"</strong> (שמות יג, ט), לומר: <strong>כשם שאות אחת מבחוץ,</strong> שהבית עשוי מעור אחד — <strong>כך אות אחת מבפנים,</strong> שארבע הפרשיות יהיו כתובות על עור אחד, אלו <strong>דברי ר' יהודה. ר' יוסי אומר: אינו צריך</strong> לדבק.
 <strong>אמר ר' יוסי: ומודה לי ר' יהודה ברבי</strong> (הגדול) <strong>שאם אין לו תפילין של יד, ויש לו שתי תפילין של ראש,</strong> שעשויות מארבעה בתים, <strong>שטולה</strong> מכסה בטלאי של <strong>עור על אחת מהן</strong> כדי לעשות אותה כבית אחד, <strong>ומניחה.</strong> ותוהים: מה שייך לומר כאן <strong>מודה? היינו פלוגתייהו</strong> <small>[</small>הרי <small>זו היא</small> עצמה <small>המחלוקת שלהם],</small> האם אפשר שיהיו הפרשיות של יד כתובות על עורות נפרדים, או לא! <strong>אמר רבא:</strong> באמת, <strong>מדבריו של ר' יוסי</strong> יש ללמוד ש<strong>חזר בו ר' יהודה</strong> לגמרי משיטתו, והודה לר' יוסי בעיקר ההלכה.
  ועל עצם האפשרות לעשות תפילה של יד מתפילה של ראש, שואלים: <strong>איני</strong> <small>[כן הוא]?</small> <strong>והא</strong> <small>[והרי]</small> <strong>שלח רב חנניה משמיה</strong> <small>[משמו]</small> של <strong>ר' יוחנן: תפלה של יד עושין אותה</strong> תפילה <strong>של ראש, ושל ראש אין עושין אותה</strong> תפילה <strong>של יד, לפי שאין מורידין מקדושה חמורה לקדושה קלה!</strong>
 ומשיבים: <strong>לא קשיא</strong> <small>[אין זה קשה]:</small> <strong>הא בעתיקתא</strong> <small>[זו בישנות]</small> שכבר נקשרו על הראש, וכבר שימשו בקדושה חמורה, <strong>הא בחדתתא</strong> <small>[זו בחדשות],</small> שלא השתמשו בהן עדיין כתפילין של ראש. <strong>ולמאן דאמר</strong> <small>[ולמי</small> <strong>שאומר]</strong> ש<strong>הזמנה</strong> כשלעצמה <strong>מילתא</strong> <small>[דבר]</small> <strong>היא,</strong> ודי שיזמן אותה לשם תפילין של ראש כדי שלא יוכל עוד לשנותה, <strong>מדובר</strong> <strong>דאתני עלייהו מעיקרא</strong> <small>[שהיתנה עליהם מתחילה],</small> שיוכל להפוך אותה משל ראש לשל יד, ובאופן זה מותר הדבר.
 <big>ד</big> <strong>תנו רבנן</strong> <small>[שנו חכמים]:</small> <strong>כיצד סדרן</strong> של הפרשיות בתוך התפילין? <strong>"קדש לי"</strong> (שמות יג, א— י) <strong>"והיה כי יביאך"</strong> (שם יא—טז) מונחות <strong>מימין,</strong> פרשת <strong>"שמע"</strong> (דברים ו, ד— ט) <strong>"והיה אם שמוע"</strong> (שם יא, יג— כא) <strong>משמאל.</strong>
 ומקשים: <strong>והתניא איפכא</strong> <small>[והרי שנויה</small> ברייתא <small>להיפך]</small> "קדש לי" "והיה כי יביאך" משמאל, "שמע" "והיה אם שמוע" מימין! <strong>אמר אביי, לא קשיא</strong> <small>[אין זה קשה]:</small> <strong>כאן מימינו של קורא</strong> העומד מול המניח תפילין, <strong>כאן מימינו של מניח,</strong> שהיא שמאלו של העומד מולו, <strong>והקורא קורא כסדרן,</strong> כלומר, כסדר הכתוב בתורה, "קדש לי" מימינו של הקורא, ואחר כך "והיה כי יביאך" וכו'.
 <strong>אמר רב חננאל אמר רב:</strong> אם <strong>החליף פרשיותיה</strong> כלומר, שינה את סדר הפרשיות בתוך בתי התפילין — הרי הן <strong>פסולות. אמר אביי: לא אמרן</strong> <small>[לא אמרנו]</small>
## דף לה.
 <strong>אלא</strong> כשמחליף <strong>גוייתא לברייתא</strong> <small>[</small>פרשה <small>חיצונית לפנימית],</small> כגון שנתן "והיה כי יביאך" מימין ל"קדש",<strong> וברייתא לגוייתא</strong> <small>[ו</small>פרשה <small>פנימית לחיצונית],</small> שנתן "והיה אם שמוע" מימין ל"שמע", <strong>אבל</strong> <strong>גוייתא לגוייתא</strong> <small>[פנימית לפנימית],</small> שהחליף "והיה כי יביאך" ו"שמע", <strong>וברייתא לברייתא</strong> <small>[וחיצונית לחיצונית],</small> "קדש" ו"והיה אם שמוע" — <strong>לית לן</strong> <small>[אין לנו]</small> <strong>בה</strong> איסור.
 <strong>אמר ליה</strong> <small>[לו]</small> <strong>רבא: מאי שנא גוייתא לברייתא וברייתא לגוייתא דלא</strong> <small>[במה שונה פנימית לחיצונית וחיצונית לפנימית שלא]</small> יחליף — <strong>דהך דבעי למיחזי אוירא לא קא חזייא</strong> <small>[שזו שצריכה לראות את האויר,</small> להיות בצד החיצוני, <small>אינה רואה],</small> <strong>והא דלא קא בעי למיחזי אוירא קא חזייא</strong> <small>[וזו שאינה צריכה לראות אויר רואה],</small> והרי <strong>ברייתא לברייתא וגוייתא לגוייתא נמי</strong> <small>[</small>כשמחליף <small>חיצונית לחיצונית ופנימית לפנימית גם כן]</small> — <strong>הך דבעיא למיחזי אוירא</strong> <small>[זו שצריכה לראות אויר]</small> של <strong>ימין קא חזיא אוירא</strong> <small>[רואה אויר]</small> של <strong>שמאל, ו</strong>זו של <strong>שמאל קא חזיא אוירא</strong> <small>[רואה אויר]</small> של <strong>ימין! אלא לא שנא</strong> <small>[אינו שונה],</small> וכל שהופך את הסדר — פסול.
 <big>א</big> <strong>ואמר רב חננאל, אמר רב: תיתורא</strong> <small>[גשר,</small> הבסיס<small>]</small> <strong>של ה</strong><strong>תפילין,</strong> שעליו יושבים הבתים — <strong>הלכה למשה מסיני. אמר אביי: מעברתא</strong> <small>[המעבורת]</small> של ה<strong>תפילין,</strong> שבה משחילים את הרצועה — גם היא <strong>הלכה למשה מסיני. ואמר אביי: שי"ן של תפילין</strong> שמקמטים את העור בתפילין של ראש כצורת שי"ן — <strong>הלכה למשה מסיני. ו</strong>עוד אמר:
 <strong>צריך שיגיע</strong> ה<strong>חריץ</strong> שבין בית לבית בתפילין של ראש עד <strong>למקום התפר</strong> כלומר, עד לתיתורא שאליה תופרים את הבתים. <strong>רב דימי מנהרדעא אמר: כיון דמנכר</strong> <small>[שניכר]</small> שיש חריץ ביניהם <strong>לא צריך</strong> שיגיע עד לתפר.
 <strong>ואמר אביי: האי קילפא</strong> <small>[קלף זה]</small> שכותבים עליו את פרשיות ה<strong>תפילין צריך למיבדקיה</strong> <small>[לבדוק אותו]</small> קודם כתיבה, <strong>דדילמא אית בה ריעותא</strong> <small>[שמא יש בו פגם,</small> נקב<small>],</small> <strong>ובעינא</strong> <small>[וצריכים אנו]</small> שתהיה <strong>כתיבה תמה וליכא</strong> <small>[ואין כאן],</small> אם יהיה נקב בתוך האות. <strong>רב דימי מנהרדעא אמר: לא צריך</strong> בדיקה מוקדמת, אלא <strong>קולמוסא בדיק לה</strong> <small>[הקולמוס בודק אותה]</small> בתוך כדי כתיבה, וכל נקב שהדיו עובר עליו אינו נחשב.
 <strong>אמר ר' יצחק: רצועות שחורות</strong> שבתפילין — <strong>הלכה למשה מסיני. מיתיבי</strong> <small>[מקשים על כך]</small> ממה ששנינו: <strong>תפילין אין קושרין אותן אלא במינן,</strong> כלומר, צריך שיהיו הרצועות מעור, <strong>בין ירוקות בין שחורות</strong> <strong>בין לבנות,</strong> אבל רצועות <strong>אדומות לא יעשה, מפני גנאי</strong> שיש בזה, כאילו יש פצעים בראשו, <strong>ו</strong>עוד מפני <strong>דבר אחר,</strong> שמא יאמרו שבעל אשתו בנידתה.
 <strong>אמר ר' יהודה: מעשה בתלמידו של ר' עקיבא שהיה קושר</strong> <strong>תפיליו בלשונות של</strong> צמר צבוע ב<strong>תכלת,</strong> ולא בעור, <strong>ולא אמר לו דבר,</strong> וכי <strong>איפשר אותו צדיק ראה תלמידו</strong> שעושה דבר שלא כדין <strong>ולא מיחה בו?</strong> משמע שהדבר מותר! <strong>אמר לו: הן</strong> <small>[כן],</small> <strong>לא ראה אותו, ואם ראה אותו לא היה מניחו.</strong>
 ועוד אמר ר' יהודה: <strong>מעשה בהורקנוס בנו של ר' אליעזר בן הורקנוס שהיה קושר תפיליו בלשונות של ארגמן, ולא אמר לו דבר,</strong> וכי <strong>איפשר אותו צדיק ראה בנו ולא מיחה בו? אמרו לו: הן</strong> <small>[כן],</small> <strong>לא ראה אותו, ואם ראה אותו</strong> באמת <strong>לא היה מניחו.</strong>
 <strong>קתני מיהא</strong> <small>[הריהו שונה על כל פנים]</small> לדעת הכל, שעושה רצועות <strong>בין ירוקות בין שחורות ובין לבנות,</strong> שלא כפי שאמר ר' יצחק שרצועות שחורות הן הלכה למשה מסיני! ומשיבים: <strong>לא קשיא</strong> <small>[אין זה קשה],</small> <strong>כאן</strong> בברייתא, שצובע בכל גוון (חוץ מאדום), מדובר <strong>מבפנים,</strong> בצד המונח על גופו. <strong>כאן</strong> שהרצועות צריכות להיות שחורות — בצד ש<strong>מבחוץ.</strong>
 ושואלים: <strong>אי</strong> <small>[אם]</small> <strong>מבפנים מאי</strong> <small>[מה]</small> <strong>גנאי ודבר אחר איכא</strong> <small>[יש]</small> בצבע אדום? הרי אין רואים צד זה של הרצועה! ומשיבים: <strong>זימנין דמתהפכין ליה</strong> <small>[פעמים שמתהפכות לו]</small> הרצועות.
 <strong>תנא</strong> <small>[שנה</small> החכם<small>]:</small> <strong>תפילין מרובעות</strong> — <strong>הלכה למשה מסיני. אמר רב פפא:</strong> וצריכות להיות מרובעות <strong>בתפרן ובאלכסונן,</strong> כלומר, בתפירה של הבתים לתיתורא, שיהיה אורכה ורוחבה שווה בכל צד.
  ומציעים:  <strong>לימא מסייע ליה</strong> <small>[האם נאמר שמסייע לו]</small> מה ששנינו במשנה: <strong>העושה תפילתו</strong> (תפילין שלו) <strong>עגולה</strong> — הרי זו <strong>סכנה</strong> <strong>ו</strong>גם <strong>אין בה מצוה? אמר רב פפא:</strong> אין מכאן ראיה, שכן יש לומר כי <strong>מתניתין</strong> <small>[המשנה]</small> עוסקת בתפילין <strong>דעבידא כי אמגוזא</strong> <small>[שעשויה כאגוז],</small> שהתחתית שלה מעוגלת, ולכן יש בה סכנה אם ייתקל בקיר וכדומה, וייחבל בראשו. אבל אם היתה התחתית שטוחה היינו אומרים כי היא כשירה למרות שאינה מרובעת, לכן נאמר בברייתא כי צריך שתהיה מרובעת.
 <big>ב</big> <strong>אמר רב הונא: תפילין</strong> של ראש, <strong>כל זמן שפני טבלא</strong> (העור החיצון) <strong>קיימת,</strong> שלא נקרע — הרי הם <strong>כשירות,</strong> אף על פי שנקרע העור שבין בית לבית. <strong>רב חסדא אמר:</strong> אם <strong>נפסקו</strong> <strong>שתים</strong> שתי דפנות של שני בתים — <strong>כשירות,</strong> אבל אם נפסקו <strong>שלש</strong> — <strong>פסולות.</strong>
 <strong>אמר רבא: הא דאמרת</strong> <small>[זה שאתה אומר]</small> שאם נפסקו עד <strong>שתים כשירות, לא אמרן</strong> <small>[לא אמרנו]</small> <strong>אלא</strong> שנפסקו הדפנות <strong>זה שלא כנגד זה, אבל</strong> נפסקו <strong>זה כנגד זה</strong> — <strong>פסולות. ו</strong>עוד, <strong>זה</strong> <strong>כנגד זה נמי</strong> <small>[גם כן]</small> שאמרנו שהן פסולות, <strong>לא אמרן</strong> <small>[לא אמרנו]</small> <strong>אלא בחדתתא</strong> <small>[בחדשות],</small> שוודאי עור מקולקל הוא ופסול, <strong>אבל בעתיקתא לית לן</strong> <small>[בישנות אין לנו]</small> <strong>בה,</strong> שמחמת היושן נקרעו.
 <strong>אמר ליה</strong> <small>[לו]</small> <strong>אביי לרב יוסף: היכי דמיין חדתתא, והיכי דמיין עתיקתא</strong> <small>[כיצד הוא בדיוק חדשות, וכיצד הוא עתיקות]?</small> <strong>אמר ליה</strong> <small>[לו]:</small> <strong>כל היכא כי מיתלי ביה בשלחא והדר חלים</strong> <small>[כל מקום שכאשר הוא אוחז</small> <strong>בעור ומושך אותו, הוא חוזר למקומו]</strong> — הרי הן <strong>עתיקתא</strong> <small>[ישנות],</small> <strong>ואידך</strong> <small>[והאחרות],</small> כאשר העור נמשך אינו חוזר למקומו <strong>—</strong> הרי הן נקראות <strong>חדתתא</strong> <small>[חדשות].</small>
## דף לה:
 <strong>ואי נמי</strong> <small>[או גם כן],</small> <strong>כל היכי דכי מיתלי ביה במתנא אתייה אבתריה</strong> <small>[כל מקום שכאשר</small> התפילין <small>תלויות</small> <strong>ברצועה</strong> הן <small>הולכות אחריה</small> ואינן ניתקות<strong>]</strong> — הרי אלו <strong>חדתתא</strong> <small>[חדשות],</small> <strong>ואידך עתיקתא</strong> <small>[והאחרות,</small> שניתקות, <small>ישנות].</small>
 <big>א</big> <strong>אביי הוה יתיב קמיה</strong> <small>[היה יושב לפני]</small> <strong>רב יוסף, איפסיק ליה</strong> <small>[נפסקה לו]</small> ה<strong>רצועה דתפילי</strong> <small>[של התפילין],</small> <strong>אמר ליה</strong> <small>[לו]:</small> <strong>מהו למיקטריה</strong> <small>[האם</small> מותר <small>לקשור אותה]?</small> <strong>אמר ליה</strong> <small>[לו]:</small> <strong>"וקשרתם"</strong> (דברים ו, ח) <strong>כתיב</strong> <small>[נאמר]</small> בתפילין, ללמד <strong>שתהא קשירה תמה</strong> שלימה ויפה, ואין הדבר מתקיים באופן זה.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב יוסף לרב אשי: מהו למיתפריה ועייליה</strong> <small>[האם מותר לתפור אותה,</small> את הרצועה, <small>ולהכניס]</small> את ה<strong>תפירה לגאו</strong> <small>[פנימה],</small> כך שהדבר אינו נראה כלפי חוץ? <strong>אמר</strong> לו: <strong>פוק חזי מה עמא דבר</strong> <small>[צא וראה מה העם נוהג].</small>
 <strong>אמר רב פפא: גרדומי רצועות,</strong> כלומר, רצועות שנקטעו בחלקן — <strong>כשירות.</strong> ומעירים: <strong>ולאו מילתא היא</strong> <small>[ולא כלום הוא],</small> <strong>מדאמרי</strong> <small>[מ</small>מה <small>שאמרו]</small> <strong>בני ר' חייא: גרדומי תכלת</strong> של ציצית, שנחתכו ונשאר מהם רק מעט, <strong>ו</strong>כן <strong>גרדומי אזוב</strong> של הזאת מי פרה אדומה <strong>כשירין,</strong> ולא אמרו כן על גרדומי רצועות התפילין. וטעם הדבר, <strong>התם</strong> <small>[שם]</small> <strong>הוא</strong> שכשרים משום ש<strong>תשמישי מצוה נינהו</strong> <small>[הם],</small> ואין קדושתם מרובה, <strong>אבל הכא</strong> <small>[כאן]</small> בתפילין ש<strong>תשמישי קדושה נינהו</strong> <small>[הם]</small> — <strong>לא.</strong>
 ואומרים: על כל פנים, <strong>מכלל</strong> הדברים אתה לומד <strong>דאית להו שיעורא</strong> <small>[</small><small>שיש להם שיעור]</small> לרצועות, שהרי אנו מדברים על רצועות שלמות ועל גרדומין, <strong>ו</strong>אם כן, <strong>כמה שיעורייהו</strong> <small>[שיעורם]?</small> <strong>אמר רמי בר חמא, אמר ריש לקיש: עד אצבע צרדה,</strong> הסמוכה לאגודל. ובהסבר דבר זה, מהיכן מודדים עד אצבע צרידה, <strong>רב כהנא מחוי</strong> <small>[</small>היה <small>מראה]</small> <strong>כפוף,</strong> מראש האמה עד ראש האצבע. <strong>רב אשי מחוי</strong> <small>[היה מראה]</small> <strong>פשוט,</strong> מראש האגודל עד ראש האצבע.
  ועוד אומרים: <strong>רבה קטר להו ופשיט ושדי להו</strong> <small>[היה קושר אותן</small> את הרצועות <small>ופושט ומשליך אותן</small> לאחוריו<strong>].</strong> <strong>רב אחא בר יעקב</strong> <strong>קטר להו ומתלית להו</strong> <small>[היה קושר אותן ומשלש אותן],</small> גודל אותן כמין צמה. <strong>מר בריה</strong> <small>[בנו]</small> של <strong>דרבנא עביד כדידן</strong> <small>[היה עושה כמונו],</small> שהיה נותן את הרצועות מלפניו.
 <big>ב</big> <strong>אמר רב יהודה בריה</strong> <small>[בנו]</small> של <strong>רב שמואל בר שילת משמיה</strong> <small>[משמו]</small> של <strong>רב: קשר של</strong> רצועות ה<strong>תפילין</strong> שיהא כצורת דל"ת בתפילין של ראש, ומעין יו"ד בתפילין של יד — <strong>הלכה למשה מסיני. אמר רב נחמן:</strong> <strong>ונוייהן לבר</strong> כלומר, הנוי, הצד השחור, צריך להיות לחוץ ולא בפנים. <strong>רב אשי הוה יתיב קמיה</strong> <small>[היה יושב לפני]</small> <strong>מר זוטרא, איתהפכא ליה</strong> <small>[התהפכה לו]</small> ה<strong>רצועה</strong> של ה<strong>תפילין, אמר ליה</strong> <small>[לו]:</small> <strong>לא סבר לה מר ונוייהן לבר</strong> <small>[האם אין אדוני סבור</small> שצד <small>הנוי שבהם</small> צריך להיות <small>לחוץ]?</small> <strong>אמר ליה</strong> <small>[לו]:</small> <strong>לאו אדעתאי</strong> <small>[לא היה זה בדעתי],</small> כלומר, לא שמתי לב לדבר.
  נאמר:  <strong>"וראו כל עמי הארץ כי שם ה' נקרא עליך ויראו ממך"</strong> (דברים כח, י), ועל כך <strong>תניא</strong> <small>[שנויה</small> ברייתא<small>],</small> <strong>ר' אליעזר הגדול אומר: אלו תפילין שבראש,</strong> שיש בהם שם ה', והם מראים לעיני כל ששם ה' נקרא על ישראל. ועל מה שאמר הקדוש ברוך הוא למשה: <strong>"והסרתי את כפי וראית את אחרי"</strong> (שמות לג, כג), <strong>אמר רב חנא בר ביזנא, אמר ר' שמעון חסידא: מלמד שהראה לו הקדוש ברוך הוא למשה קשר של תפילין.</strong>
 <strong>אמר רב יהודה: קשר של תפילין צריך שיהא למעלה,</strong> בגובה הראש ולא בצואר, <strong>כדי שיהו ישראל למעלה ולא למטה, ו</strong>כן <strong>צריך שיהא</strong> מונח <strong>כלפי פנים,</strong> כלומר, בעורף ולא בצדדים, <strong>כדי שיהו ישראל לפנים ולא לאחור.</strong>
 <strong>אמר רב שמואל בר בידרי, אמר רב, ואמרי לה</strong> <small>[ויש אומרים]</small> ש<strong>אמר ר' אחא אריכא, אמר רב הונא, ואמרי לה</strong> <small>[ויש אומרים]</small> שמועה זו ש<strong>אמר רב מנשיא אמר שמואל: תפילין מאימתי מברך עליהן? משעת הנחתן</strong> על היד ואילך. ומקשים: <strong>איני</strong> <small>[כך הוא]?</small> <strong>והא</strong> <small>[והרי]</small> <strong>אמר רב יהודה, אמר שמואל: כל המצו‍ת כולן מברך עליהן עובר</strong> (קודם) <strong>לעשייתן,</strong> וכיצד מברך עליהן לאחר הנחתן! <strong>אביי ורבא דאמרי תרוייהו</strong> <small>[שאמרו שניהם]</small> ותירצו <small>את הסתירה: מברך עליהם</small> <strong>משעת הנחה ועד שעת קשירה,</strong> שקשירתן היא עשייתן.
## דף לו.
 <big>א</big> <strong>אמר רב חסדא:</strong> מי ש<strong>סח,</strong> דיבר, והפסיק על ידי כך <strong>בין</strong> הנחת <strong>תפילה</strong> של יד <strong>לתפילה</strong> של ראש <strong>—</strong> <strong>חוזר ומברך</strong> על תפילה של ראש.
  ותמהים: אם  <strong>סח</strong> — <strong>אין</strong> <small>[כן],</small> חוזר ומברך על של ראש, <strong>לא סח</strong> — <strong>לא?</strong> <strong>והא</strong> <small>[והרי]</small> <strong>שלח רב חייא בריה</strong> <small>[בנו]</small> של <strong>רב הונא משמיה</strong> <small>[משמו]</small> של <strong>ר' יוחנן</strong> שאמר: <strong>על תפילה של יד אומר</strong> בברכה: <strong>"ברוך אשר קדשנו במצותיו וצונו להניח תפילין", על תפילין של ראש אומר: "ברוך אשר קדשנו במצותיו וצונו על מצות תפילין",</strong> משמע שתמיד <strong>מברך על תפילין של ראש!</strong>
 <strong>אביי ורבא דאמרי תרוייהו</strong> <small>[שאמרו שניהם]</small> בתירוץ הדברים: אם <strong>לא סח</strong> — <strong>מברך</strong> ברכה <strong>אחת,</strong> אם <strong>סח</strong> — <strong>מברך שתים,</strong> גם על תפילין של ראש.
  ובענין זה מביאים, <strong>תנא</strong> <small>[שנה</small> החכם<small>]:</small> מי ש<strong>סח בין תפילה</strong> של יד <strong>לתפילה</strong> של ראש <strong>עבירה היא בידו, ו</strong>המתיירא מעונשה <strong>חוזר עליה מערכי המלחמה,</strong> כאשר נערכים למלחמה והשוטרים מכריזים: "מי האיש הירא ורך הלבב ילך וישוב לביתו" (דברים כ, ח), ופירשו חכמים כי הכוונה למי שמתיירא מעבירות שבידו.
  ועוד <strong>תנא</strong> <small>[שנה</small> החכם<small>]:</small> <strong>כשהוא מניח</strong> את התפילין — <strong>מניח</strong> תפילין <strong>של יד ואחר כך מניח של ראש, וכשהוא חולץ</strong> אותן — <strong>חולץ של ראש</strong> תחילה <strong>ואחר כך חולץ של יד.</strong> ושואלים: <strong>בשלמא</strong> <small>[נניח]</small> מה שאמרנו <strong>כשהוא מניח, מניח של יד ואחר כך מניח של ראש</strong> — <strong>דכתיב</strong> <small>[שנאמר]</small> בתורה: <strong>"וקשרתם לאות על ידך"</strong> (שם ו, ט) <strong>והדר</strong> <small>[ואחר כך]</small> <strong>"והיו לטוטפת בין עיניך"</strong> (שם),
 <strong>אלא כשהוא חולץ, חולץ של ראש ואחר כך חולץ של יד, מנלן</strong> <small>[מנין לנו]</small> דבר זה? <strong>אמר רבה: רב הונא אסברא</strong> <small>[הסביר]</small> <strong>לי</strong> את הדבר, ש<strong>אמר קרא</strong> <small>[המקרא]:</small> "וקשרתם לאות על ידך <strong>והיו לטוטפת בין עיניך"</strong> (שם), לומר: <strong>כל זמן ש</strong>התפילין <strong>בין עיניך</strong> בראש — <strong>יהו שתים.</strong>
 <strong>תנו רבנן</strong> <small>[שנו חכמים]:</small> <strong>תפילין מאימתי מברך עליהן? משעת</strong> זמן <strong>הנחתן. כיצד? היה משכים לצאת לדרך ומתיירא שמא יאבדו</strong> התפילין <strong>—</strong> <strong>מניחן</strong> אפילו בלילה, אף שאינו זמן תפילין, <strong>וכשיגיע זמנן</strong> בבוקר, <strong>ממשמש בהן ומברך עליהן.</strong>
 <strong>ועד מתי מניחן? עד שתשקע החמה, ר' יעקב אומר:</strong> מאוחר יותר, <strong>עד שתכלה רגל מן השוק, וחכמים אומרים: עד זמן שינה. ומודים חכמים לר' יעקב</strong> <strong>שאם חלצן</strong> כדי <strong>לצאת לבית הכסא או</strong> כדי <strong>ליכנס לבית המרחץ, ושקעה חמה</strong> — <strong>שוב אינו חוזר ומניחן.</strong>
 <strong>אמר רב נחמן: הלכה כר' יעקב.</strong> וכן מסופר כי <strong>רב חסדא ורבה בר רב הונא מצלו בהו באורתא</strong> <small>[היו מתפללים בהן</small> בתפילין <small>בערב]</small> בתפילת ערבית, כר' יעקב. <strong>איכא דאמרי</strong> <small>[יש שאומרים]:</small> שאמר רב נחמן ש<strong>אין הלכה כר' יעקב,</strong> אלא כתנא הראשון, שזמן תפילין עד שתשקע החמה.
## דף לו:
 ומקשים: <strong>והא</strong> <small>[והרי]</small> <strong>רב חסדא ורבה בר רב הונא מצלו בהו באורתא</strong> <small>[היו מתפללים בהן בערב]!</small> ומשיבים: <strong>ההוא</strong> מעשה זה <strong>פליגא</strong> <small>[חלוק]</small> על ההלכה שאמר רב נחמן.
  ושואלים:  <strong>ומי</strong> <small>[והאם]</small> <strong>אמר רבה בר רב הונא הכי</strong> <small>[כך]</small> שלילה הוא זמן תפילין? <strong>והא</strong> <small>[והרי]</small> <strong>אמר רבה בר רב הונא:</strong> אם <strong>ספק חשיכה ספק לא חשיכה</strong> — <strong>לא חולץ</strong> תפילין, משום שעדיין אין זה לילה ודאי, אבל גם <strong>לא מניח</strong> אותן לכתחילה. ונדייק מכאן: <strong>הא</strong> <small>[הרי]</small> אם <strong>ודאי חשיכה</strong> — <strong>חולץ!</strong> ומשיבים: <strong>התם</strong> <small>[שם]</small> <strong>בערב שבת איתמר</strong> <small>[נאמר]</small> הדבר, מפני שאינו רשאי להניח תפילין בשבת, שאינה זמן תפילין, ולא מפני שהוא לילה.
  על תירוץ זה מקשים: <strong>מאי קסבר</strong> <small>[מה הוא סבור]?</small> <strong>אי קסבר</strong> <small>[אם הוא סבור]</small> ש<strong>לילה</strong> הוא <strong>זמן תפילין,</strong> אם כן <strong>שבת נמי</strong> <small>[גם כן]</small> <strong>זמן תפילין. אי קסבר</strong> <small>[אם הוא סבור]:</small> <strong>שבת לאו</strong> <small>[אינה]</small> <strong>זמן תפילין,</strong> אם כן <strong>לילה נמי</strong> <small>[גם כן]</small> <strong>לאו</strong> <small>[אינו]</small> <strong>זמן תפילין, דמהיכא דממעטא</strong> <small>[ש</small>הרי <small>מ</small>אותו <small>מקום שמתמעטת]</small> ה<strong>שבת</strong> מתפילין, <strong>מהתם ממעטי</strong> <small>[משם מתמעטים]</small> גם <strong>ה</strong><strong>לילות!</strong>
 <strong>דתניא</strong> <small>[ששנויה</small> ברייתא<small>]:</small> לאחר הציווי על התפילין נאמר: <strong>"ושמרת את החקה הזאת למועדה מימים ימימה"</strong> (שמות יג, י), ומכאן נדייק: <strong>"ימים"</strong> — <strong>ולא לילות, "מימים"</strong> — הרי זה בא למעט: <strong>ולא כל</strong> ה<strong>ימים, פרט לשבתות וימים טובים,</strong> אלו <strong>דברי ר' יוסי הגלילי. ר' עקיבא אומר: לא נאמר חוקה זו אלא לפסח בלבד,</strong> שבו עוסקת בעיקר פרשיה זו, לומר שצריך לעשותו מידי שנה בשנה, ולא לענין תפילין. ואם כן, ר' יוסי הגלילי שממעט לילה מתפילין — ממעט גם שבת!
  ומשיבים: רבה בר רב הונא  <strong>נפקא ליה</strong> <small>[יוצא לו]</small> פטור תפילין בשבת ממקור אחר, <strong>מהיכא דנפקא ליה</strong> <small>[ממקום שיוצאת לו]</small> הלכה זו <strong>לר' עקיבא. דתניא</strong> <small>[ששנויה</small> ברייתא<small>],</small> <strong>ר' עקיבא אומר: יכול יניח אדם תפילין בשבתות ובימים טובים? תלמוד לומר: "והיה לאות על ידך ולטוטפת בין עיניך</strong> כי בחוזק יד הוציאנו ה' ממצרים" (שם טז), ויש לדייק: דברים אלו אמורים דווקא ב<strong>מי</strong> <strong>שצריכין אות,</strong> סימן וזכר ליציאת מצרים, <strong>יצאו שבתות וימים טובים שהן גופן</strong> (עצמם) <strong>אות</strong> וזכר ליציאת מצרים.
  ועוד בענין תפילין בלילה, <strong>אמר ר' אלעזר: כל המניח תפילין אחר שקיעת החמה עובר ב</strong>מצות <strong>עשה, ור' יוחנן אמר: עובר בלאו,</strong> במצות לא תעשה. ושואלים: <strong>לימא</strong> <small>[האם לומר]</small> כי <strong>ב</strong>דברי <strong>ר' אבין אמר ר' אילעא קא מיפלגי</strong> <small>[חלוקים</small> הם<small>],</small> ש<strong>אמר ר' אבין אמר ר' אילעא: כל מקום שנאמר</strong> בתורה <strong>"השמר"</strong> או <strong>"פן"</strong> או <strong>"אל"</strong> — <strong>אינו אלא</strong> מצות <strong>לא תעשה,</strong>
 <strong>דמר אית ליה</strong> <small>[שחכם זה,</small> ר' יוחנן, <small>יש לו,</small> סבור<small>]</small> כ<strong>ר' אבין,</strong> ולפיכך מה שנאמר: "ושמרת את החוקה הזאת למועדה מימים" ולא לילות, הוא מצות לא תעשה, <strong>ומר לית ליה</strong> <small>[וחכם זה,</small> ר' אלעזר, <small>אין לו,</small> אינו סבור<small>]</small> כ<strong>ר' אבין,</strong> ו"שמרת" הוא מצות עשה?
  ודוחים:  <strong>לא, דכולי עלמא אית להו</strong> <small>[לדעת הכל יש להם]</small> סבורים הם כדברי <strong>ר' אבין אמר ר' אילעא, והכא בהא קא מיפלגי</strong> <small>[וכאן בזה הם חלוקים],</small> <strong>מר סבר</strong> <small>[חכם זה,</small> ר' אלעזר, <small>סבור]:</small> <strong>"השמר"</strong> שכתוב בענין של <strong>לאו,</strong> כאשר יש ציווי האוסר לעשות דבר — הרי הוא <strong>לאו, ו"השמר"</strong> שנאמר לגבי מצות <strong>עשה</strong> — נחשב מצות <strong>עשה,</strong> ולפיכך "ושמרת" האמור במצות עשה של תפילין הוא מצות עשה, <strong>ומר סבר</strong> <small>[וחכם זה,</small> ר' יוחנן, <small>סבור]:</small> <strong>"השמר"</strong> שכתוב במקום של <strong>עשה נמי</strong> <small>[גם כן]</small> <strong>לאו</strong> הוא.
 <strong>ואמר ר' אלעזר:</strong> אף על פי שאסור להניח תפילין בלילה, <strong>אם</strong> עושה כן כדי <strong>לשמרן,</strong> שלא ייגנבו וכיוצא בזה — <strong>מותר. ואמר רבינא: הוה יתיבנא קמיה</strong> <small>[הייתי יושב לפני]</small> <strong>רב אשי וחשך</strong> היום <strong>והניח תפילין, ואמרי ליה</strong> <small>[ואמרתי לו]:</small> האם <strong>לשמרן קא בעי להו מר</strong> <small>[רוצה אותן אדוני]?</small> <strong>ואמר לי: אין</strong> <small>[כן],</small> <strong>וחזיתיה לדעתיה</strong> <small>[וראיתי את דעתו]</small> <strong>דלאו</strong> <small>[שלא]</small> <strong>לשמרן הוא בעי</strong> <small>[צריך],</small> אלא שהוא סבור שהלכה כדעת האומרים שלילה זמן תפילין, אבל <strong>קסבר</strong> <small>[סבור היה]:</small> <strong>הלכה</strong> היא <strong>ואין מורין כן</strong> לאחרים, ולכן השיב לי כפי שהשיב.
 <big>א</big> <strong>אמר רבה בר רב הונא: חייב אדם למשמש בתפילין בכל שעה, קל וחומר מציץ</strong> שבראש הכהן הגדול: <strong>ומה ציץ שאין בו אלא אזכרה אחת</strong> של שם ה', שחקוק בו "קדש לה' ", <strong>אמרה תורה: "והיה על מצחו תמיד"</strong> (שמות כח, לח), וכוונתו — <strong>שלא תסיח דעתו ממנו, תפילין שיש בהן אזכרות הרבה</strong> של שם ה', <strong>על אחת כמה וכמה!</strong>
 <big>ב</big> <strong>תנו רבנן</strong> <small>[שנו חכמים]:</small> נאמר "על <strong>ידך"</strong> (שם יג, ט) — <strong>זו</strong> יד <strong>שמאל. אתה אומר: שמאל, או אינו אלא ימין? תלמוד לומר: "אף ידי יסדה ארץ וימיני טפחה שמים"</strong> (ישעיהו מח, יג), משמע שסתם "יד" — יד שמאל היא. <strong>ו</strong>כן הוא <strong>אומר</strong> בפסוק אחר: <strong>"ידה ליתד תשלחנה וימינה להלמות עמלים"</strong> (שופטים ה, כו), <strong>ואומר: "למה תשיב ידך וימינך מקרב חיקך כלה"</strong> (תהלים עד, יא), שמכולם עולה ש"יד" היא יד שמאל.
## דף לז.
 <strong>ר' יוסי החורם אומר:</strong> אין מכאן ראיה, כי <strong>מצינו</strong> גם <strong>ימין שנקרא יד, שנאמר: "וירא יוסף כי ישית אביו יד ימינו"</strong> (בראשית מח, יז). <strong>ואידך</strong> <small>[ו</small>התנא <small>האחר]</small> מה הוא משיב לכך? <strong>"יד ימינו" איקרי</strong> <small>[נקרא],</small> אבל <strong>יד סתמא</strong> <small>[סתם]</small> <strong>לא איקרי</strong> <small>[לא נקרא].</small>
 <strong>ר' נתן אומר: אינו צריך</strong> לראיה זו, אלא <strong>הרי הוא אומר:</strong> <strong>"וקשרתם</strong> לאות על ידך..." (דברים ו, ח) וסמוך לו: <strong>"וכתבתם</strong> על מזוזות ביתך" (שם ט), ללמד: <strong>מה כתיבה בימין,</strong> שדרך בני אדם לכתוב בימין — <strong>אף קשירה</strong> של התפילין צריך שתיעשה <strong>בימין, וכיון</strong> ש<strong>קשירה</strong> נעשית <strong>בימין</strong> — ממילא <strong>הנחה בשמאל היא,</strong> שאינו יכול לקשור את התפילין ביד שעליה הוא מניח אותן. ושואלים: <strong>ור' יוסי החורם,</strong> הסבור שגם ימין קרויה יד, <strong>הנחה</strong> של תפילין <strong>ב</strong>יד <strong>שמאל מנא ליה</strong> <small>[מנין לו]?</small> ומשיבים: <strong>נפקא ליה מהיכא דנפקא ליה</strong> <small>[יוצאת לו מהיכן שיוצאת לו]</small> <strong>לר' נתן,</strong> מ"וקשרתם... וכתבתם".
 <strong>רב אשי אמר:</strong> הנחה על יד שמאל נלמדת <strong>מ</strong>מה ש<strong>"ידכה"</strong> <strong>כתיב</strong> <small>[נאמר]</small> (שמות יג, טז), <strong>בה"י,</strong> ויש לדורשו: יד <strong>כהה,</strong> כלומר, היד החלשה. <strong>אמר ליה</strong> <small>[לו]</small> <strong>ר' אבא לרב אשי, ואימא</strong> <small>[ואמור]</small> ודרוש "ידכה" כמו "ידכח", כלומר: <strong>ידך שבכח,</strong> יד ימין! <strong>אמר ליה</strong> <small>[לו]:</small> <strong>מי כתיב</strong> <small>[האם נאמר]</small> "ידכח" <strong>בחי"ת?</strong> הלא בה' הוא כתוב.
  ומעירים: מה שדרש רב אשי הנחה על יד שמאל מ"ידכה", שנוי  <strong>כתנאי</strong> <small>[כ</small>מחלוקת <small>תנאים],</small> ששנינו בברייתא: <strong>"ידכה" בה"י</strong> — <strong>זו שמאל, אחרים אומרים:</strong> מה שנאמר <strong>"ידך"</strong> (כלומר, "ידכה") בא <strong>לרבות את הגידם,</strong> שנכרתה אמת ידו, שמכל מקום מניח תפילין. ומעירים, <strong>תניא אידך</strong> <small>[שנויה</small> ברייתא <small>אחרת]:</small> מי ש<strong>אין לו זרוע</strong> שמאל — <strong>פטור מן התפילין. אחרים אומרים:</strong> מה שנאמר <strong>"ידכה"</strong> — הרי זה <strong>לרבות את הגידם,</strong> שמניח בימין.
 <big>א</big> <strong>תנו רבנן</strong> <small>[שנו חכמים]:</small> <strong>אטר מניח תפילין בימינו, שהוא שמאלו,</strong> היד החלשה שלו. ומקשים: <strong>והתניא</strong> <small>[והרי שנויה</small> ברייתא<small>]:</small> אטר <strong>מניח בשמאלו שהוא שמאלו של כל אדם! אמר אביי: כי תניא ההיא</strong> <small>[כאשר שנויה</small> הברייתא <small>ההיא]</small> שמניח בשמאלו, הרי זה <strong>בשולט בשתי ידיו,</strong> שכיון שמשתמש גם בימינו כשאר כל אדם — יניח כמו השאר.
 <big>ב</big> ביחס למקום הנחת התפילין <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>מנשה: "על ידך"</strong> (שמות יג, ט) — <strong>זו קיבורת,</strong> הבשר התפוח, השריר שבזרוע; מה שנאמר <strong>"בין עיניך"</strong> (שמות יג, ט) — <strong>זו קדקד.</strong> ושואלים: <strong>היכא</strong> <small>[היכן]</small> בדיוק הקדקוד? <strong>אמרי דבי</strong> <small>[אומרים בבית</small> מדרשו<small>]</small> של <strong>ר' ינאי:</strong> אותו <strong>מקום שמוחו של תינוק רופס,</strong> רך, שאינו מכוסה בעצם.
 <strong>בעא מיניה</strong> <small>[שאל אותו]</small> החכם <strong>פלימו מרבי: מי שיש לו שני ראשים באיזה מהן מניח תפילין?</strong> כעס רבי על שאלה מוזרה זו, שנראה היה כאילו פלימו שואל רק לשם בדיחה, ו<strong>אמר ליה</strong> <small>[לו]:</small> <strong>או קום גלי</strong> <small>[עמוד</small> ו<small>גלה]</small> מכאן, <strong>או קבל עלך שמתא</strong> <small>[עליך חרם]!</small> <strong>אדהכי אתא ההוא גברא</strong> <small>[בינתיים בא</small> <strong>אדם</strong> אחד<strong>],</strong> <strong>אמר ליה</strong> <small>[לו]</small> לרבי: <strong>איתיליד לי ינוקא דאית ליה תרי רישי</strong> <small>[נולד לי תינוק</small> בכור <small>שיש לו שני ראשים],</small> <strong>כמה בעינן למיתב</strong> <small>[צריך אני לתת]</small> <strong>לכהן? אתא ההוא</strong> <strong>סבא תנא ליה</strong> <small>[בא זקן אחד</small> ו<small>שנה לו]:</small> <strong>חייב ליתן לו עשרה סלעים,</strong> אחד לכל ראש.
  ושואלים:  <strong>איני</strong> <small>[כן הוא]?</small> וכי ולד כזה טעון פדיון? <strong>והתני</strong> <small>[והרי שנה]</small> <strong>רמי בר חמא, מתוך שנאמר: "פדה תפדה את בכור האדם"</strong> (במדבר יח, טו), <strong>שומע אני אפילו נטרף,</strong> כלומר, נהרג <strong>בתוך שלשים</strong> יום גם כן צריך לפדות אותו? <strong>תלמוד לומר:</strong>
## דף לז:
 <strong>"אך</strong> פדה תפדה את בכור האדם" (במדבר יח, טו), ובכך <strong>חלק</strong> הכתוב, לומר שיש בכור שאינו נפדה, והוא זה שנטרף. והרי תינוק זה בעל שני ראשים כנטרף הוא, שבודאי איננו עתיד לחיות! ומשיבים: <strong>שאני הכא</strong> <small>[שונה כאן]</small> בענין פדיון הבן, ש<strong>בגולגולת תלא רחמנא</strong> <small>[תלתה התורה],</small> שנאמר: "ולקחת חמשת חמשת שקלים לגולגולת" (שם ג, מז), ומכאן שיש מקרה בו צריך לפדות בבכור יותר מגולגולת אחת.
 <big>א</big> ושבים למה ש<strong>אמר מר</strong> <small>[החכם]:</small> <strong>"ידך"</strong> (שמות יד, ט) — <strong>זו קיבורת</strong> שבזרוע. ומבארים: <strong>מנלן</strong> <small>[מנין לנו]</small> דבר זה? <strong>דתנו רבנן</strong> <small>[ששנו חכמים]:</small> <strong>"על ידך"</strong> (שם) — <strong>זו גובה שביד,</strong> המקום הגבוה שביד. ויש לשאול: <strong>אתה אומר: זו גובה שביד, או אינו אלא על</strong> <strong>ידך ממש,</strong> כף היד? לכך יש להשיב, <strong>אמרה תורה: הנח תפילין ביד והנח תפילין בראש, מה להלן בגובה שבראש,</strong> כאשר יבואר להלן — <strong>אף כאן בגובה שביד.</strong>
 <strong>ר' אליעזר אומר: אינו צריך</strong> לראיה זו, <strong>הרי הוא אומר: "והיה לך לאות</strong> על ידך" (שם יג, ט), לומר: <strong>לך לאות ולא לאחרים לאות,</strong> שצריך להניח את התפילין של יד במקום שאינו נראה לאחרים, והוא הזרוע המכוסה בדרך כלל, ולא על כף היד. <strong>ר' יצחק אומר: אינו צריך</strong> לראיה זו, אלא, <strong>הרי הוא אומר: "ושמתם את דברי אלה על לבבכם... וקשרתם"</strong> (דברים יא, יח), לומר <strong>שתהא שימה</strong> של התפילין <strong>כנגד הלב,</strong> והוא על הקיבורת שבזרוע.
  מסופר, <strong>ר' חייא ורב אחא בריה</strong> <small>[בנו]</small> של <strong>רב אויא</strong> היה <strong>מכוין ומנח ליה להדי ליביה</strong> <small>[ומניח אותו כנגד ליבו].</small> מסופר, <strong>רב אשי הוה יתיב קמיה</strong> <small>[היה יושב לפני]</small> <strong>אמימר, הוה ציריא בידיה וקא מתחזיין</strong> <small>[היה חתך ב</small>שרוול <small>ידו</small> של אמימר, <small>ונראו]</small> ה<strong>תפילין,</strong> שלא היו מכוסים בבגד, <strong>אמר ליה</strong> <small>[לו]</small> רב אשי: <strong>לא סבר לה מר</strong> <small>[האם אין אדוני סבור]</small> שנאמר <strong>"לך לאות" ולא לאחרים לאות? אמר ליה</strong> <small>[לו]:</small> לא נאמר שהתפילין חייבים להיות מוסתרים, אלא שצריך להניח <strong>במקום</strong> שהוא <strong>לך לאות איתמר</strong> <small>[נאמר].</small>
 וביחס למה ששנינו בברייתא שתפילין של ראש הם ב<strong>גובה שבראש,</strong> מבארים: <strong>מנלן</strong> <small>[מנין לנו]?</small> <strong>דתנו רבנן</strong> <small>[ששנו חכמים]:</small> <strong>"בין עיניך"</strong> (שמות יג, ט) — <strong>זו גובה שבראש.</strong> ויש לשאול: <strong>אתה אומר: זו גובה שבראש, או אינו אלא בין עיניך ממש?</strong> ועל כך יש להשיב: <strong>נאמר כאן "בין עיניך", ונאמר להלן "לא תשימו קרחה בין עיניכם למת"</strong> (דברים יד, א), <strong>מה להלן</strong> בקרחה, כוונתו <strong>בגובה שבראש,</strong> <strong>מקום שעושה</strong> בו <strong>קרחה,</strong> שהרי אין קרחה אלא במקום שיער — <strong>אף כאן</strong> בתפילין הרי זה <strong>בגובה של ראש,</strong> באותו <strong>מקום שעושה קרחה.</strong>
 <strong>ר' יהודה אומר: אינו צריך</strong> לראיה זו, אלא <strong>אמרה תורה: הנח תפילין ביד</strong> ו<strong>הנח תפילין בראש, מה להלן</strong> בתפילין של יד, מדובר <strong>במקום הראוי ליטמא בנגע אחד</strong> של צרעת, שהוא נגע עור בשר — <strong>אף כאן</strong> בתפילין של ראש, מדובר <strong>במקום הראוי ליטמא בנגע אחד,</strong> נגע של מקום שיער,
 <strong>לאפוקי</strong> <small>[להוציא]</small> המקום שהוא <strong>"בין עיניך"</strong> ממש, <strong>דאיכא</strong> <small>[שיש</small> שם<small>]</small> <strong>בשר ושער</strong> גבות העיניים, <strong>דאיכא</strong> <small>[שיש]</small> בו טומאה ב<strong>שער לבן</strong> שצמח בנגע, כדין נגעי עור הבשר, <strong>ואיכא נמי</strong> <small>[ויש גם כן]</small> טומאה ב<strong>שער צהוב</strong> הצומח בנגע, כדין נגעי הראש והזקן.
 <big>ב</big> שנינו במשנה: <strong>ארבע ציציות מעכבות זו את זו, שארבעתן מצוה אחת,</strong> ואין המצוה מתקיימת בפחות מכך. ר' ישמעאל אומר: ארבעתן ארבע מצוות נפרדות, ואינן מעכבות זו את זו. ושואלים: <strong>מאי בינייהו</strong> <small>[מה</small> ההבדל להלכה <small>ביניהם]?</small> <strong>אמר רב יוסף:</strong> <strong>סדין</strong> של פשתן <strong>בציצית</strong> (שהיא עשויה צמר) <strong>איכא בינייהו</strong> <small>[יש ביניהם],</small> האם ניתן להתעטף בסדין כאשר יש בו פחות מארבע ציציות, שלדעת התנא הראשון שאין כאן מצוה — אסור הדבר משום לבישת שעטנז, ולדעת ר' ישמעאל מותר הדבר, שהרי כל ציצית מצוה לעצמה היא, ואיסור שעטנז הותר במצות ציצית.
 <strong>רבא בר אהינא אמר: טלית בעלת חמש</strong> כנפות <strong>איכא בינייהו</strong> <small>[יש ביניהם</small> הבדל<small>],</small> האם גם הכנף החמישית חייבת בציצית, מפני שכל אחת מצוה לעצמה, או שמא אין כאן אלא מצוה אחת של ארבע ציציות.
 <strong>רבינא אמר:</strong> מה שאמר <strong>רב הונא איכא בינייהו</strong> <small>[יש ביניהם],</small> ש<strong>אמר רב הונא: היוצא בטלית שאינה מצוייצת כהלכתה</strong> לרשות הרבים <strong>בשבת</strong> בשגגה — <strong>חייב חטאת</strong> משום הציציות, שאינן נחשבות כחלק מלבושו, והריהו כנושא משוי. ונחלקו במקרה שהיו בטלית פחות מארבע ציציות, שלדעת תנא קמא אינה מצוייצת כהלכתה וחייב חטאת, ולדעת ר' ישמעאל שבכל אחת יש מצוה — אין זה נחשב משוי, ופטור.
 <strong>אמר רב שישא בריה</strong> <small>[בנו]</small> של <strong>רב אידי: האי מאן דבצריה לגלימיה</strong> <small>[מי שחתך את גלימתו</small> בפינה<small>]</small> — <strong>לא עביד</strong> <small>[לא עשה]</small> <strong>ולא כלום</strong> לפוטרה מדין ציצית, כי <strong>שוייה</strong> <small>[עשה אותה]</small> ל<strong>טלית בעלת חמש</strong> שחייבת בציצית.
 <strong>אמר רב משרשיא: האי מאן דצייריה לגלימיה</strong> <small>[מי שצרר,</small> קשר <small>את גלימתו]</small> — <strong>לא עבד</strong> <small>[לא עשה]</small> <strong>ולא כלום</strong> לפוטרה מציצית. <strong>מאי טעמא</strong> <small>[מה טעם</small> הדבר<small>]?</small> <strong>דכמאן דשרייה דמי</strong> <small>[שכמי שהתירה היא נחשבת],</small> שהרי אפשר להתירה כל עת. <strong>ותנן נמי</strong> <small>[ושנינו גם כן]:</small> <strong>כל חמתות הצרורות</strong> (נודות קשורות) ששוליהן אינם תפורים אלא קשורים — <strong>טהורות</strong> כלומר, אינן מקבלות טומאה, משום שאינן נחשבות לכלי קיבול, מפני שהקשרים עומדים להתרה, <strong>חוץ מ</strong>חמתות <strong>של ערביים</strong> שהיו עושים את החמתות שלהם קשורות באופן קבוע.
 <strong>אמר רב דימי מנהרדעא: האי מאן דחייטיה לגלימיה</strong> <small>[מי שתפר את גלימתו]</small> שקיפל את טליתו שהיתה ארוכה, ותפר את הכפל — <strong>לא עבד</strong> <small>[לא עשה]</small> <strong>ולא כלום,</strong> שנחשב הדבר כאילו לא תפר, ויטיל את הציציות בקרנות המקוריות, כי <strong>אם איתא דלא מיבעי ליה</strong> <small>[אם באמת אינו צריך אותו</small> את החלק המקופל<small>],</small> <strong>ליפסוק ולישדייה</strong> <small>[שיחתכנו ויזרקנו].</small>
 <big>ג</big> שנינו במשנה, <strong>ר' ישמעאל אומר: ארבעתן</strong> ארבע הציציות <strong>ארבע מצות</strong> נפרדות הן. <strong>אמר רב יהודה, אמר שמואל: הלכה כר' ישמעאל.</strong> ומוסיפה הגמרא: <strong>ולית הלכתא כותיה</strong> <small>[ואין הלכה כמותו].</small>
 וכן מסופר, <strong>רבינא הוה קא אזיל אבתריה</strong> <small>[היה הולך אחרי]</small> <strong>מר בר רב אשי בשבתא דריגלא</strong> <small>[בשבת הרגל],</small> <strong>איפסיק קרנא דחוטיה</strong> <small>[נפסקה,</small> נחתכה, <small>הקרן שבה</small> תלויות <small>הציציות שלו,</small> של מר בר רב אשי<small>]</small> <strong>ולא אמר ליה</strong> <small>[לו]</small> רבינא <strong>ולא מידי</strong> <small>[ולא כלום].</small> <strong>כד מטא לביתיה</strong> <small>[כאשר הגיע לביתו],</small> <strong>אמר ליה</strong> <small>[לו]</small> רבינא: <strong>מהתם איפסיק</strong> <small>[משם,</small> מאמצע הדרך, <small>נפסקה</small> הקרן<small>],</small> <strong>אמר ליה</strong> <small>[לו]</small> מר בר רב אשי: <strong>אי אמרת לי מהתם שדיתיה</strong> <small>[אם היית אומר לי, משם הייתי משליך אותה]</small> את הטלית, שכיון שנפסקה אחת הציציות שוב אינו מקיים מצוה בשאר, ואסור ללכת בטלית כזו ברשות הרבים, והוא כדעת התנא החולק על ר' ישמעאל, כמבואר לעיל.
  ומקשים:  <strong>והא</strong> <small>[והרי]</small> <strong>אמר מר</strong> <small>[החכם]:</small> <strong>גדול כבוד הבריות שדוחה את לא תעשה שבתורה,</strong> ובכלל זה איסור טלטול בשבת ברשות הרבים!
  ומתרצים, הרי <strong>תרגומה</strong> <small>[תרגם,</small> הסביר <small>אותה]</small> <strong>רב בר שבא קמיה</strong> <small>[לפני]</small> <strong>רב כהנא:</strong>
## דף לח.
 <strong>בלאו</strong> של <strong>"לא תסור</strong> מן הדבר אשר יגידו לך" (דברים יז, יא), כלומר, רק דבר שחכמים אסרוהו נדחה מפני כבוד הבריות, אבל לא איסור של תורה, וצריך הייתי להוריד את טליתי מעלי.
 <strong>ואיכא דאמרי</strong> <small>[ויש שאומרים]</small> <small>סוגיה זו באופן אחר:</small> <strong>מהתם</strong> <small>[משם]</small> במקום שבו נפסקה הקרן של הטלית של מר בר רב אשי <strong>אמר ליה</strong> <small>[לו]</small> רבינא שנפסקה, <strong>ואמר ליה</strong> <small>[לו]</small> מר בר רב אשי: <strong>מאי דעתיך, למישדייה</strong> <small>[מה דעתך, שאזרוק אותה,</small> את הטלית מעלי<small>]?</small> <strong>והאמר מר</strong> <small>[והרי אמר החכם]:</small> <strong>גדול כבוד הבריות שדוחה את לא תעשה שבתורה!</strong> ומקשים: <strong>והא תרגומה</strong> <small>[והרי תרגם אותה]</small> <strong>רב בר שבא קמיה</strong> <small>[לפני]</small> <strong>רב כהנא</strong> שמדובר שם <strong>בלאו</strong> של <strong>"לא תסור"</strong> ולא באיסור טלטול ברשות הרבים, שהוא מן התורה! ומתרצים: <strong>הכא נמי</strong> <small>[כאן גם כן]</small> אינו אסור מן התורה, כי המקום שהיו בו לא היה רשות הרבים ממש, אלא <strong>כרמלית דרבנן</strong> <small>[ש</small>אסורה <small>מדברי סופרים]</small> <strong>היא.</strong>
 
 <big>א משנה</big> <strong>התכלת</strong> שבציצית <strong>אינה מעכבת את הלבן,</strong> שגם אם אין לו תכלת נותן חוטי לבן, <strong>ו</strong>כן <strong>הלבן</strong> <strong>אינו מעכב את התכלת. תפלה של יד אינה מעכבת את של ראש,</strong> ואם אין לו של יד מניח של ראש, <strong>ושל ראש אינה מעכבת את של יד.</strong>
 <big>ב גמרא</big> ומציעים: <strong>לימא מתניתין</strong> <small>[האם נאמר שמשנתנו]</small> ש<strong>לא כ</strong>שיטת <strong>רבי</strong> היא, <strong>דתניא</strong> <small>[ששנויה</small> ברייתא<small>]:</small> מה שנאמר <strong>"וראיתם אתו"</strong> (במדבר טו, לט) — <strong>מלמד ש</strong>התכלת והלבן <strong>מעכבין זה את זה,</strong> אלו <strong>דברי רבי, וחכמים אומרים: אין מעכבין.</strong>
 ומסבירים: <strong>מאי טעמא</strong> <small>[מה טעמו]</small> של <strong>רבי?</strong> כיצד הוא למד מכאן? <strong>דכתיב</strong> <small>[שנאמר]:</small> "ונתנו על ציצית הכנף פתיל תכלת", "ציצית" היא חוטי הלבן, וכמו שדרשו חכמים "ציצית <strong>הכנף"</strong> — הציצית מ<strong>מין כנף,</strong> כלומר, כצבע הבגד, שהוא לבן בדרך כלל, <strong>וכתיב</strong> <small>[ונאמר]:</small> "ונתנו על ציצית הכנף <strong>פתיל תכלת", ואמר רחמנא</strong> <small>[ואמרה התורה]</small> על שניהם יחד: <strong>"וראיתם אותו"</strong> בלשון יחיד, ללמד שאינו יוצא ידי חובתו <strong>עד דאיכא תרוייהו בחד</strong> <small>[שישנם שניהם כאחד].</small>
 <strong>ורבנן</strong> <small>[וחכמים]</small> הסבורים שאינם מעכבים זה את זה, מה הם אומרים? <strong>"וראיתם אותו"</strong> — <strong>כל חד לחודיה</strong> <small>[אחד לעצמו]</small> <strong>משמע,</strong> שמצוה בכל אחד ואחד מהם לעצמו.
  ואם כן, האם <strong>לימא</strong> <small>[נאמר]</small> שמשנתנו האומרת שהתכלת אינה מעכבת את הלבן והלבן אינו מעכב את התכלת, היא ש<strong>לא כ</strong>שיטת <strong>רבי? אמר רב יהודה אמר רב: אפילו תימא</strong> <small>[תאמר]</small> שמשנתנו כשיטת <strong>רבי, לא נצרכא</strong> המשנה <strong>אלא</strong> לענין <strong>לקדם,</strong> לומר, שאף שצריך להקדים את הלבן לתכלת — אין זה מעכב.
 <strong>דתניא</strong> <small>[ששנויה</small> ברייתא<small>]:</small> <strong>מצוה להקדים לבן לתכלת, ואם הקדים תכלת ללבן</strong> — <strong>יצא, אלא שחיסר מצוה.</strong> ושואלים: <strong>מאי</strong> <small>[מה</small> פירוש<small>]</small> <strong>חיסר מצוה?</strong>
## דף לח:
 <strong>אילימא</strong> <small>[אם תאמר]</small> ש<strong>חיסר</strong> רק <strong>מצוה</strong> של <strong>לבן, וקיים</strong> רק <strong>מצוה</strong> של <strong>תכלת,</strong> כיצד יצא ידי חובתו? הלוא <strong>ל</strong>דעת <strong>רבי עכובי מעכב אהדדי</strong> <small>[מעכבים הם זה את זה]!</small>
 <strong>אמר רב יהודה אמר רב:</strong> הכוונה היא <strong>שחיסר מצוה ו</strong>מכל מקום <strong>עשה מצוה, ומאי</strong> <small>[ומה</small> פירוש<small>]</small> <strong>חיסר מצוה? דלא עבד</strong> <small>[שלא עשה]</small> <strong>מצוה מן המובחר,</strong> שלא הקדים לבן לתכלת. ועשה מצוה —  שקיים מצות ציצית, שהרי יש בה לבן ותכלת.
  ושואלים: לפירוש זה למשנה,  <strong>התינח</strong> <small>[זה נוח,</small> מובן<small>]</small> מה ששנינו ש<strong>לבן אינו מעכב את התכלת,</strong> שגם אם לא הקדים את הלבן לתכלת — יצא, אלא מה ששנינו על <strong>תכלת</strong> ש<strong>אינה מעכבת את הלבן מאי</strong> <small>[מה]</small> <strong>היא?</strong> כיצד נפרש דבר זה? הלוא הלבן קודם לתכלת!
 <strong>אמר רמי בר חמא: לא נצרכא אלא לטלית שכולה תכלת,</strong> שבה צריך להקדים את התכלת ללבן.
  ומעירים: ענין זה  <strong>איתמר נמי</strong> <small>[נאמר גם כן]</small> באופן אחר, ש<strong>אמר ליה</strong> <small>[לו]</small> <strong>לוי לשמואל: אריוך</strong> (אריה, מלך)! שכך כינה אותו על שם גדולתו! <strong>לא תיתיב אכרעך עד</strong> <strong>דמפרשת לי להא מילתא</strong> <small>[אל תשב על רגליך עד שתפרש לי דבר זה]:</small> מה ששנינו, <strong>התכלת אינה מעכבת את הלבן, והלבן אינו מעכב את התכלת, מאי</strong> <small>[מה]</small> <strong>היא?</strong> על מה נאמר? <strong>אמר ליה</strong> <small>[לו]:</small> <strong>לא נצרכא</strong> משנה זו <strong>אלא ל</strong>ענין <strong>סדין בציצית,</strong> ש<strong>מצוה לאקדומי</strong> <small>[להקדים]</small> את ה<strong>לבן ברישא</strong> <small>[בראש],</small>
 <strong>מאי טעמא</strong> <small>[מה טעם</small> הדבר<small>]?</small> שנאמר <strong>"ציצית</strong> <strong>הכנף"</strong> (במדבר טו, לח) לומר שהציצית צריכה להיות מ<strong>מין</strong> ה<strong>כנף, ואי אקדים</strong> <small>[ואם הקדים]</small> <strong>תכלת ללבן לית לן</strong> <small>[אין לנו]</small> <strong>בה</strong> חשש, כשרה היא.
  ושואלים:  <strong>תינח</strong> <small>[זה נוח,</small> מובן<small>]</small> לגבי מה ששנינו על ה<strong>לבן</strong> ש<strong>אינו מעכב את התכלת,</strong> אבל מה ששנינו על ה<strong>תכלת</strong> ש<strong>אינה מעכבת את הלבן מאי</strong> <small>[מה]</small> <strong>היא?</strong> כיצד יתפרש? והרי הלבן קודם לתכלת!
 <strong>אמר ליה</strong> <small>[לו]</small> <strong>רמי בר חמא: לא נצרכא אלא לטלית שכולה תכלת,</strong> שבמקרה <strong>זה</strong> <strong>מצוה לאקדומי</strong> <small>[להקדים]</small> את ה<strong>תכלת ברישא</strong> <small>[בראש],</small> שהרי <strong>"הכנף"</strong> — <strong>מין כנף, ו</strong>על כך נאמר ש<strong>אי אקדים לבן ברישא לית לן בה</strong> <small>[אם הקדים את הלבן בתחילה אין לנו בה],</small> כלומר, כשר הדבר.
 <strong>אמר רבא: מידי ציבעא קא גרים</strong> <small>[כלום הצבע גורם],</small> שאם הטלית עשויה תכלת צריך להקדים ולתת תכלת לפני הלבן? <strong>אלא אמר רבא: לא נצרכא</strong> משנתנו ששנינו בה שהתכלת אינה מעכבת את הלבן ולהיפך, <strong>אלא ל</strong>ענין <strong>גרדומין</strong> (גדמים), שנחתכו חוטי הציצית לאחר שהטילם בבגד, <strong>דאי איגרדם</strong> <small>[שאם נגדם]</small> ה<strong>תכלת וקאי</strong> <small>[וקיים]</small> ה<strong>לבן, ואי איגרדם</strong> <small>[ו</small>כן <small>אם נגדם]</small> ה<strong>לבן וקאי</strong> <small>[וקיים]</small> ה<strong>תכלת</strong> — <strong>לית לן</strong> <small>[אין לנו]</small> <strong>בה,</strong> כפי
 <strong>דאמרי</strong> <small>[שאומרים]</small> <strong>בני ר' חייא: גרדומי תכלת כשרין,</strong> שגם אם נחתכו חוטי הציצית (שכולה קרויה "תכלת" בלשון חכמים) — כשרה, <strong>ו</strong>כן <strong>גרדומי אזוב</strong> שמשתמשים בו להזאה של מי פרה אדומה — <strong>כשרין.</strong> ושואלים: <strong>וכמה שיעור</strong> יישאר ב<strong>גרדומין</strong> ותהיה הציצית כשרה? <strong>אמר בר המדורי אמר שמואל:</strong> שיהיו ארוכים <strong>כדי לענבן,</strong> לעשות בהם עניבה.
 <strong>איבעיא להו</strong> <small>[נשאלה להם]</small> לחכמים: האם <strong>כדי לענבן,</strong> פירושו <strong>לענבן כולהו בהדדי</strong> <small>[את כולם יחד],</small> <strong>או דלמא כל חד וחד לחודיה</strong> <small>[שמא כל אחד ואחד לחוד,</small> לעצמו<small>],</small> שהוא שיעור קטן יותר? שאלה זו לא נפתרה ונשארה ב<strong>תיקו</strong> <small>[תעמוד]</small> השאלה במקומה.
 <strong>בעי</strong> <small>[שאל]</small> <strong>רב אשי: אלימי דלא מיענבי</strong> <small>[</small>חוטים <small>עבים שאי אפשר לעשות בהם עניבה]</small> <strong>ואי הוו קטיני מיענבי</strong> <small>[ואם היו דקים היו יכולים לעשות בהם עניבה],</small> <strong>מאי</strong> <small>[מהו]?</small> <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: כל שכן</strong> שהם כשרים אם הם עבים וגדולים, <strong>דמינכר מצותייהו</strong> <small>[שניכרת מצוותם],</small> אף שאינם נענבים. ושבים לעיקר הדיון על דין המשנה.
  ואומרים:  <strong>ומאן תנא דפליג עליה</strong> <small>[ומיהו התנא שחולק עליו]</small> על <strong>רבי,</strong> וסבור שהתכלת והלבן אינם מעכבים זה את זה? <strong>האי תנא</strong> <small>[תנא זה]</small> <strong>הוא, דתניא</strong> <small>[ששנויה</small> ברייתא<small>]:</small> <strong>ר' יצחק אומר משום ר' נתן, שאמר משום ר' יוסי הגלילי שאמר משום ר' יוחנן בן נורי:</strong> מי ש<strong>אין לו תכלת</strong> — <strong>מטיל</strong> רק <strong>לבן.</strong>
 ובענין דברי בני ר' חייא שהובאו לעיל, <strong>אמר רבא, שמע מינה</strong> <small>[למד מכאן]</small> כי <strong>צריך לקשור</strong> לעשות קשר <strong>על כל חוליא וחוליא</strong> של גדיל הציצית, לאחר כל מספר כריכות, ואין להסתפק בקשר האחרון שאחריו מתחיל ה"ענף" של החוטים הפרודים, <strong>דאי סלקא דעתך</strong> <small>[שאם עולה על דעתך]</small> ש<strong>לא צריך,</strong> ודי בקשר האחרון, <strong>הא דאמרי</strong> <small>[זה שאומרים]</small> <strong>בני ר' חייא: גרדומי תכלת כשרין וגרדומי אזוב כשרין,</strong> הרי אם ייפסקו חוטי הציצית במקום הקשר, <strong>כיון דאישתרי ליה עילאי אישתרי ליה כולה</strong> <small>[כיון שהותר לו</small> הקשר <small>העליון,</small> האחרון — <small>תותר לו</small> הציצית <small>כולה],</small> שלא יהיה לה גדיל.
## דף לט.
 ודוחים: <strong>דלמא</strong> <small>[שמא]</small> אמרו בני ר' חייא שגרדומי תכלת כשרים במקרה <strong>דאיקטר</strong> <small>[שנעשה קשר]</small> בין חוליא לחוליא, אבל אין להוכיח מכאן שצריך לעשות קשר.
 <strong>ו</strong>עוד <strong>אמר רבה: שמע מינה</strong> <small>[למד מכאן]</small> ש<strong>קשר עליון</strong> כלומר, הקשר הראשון בציצית הוא <strong>דאורייתא</strong> <small>[מן התורה],</small> <strong>דאי סלקא דעתך דרבנן</strong> <small>[שאם עולה על דעתך</small> שהוא <small>מדברי סופרים],</small> ומן התורה די שיכניס את הציציות בנקב שבבגד, <strong>מאי איצטריך למישרי</strong> <small>[מדוע הוצרך</small> הכתוב <small>להתיר]</small> <strong>סדין</strong> של פשתן <strong>בציצית</strong> של צמר? <strong>פשיטא</strong> <small>[פשוט]</small> שמותר, הלא <strong>התוכף תכיפה אחת</strong> כלומר, המחבר שני דברים בחיבור אחד, כגון שמעביר חוט של צמר פעם אחת בבגד פשתים — <strong>אינו</strong> נחשב ל<strong>חיבור,</strong> ואם אין קשר בציצית, אלא רק תוחב אותה בבגד, אין זה שעטנז! <strong>אלא שמע מינה</strong> <small>[למד מכאן]</small> שהקשר העליון <small>הוא</small> <strong>דאורייתא</strong> <small>[מן התורה].</small>
 <big>א</big> <strong>אמר רבה בר רב אדא אמר רב אדא אמר רב: אם נפסק החוט</strong> אחד מחוטי הציצית <strong>מעיקרו</strong> (מתחילתו), במקום החיבור לבגד, לפני הגדיל — <strong>פסולה</strong> הציצית. <strong>יתיב</strong> <small>[יושב]</small> היה <strong>רב נחמן וקא אמר להא שמעתא</strong> <small>[ואומר את ההלכה הזו].</small> <strong>איתיביה</strong> <small>[הקשה לו]</small> <strong>רבא לרב נחמן</strong> ממה ששנינו בברייתא: <strong>במה דברים אמורים</strong> שצריך שיעור לאורך הציציות — <strong>בתחילתו,</strong> כשמטילים את הציצית בבגד, <strong>אבל</strong> ב<strong>סופו</strong> — <strong>שיריו וגרדומיו כל שהוא.</strong>
 ונברר: <strong>מאי</strong> <small>[מה</small> פירוש<small>]</small> <strong>שיריו ומאי</strong> <small>[ומה</small> פירוש<small>]</small> <strong>גרדומיו?</strong> הרי גם גרדומים הם שיריים! <strong>מאי לאו</strong> <small>[האם לא]</small> <strong>"שיריו"</strong> — <strong>דאיפסיק מינייהו ואישתייר מינייהו</strong> <small>[שנחתך</small> חלק <small>מהם</small> מן החוטים ו<small>נשתייר</small> חלק <small>מהם],</small> <strong>"גרדומיו"</strong> — <strong>דאיגרדום איגרדומי</strong> <small>[שנכרתו</small> חוטי הציצית<small>]</small> לגמרי, והוא כשר!
  ומשיבים:  <strong>לא, חדא קתני</strong> <small>[</small>דבר <small>אחד הוא שונה],</small> ולא שתי הלכות נפרדות, וכך יש להבין: <strong>שיורי גרדומיו כל שהוא.</strong> ושואלים: אם כן, <strong>ולימא</strong> <small>[ושיאמר]</small> רק: <strong>גרדומיו</strong> כל שהוא, <strong>שיריו למה לי?</strong> ומשיבים: <strong>הא קא משמע לן</strong> <small>[דבר זה משמיע לנו],</small> <strong>דבעינן שיורא</strong> <small>[שצריכים אנו שיור]</small> כל שהוא <strong>לגרדומיו,</strong> והוא <strong>כדי</strong> שיכול <strong>לענבן.</strong>
 <big>ב</big> <strong>יתיב</strong> <small>[יושב</small> היה<small>]</small> <strong>רבה וקאמר משמיה</strong> <small>[ואמר משמו]</small> של <strong>רב: חוט של כרך,</strong> החוט שכורכים בו את הציציות, <strong>עולה מן המנין</strong> של שמונה החוטים שיש בציצית, ואינו צריך חוט נוסף לשם כך. <strong>אמר ליה</strong> <small>[לו]</small> <strong>רב יוסף: שמואל אמרה ולא רב. איתמר נמי</strong> <small>[נאמר גם כן]:</small> <strong>אמר רבה בר בר חנה, סח לי ר' יאשיה</strong> ש<strong>מן אושא: חוט של כרך עולה לה מן המנין.</strong>
 מסופר, <strong>יתיב</strong> <small>[יושב היה]</small> <strong>רבא וקא אמר משמיה</strong> <small>[ואומר משמו]</small> של <strong>שמואל: תכלת</strong> כלומר, ציצית <strong>שכרך רובה</strong> שעשה את רוב אורכה גדיל — <strong>כשרה,</strong> אף שלכתחילה צריך שיהא רובה ענף. <strong>אמר ליה</strong> <small>[לו]</small> <strong>רב יוסף: רב אמרה</strong> להלכה זו <strong>ולא שמואל.</strong> ומעירים: <strong>איתמר נמי</strong> <small>[נאמר גם כן]</small> כדברי רב יוסף, <strong>אמר רב הונא בר יהודה אמר רב ששת אמר רב ירמיה בר אבא אמר רב: תכלת שכרך רובה</strong> — <strong>כשרה.</strong>
 <strong>רב חייא בריה</strong> <small>[בנו]</small> של <strong>רב נתן מתני הכי</strong> <small>[היה שונה</small> את הדברים <small>כך],</small> <strong>אמר רב הונא אמר רב ששת אמר רב ירמיה בר אבא אמר רב: תכלת שכרך רובה</strong> — <strong>כשרה, ואפילו לא כרך בה אלא חוליא אחת</strong> — גם היא <strong>כשרה. ונויי תכלת,</strong> אם רוצים לעשות את הציצית בצורה נאה — עושים שיהיה <strong>שליש גדיל ושני שלישי ענף</strong> חוטים נפרדים.
 <strong>וכמה שיעור חוליא? תניא</strong> <small>[שנויה</small> ברייתא<small>],</small> <strong>רבי אומר: כדי שיכרוך וישנה וישלש</strong> — שלוש כריכות. <strong>תאנא</strong> <small>[שנה]</small> החכם: <strong>הפוחת</strong> בחוליות <strong>לא יפחות משבע, והמוסיף לא יוסיף על שלש עשרה.</strong>
 ומסבירים את הטעם: <strong>הפוחת לא יפחות משבע</strong> — <strong>כנגד שבעה רקיעים, והמוסיף לא יוסיף על שלש עשרה</strong> — <strong>כנגד שבעה רקיעין וששה אוירין</strong> (חללים) <strong>שביניהם.</strong>
 <strong>תנא</strong> <small>[שנה]</small> החכם: <strong>כשהוא מתחיל</strong> לכרוך — <strong>מתחיל</strong> לכרוך <strong>ב</strong>חוט <strong>לבן,</strong> כדי לקיים "ציצית <strong>הכנף"</strong> (במדבר טו, לה) — מ<strong>מין כנף, ו</strong>גם <strong>כשהוא מסיים</strong> — <strong>מסיים בלבן,</strong> משום <strong>מעלין בקודש ולא מורידין.</strong>
 <big>ג</big> מסופר <strong>רב ורבה בר בר חנה הוו יתבי</strong> <small>[היו יושבים</small> יחד<small>],</small> <strong>הוה קא חליף ואזיל ההוא גברא דמיכסי גלימא דכולה תכלתא</strong> <small>[היה חולף והולך</small> לפניהם <small>אדם אחד שהיה לבוש בגלימה שכולה תכלת],</small> <strong>ורמי ליה תכלתא</strong> <small>[והיו מוטלות לו ציציות],</small>
## דף לט:
 <strong>וגדילא מיגדיל</strong> <small>[ו</small>כל הציצית <small>היתה גדיל,</small> חוטים כרוכים יחד<small>]</small> בלי "ענף" של חוטים פרודים היוצא ממנו. <strong>אמר רב: יאי גלימא ולא יאי תכלתא</strong> <small>[יפה הגלימה ולא יפה התכלת,</small> הציצית<small>],</small> <strong>רבה בר בר חנא אמר: יאי גלימא ויאי תכלתא</strong> <small>[יפה הגלימה ויפה התכלת].</small>
 ושואלים: <strong>במאי קא מיפלגי</strong> <small>[במה הם חלוקים]?</small> <strong>רבה בר בר חנה סבר</strong> <small>[סבור]:</small> <strong>כתיב</strong> <small>[נאמר]</small> בפרשה אחת <strong>"גדיל"</strong> ("גדילים תעשה לך". דברים כב, יב) <strong>וכתיב</strong> <small>[ונאמר]</small> בפרשה אחרת <strong>"פתיל"</strong> ("ונתנו על ציצית הכנף פתיל תכלת". במדבר טו, לח), לומר: יכול לעשות <strong>או</strong> הכל <strong>גדיל, או</strong> הכל <strong>פתיל</strong> כל חוט נפרד לעצמו.
 <strong>ורב סבר</strong> <small>[סבור]:</small> <strong>לעולם פתיל</strong> גם כן <strong>בעינן</strong> <small>[צריכים אנו]</small> מלבד הגדיל, <strong>וההיא</strong> <small>[ואותו]</small> <strong>"גדילים"</strong> שנאמר <strong>למניינא הוא דאתא</strong> <small>[למנין</small> הפתילים <small>הוא שבא],</small> שאילו היה נאמר <strong>"גדיל"</strong> — הרי אלה <strong>שנים,</strong> כי גדיל משמעו חוטים שמחוברים לאחד, ומה שנאמר <strong>"גדילים"</strong> כוונתו איפוא <strong>ארבעה,</strong> ובא הכתוב לומר: <strong>עשה גדיל</strong> מארבעה חוטים — <strong>ופותליהו מתוכו</strong> שיהיו פתילים יוצאים ממנו.
 <big>א</big> <strong>אמר שמואל משמיה</strong> <small>[משמו]</small> של <strong>לוי: חוטי צמר פוטרין</strong> כלומר, מקיימים בהם מצות ציצית, <strong>ב</strong>בגד <strong>של פשתן.</strong>
 <strong>איבעיא להו</strong> <small>[נשאלה להם]</small> ללומדים: חוטים <strong>של פשתן מהו שיפטרו ב</strong>בגד <strong>של צמר?</strong> וצדדי השאלה: האם נאמר כי <strong>צמר בשל פשתים הוא דפטר</strong> <small>[שפוטר],</small> ש<strong>כיון</strong> שה<strong>תכלת פטרה</strong> <small>[פוטרת]</small> בגד פשתים, שפתיל התכלת הוא לעולם עשוי צמר — צמר <strong>לבן נמי פטר</strong> <small>[גם כן פוטר]</small> בגד פשתים, <strong>אבל</strong> חוט <strong>פשתים בצמר לא</strong> יפטור.
 <strong>או דלמא</strong> <small>[שמא]</small> <strong>כיון דכתיב</strong> <small>[שנאמר]:</small> <strong>"לא תלבש שעטנז צמר ופשתים יחדו. גדלים תעשה לך"</strong> (דברים כב, יא— יב) להתיר שעטנז בציצית, אם כן <strong>לא שנא</strong> <small>[אינו שונה]</small> <strong>צמר בפשתים ולא שנא</strong> <small>[לא שונה]</small> <strong>פשתים בצמר?</strong>
 ומציעים, <strong>תא שמע</strong> <small>[בוא ושמע]</small> תשובה לדבר ממה ש<strong>אמר רחבה אמר רב יהודה</strong> בפירוש: <strong>חוטי צמר פוטרין בשל פשתן ושל פשתן פוטרין בשל צמר.</strong> אגב כך מביאים את המשך דבריו: <strong>חוטי צמר ופשתים פוטרין בכל מקום</strong> כלומר, בכל מין של בגד, <strong>ואפילו בשיראין</strong> (של משי).
  ומעירים:  <strong>ופליגא</strong> <small>[וחלוק]</small> הדבר על דברי <strong>רב נחמן,</strong> ש<strong>אמר רב נחמן: השיראין פטורין מן הציצית</strong> בכלל. <strong>איתיביה</strong> <small>[הקשה לו]</small> <strong>רבא לרב נחמן</strong> ממה ששנינו בברייתא: <strong>השיראין, והכלך, והסריקין</strong> שכולם מיני משי — <strong>כולן חייבין בציצית!</strong> אמר לו: חייבים הם רק <strong>מדרבנן</strong> <small>[מדברי סופרים],</small> ולא מדין תורה.
  הקשה לו: <strong>אי הכי</strong> <small>[אם כך],</small> <strong>אימא סיפא</strong> <small>[אמור את סופה]</small> של אותה ברייתא: <strong>וכולן,</strong> השיראין והכלך וסריקין — <strong>צמר ופשתים</strong> יחדיו <strong>פוטרין בהן,</strong> צמר לתכלת, ופשתן לחוטי הלבן. ומעתה, <strong>אי אמרת בשלמא דאורייתא</strong> <small>[נניח אם אומר אתה</small> שחיובם הוא <small>מן התורה]</small> — <strong>היינו דמישתרו בהו</strong> <small>[זהו</small> הטעם שמותרים בהם] <strong>כלאים,</strong> שנותן בהם יחד צמר לתכלת ופשתים ללבן, <strong>אלא אי אמרת דרבנן</strong> <small>[אם אומר אתה</small> שחיובם הוא <small>מדברי סופרים],</small> <strong>היכי מישתרי בהו</strong> <small>[איך מותרים בהם]</small> <strong>כלאים?</strong> ומשיבים, <strong>אימא</strong> <small>[אמור]:</small> <strong>או</strong> חוטי <strong>צמר או</strong> חוטי <strong>פשתים</strong> נותנים בהם, ולא שניהם יחד.
  ומעירים:  <strong>הכי נמי מסתברא</strong> <small>[כך גם כן מסתבר],</small> <strong>דקתני סיפא</strong> <small>[</small>ממה <small>שהוא שונה בסוף]:</small> <strong>הן,</strong> המינים הללו של משי <strong>—</strong> <strong>במינן פוטרין</strong> אפשר לעשות מהם ציציות ממין אותו בגד, אבל <strong>שלא במינן</strong> לבגדים ממין אחר — <strong>אין פוטרין.</strong> ומעתה, <strong>אי אמרת בשלמא דרבנן</strong> <small>[נניח אם אומר אתה</small> שחיובם בציצית הוא <small>מדברי סופרים]</small> — <strong>היינו דמיפטרו</strong> <small>[זהו הטעם שהם נפטרים]</small> <strong>ב</strong>ציציות שמ <strong>מינן, אלא אי אמרת דאורייתא</strong> <small>[אם אומר אתה</small> שחיובם <small>מן התורה],</small> הרי מן התורה רק <strong>צמר ופשתים הוא דפטר</strong> <small>[שפוטר],</small> ולא מינים אחרים!
  ודוחים:  <strong>אי משום הא לא איריא</strong> <small>[אם משום זה אין להוכיח],</small> שיש לומר שמן התורה שאר מינים פוטרים במינם, <strong>כ</strong>דברי <strong>רבא.</strong> ש<strong>רבא רמי</strong> <small>[השליך,</small> הראה סתירה<small>],</small> <strong>כתיב</strong> <small>[נאמר]:</small> "ציצית <strong>הכנף"</strong> (במדבר טו, לא) לומר שתהא מ<strong>מין</strong> ה<strong>כנף,</strong> ומשמע — מכל מין של אריג. <strong>וכתיב</strong> <small>[ו</small>מצד אחר <small>נאמר]:</small> <strong>"צמר ופשתים...</strong> גדילים תעשה לך" (דברים כב, יא— יב), ומשמע שעושים גדילים רק מצמר ופשתים!
 <strong>הא</strong> <strong>כיצד?</strong> חוטי <strong>צמר ופשתים</strong> — <strong>פוטרין בין במינן בין שלא במינן, שאר מינין</strong> — <strong>במינן</strong> הם <strong>פוטרין, שלא במינן אין פוטרין.</strong>
 ומעירים: <strong>ורב נחמן,</strong> הסבור שבגד משי פטור מן התורה מן הציצית, מהיכן הוא למד? <strong>כדתנא דבי</strong> <small>[כמו התנא מבית</small> מדרשו<small>]</small> של <strong>ר' ישמעאל,</strong>
 <strong>דתנא דבי</strong> <small>[ששנה</small> התנא <small>מבית</small> מדרשו<small>]</small> של <strong>ר' ישמעאל: הואיל ונאמרו בגדים בתורה</strong> כמה פעמים ב<strong>סתם,</strong> כגון במצות ציצית "על כנפי בגדיהם" (במדבר טו, לח), <strong>ופרט לך הכתוב באחד מהן</strong> שהכוונה ל<strong>צמר ופשתים,</strong> שנאמר בצרעת הבגד: "בבגד צמר או בבגד פשתים" (ויקרא יד, מז), יש ללמוד ש<strong>אף כל</strong> בגדים האמורים בתורה הם <strong>צמר ופשתים,</strong> וכל העשוי מאריג אחר אינו קרוי "בגד" מן התורה.
 <strong>אמר אביי: והאי תנא דבי</strong> <small>[ותנא זה מבית</small> מדרשו<small>]</small> של <strong>ר' ישמעאל מפקא מאידך תנא דבי</strong> <small>[מוציא מ</small>דבריו של <small>תנא אחר של בית]</small> <strong>ר' ישמעאל,</strong> הסבור שכל מיני האריגים בכלל "בגד". <strong>דתנא דבי</strong> <small>[ששנה בבית</small> מדרשו<small>]</small> של <strong>ר' ישמעאל:</strong> נאמר <strong>"בגד"</strong> (שם), <strong>אין לי אלא בגד צמר, מנין לרבות צמר גמלים וצמר ארנבים ונוצה</strong> כלומר, צמר <strong>של עזים, ו</strong>כן <strong>הכלך והסריקין והשיראין,</strong> שהם מיני משי, <strong>מנין</strong> שגם בהם נוהג דין זה? <strong>תלמוד לומר: "או בגד",</strong> לרבות, שגם אלה בכלל.
## דף מ.
 <strong>תנו רבנן</strong> <small>[שנו חכמים]:</small> <strong>סדין</strong> של פשתן <strong>בציצית</strong> — <strong>בית שמאי פוטרין</strong> אותו מן הציצית, ואף אסור הדבר משום כלאיים, שהתכלת עשויה צמר, <strong>ובית הלל מחייבין, והלכה כדברי בית הלל.</strong>
 <strong>אמר ר' אליעזר בן ר' צדוק:</strong> כיצד אומרים כן בית הלל? <strong>והלא כל המטיל תכלת</strong> בסדינו <strong>בירושלים אינו</strong> נחשב <strong>אלא מן המתמיהין!</strong>
 <strong>אמר רבי: אם כן,</strong> שסדין פשתן חייב מן התורה בציצית, וכדברי בית הלל, <strong>למה אסרוה</strong> את הציצית בסדין? והוא מסביר: <strong>לפי שאין</strong> אנשים <strong>בקיאין</strong> בפרטי ההלכה, ויבואו להתיר כלאיים גם שלא במקום מצות ציצית.
 <strong>אמר ליה</strong> <small>[לו]</small> <strong>רבא בר רב חנא לרבא: ולרמו בי עשרה ונפקו לשוקא ומפרסמא למילתא</strong> <small>[ושיטילו עשרה</small> אנשים ציציות בסדיניהם <small>ויצאו לשוק וכך נפרסם את הדבר]!</small> השיב לו: אם יעשו כן — <strong>כל שכן דמתמהו עילון</strong> <small>[שיתמהו עלינו],</small> כיצד נוהגים אנשים אלו בניגוד למקובל.
  ושואלים:  <strong>ולידרשא בפירקא</strong> <small>[ושידרשו</small> את <small>ההלכה הזו</small> <small>בציבור]</small> שכך צריך לעשות! ומשיבים: <strong>גזירה משום קלא אילן,</strong> שהוא צבע הדומה מאד לצבע המופק מחלזון התכלת (להלן מנחות מד,א), אבל אין יוצאים בו ידי מצות תכלת בציצית. ושמא יטעו ויעשו ממנו חוטי תכלת ויטילו בסדין, ויעברו על איסור כלאיים.
  ומקשים: ומה בכך?  <strong>ולא יהא</strong> החוט הזה הצבוע בקלא אילן <strong>אלא</strong> כמו חוט צמר <strong>לבן,</strong> הרי מטילים חוטי לבן של צמר בסדין של פשתן! ומשיבים: <strong>כיון</strong> ש<strong>אפשר במינן</strong> בציציות של פשתן — <strong>לא,</strong> אין עושים בציציות של צמר שאינן תכלת.
 <strong>כ</strong>דברי <strong>ריש לקיש,</strong> ש<strong>אמר ריש לקיש: כל מקום שאתה מוצא</strong> מצות <strong>עשה ו</strong>מצות <strong>לא תעשה,</strong> וכגון מצות ציצית ואיסור כלאיים, <strong>אם אתה יכול לקיים את שניהם</strong> וכגון להטיל ציציות של פשתן בסדין של פשתן, ולא לעבור על איסור כלאיים — <strong>מוטב, ו</strong>רק <strong>אם לאו</strong> — <strong>יבוא עשה וידחה את לא תעשה.</strong> ומקשים: ומדוע לגזור משום קלא אילן?
 <strong>וליבדקוה</strong> <small>[ושיבדקו]</small> את הציצית אם היא צבועה תכלת או קלא אילן, כמבואר להלן (מנחות מב,ב), שניתן לעמוד על הדבר! <strong>אלא</strong> טעם הדבר שאוסרים להטיל תכלת בסדין אינו משום קלא אילן, אלא הוא <strong>גזירה משום טעימה</strong> (נסיון), שמא צבעו את חוטי הצמר בצבע תכלת שהשתמשו בו לצורך בדיקה, והוא פסול, ונמצא שעוברים על איסור כלאיים שלא במקום מצוה.
  ושואלים:  <strong>וליכתבה אדיסקי</strong> <small>ושיכתבו את</small> הדבר <small>באיגרות],</small> ויודיעו בכל מקום שתכלת ששימשה לטעימה פסולה! ומשיבים: <strong>אדיסקי ליקום וליסמוך</strong> <small>[</small>וכי <small>על איגרות נבוא ונסמוך]</small> שאנשים אכן נוהגים על פיהן? על תשובה זו <strong>אמר רבא</strong> בתמיהה: <strong>השתא</strong> <small>[עכשיו, הרי]</small>
## דף מ:
 <strong>חמץ בפסח ויום הכפורים,</strong> שיש בשניהם איסור <strong>כרת</strong> — <strong>סמכינן אדיסקי</strong> <small>[סומכים אנו על האגרות],</small> ששולחים מארץ ישראל ומודיעים שנתעברה השנה או החודש, <strong>הכא</strong> <small>[כאן]</small> בתכלת, שהוא רק <strong>עשה בעלמא</strong> <small>[בלבד],</small> <strong>לא כל שכן</strong> שאפשר לסמוך על כך?!
 <strong>אלא אמר רבא: הא מילתא אמרי</strong> <small>[דבר זה אמרתי],</small> <strong>ואיתמר במערבא משום</strong> <small>[ונאמר בארץ ישראל בשמו]</small> של <strong>ר' זירא כוותי</strong> <small>[כמותי]:</small> טעם הדבר שאסרו סדין בציצית הוא <strong>שמא</strong> מתחילה <strong>יקרע סדינו בתוך שלש</strong> אצבעות לקצה הכנף, שהוא מקום הציצית, <strong>ויתפרנו</strong> בחוטי פשתן, ופעמים משתייר מחוט התפירה בבגד, ויעשנו ציצית, ובכגון זה הוא פסול, מפני ש
 <strong>התורה אמרה</strong> "גדילים תעשה לך על ארבע כנפות כסותך" (דברים כב, יב), <strong>תעשה</strong> על הבגד — <strong>ולא מן העשוי</strong> כבר בבגד, וכשמטיל שם חוטי תכלת נמצא עובר על איסור כלאיים שלא במקום מצוה.
 ומחשש זה <strong>שרא</strong> <small>[התיר]</small> <strong>ר' זירא לסדיניה</strong> <small>[את סדינו]</small> כלומר, התיר את הציציות מסדינו שהיה עשוי פשתן. <strong>רב זירא אמר:</strong> הטעם לאסור סדין פשתן בציצית הוא <strong>גזירה נמי</strong> <small>[גם כן]</small> <strong>משום כסות לילה,</strong> שפעמים מתכסה בסדין זה בלילה, שאינו זמן ציצית, ונמצא שעובר על איסור כלאיים.
 <strong>ו</strong>עוד <strong>אמר רבא: הא מילתא אמרי</strong> <small>[דבר זה אמרתי],</small> <strong>ואיתמר במערבא משמיה</strong> <small>[ונאמר בארץ ישראל משמו]</small> של <strong>ר' זירא כוותי</strong> <small>[כמותי]:</small> היתה <strong>היא</strong> הטלית <strong>של בגד, וכנפיה</strong> כנפות הטלית <strong>של עור</strong> — הרי היא <strong>חייבת</strong> בציצית. היתה <strong>היא של עור וכנפיה של בגד</strong> — <strong>פטורה. מאי טעמא</strong> <small>[מה טעם</small> הדבר<small>]?</small> <strong>עיקר בגד בעינן</strong> <small>[צריכים אנו]</small> שיהיה בר חיוב, ובגד מעור אינו חייב בציצית.
  ומעירים: <strong>רב אחאי אזיל בתר</strong> <small>[</small>היה <small>הולך אחר]</small> <strong>כנף,</strong> שנאמר "על כנפי בגדיהם" (במדבר טו, לח), ולפי זה היה קובע אם הבגד חייב בציצית או לא.
 <big>א</big> <strong>אמר רבא אמר רב סחורה אמר רב הונא: הטיל</strong> שלוש ציציות <strong>ל</strong>טלית <strong>בעלת שלש</strong> קרנות, <strong>והשלימה</strong> את הטלית אחר כך <strong>לארבע</strong> כנפות, על ידי גזירה או תפירה, והטיל ציצית בכנף הנוספת — הרי זו <strong>פסולה</strong> משום <strong>"תעשה ולא מן העשוי",</strong> שמתחילה הטיל את הציציות בבגד שאינו חייב בציצית, וכשנתחייב כבר היו עשויות בו.
 <strong>מיתיבי</strong> <small>[מקשים</small> על כך<small>]</small> ממה ששנינו בברייתא: <strong>חסידים הראשונים, כיון שארגו בה</strong> בטלית <strong>שלש</strong> אצבעות בלבד, כבר <strong>היו מטילין לה תכלת</strong> לאותן שתי קרנות, למרות שעדיין לא נתחייבו בציצית, שהרי לא היה בבגד שיעור! ומשיבים: <strong>אימא</strong> <small>[אמור]:</small> <strong>כיון שפצעו בה שלש</strong> כלומר, כיון שהגיעו עד לשלוש האצבעות האחרונות של הבגד, שהוא מקום הטלת הציציות, <strong>היו מטילין לה תכלת</strong> בשתי הקרנות הראשונות.
  ושואלים:  <strong>ומי אמרינן</strong> <small>[והאם אומרים אנו]</small> <strong>"תעשה ולא מן העשוי"</strong> כשהטיל ציצית בבגד בשעה שלא היה צריך לציצית? <strong>(איני) והאמר</strong> <small>[והרי אמר]</small> <strong>ר' זירא:</strong> אם <strong>הטיל</strong> ציציות <strong>ל</strong>טלית <strong>מוטלת</strong> (שיש בה כבר ארבע ציציות) וחתך את הראשונות — <strong>כשרה,</strong> למרות שכשהטיל את האחרונות לא היה צורך בהן!
 <strong>אמר רבא:</strong> אין להקשות מכאן, שכן <strong>השתא</strong> <small>[עכשיו,</small> הרי<small>]</small> <strong>ב</strong>איסור <strong>"בל תוסיף" קאי</strong> <small>[עומד הוא]</small> כשהוסיף את הציציות לטלית המוטלת, וכי <strong>מעשה לא הוי</strong> <small>[אינו נחשב]?</small>
 <strong>מתקיף לה</strong> <small>[מקשה על כך]</small> <strong>רב פפא</strong> על עצם הקשר בין הדברים: <strong>ממאי דגברא לאוסופי קא מיכוין</strong> <small>[מנין</small> יודעים אנו <small>שהאיש להוסיף</small> ציציות לציציות הישנות <small>הוא מתכוון]?</small> <strong>דלמא לבטולי קא מיכוין</strong> <small>[שמא לבטל</small> את הציציות הישנות <small>הוא מתכוון],</small> <strong>ו</strong>אם כן למרות ש<strong>"בל תוסיף" ליכא</strong> <small>[אין כאן],</small> מכל מקום <strong>מעשה איכא</strong> <small>[יש כאן]!</small>
 ועוד בענין הטיל למוטלת, מביאים מה ש<strong>אמר ר' זירא אמר רב מתנא אמר שמואל: תכלת</strong> (ציצית) <strong>אין בה משום כלאים</strong> (שעטנז), <strong>ואפילו</strong> אם הטילה <strong>בטלית</strong> שהיא <strong>פטורה</strong> מציצית.
  ושואלים:  <strong>מאי</strong> <small>[מה</small> פירוש<small>]</small> <strong>טלית פטורה? אילימא דלית בה שיעורא</strong> <small>[אם תאמר שאין בה שיעור]</small> בטלית? <strong>והתניא</strong> <small>[והרי שנויה</small> ברייתא<small>]:</small> <strong>טלית,</strong> שהיא גדולה כך <strong>שהקטן מתכסה בו ראשו ורובו,</strong>
## דף מא.
 <strong>והגדול,</strong> אדם מבוגר, <strong>יוצא בה דרך עראי</strong> לשוק, ואינו מתבייש בבגד קטן כל כך — הרי היא <strong>חייבת בציצית,</strong> אבל טלית ש<strong>אין הקטן מתכסה בו ראשו ורובו, אף על פי שהגדול יוצא בה עראי</strong> — <strong>פטורה</strong> מציצית, ומוסיפים: <strong>וכן לענין כלאים.</strong>
 <strong>והוינן</strong> <small>[והיינו עוסקים,</small> מתקשים<small>]</small> <strong>בה, מאי</strong> <small>[מה</small> פירוש<small>]</small> <strong>וכן לענין כלאים? אילימא</strong> <small>[אם תאמר]</small> <strong>וכן לענין איסורא</strong> <small>[איסור]</small> של <strong>כלאים,</strong> שאם אין הקטן מתכסה בה ראשו ורובו, אף על פי שגדול יוצא בה עראי אין חייבים עליה משום כלאיים — <strong>והא אנן תנן</strong> <small>[והרי אנו שנינו]:</small> <strong>אין עראי בכלאים! ו</strong>בתשובה לכך
 <strong>אמר רב נחמן בר יצחק:</strong> מהו "וכן לענין כלאים" — <strong>וכן לענין סדין</strong> פשתן <strong>בציצית,</strong> שאם הקטן מתכסה בו ראשו ורובו — מותר להטיל בו ציצית, ואין בכך משום איסור כלאים. אבל אם אין הקטן מתכסה בו ראשו ורובו והוא פטור — אסור להטיל בו ציצית, משום כלאיים. ואם כן, לא ניתן לפרש את דברי שמואל, שטלית פטורה אין בה משום כלאיים בטלית שאין בה שיעור!
 <strong>אלא מאי</strong> <small>[מה</small> פירוש<small>]</small> טלית <strong>פטורה</strong> אין בה משום כלאיים — ש<strong>הטיל</strong> תכלת <strong>למוטלת,</strong> לטלית שכבר יש בה ציציות, לומר שלמרות שאין צורך בציציות אלו —  אין בכך משום איסור כלאיים, אם היתה הטלית (או חוטי הלבן) עשויה פשתן.
  ושואלים:  <strong>והא</strong> <small>[והרי]</small> כבר <strong>אמרה ר' זירא חדא זימנא</strong> <small>[פעם אחת],</small> שאם הטיל למוטלת — כשרה! ומשיבים: שתי ההלכות הללו לא נאמרו לחוד, אלא <strong>חדא מכלל דחבירתה איתמר</strong> <small>[אחת מכלל חבירתה נאמרה]</small> כלומר, ר' זירא אמר הלכה אחת, ומכאן הסיקו בשמו את האחרת.
 <big>א</big> <strong>תנו רבנן</strong> <small>[שנו חכמים]:</small> <strong>טלית כפולה,</strong> וכגון שהיתה ארוכה במיוחד וקיפלוה לשתים, <strong>חייבת בציצית</strong> במקום הכפל, <strong>ור' שמעון פוטר,</strong> שאין זו כנף הבגד. <strong>ושוין</strong> החכמים ור' שמעון, <strong>שאם כפלה ותפרה</strong> — <strong>שחייבת.</strong>
 ותוהים: <strong>תפרה, פשיטא</strong> <small>[פשוט]</small> שחייבת! ומשיבים: <strong>לא צריכא דנקטה בסיכי</strong> <small>[לא</small> <strong>נצרכה</strong> אלא במקרה <strong>שחיבר אותה בסיכות]</strong> ולא בתפירה ממש, שבכל זאת היא נחשבת כתפורה לענין זה.
  מסופר, <strong>רבה בר הונא איקלע לבי</strong> <small>[נזדמן לביתו]</small> של <strong>רבא בר רב נחמן, חזייה דהוה מיכסי</strong> <small>[ראה אותו שהיה מכוסה]</small> ב<strong>טלית כפולה ורמי ליה חוטי עילוי כפילא</strong> <small>[והיו מוטלות ציציות על מקום הכפל],</small> <strong>איפשיטא</strong> <small>[נפתחה]</small> הטלית <strong>ואתא חוטא וקם להדי רישיה</strong> <small>[ו</small>כך <small>בא החוט,</small> מקום הציציות, <small>ועמד כנגד ראשו],</small> שהטלית היתה מונחת חציה לפניו וחציה לאחוריו.
 <strong>אמר ליה</strong> <small>[לו]</small> רבה בר הונא: <strong>לאו היינו</strong> <small>[אין זו]</small> <strong>כנף דכתב רחמנא באורייתא</strong> <small>[שכתב הקב"ה בתורה]!</small> <strong>אתא</strong> <small>[בא]</small> רבא בר רב נחמן <strong>שדייה איכסי גלימא אחריתי</strong> <small>[השליך אותה והתכסה בגלימה אחרת].</small>
 <strong>אמר ליה</strong> <small>[לו]</small> רבה בר הונא: <strong>מי סברת</strong> <small>[האם סבור אתה]</small> שהציצית <strong>חובת גברא</strong> <small>[האדם]</small> <strong>הוא?</strong> לא, <strong>חובת</strong> ה<strong>טלית הוא,</strong> שמצוה לתת ציצית על כל בגד שיש לו לאדם, <strong>זיל רמי לה</strong> <small>[לך והטל בה]</small> ציציות כראוי.
  ומציעים:  <strong>לימא מסייע ליה</strong> <small>[האם נאמר</small> שאפשר <small>לסייע לו]</small> ממה ששנינו: <strong>חסידים הראשונים, כיון שארגו בה שלש</strong> אצבעות בלבד כבר <strong>היו מטילין בה תכלת,</strong> עוד לפני שהיתה ראויה ללבישה, ומכאן שהיא חובת הבגד! ודוחים: מכאן אין ראיה, <strong>שאני</strong> <small>[שונה]</small> <strong>חסידים, דמחמרי אנפשייהו</strong> <small>[שמחמירים על עצמם],</small> אבל אין להוכיח מכאן על חובת הכלל.
 ומעירים: <strong>ופליגא דמלאכא</strong> <small>[וחלוק</small> הדבר הזה על מה שאמר <small>המלאך],</small> <strong>דמלאכא אשכחיה</strong> <small>[שהמלאך מצא]</small> את <strong>רב קטינא דמיכסי סדינא</strong> <small>[שהוא מכוסה בסדין</small> פשתן<small>]</small> שפטור מציצית, <strong>אמר ליה</strong> <small>[לו]:</small> <strong>קטינא, קטינא!</strong> אם תלבש <strong>סדינא בקייטא</strong> <small>[סדין בקיץ]</small> <strong>וסרבלא בסיתוא</strong> <small>[</small><strong>וסרבל בחורף],</strong> מעין מעיל כמו שלנו, שיש לו רק שתי כנפיים, והוא פטור מציצית, <strong>ציצית של תכלת מה תהא עליה?</strong> הרי בסוף נמצא שאינך לבוש בציצית כלל!
 <strong>אמר ליה</strong> <small>[לו]</small> רב קטינא: <strong>ענשיתו</strong> <small>[</small>וכי <small>עונשים אתם]</small> גם על ביטול מצות <strong>עשה? אמר ליה</strong> <small>[לו]</small> המלאך: <strong>בזמן דאיכא ריתחא ענשינן</strong> <small>[בזמן שיש כעס</small> ומידת הדין מתוחה <small>עונשים אנו]</small> גם על דבר כזה.
  ומעתה, <strong>אי אמרת בשלמא</strong> <small>[נניח אם אומר אתה]</small> שציצית <strong>חובת גברא</strong> <small>[האדם]</small> <strong>הוא</strong> — <strong>היינו דמחייב דלא קא רמי</strong> <small>[משום כך הוא שמתחייב</small> בזמן ריתחה על <small>שאינו מטיל</small> ציצית בבגדו<small>],</small> <strong>אלא אי אמרת</strong> <small>[אם אומר אתה]</small> ש<strong>חובת טלית הוא</strong> — במקרה של סדין <strong>הא לא מיחייבא</strong> <small>[הרי אינה מחוייבת]!</small>
 ומשיבים: <strong>אלא מאי</strong> <small>[מה]</small> אתה <small>אומר, ש</small><strong>חובת גברא</strong> <small>[האדם]</small> <strong>הוא? נהי דחייביה רחמנא כי מיכסי</strong> <small>[גם אם אמנם חייבה אותו התורה</small> להטיל ציצית <small>כאשר הוא מכוסה]</small> ב<strong>טלית</strong> שהיא <strong>בת חיובא</strong> <small>[חיוב],</small> <strong>כי מיכסי טלית דלאו בת חיובא היא</strong> <small>[כאשר הוא מכוסה בטלית שאינה בת חיוב],</small> <strong>מי חייביה רחמנא</strong> <small>[האם חייבה אותו התורה]?</small>
 <strong>אלא הכי קאמר ליה</strong> <small>[כך אמר לו]</small> המלאך: <strong>טצדקי למיפטר נפשך</strong> <small>[תחבולות</small> מוצא אתה <small>לפטור את עצמך]</small> <strong>מ</strong>ה<strong>ציצית?</strong>
 <strong>אמר רב טובי בר קיסנא אמר שמואל: כלי קופסא,</strong> בגדים שאינו לבוש בהם, אלא הם מונחים בקופסה לשימוש לשעת הצורך — <strong>חייבין בציצית,</strong> מפני שהיא חובת הבגד. <strong>ומודה שמואל בזקן שעשאה לכבודו</strong> כלומר, בטלית שהכין לו <strong>לתכריכים,</strong> <strong>ש</strong>היא <strong>פטורה</strong> מן הציצית, <strong>מאי טעמא</strong> <small>[מה טעם</small> הדבר<small>]?</small> "על ארבע כנפות כסותך <strong>אשר תכסה בה"</strong> (דברים כב, יב) <strong>אמר רחמנא</strong> <small>[אמרה התורה],</small> <strong>האי לאו לאיכסויי עבידא</strong> <small>[</small>ו<small>זו איננה עשויה להתכסות בה].</small>
 ומעירים: <strong>בההיא שעתא</strong> <small>[באותה שעה]</small> שקוברים אותו <strong>ודאי רמינן ליה</strong> <small>[מטילים בו]</small> ציציות בתכריכים, <strong>משום "לעג לרש חרף עשהו"</strong> (משלי יז, ה), שאם לא נעשה כן ייראה הדבר כלעג למת, כאילו אומרים לו: עכשיו פטור אתה מן המצוות.
 <big>ב</big> <strong>אמר רחבה אמר ר' יהודה: טלית שנקרעה</strong> באחת מכנפיה, אם היה הקרע <strong>חוץ לשלש</strong> אצבעות מקצה הבגד <strong>—</strong> יחזור ו<strong>יתפור</strong> ואין בכך חשש. אבל אם נקרעה ב<strong>תוך שלש</strong> אצבעות — <strong>לא יתפור,</strong> שיש לחשוש שמא ישתמש בחוטי התפירה לציצית, ויש בכך משום "תעשה ולא מן העשוי".
  ומעירים:  <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>טלית שנקרעה, חוץ לשלש</strong> — <strong>יתפור,</strong> לדעת הכל. נקרעה <strong>תוך שלש</strong> — <strong>ר' מאיר אומר: לא יתפור, וחכמים אומרים: יתפור.</strong>
 <strong>ושוין</strong> ר' מאיר וחכמים, <strong>שלא יביא אפילו</strong> <strong>אמה על אמה</strong> של בגד <strong>ממקום אחר ובה תכלת</strong> (ציצית), <strong>ותולה בה</strong> בטלית קיימת, שהרי צריך להטיל את הציצית על כנף הבגד. אבל <strong>שוין, שמביא תכלת ממקום אחר</strong> כלומר, שמתיר ציצית מטלית <strong>אחרת</strong> <strong>ותולה בה</strong> בטלית זו,
## דף מא:
 <strong>ובלבד שלא תהא מופסקת</strong> כלומר, שיהיו החוטים שלמים. ושואלים: <strong>שמעת מינה</strong> <small>[האם שומע אתה מכאן]</small> מברייתא זו ש<strong>מתירין</strong> ציצית <strong>מבגד לבגד,</strong> ושלא כדברי רב להלן? ודוחים: מכאן אין ראיה, <strong>דילמא דאי בלאי</strong> <small>[שמא</small> נאמר בברייתא <small>שאם בלתה]</small> טלית — אפשר להתיר ממנה את הציציות ולתת בטלית אחרת, אבל אין מכאן ראיה שמותר לעשות כן לכתחילה.
 <strong>תנו רבנן</strong> <small>[שנו חכמים]:</small> <strong>טלית שכולה תכלת</strong> — <strong>כל מיני צבעונין פוטרין בה</strong> בתור חוטי לבן שבציצית, יחד עם חוטי התכלת, <strong>חוץ מקלא אילן,</strong> חומר צביעה שצבעו כצבע התכלת, שאם נתנו יחד עם חוטי התכלת — אין הציצית כשרה.
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>טלית אין פוטר בה</strong> משום לבן <strong>אלא מינה. טלית שכולה תכלת</strong> — <strong>מביא תכלת ודבר אחר ותולה בה; וקלא אילן לא יביא</strong> לכתחילה עם התכלת, <strong>ואם הביא</strong> ותלה בה — <strong>כשר!</strong>
 <strong>אמר רב נחמן בר יצחק, לא קשיא</strong> <small>[אין זה קשה]:</small> <strong>כאן</strong> שכשר — מדובר <strong>בטלית</strong> שנתן בה ציצית <strong>בת ארבעה חוטין</strong> בלבד, שנים של תכלת ושנים של קלא אילן. <strong>כאן</strong> שפסול — מדובר <strong>בטלית</strong> שנתן בה ציצית <strong>בת שמונה חוטין,</strong> ארבעה חוטים של תכלת וארבעה של קלא אילן. וחכמים פסלוה, שמא ישתמשו בחוטי הקלא אילן לצורך טלית אחרת, מתוך הנחה שהם חוטי תכלת.
  ושואלים:  <strong>שמעת מינה</strong> <small>[האם שומע אתה מכאן]</small> ש<strong>מתירין</strong> ציציות <strong>מבגד לבגד?</strong> שהרי אנו חוששים שמא יקח מטלית זו ויתן בטלית אחרת! ודוחים: מכאן אין ראיה שעושים כן לכתחילה, <strong>דלמא</strong> <small>[שמא]</small> מדובר בחשש למקרה <strong>דאי עבד</strong> <small>[שאם</small> עבר ו<small>עשה],</small> והעביר חוטי ציצית מבגד לבגד.
  אגב כך מביאים, <strong>איתמר</strong> <small>[נאמר]</small> שנחלקו אמוראים בדבר, <strong>רב אמר: אין מתירין</strong> ציצית <strong>מבגד לבגד, ושמואל אמר: מתירין מבגד לבגד.</strong> ומביאים עוד דברים שנחלקו בהם.
 <strong>רב אמר: אין מדליקין</strong> בנרות חנוכה <strong>מנר לנר, ושמואל אמר: מדליקין מנר לנר.</strong>
 <strong>רב אמר: אין הלכה כר' שמעון בגרירה,</strong> שמתיר לגרור כלי כבד בשבת למרות שהוא עושה חריץ ברצפה (ויש בדבר משום תולדת חורש או בונה), מפני שאינו מתכוון. <strong>ושמואל אמר: הלכה כר' שמעון בגרירה.</strong>
 ובענין זה <strong>אמר אביי: כל מילי דמר</strong> <small>[כל הדברים של אדוני,</small> רבה<small>]</small> <strong>עביד</strong> <small>[</small>היה <small>עושה</small> ונוהג<small>]</small> <strong>כרב, לבר מהני תלת דעביד</strong> <small>[חוץ משלושה אלה שהיה עושה]</small> <strong>כשמואל: מתירין מבגד לבגד, ומדליקין מנר לנר, והלכה כר' שמעון בגרירה.</strong>
 <strong>דתניא</strong> <small>[ששנויה</small> ברייתא<small>],</small> <strong>ר' שמעון אומר: גורר אדם מטה, כסא וספסל, ובלבד שלא יתכוין</strong> לכתחילה <strong>לעשות חריץ.</strong>
 מסופר כי <strong>רב יהודה מסר ליה לקצרא</strong> <small>[היה מוסר</small> את <small>בגדו ובו הציצית</small> <small>לכובס],</small> ולא היה חושש שיתיר אותה. <strong>רב חנינא עביד לה סיסא</strong> <small>[היה עושה</small> את הציצית כמעין <small>פקעת],</small> כדי שלא יתירו אותה. <strong>רבינא חייט להו מיחט</strong> <small>[היה תופר אותם]</small> את שולי הבגד, כדי לטמון את הציצית בתוכם.
 <big>א</big> <strong>תנו רבנן</strong> <small>[שנו חכמים]:</small> <strong>כמה חוטין הוא נותן</strong> בציצית? <strong>בית שמאי אומרים: ארבעה,</strong> וכופל אותם, <strong>ובית הלל אומרים: שלשה</strong> וכופלם.
 <strong>וכמה תהא</strong> הציצית <strong>משולשת</strong> (משולשלת), תלויה? מה אורכה? <strong>בית שמאי אומרים: ארבע</strong> אצבעות, <strong>ובית הלל אומרים: שלש. ושלש</strong> אצבעות <strong>שבית הלל אומרים,</strong> שיעור האצבע <strong>אחת מארבע בטפח של כל אדם.</strong> ובענין זה מביאים כלל ש<strong>אמר רב פפא: טפח דאורייתא</strong> <small>[של התורה]</small> הוא שיעור <strong>ארבע</strong> אצבעות אם מודדים <strong>בגודל, שית</strong> <small>[שש]</small> אצבעות אם מודדים <strong>ב</strong>אצבע ה<strong>קטנה, חמש בתילתא</strong> <small>[באצבע השלישית,</small> האמה<small>].</small>
 ובפסק ההלכה בענין זה, <strong>אמר רב הונא:</strong> יש לתת <strong>ארבעה</strong> חוטים (כפולים) <strong>בתוך ארבע</strong> אצבעות משפת הבגד, <strong>ומשולשת</strong> באורך <strong>ארבע</strong> אצבעות, <strong>ורב יהודה אמר: שלשה</strong> חוטים כפולים <strong>בתוך שלש</strong> אצבעות, <strong>משולשת שלש.</strong>
 <strong>אמר רב פפא, הלכתא</strong> <small>[הלכה היא]:</small> <strong>ארבעה</strong> חוטים, <strong>בתוך שלש</strong> אצבעות משפת הבגד, <strong>משולשת ארבע</strong> אצבעות.
  ומעירים:  <strong>למימרא דאית להו שיעורא</strong> <small>[</small>יש <small>לומר,</small> ללמוד מכאן <small>שיש</small> לאורך החוטים <small>שיעור],</small> ואין לפחות ממנו; <strong>ורמינהו</strong> <small>[ומשליכים,</small> מראים לכך סתירה<small>]</small> ממה ששנינו: מה שנאמר בתורה "ועשו להם <strong>ציצית</strong> על כנפי בגדיהם" (במדבר טו, לח) — <strong>אין ציצית אלא</strong> דבר ש<strong>יוצא</strong> מכנף הבגד, <strong>ואין ציצית אלא משהו,</strong> מעט. <strong>וכבר עלו זקני בית שמאי וזקני בית הלל לעליית יוחנן בן בתירא</strong> ודנו בדבר <strong>ואמרו</strong> ש<strong>ציצית אין לה שיעור. כיוצא בו, לולב אין בו שיעור.</strong>
 <strong>מאי לאו</strong> <small>[האם אין]</small> הכוונה ש<strong>אין לה שיעור כלל</strong> לציצית? ומשיבים: <strong>לא,</strong>
## דף מב.
 <strong>אין לה שיעור למעלה,</strong> שיכול לעשותה כמה ארוכה שירצה, <strong>אבל יש לה שיעור למטה,</strong> שבפחות מזה אינו כשר. <strong>דאי לא תימא הכי</strong> <small>[שאם לא תאמר כך],</small> מה ששנינו: <strong>כיוצא בו לולב אין לו שיעור, הכי נמי</strong> <small>[כך גם כן]</small> תאמר ש<strong>אין לו שיעור כלל?</strong>
 <strong>והתנן</strong> <small>[והרי שנינו</small> במשנה<small>]:</small> <strong>לולב שיש בו שלשה טפחים כדי לנענע בו</strong> — <strong>כשר,</strong> משמע שבפחות מכן פסול! <strong>אלא</strong> הכוונה היא, <strong>אין לו שיעור למעלה,</strong> שיכול להיות ארוך כמה שירצה, <strong>אבל יש לו שיעור למטה; הכי נמי</strong> <small>[כך גם כן]</small> בציצית הכוונה היא <strong>ש</strong><strong>אין לו שיעור למעלה, אבל יש לו שיעור למטה.</strong>
 <big>א</big> ובענין אחר, <strong>תנו רבנן</strong> <small>[שנו חכמים]:</small> מה שנאמר <strong>"ציצת"</strong> (במדבר טו, לח) — <strong>אין ציצית אלא ענף</strong> כלומר, חוטים פרודים זה מזה, <strong>וכן הוא אומר: "ויקחני בציצת ראשי"</strong> (יחזקאל ח, ג) כלומר בשערות ראשו. <strong>ואמר אביי: וצריך לפרודה</strong> <small>[להפרידה]</small> את חוטי הציצית <strong>כי צוציתא דארמאי</strong> <small>[כמו בלורית של גויים],</small> שהשערות מחוברות למטה ופרודות מלמעלה.
 <strong>תנו רבנן</strong> <small>[שנו חכמים]:</small> <strong>הטיל</strong> ציצית <strong>על הקרן</strong> על חודה של הקרן, <strong>או על הגדיל</strong> חוט עבה שאורגים בשפת הבגד — <strong>כשירה, ר' אליעזר בן יעקב אומר פוסל בשתיהן.</strong>
 ומעירים: <strong>כמאן אזלא הא דאמר</strong> <small>[כ</small>שיטת <small>מי הולכת זו שאמר]</small> <strong>רב גידל אמר רב: ציצית צריכה שתהא נוטפת על הקרן</strong> שתהא תלויה בנקב למעלה מן הקרן ויורדת משם על <strong>הקרן,</strong> <strong>שנאמר:</strong> "ועשו להם ציצית <strong>על כנפי בגדיהם"</strong> (במדבר טו, לח), <strong>כמאן</strong> <small>[כ</small>שיטת <small>מי]?</small> <strong>כ</strong>שיטת <strong>ר' אליעזר בן יעקב.</strong>
 <strong>אמר ר' יעקב אמר ר' יוחנן: וצריך שירחיק</strong> את המקום שבו מטיל את הציצית <strong>מלא קשר גודל</strong> (פרק האגודל) משפת הבגד.
  ומעירים:  <strong>ואיצטריך</strong> <small>[והוצרך]</small> מה שאמר <strong>רב פפא</strong> לעיל, שצריך להטיל את הציצית בתוך שלוש אצבעות משפת הבגד, <strong>ואיצטריך</strong> <small>[והוצרך]</small> מה שאמר <strong>ר' יעקב</strong> שירחיק מלא קשר גודל. <strong>דאי</strong> <small>[שאם]</small> <strong>מ</strong>דברי <strong>רב פפא הוה אמינא</strong> <small>[הייתי אומר]:</small> מה שאמר <strong>תוך שלש</strong> כוונתו <strong>דלא לירחיק טפי</strong> <small>[שלא ירחיק יותר],</small> <strong>ו</strong>אולם <strong>כמה</strong> ש<strong>מקרב</strong> את הציצית לשפת הבגד <strong>מעלי</strong> <small>[טוב</small> יותר<small>],</small> לכן <strong>איצטריך</strong> <small>[הוצרך</small> הדבר<small>]</small> שאמר <strong>ר' יעקב.</strong>
 <strong>ואי</strong> <small>[ואם]</small> <strong>מ</strong>דברי <strong>ר' יעקב, הוה אמינא</strong> <small>[הייתי אומר]:</small> <strong>מלא קשר גודל</strong> כוונתו <strong>דלא ליקרב טפי</strong> <small>[שלא יקרב יותר],</small> <strong>ו</strong>אולם <strong>כמה דרחיק מעלי</strong> <small>[שמרחיק יותר טוב],</small> על כן <strong>צריכא</strong> <small>[צריך]</small> שייאמרו שני הדברים.
  מסופר, <strong>רבינא ורב סמא הוו יתבי קמיה</strong> <small>[היו יושבים לפני]</small> <strong>רב אשי, חזייה</strong> <small>[ראה]</small> <strong>רב סמא לקרניה דגלימיה</strong> <small>[את קרן הגלימה]</small> של <strong>רבינא דסתר ובצר</strong> <small>[ש</small>היתה <small>סתורה וחסרה]</small> <strong>מ</strong>שיעור <strong>מלא קשר גודל</strong> בין נקב הציצית לבין שפת הבגד, <strong>אמר ליה</strong> <small>[לו]:</small> <strong>לא סבר לה מר להא</strong> <small>[האם אין אדוני סבור לזו]</small> שאמר <strong>ר' יעקב,</strong> שצריך להרחיק מלוא קשר גודל? <strong>אמר ליה</strong> <small>[לו]</small> רבינא: <strong>בשעת עשייה איתמר</strong> <small>[נאמר],</small> שצריך שיהא שם מרחק זה, ואם <small>התמעט לאחר מכן אינו פוסל.</small>
 <strong>איכסיף</strong> <small>[התבייש]</small> רב סמא ששאל שלא כהלכה. <strong>אמר ליה</strong> <small>[לו]</small> <strong>רב אשי: לא תתקיף לך</strong> <small>[אל יחרה לך]</small> שהוא חכם ממך, <strong>חד מינייהו</strong> <small>[אחד מהם,</small> מבני ארץ ישראל<small>],</small> <strong>הריהו</strong> <strong>כתרי מינן</strong> <small>[כשנים מאיתנו</small> מבני בבל<small>].</small>
 <big>ב</big> ועוד בענין הטלת חוטי הציצית בבגד מסופר, <strong>רב אחא בר יעקב רמי ארבע</strong> <small>[</small>היה <small>מטיל ארבעה</small> חוטים בטלית<small>],</small> <strong>ועייף להו מיעף</strong> <small>[והיה כופל אותם]</small> תחילה, כדי שיהיו שמונה, <strong>ומעייל להו</strong> <small>[ומכניס אותם בגלימה]</small> <strong>בגלימא</strong> בנקב, ונמצא שיש לולאה בצד אחד של הנקב ושמונה ראשי חוטים בצידו השני, <strong>ואביק להו</strong> <strong>מיבק</strong> <small>[ו</small>אז היה <small>עונב אותם],</small> שהיה מכניס את שמונה ראשי החוטים בלולאה, ומושך. ומסבירים: <strong>קסבר</strong> <small>[סבור היה]:</small> <strong>בעינן תמניא בגלימא</strong> <small>[צריכים אנו</small> שיהיו <small>שמונה</small> חוטים בשעה שנותן אותם <small>בגלימה],</small> <strong>כי היכי דליהוי</strong> <small>[כשם</small> שצריך <small>שיהיו]</small> <strong>"גדיל"</strong> <strong>"גדילים"</strong> (כלומר, ארבעה כפולים, שהם שמונה) <strong>במקום</strong> ה<strong>פתיל,</strong> כשעושה את הציצית עצמה.
 <strong>רב ירמיה מדפתי רמי תמניא</strong> <small>[היה מטיל שמונה</small> חוטים בבגד<small>],</small> <strong>דאינהו שיתסר</strong> <small>[שהם ששה עשר]</small> לאחר שהכניס אותם בנקב, ונמצאו שמונה ראשי חוטים בצד זה ושמונה בצד זה, <strong>ולא אביק להו</strong> <small>[ולא היה עונב אותם]</small> כרב אחא בר יעקב. <strong>מר בריה</strong> <small>[בנו]</small> של <strong>רבינא עביד כדידן</strong> <small>[היה עושה כמו</small> הציציות <small>שלנו],</small> מכניס ארבעה חוטים בנקב, <small>והם נעשים שמונה.</small>
 <big>ג</big> מסופר, <strong>רב נחמן אשכחיה</strong> <small>[מצא אותו]</small> את <strong>רב אדא בר אהבה רמי חוטי וקא</strong> <small>[שמטיל חוטים</small> של ציצית <small>והיה]</small> <strong>מברך "לעשות ציצית", אמר ליה</strong> <small>[לו]:</small> <strong>מאי "ציצי" שמענא</strong> <small>[מהו "ציצית" שאני שומע]?</small> והרי <strong>הכי</strong> <small>[כך]</small> <strong>אמר רב: ציצית אין צריכה ברכה</strong> בשעת עשייתה!
  ובענין זה מסופר, <strong>כי נח נפשיה</strong> <small>[כאשר נפטר]</small> <strong>רב הונא, על</strong> <small>[נכנס]</small> <strong>רב חסדא</strong> לבית המדרש <strong>למירמא</strong> <small>[להשליך,</small> להראות סתירה<strong>]</strong> מדברי <strong>רב</strong> על <strong>רב,</strong> וכך הקשה: <strong>ומי</strong> <small>[והאם]</small> <strong>אמר רב: ציצית אין צריך ברכה</strong> בעשייתה? <strong>והא</strong> <small>[והרי]</small> <strong>אמר רב יהודה אמר רב: מנין לציצית</strong> שנעשית <strong>בגוי, שהיא פסולה? שנאמר: "דבר אל בני ישראל... ועשו להם ציצת"</strong> (במדבר טו, לח) — <strong>בני ישראל יעשו ולא הגוים יעשו!</strong>
 ותוהים: <strong>והא מאי רומיא</strong> <small>[וזו מה הסתירה]?</small> מה הקשר בין הדברים? <strong>אמר רב יוסף, קסבר</strong> <small>[סבור היה]</small> <strong>רב חסדא: כל מצוה ש</strong>עשייתה <strong>כשירה בגוי</strong> — <strong>בישראל אין צריך לברך</strong> על עשייתה, שאין לומר בזה "אשר קדשנו... לעשות", <strong>כל מצוה שפסולה</strong> עשייתה <strong>בגוי</strong> — <strong>בישראל צריך לברך</strong> על עשייתה.
  ותוהים:  <strong>וכללא</strong> <small>[ו</small>כי <small>כלל</small> קבוע וברור<small>]</small> <strong>הוא</strong> זה? <strong>והרי מילה</strong> ש<strong>כשירה בגוי, דתניא</strong> <small>[ששנויה</small> ברייתא<small>]:</small> <strong>עיר שאין בה רופא ישראל</strong> שיכול למול, <strong>ויש בה רופא ארמאי</strong> (גוי) <strong>ורופא כותי</strong> (שומרוני) — <strong>ימול ארמאי ואל ימול כותי,</strong> שעושה לשם עבודה זרה של הר גריזים, אלו <strong>דברי ר' מאיר. ר' יהודה אומר:</strong> ימול <strong>כותי ולא ארמאי,</strong> מפני שהוא חשוד על שפיכות דמים. ומכל מקום גם לשיטתו, אין מילתו של גוי פסולה.
 <strong>ו</strong>אילו <strong>בישראל</strong> כשעושה את המילה <strong>צריך לברך, דאמר מר</strong> <small>[שאמר החכם]:</small> <strong>המל</strong> את התינוק <strong>אומר: "ברוך אשר קדשנו במצו‍תיו וצונו על המילה"!</strong>
 ומשיבים: <strong>מידי הוא טעמא</strong> <small>[כלום</small> נאמר <small>טעם</small> זה<small>],</small> כלומר, הרי לא התקשה רב חסדא <strong>אלא ל</strong>שיטת <strong>רב,</strong> ובאמת <strong>רב מיפסיל פסיל</strong> <small>[היה פוסל],</small> מילה בגוי. <strong>דאיתמר</strong> <small>[שנאמר]:</small> <strong>מנין למילה בגוי שפסולה? דרו בר פפא משמיה</strong> <small>[משמו]</small> של <strong>רב אמר:</strong> נאמר לאברהם <strong>"ואתה את בריתי תשמר"</strong> (בראשית יז, ט), כלומר, רק אתה, שנצטוית על המילה.
 <strong>ר' יוחנן אמר:</strong> נאמר <strong>"המול ימול"</strong> (שם יג), והוא דורש: <strong>המל ימול,</strong> ומי שאינו נימול —  אינו רשאי למול אחרים.
  ומעירים:  <strong>סוכה מסייע ליה</strong> <small>[מסייעת לו]</small> לרב חסדא, שהוא סבור שכל מצוה שעשייתה כשרה בגוי — אין ישראל מברך על עשייתה, ו<strong>תפילין הוי תיובתיה</strong> <small>[הריהי קושיתו].</small>
 ומפרטים: <strong>הרי סוכה</strong> ש<strong>כשירה בגוי, דתניא</strong> <small>[ששנויה</small> ברייתא<small>]:</small> <strong>סוכת גוים, סוכת נשים, סוכת בהמה, סוכת כותיים, סוכה מכל מקום,</strong> בכל אופן שתהיה — <strong>כשירה</strong> למצות סוכה, <strong>ובלבד שתהא מסוככת כהילכתא. ו</strong>אילו
 <strong>בישראל אין צריך לברך</strong> על עשייתה, <strong>דתניא</strong> <small>[ששנויה</small> ברייתא<small>]:</small> <strong>העושה סוכה לעצמו, אומר: "ברוך אתה ה' אלהינו מלך העולם שהחיינו וקימנו והגיענו לזמן הזה"; בא לישב בה, אומר: "ברוך אתה ה' אלהינו מלך העולם אשר קדשנו במצו‍תיו וצונו לישב בסוכה"; ואילו "לעשות סוכה"</strong> בשעת עשייתה <strong>לא מברך.</strong>
 מצד שני, <strong>תפילין תיובתיה</strong> <small>[קושייתו]</small> של רב חסדא: <strong>והרי תפילין</strong> ש<strong>פסולות בגוי</strong> אם עשאן, <strong>דתני</strong> <small>[ששנה]</small> <strong>רב חיננא בריה</strong> <small>[בנו]</small> של <strong>רבא</strong>
## דף מב:
 <strong>מפשרניא: ספר תורה, תפילין ומזוזות שכתבן מין</strong> (כופר) או <strong>כותי</strong> (שומרוני) או <strong>גוי</strong> או <strong>עבד</strong> או <strong>אשה</strong> או <strong>קטן</strong> או ישראל <strong>משומד</strong> (מומר, שעובר עבירות באופן קבוע) — <strong>פסולין, שנאמר: "וקשרתם</strong> לאות על ידך... <strong>וכתבתם"</strong> (דברים ו, ח— ט), <strong>כל שישנו בקשירה</strong> ששייך למצות תפילין, שמצווה בה ומאמין בה — <strong>ישנו</strong> גם <strong>ב</strong>מצות <strong>כתיבה, כל שאינו בקשירה</strong> — <strong>אינו בכתיבה. ו</strong>בכל זאת
 <strong>בישראל אין צריך לברך</strong> על עשייתם, ש<strong>שלח רב חייא בריה</strong> <small>[בנו]</small> של <strong>רב הונא משמיה</strong> <small>[משמו]</small> של <strong>ר' יוחנן: על תפילין של יד, אומר: "ברוך אשר קדשנו במצו‍תיו וצונו להניח תפילין", על תפילין של ראש, אומר: "ברוך אשר קדשנו במצו‍תיו וצונו על מצות תפילין", ואילו</strong> <strong>"לעשות תפילין"</strong> בשעת עשייתן <strong>לא מברך!</strong>
 <strong>אלא לאו היינו טעמא</strong> <small>[האם לא זה הטעם]:</small> <strong>כל מצוה</strong> ש<strong>עשייתה</strong> היא <strong>גמר</strong> ה<strong>מצוה, כגון מילה, אף על גב</strong> <small>[אף על פי]</small> ש<strong>כשירה בגוי</strong> — <strong>בישראל צריך לברך</strong> על עשייתה, <strong>וכל מצוה</strong> ש<strong>עשייתה לאו</strong> <small>[אינו]</small> <strong>גמר</strong> ה<strong>מצוה, כגון תפילין,</strong> שבמה שעושה תפילין לא נגמרת המצוה עד שיניח אותן, <strong>אף על גב</strong> <small>[אף על פי]</small> ש<strong>פסולות בגוי</strong> לעשותן — <strong>בישראל אינו צריך לברך</strong> על עשייתן.
 <strong>וב</strong>ענין <strong>ציצית</strong> האם מברכים על עשייתה, <strong>בהא קמיפלגי</strong> <small>[בזה חלוקים</small> חכמים<small>],</small> <strong>מר סבר</strong> <small>[חכם זה,</small> רב אדא בר אהבה, <small>סבור]:</small> ציצית <strong>חובת טלית הוא,</strong> וממילא כאשר הוא מטיל את הציציות בטלית נגמרת המצוה, ולכן בירך באותה שעה "לעשות ציצית", <strong>ומר סבר</strong> <small>[וחכם זה,</small> רב נחמן בשם רב, <small>סבור]:</small> <strong>חובת גברא</strong> <small>[האיש]</small> <strong>הוא,</strong> ואין המצוה <strong>נגמרת אלא בזמן לבישת הטלית, ולכן לדעתו אינו מברך על העשייה.</strong>
 <strong>אמר ליה</strong> <small>[לו]</small> <strong>רב מרדכי לרב אשי: אתון הכי מתניתו לה</strong> <small>[אתם כך אתם שונים אותה]</small> את דברי רב יהודה בשם רב, שציצית שעשאה גוי פסולה, ומשום כך הראה רב חסדא סתירה בדברי רב.
 <strong>אנן הכי מתנינן לה</strong> <small>[אנו כך שונים אותה],</small> <strong>אמר רב יהודה אמר רב: מנין לציצית בגוי שכשירה? שנאמר: "דבר אל בני ישראל... ועשו להם ציצית"</strong> (במדבר טו, לח), ויכול היה לומר רק "ועשו ציצית", אלא יש לדייק: <strong>יעשו להם</strong> — אפילו <strong>אחרים</strong> שאינם ישראל.
 <big>א</big> <strong>אמר רב יהודה אמר רב: עשאן</strong> את הציציות <strong>מן הקוצים,</strong> חוטים היוצאים מן האריג, <strong>ומן הנימין,</strong> חוטים שתפרו בהם את הבגד ונשארו תלויים בו, <strong>ומן הגרדין,</strong> מעין ציציות היוצאות מן האריג — <strong>פסולה,</strong> שצריך לתלות את החוטים בבגד לשם ציצית. אבל אם עשאן <strong>מן הסיסין</strong> פקעיות של צמר שלא נטווה לשם ציצית — <strong>כשירה.</strong>
 <strong>כי אמריתה קמיה</strong> <small>[כאשר אמרתי אותה לפני]</small> <strong>שמואל, אמר: אף</strong> העשויה <strong>מן הסיסין פסולה,</strong> כי <strong>בעינן</strong> <small>[צריכים אנו]</small> שתהיה ה<strong>טוייה</strong> של חוט הציצית <strong>לשמה,</strong> לשם מצות ציצית.
  ומעירים: מחלוקת זו היא  <strong>כתנאי</strong> <small>[כ</small>מחלוקת <small>תנאים]</small> ששנינו בברייתא: תפילין ש<strong>ציפן זהב, או שטלה עליהן</strong> כלומר, עשה את הבתים מ<strong>עור בהמה טמאה</strong> — <strong>פסולות.</strong> אבל אם עשה את הבתים מ<strong>עור בהמה טהורה</strong> — <strong>כשירות, ואף על פי שלא עיבדן</strong> את העורות הללו <strong>לשמן. רבן שמעון בן גמליאל אומר: אף עור בהמה טהורה פסולות עד שיעבדן לשמן.</strong> הרי שכבר נחלקו תנאים היא אם עיבוד חומרי הגלם של המצוה <strong>צריך להיעשות לשמה.</strong>
 <big>ב</big> <strong>אמר ליה</strong> <small>[לו]</small> <strong>אביי לרב שמואל בר רב יהודה: הא תכילתא היכי צבעיתו לה</strong> <small>[תכלת זו</small> המשמשת לציצית, <small>איך אתם צובעים אותה]?</small> <strong>אמר ליה</strong> <small>[לו]:</small> <strong>מייתינן</strong> <small>[מביאים אנו]</small> <strong>דם חלזון וסמנין</strong> <small>[וסממנים שונים],</small> <strong>ורמינן להו</strong> <small>[ומשליכים אותם]</small> <strong>ביורה</strong> ומרתיחים אותה, <strong>ושקלינא פורתא בביעתא</strong> <small>[ולוקחים מעט</small> מזה <small>ב</small>קליפת <small>ביצה]</small> <strong>וטעמינן להו באודרא</strong> <small>[ובודקים אותם ב</small>חתיכת <small>מוך],</small> לנסות האם התערובת הגיעה לגוון הראוי. <strong>ושדינן ליה לההוא ביעתא</strong> <small>[ו</small>אחר כך <small>משליכים אנו את</small> קליפת <small>הביצה הזו]</small> ואת מה שבתוכה, <strong>וקלינן ליה לאודרא</strong> <small>[ושורפים את המוך</small> הצבוע<small>].</small>
 ומעירים: <strong>שמע מינה תלת</strong> <small>[למד ממנה</small> מתיאור זה <small>שלושה</small> דברים<small>]:</small> <strong>שמע מינה</strong> <small>[למד מכאן]</small> ש<strong>טעימה פסולה,</strong> שצמר שנצבע לשם בדיקה בלבד, ולא לשם ציצית — פסול לציצית, ולכן שורפים את המוך הצבוע, כדי שלא ישתמשו בו לציצית. <strong>ושמע מינה</strong> <small>[ולמד מכאן]</small> <strong>דבעינן</strong> <small>[שצריכים אנו]</small> שתהא ה<strong>צביעה</strong> של התכלת <strong>לשמה.</strong> <strong>ושמע מינה</strong> <small>[ולמד מכאן]</small> ש<strong>טעימה</strong> מן התכלת שביורה <strong>פסלה</strong> <small>[פוסלת]</small> אותה כולה, ולכן אין עושים את הבדיקה ביורה עצמה.
  ומתקשים:  <strong>היינו</strong> <small>[זהו]</small> ש<strong>טעימה פסולה היינו</strong> <small>[זהו]</small> שצריך <strong>צביעה לשמה,</strong> שהרי טעימה (צמר שנצבע לנסיון) פסולה מפני שצריך צביעה לשמה! <strong>אמר רב אשי:</strong> לכך היתה הכוונה, ו<strong>מה טעם קאמר</strong> <small>[הוא אומר]:</small> <strong>מה טעם טעימה פסולה</strong> — <strong>משום דבעינן</strong> <small>[שצריכים אנו]</small> <strong>צביעה לשמה.</strong>
 ומעירים: מה שהיסקנו שתכלת ש"טעמו" ממנה לשם בדיקה נפסלה, הוא <strong>כתנאי</strong> <small>[כ</small>מחלוקת <small>תנאים]</small> ששנינו בברייתא: תכלת ששימשה ל<strong>טעימה פסולה, משום שנאמר:</strong> "ועשית את מעיל האפוד <strong>כליל תכלת"</strong> (שמות כח, לא), תכלת ששימשה כולה למטרה זו בלבד, <strong>אלו</strong> <strong>דברי ר' חנינא בן גמליאל.</strong>
 ואילו <strong>ר' יוחנן בן דהבאי אומר: אפילו מראה שני שבה</strong> כלומר, אפילו אם צבעו בה כבר פעם אחת, וזו הפעם השניה — <strong>כשר, משום שנאמר: "ושני תולעת"</strong> (ויקרא יד, ד), וכאילו נאמר "ושני", ומשם למדים לתכלת המוזכרת יחד עמה בכל מקום.
 <strong>תנו רבנן</strong> <small>[שנו חכמים]:</small> <strong>תכלת אין לה בדיקה,</strong> אין דרך לבדוק אותה אם כשרה היא, <strong>ו</strong>לכן <strong>אין נקחית</strong> (נקנית) <strong>אלא מן המומחה,</strong> שיודעים בו שעושה אותה כראוי. <strong>תפילין יש להם בדיקה,</strong> שהרי אפשר לבדוק אותן אם כשרות הן<strong>,</strong> <strong>ו</strong>אולם <strong>אין ניקחין אלא מן המומחה.</strong> ואילו <strong>ספרים</strong> (ספרי תורה) <strong>ומזוזות יש להן בדיקה, וניקחין</strong> (נקנים) <strong>מכל אדם.</strong>
 ושואלים: <strong>ותכלת אין לה בדיקה?</strong> אין דרך לבדוק אותה? <strong>והא</strong> <small>[והרי]</small> <strong>רב יצחק בריה</strong> <small>[בנו]</small> של <strong>רב יהודה בדיק ליה</strong> <small>[בדק אותו]</small> באופן הבא, <strong>מייתי מגביא גילא ומיא דשבלילתא</strong> <small>[</small>היה <small>מביא צריף ומי תילתן]</small> <strong>ומימי רגלים</strong>
## דף מג.
 <strong>בן ארבעים יום, ותרי לה בגווייהו מאורתא ועד לצפרא</strong> <small>[ושורה אותה,</small> את הצמר הצבוע בתכלת, <small>בתוכם,</small> בתוך הסממנים הללו, <strong>מהערב ועד הבוקר],</strong> <strong>איפרד חזותיה</strong> <small>[</small>אם <small>התקלקלה מראיתו</small> ודהה<small>]</small> — <strong>פסולה,</strong> שאינה תכלת אמיתית מחלזון, <strong>לא איפרד חזותיה</strong> <small>[לא התקלקלה מראיתו]</small> — <strong>כשרה. </strong>
 ורב אדא קמיה <small>[לפני]</small> <strong>רבא משמיה</strong> <small>[משמו]</small> של <strong>רב עוירא אמר: מייתי חמירא ארכסא דשערי ואפיא לה בגוויה</strong> <small>[מביא שאור קשה של שעורים ואופה אותה,</small> את התכלת הזו, <small>בתוך</small> השאור<strong>],</strong> <strong>אישתנאי למעליותא</strong> <small>[</small>אם <small>נשתנתה לטובה]</small> כלומר, שנעשה צבעה חזק יותר — הרי זו <strong>כשרה,</strong> מפני שהיא תכלת אמיתית, אם נשתנה הצבע <strong>לגריעותא</strong> <small>[לגריעות],</small> שדהה — הרי היא <strong>פסולה, וסימניך</strong> לזכור את הדבר: <strong>שינוי שקר, שינוי אמת</strong> כלומר, שינוי לרעה מגלה את השקר, ושינוי לטובה מגלה שתכלת אמיתית היא. על כל פנים מכאן עולה שיש בדיקה לתכלת, שלא כדברי הברייתא!
  ומסבירים: אין הכוונה לבדיקה שמטרתה להבחין בין תכלת לדבר אחר, אלא  <strong>מאי</strong> <small>[מה</small> פירוש<small>]</small> <strong>אין לה בדיקה נמי דקאמר</strong> <small>[גם כן שהוא אומר]</small> — לענין <strong>טעימה,</strong> שלא ניתן לבדוק אם צמר זה נצבע לשם ציצית או לשם נסיון, שהוא פסול.
 <strong>מספרים, החכם</strong> <strong>מר מ</strong>המקום <strong>משכי אייתי תכלתא בשני</strong> <small>[הביא תכלת בשנים]</small> שהיה <strong>רב אחאי</strong> גדול הדור, <strong>בדקוה</strong> <small>[בדקו אותה]</small> <strong>ב</strong>אופן שהציע <strong>רב יצחק בריה</strong> <small>[בנו]</small> של <strong>רב יהודה ואיפרד חזותיה</strong> <small>[ונתקלקלה מראיתו],</small> ושוב בדקו אותו <strong>ב</strong>אופן שהציע <strong>רב אדא ואישתנאי למעליותא</strong> <small>[והשתנתה לטובה],</small>
 <strong>סבר למיפסלה</strong> <small>[סבורים היו לפסול אותה]</small> משום שלא עמדה בבדיקה הראשונה, <strong>אמר להו</strong> <small>[להם]</small> <strong>רב אחאי</strong> לתלמידים: <strong>אלא</strong> נמצא לכאורה כי <strong>הא לא תכילתא</strong> <small>[זו לא תכלת]</small> <strong>היא, ולא קלא אילן היא,</strong> שהרי היא עומדת בבדיקה אחת ולא באחרת, ולא שמענו על כך! <strong>אלא שמע מינה שמועתא אהדדי איתמר</strong> <small>[למד מכאן שהשמועות</small> הללו <small>יחד</small> <strong>נאמרו],</strong> כיצד?
 <strong>היכא דבדקנא</strong> <small>[</small>אם <small>במקום שבדקנו]</small> <strong>ב</strong>דרך שהציע <strong>רב יצחק בריה</strong> <small>[בנו]</small> של <strong>רב יהודה לא איפרד חזותיה</strong> <small>[לא נתקלקלה מראיתו]</small> — הרי היא <strong>כשרה,</strong> ואין צורך בבדיקה נוספת, אבל <strong>אם</strong> <strong>איפרד חזותיה</strong> <small>[נתקלקלה מראיתו]</small> — <strong>בדקינן לה</strong> <small>[בודקים אותה]</small> <strong>ב</strong>דרך שהציע <strong>רב אדא בחמירא ארכסא</strong> <small>[בשאור ישן],</small> אם <strong>אישתני למעליותא</strong> <small>[השתנתה לטובה]</small> — <strong>כשרה,</strong> אם השתנתה <strong>לגריעותא</strong> <small>[לגריעות]</small> — <strong>פסולה.</strong> וכן <strong>שלחו מתם</strong> <small>[משם]</small> מארץ ישראל: <strong>שמועתא אהדדי איתמר</strong> <small>[השמועות הללו זו על זו נאמרו]</small> כמו שהסברנו.
 <strong>ר' מני דייק וזבין כחומרי מתניתא</strong> <small>[היה מדקדק וקונה</small> תכלת לפי החומרות ששנינו בברייתות לעיל;], שטעימה פסולה, והיה קונה תכלת רק מן המומחה. <strong>אמר ליה ההוא סבא</strong> <small>[אמר לו זקן אחד]:</small> <strong>הכי עבוד קמאי דקמך ואצלח עיסקייהו</strong> <small>[כך עשו ראשוני הראשונים</small> שלפניך <small>והצליח עיסקם</small> בתכלת].
 <strong>תנו רבנן</strong> <small>[שנו חכמים]:</small> <strong>הלוקח טלית מצוייצת</strong> (שיש בה ציציות ובהן תכלת) <strong>מן השוק,</strong> אם קנה אותה <strong>מישראל</strong> — <strong>הרי היא בחזקתה</strong> שהיא כשרה. לקחה <strong>מן הגוי,</strong> אם לקחה <strong>מן התגר</strong> (סוחר) — הרי היא <strong>כשרה,</strong> שמן הסתם אינו רוצה לעשות שם רע לעצמו, וקונה מאדם מוסמך. אם לקחה <strong>מן ההדיוט</strong> — <strong>פסולה,</strong> שיש להניח שהגוי עצמו צבעה.
 <strong>ו</strong>התירו לקנות מתגר גוי <strong>אף על פי שאמרו: אין אדם רשאי למכור טלית מצוייצת לגוי עד שיתיר ציציותיה,</strong> מפני שפעמים מזדמן שאדם עושה שלא כדין ומוכר טליתו לגוי כשהיא מצוייצת.
  ושואלים:  <strong>מאי טעמא</strong> <small>[מה טעם</small> הדבר<small>]</small> אסרו למכור לגוי טלית עם ציצית? <strong>הכא תרגימו</strong> <small>[כאן תרגמו]</small> והסבירו: <strong>משום זונה,</strong> שילך הגוי אצל זונה, ויחשבו שהיה זה ישראל. <strong>רב יהודה אמר: שמא</strong> הישראל <strong>יתלוה עמו בדרך</strong> ויחשוב שגם הוא ישראל, <strong>ויהרגנו</strong> הגוי.
 <big>א</big> מסופר, <strong>רב יהודה רמי תכילתא לפרזומא דאינשי ביתיה</strong> <small>[היה מטיל תכלת,</small> ציצית <small>לטלית של אנשי ביתו]</small> כלומר, של אשתו. <strong>ו</strong>כן היה <strong>מברך כל צפרא</strong> <small>[בוקר]</small> על טליתו את הברכה <strong>"להתעטף בציצית".</strong>
 ושואלים: <strong>מדרמי</strong> <small>[מתוך שהיה מטיל]</small> ציצית בבגדי אשתו נראה כי <strong>קסבר</strong> <small>[סבור הוא]:</small> <strong>מצות עשה שלא הזמן גרמא הוא</strong> הציצית, ולכן גם הנשים חייבות בה, ואולם אם כן הוא, <strong>אמאי</strong> <small>[מדוע]</small> היה <strong>מברך</strong> על טליתו <strong>כל צפרא וצפרא</strong> <small>[כל בוקר ובוקר]?</small> הרי לא היה פטור ממנה בלילה!
  ומשיבים: רב יהודה עשה כן  <strong>כ</strong>דעת <strong>רבי, דתניא</strong> <small>[ששנויה</small> ברייתא<small>]:</small> <strong>תפילין כל זמן שמניחן מברך עליהן,</strong> ואפילו כמה פעמים ביום. <strong>דברי רבי.</strong>
 ומקשים: <strong>אי הכי</strong> <small>[אם כך],</small> <strong>כל שעתא נמי</strong> <small>[כל שעה</small> שפושט את הטלית ולובש <small>גם כן]</small> יברך על הטלית, ולא רק בבוקר! ומשיבים: <strong>רב יהודה איניש צניעא הוה</strong> <small>[אדם צנוע היה],</small> <strong>ולא שרי ליה לגלימיה כוליה יומא</strong> <small>[ולא היה מתיר,</small> פושט, <small>את גלימתו כל היום].</small> ושואלים: <strong>ומאי שנא מצפרא</strong> <small>[ובמה שונה,</small> שהיה מברך <small>בבוקר]?</small> ומסבירים: היה עושה כן <strong>כי משני</strong> <small>[כאשר</small> היה <small>משנה]</small> <strong>מכסות לילה לכסות יום.</strong>
 <big>ב</big> <strong>תנו רבנן</strong> <small>[שנו חכמים]:</small> <strong>הכל חייבין בציצית, כהנים, לוים וישראלים, גרים, נשים ועבדים. ר' שמעון פוטר בנשים, מפני ש</strong>הציצית <strong>מצות עשה שהזמן גרמא הוא, וכל מצות עשה שהזמן גרמא נשים פטורות.</strong> ודנים בברייתא זו.
 <strong>אמר מר</strong> <small>[החכם]:</small> <strong>הכל חייבין בציצית, כהנים, לוים וישראלים.</strong> ותוהים: <strong>פשיטא</strong> <small>[פשוט]</small> שכך הוא, <strong>דאי</strong> <small>[שאם]</small> <strong>כהנים לוים וישראלים פטירי</strong> <small>[פטורים],</small> <strong>מאן ליחייב</strong> <small>[מי יהיה חייב]</small> בציצית?
  ומשיבים: הדין ש<strong>כהנים</strong> חייבים בציצית <strong>איצטריכא ליה</strong> <small>[הוצרך לו</small> לומר<small>],</small> שכן <strong>סלקא דעתך אמינא</strong> <small>[יעלה על דעתך לומר],</small> <strong>הואיל וכתיב</strong> <small>[ונאמר]:</small> <strong>"לא תלבש שעטנז צמר ופשתים יחדו. גדילים תעשה לך"</strong> (דברים כב יא— יב), היינו אומרים: <strong>מאן דלא אישתרי</strong> <small>[מי שלא</small> <strong>הותרו]</strong> <strong>כלאים</strong> (שעטנז) <strong>לגביה</strong> <small>[אצלו]</small> <strong>בלבישה</strong> — <strong>הוא דמיחייב</strong> <small>[שמחויב]</small> <strong>בציצית,</strong> אבל <strong>הני</strong> <small>[אלה]</small> ה<strong>כהנים, הואיל ואישתרי</strong> <small>[והותרו]</small> <strong>כלאים לגבייהו</strong> <small>[אצלם],</small> שיש בבגדי הכהונה אבנט שהוא עשוי כלאיים, אם כן <strong>לא ליחייבו</strong> <small>[לא יהיו חייבים]</small> כלל בציצית, על כן
 <strong>קא משמע לן</strong> <small>[משמיע לנו]:</small> <strong>נהי דאישתרי בעידן</strong> <small>[גם אם אמנם הותרו</small> ללבוש כלאיים <small>בשעת]</small> <strong>עבודה</strong> במקדש, <strong>בלא עידן</strong> <small>[שלא</small> ב<small>זמן]</small> <strong>עבודה לא אישתרי</strong> <small>[לא הותרו],</small> ולכן הם חייבים.
  שנינו ש<strong>ר' שמעון פוטר בנשים,</strong> מפני שהציצית מצות עשה שהזמן גרמא. ושואלים: <strong>מאי טעמא</strong> <small>[מה טעמו]</small> של <strong>ר' שמעון</strong> שהוא סבור כן? <strong>דתניא</strong> <small>[ששנויה</small> ברייתא<small>]:</small> <strong>"וראיתם אותו"</strong> (במדבר טו, לט) — <strong>פרט לכסות לילה,</strong> שלא ניתן לראות בלילה.
  ויש לשאול, <strong>אתה אומר: פרט לכסות לילה, או אינו אלא פרט לכסות סומא,</strong> שאינו יכול לראות את הציציות שלו? <strong>כשהוא אומר: "אשר תכסה בה"</strong> (דברים כב, יב), והוא ביטוי מיותר לכאורה, שכבר נאמר לפני כן "כסותך" — <strong>הרי כסות סומא אמור,</strong> ולפיכך <strong>הא</strong> <small>[הרי]</small> <strong>מה</strong> כיצד <strong>אני מקיים</strong> את הפסוק <strong>"וראיתם אותו"? פרט לכסות לילה.</strong>
 ושואלים: <strong>ומה ראית לרבות כסות סומא</strong> מ"אשר תכסה בה", <strong>ולהוציא כסות לילה</strong> מ"וראיתם אותו"? ושמא נאמר להיפך, שהרי אין לכך הכרע ממשמעות הכתוב! ומשיבים: <strong>מרבה אני כסות סומא שישנה בראיה אצל אחרים,</strong> ואף שהוא עצמו אינו רואה, <strong>ומוציא אני כסות לילה שאינה בראיה</strong> גם <strong>אצל אחרים.</strong>
 ושואלים: <strong>ורבנן</strong> <small>[וחכמים]</small> החולקים על ר' שמעון,
## דף מג:
 <strong>האי</strong> <small>[</small>הפסוק <small>הזה]</small> <strong>"אשר תכסה בה"</strong> (דברים כב, יב) <strong>מאי עבדי ליה</strong> <small>[מה עושים הם לו]?</small> מה הם לומדים ממנו? ומשיבים: <strong>מיבעי להו לכדתניא</strong> <small>[נצרך</small> הוא <small>להם לכמו ששנויה</small> בברייתא<small>]:</small> נאמר <strong>"על ארבע כנפות כסותך"</strong> (שם), ומכאן נלמד: <strong>ארבע ולא שלש,</strong> שכסות בעלת שלוש כנפות פטורה מציצית.
  ויש לשאול: <strong>אתה אומר ארבע ולא שלש, או אינו אלא ארבע ולא חמש? כשהוא אומר: "אשר תכסה בה"</strong> לרבות — <strong>הרי בעלת חמש אמור, ומה אני מקיים "על ארבע"?</strong> לומר: <strong>ארבע ולא שלש.</strong>
 ושואלים: <strong>ומה ראית לרבות בעלת חמש ולהוציא בעלת שלש?</strong> מדוע לא תלמד להיפך? ומשיבים: <strong>מרבה אני בעלת חמש</strong> — מפני <strong>שיש בכלל חמש ארבע, ומוציא אני בעלת שלש</strong> — מפני <strong>שאין בכלל שלש ארבע.</strong>
 ושואלים: <strong>ור' שמעון,</strong> כיצד לומד הוא הלכה זו לחייב בעלת חמש? ומשיבים: <strong>מ</strong>המילה הנוספת <strong>"אשר</strong> תכסה" <strong>נפקא</strong> <small>[יוצא]</small> הדבר. <strong>ורבנן</strong> <small>[וחכמים]?</small> ללמוד מן המלה <strong>"אשר" לא משמע להו</strong> <small>[להם].</small>
 ושואלים: <strong>ורבנן</strong> <small>[וחכמים],</small> <strong>האי</strong> <small>[אותו]</small> הכתוב <strong>"וראיתם אתו"</strong> (במדבר טו, לט), שר' שמעון למד ממנו לפטור כסות לילה, <strong>מאי עבדי ליה</strong> <small>[מה</small> הם <small>עושים בו]?</small> כיצד מפרשים הם אותו? ומשיבים: <strong>מיבעי להו לכדתניא</strong> <small>[נצרך להם לכמו ששנויה</small> ברייתא<small>]:</small> <strong>"וראיתם אתו וזכרתם"</strong> (שם) לומר: <strong>ראה מצוה זו וזכור מצוה אחרת התלויה בו, ואיזו זו? זו</strong> מצות <strong>קרית שמע, דתנן</strong> <small>[ששנינו</small> במשנה<small>]:</small> <strong>מאימתי קורין את שמע בשחרית? משיכיר בין תכלת ללבן</strong> שבציצית.
 <strong>ותניא אידך</strong> <small>[ושנויה</small> ברייתא <small>אחרת]:</small> <strong>"וראיתם אותו וזכרתם"</strong> — <strong>ראה מצוה זו וזכור מצוה אחרת הסמוכה לה</strong> בכתוב, <strong>ואיזו זו? זו מצות כלאים, דכתיב</strong> <small>[שנאמר]:</small> <strong>"לא תלבש שעטנז צמר ופשתים יחדו. גדילים תעשה לך"</strong> (דברים כב, יא—יב).
 <strong>תניא אידך</strong> <small>[שנויה</small> ברייתא <small>אחרת]:</small> <strong>"וראיתם אתו וזכרתם את כל מצו‍ת ה' "</strong>(במדבר טו, לט), <strong>כיון שנתחייב אדם במצוה זו</strong> של ציצית — <strong>נתחייב בכל מצו‍ת כולן.</strong> ומעירים: <strong>ו</strong>דעת <strong>ר' שמעון היא,</strong> ש<strong>אמר:</strong> ציצית <strong>מצות עשה שהזמן גרמא היא,</strong> שרק אנשים חייבים בה ולא נשים, ולכן רק מי שחייב בציצית חייב גם בכל המצוות, להוציא נשים שאינן חייבות בכל המצוות.
 <strong>תניא אידך</strong> <small>[שנויה</small> ברייתא <small>אחרת]:</small> <strong>"וראיתם אתו וזכרתם את כל מצו‍ת ה' ",</strong> לומר: <strong>שקולה מצוה זו כנגד כל המצו‍ת כולן.</strong>
 <strong>ותניא אידך</strong> <small>[ושנויה</small> ברייתא <small>אחרת]:</small> <strong>"וראיתם אתו וזכרתם... ועשיתם"</strong> — <strong>ראיה מביאה לידי זכירה, זכירה מביאה לידי עשיה. ור' שמעון בר יוחאי אומר: כל הזריז במצוה זו</strong> של ציצית, ששוקד לקיימה כראוי — <strong>זוכה ומקבל פני שכינה, כתיב הכא</strong> <small>[נאמר כאן]:</small> <strong>"וראיתם אתו", וכתיב התם</strong> <small>[ונאמר שם]:</small> <strong>"את ה' אלהיך תירא ואתו תעבד"</strong> (דברים ו, יד), מה "אותו" האמור שם מתייחס לשכינה, אף "וראיתם אותו" מתייחס לשכינה.
 <strong>תנו רבנן</strong> <small>[שנו חכמים]:</small> <strong>חביבין ישראל שסיבבן הקדוש ברוך הוא במצו‍ת</strong> מכל צד, <strong>שיש</strong> <strong>תפילין בראשיהן ותפילין בזרועותיהן וציצית בבגדיהן ומזוזה לפתחיהן, ועליהן</strong> על מצוות אלה <strong>אמר דוד: "שבע ביום הללתיך על משפטי צדקך"</strong> (תהלים קיט, קסט), שתי תפילין, ארבע ציציות ומזוזה — הרי שבע.
 ומוסיפים: <strong>ובשעה שנכנס דוד לבית המרחץ וראה עצמו עומד ערום, אמר: אוי לי שאעמוד ערום בלא מצוה! וכיון שנזכר ב</strong>מצות ה<strong>מילה שבבשרו נתיישבה דעתו</strong> עליו, שהרי בכל זאת יש בו מצוה. <strong>לאחר שיצא</strong> מבית המרחץ, <strong>אמר עליה</strong> על מצות מילה <strong>שירה</strong> מיוחדת, <strong>שנאמר: "למנצח על השמינית מזמור לדוד"</strong> (תהלים יב, א) — <strong>על מילה שניתנה ב</strong>יום ה<strong>שמיני</strong> להולדת הבן.
 <strong>ר' אליעזר בן יעקב אומר: כל שיש לו תפילין בראשו ותפילין בזרועו וציצית בבגדו ומזוזה בפתחו</strong> — <strong>הכל בחיזוק</strong> כלומר, מחוזק הוא מכל צד <strong>שלא יחטא, שנאמר: "והחוט המשלש לא במהרה ינתק"</strong> (קהלת ד, יב), והן שלוש המצוות המוזכרות כאן, <strong>ואומר: "חנה מלאך ה' סביב ליראיו ויחלצם"</strong> (תהלים לד, ח), שמלאך ה' מסבב את יראי ה' המקיימים מצוותיו ומחלצם מן החטא.
 <strong>תניא</strong> <small>[שנויה</small> ברייתא<small>],</small> <strong>היה ר' מאיר אומר:</strong> מפני <strong>מה נשתנה תכלת מכל מיני צבעונין</strong> שאותו בחר ה' לציצית? <strong>מפני שהתכלת דומה</strong> בצבעה <strong>לים, וים דומה לרקיע, ורקיע</strong> דומה <strong>לכסא הכבוד, שנאמר: "ותחת רגליו כמעשה לבנת הספיר וכעצם השמים לטהר"</strong> (שמות כד, י), <strong>וכתיב</strong> <small>[ונאמר]:</small> <strong>"כמראה אבן ספיר דמות כסא"</strong> (יחזקאל א, כו).
 <strong>תניא</strong> <small>[שנויה</small> ברייתא<small>],</small> <strong>היה ר' מאיר אומר: גדול עונשו של</strong> המבטל <strong>לבן</strong> שבציצית <strong>יותר מעונשו של</strong> המבטל <strong>תכלת,</strong> למרות שהתכלת חשובה יותר, <strong>משל למה הדבר דומה? למלך בשר ודם שאמר לשני עבדיו</strong> ציוה עליהם, <strong>לאחד אמר: הבא לי חותם של טיט, ולאחד אמר: הבא לי חותם של זהב, ופשעו</strong> (התרשלו) <strong>שניהם ולא הביאו, איזה מהן עונשו מרובה? הוי אומר: זה שאמר לו הבא לי חותם של טיט ולא הביא,</strong> שהרי הוא זול ומצוי לכל.
  ועוד <strong>תניא</strong> <small>[שנויה</small> ברייתא<small>]</small> בשם ר' מאיר, <strong>היה ר' מאיר אומר: חייב אדם לברך מאה ברכות בכל יום, שנאמר: "ועתה ישראל מה ה' אלקיך שאל מעמך"</strong> (דברים י, יב), "מה", כמו "מאה".
  מסופר, <strong>רב חייא בריה</strong> <small>[בנו]</small> של <strong>רב אויא בשבתא וביומי טבי</strong> <small>[בשבת ובימים טובים],</small> שהתפילות קצרות יותר, ואין שמונה עשרה ברכות בתפילה, <strong>טרח וממלי להו באיספרמקי ומגדי</strong> <small>[היה טורח וממלא אותן,</small> את מאה הברכות, <small>בבשמים ומגדים]</small> שהיה מברך עליהם.
  עוד <strong>תניא</strong> <small>[שנויה</small> ברייתא<small>],</small> <strong>היה ר' מאיר אומר: חייב אדם לברך שלש ברכות בכל יום</strong> לשבח את הקב"ה על חסדיו, ו<strong>אלו הן: "שלא עשאני גוי", "שלא עשאני אשה", "שלא עשאני בור".</strong>
 מסופר, <strong>רב אחא בר יעקב שמעיה לבריה דהוה קא</strong> <small>[שמע את בנו שהיה]</small> <strong>מברך "שלא עשאני בור"</strong> כדברי הברייתא, <strong>אמר ליה</strong> <small>[לו]:</small> <strong>כולי האי נמי</strong> <small>[כל כך גם כן]</small> אתה מברך? כלומר, אין זה מן הראוי לזלזל בכבוד ישראל אף כשהם בורים. <strong>אמר ליה</strong> <small>[לו]:</small> <strong>ואלא מאי</strong> <small>[מה]</small> <strong>מברך</strong> כדי להשלים את מנין הברכות? אמר לו: <strong>"שלא עשאני עבד".</strong> שאל אותו: <strong>היינו</strong> <small>[הרי זה]</small> בדיוק כמו הברכה "שלא עשאני <strong>אשה",</strong> שעל שניהם מוטל שיעבוד! השיב לו: <strong>עבד</strong>
## דף מד.
 <strong>זיל טפי</strong> <small>[מזולזל יותר]</small> מאשה, ולכן תיקנו על כך ברכה מיוחדת.
 <big>א</big> <strong>תנו רבנן</strong> <small>[שנו חכמים]:</small> <strong>חלזון זהו</strong> שממנו עושים את התכלת, <strong>גופו דומה לים, וברייתו דומה לדג, ועולה</strong> ליבשה <strong>אחד לשבעים שנה, ובדמו צובעין תכלת</strong> (ציצית), <strong>לפיכך</strong> מפני שהוא נדיר <strong>דמיו יקרים.</strong>
 <strong>תניא</strong> <small>[שנויה</small> ברייתא<small>],</small> <strong>אמר ר' נתן: אין לך כל מצוה,</strong> ואפילו מצוה <strong>קלה שכתובה בתורה, שאין</strong> לה <strong>מתן שכרה בעולם הזה, ולעולם הבא איני יודע כמה</strong> שכרה. <strong>צא ולמד ממצות ציצית</strong> שהיא מצוה קלה, שכך מסופר בעניינה:
 <strong>מעשה באדם אחד שהיה זהיר במצות ציצית, שמע שיש זונה בכרכי הים שנוטלת ארבע מאות זהובים בשכרה, שיגר</strong> (שלח) <strong>לה ארבע מאות זהובים וקבע לה זמן. כשהגיע זמנו, בא וישב</strong> (המתין) <strong>על הפתח.</strong>
 <strong>נכנסה שפחתה</strong> של אותה זונ <strong>ה</strong><strong>ואמרה לה: אותו אדם ששיגר ליך ארבע מאות זהובים בא וישב על הפתח. אמרה היא: יכנס, נכנס. הציעה לו שבע מטות, שש של כסף ואחת של זהב, ובין כל אחת ואחת סולם של כסף, ועליונה</strong> היתה מיטה <strong>של זהב,</strong>
 <strong>עלתה וישבה על גבי עליונה כשהיא ערומה, ואף הוא עלה</strong> כדי <strong>לישב ערום כנגדה,</strong> בתוך כך <strong>באו ארבע ציציותיו וטפחו לו על פניו, נשמט</strong> (הפיל עצמו) מלמעלה <strong>וישב לו על גבי קרקע, ואף היא נשמטה וישבה על גבי קרקע. אמרה לו</strong> בלשון שבועה: <strong>גפה</strong> (אהבתה) <strong>של רומי, שאיני מניחתך</strong> ללכת <strong>עד שתאמר לי מה מום ראית בי.</strong>
 <strong>אמר לה</strong> בלשון שבועה: <strong>העבודה</strong> (עבודת המקדש), <strong>שלא ראיתי אשה יפה כמותך, אלא מצוה אחת ציונו ה' אלהינו וציצית שמה, וכתיב</strong> <small>[ונאמר]</small> <strong>בה</strong> בפרשת ציצית: <strong>"אני ה' אלהיכם" שתי פעמים,</strong> "אני ה' אלהיכם אשר הוצאתי אתכם מארץ מצרים להיות לכם לאלהים, אני ה' אלהיכם" (במדבר טו, מא), כלומר, <strong>אני הוא שעתיד ליפרע</strong> מן העובר על מצוותי, <strong>ואני הוא שעתיד לשלם שכר</strong> למקיימה, <strong>עכשיו נדמו עלי</strong> ארבע הציציות <strong>כארבעה עדים</strong> שיעידו עלי.
 <strong>אמרה לו: איני מניחך עד שתאמר לי מה שמך ומה שם עירך ומה שם רבך ומה שם מדרשך שאתה למד בו תורה. כתב ונתן בידה.</strong>
 <strong>עמדה</strong> אותה אישה <strong>וחילקה כל נכסיה, שליש</strong> נתנה <strong>למלכות</strong> כשוחד, <strong>ושליש</strong> חילקה <strong>לעניים, ושליש נטלה בידה חוץ מאותן מצעות,</strong> אותן מטות של כסף וזהב שהציעה לו,
 <strong>ובאת לבית מדרשו של ר' חייא. אמרה לו: רבי, צוה עלי ויעשוני גיורת. אמר לה: בתי, שמא עיניך נתת באחד מן התלמידים</strong> ובגלל זה את רוצה להתגייר? <strong>הוציאה</strong> אותו <strong>כתב</strong> שנתן לה אותו תלמיד <strong>מידה ונתנה לו. אמר לה: לכי זכי במקחך.</strong>
 ומספרים: <strong>אותן מצעות שהציעה לו באיסור הציעה לו</strong> מעתה <strong>בהיתר.</strong> וחוזרים לעיקר הדברים, אותם מצעות <strong>זה מתן שכרו בעולם הזה</strong> הם, <strong>ולעולם הבא איני יודע כמה.</strong>
 <big>ב</big> <strong>אמר רב יהודה: טלית שאולה</strong> — <strong>כל שלשים יום</strong> הראשונים <strong>פטורה מן הציצית, מיכן ואילך חייבת.</strong>
 <strong>תניא נמי הכי</strong> <small>[שנויה</small> ברייתא <small>גם כן כך]</small> מעין זה: <strong>הדר בפונדקי</strong> (מלון) <strong>בארץ ישראל, והשוכר בית בחוץ לארץ</strong> — <strong>כל שלשים יום</strong> ראשונים ששוהה שם <strong>פטור מן המזוזה, מיכן ואילך חייב. אבל השוכר בית בארץ ישראל</strong> — <strong>עושה</strong> לו <strong>מזוזה לאלתר, משום יישוב</strong> של <strong>ארץ ישראל.</strong>
 <big>ג</big> ושבים למה ששנינו בראש הפרק ש<strong>תפלה</strong> (תפילין) <strong>של יד אינה מעכבת</strong> של ראש, ושל ראש אינה מעכבת של יד. <strong>אמר רב חסדא: לא שנו</strong> שאינה מעכבת <strong>אלא שיש לו</strong> תפלה אחרת ועכשיו אינה לפניו, או שאינו יכול להניחה, <strong>אבל</strong> אם <strong>אין לו</strong> בכלל — <strong>מעכבת.</strong>
 <strong>אמרו לו</strong> לאחר זמן: <strong>אמרת</strong> דבר זה? <strong>אמר להו</strong> <small>[להם]:</small> <strong>לא, אלא</strong> היפך הדברים: <strong>מאן דלית ליה תרי</strong> <small>[</small>וכי <small>מי שאין לו שתי]</small> <strong>מצו‍ת, חד מצוה נמי לא ליעביד</strong> <small>[מצוה אחת גם כן לא יעשה]?!</small> ושואלים: <strong>ומעיקרא מאי סבר</strong> <small>[ומתחילה מה סבור היה]</small> שאמר שמי שאין לו אלא אחת לא יניח כלל? ומשיבים: <strong>גזירה שמא יפשע,</strong> ולא ידאג להשיג את התפילה החסרה לו.
 <strong>אמר רב ששת: כל שאינו מניח תפילין עובר בשמונה</strong> מצוות <strong>עשה,</strong> הכתובות בארבע פרשיות התפילין (שמות יג, ט. שם טז. דברים ו, ח. שם יא, יח), בכל אחת מהן מצות עשה לתפילין של יד, ומצות עשה לתפילין של ראש.
 <strong>וכל שאין לו ציצית בבגדו עובר בחמשה עשה,</strong> ארבע בפרשת הציצית שבספר במדבר: "ועשו להם ציצית", "ונתנו על ציצית הכנף פתיל תכלת", "והיה לכם לציצית", "וראיתם אותו" (במדבר טו, לח— לט).
 <strong>וכל כהן שאינו עולה לדוכן עובר בשלשה עשה:</strong> "כה תברכו את בני ישראל" (שם ו, כג), "אמור להם" (שם), "ושמו את שמי על בני ישראל" (שם כז),
 <strong>כל שאין לו מזוזה בפתחו עובר בשני עשה,</strong> שנאמר: <strong>"וכתבתם</strong> על מזוזות ביתך" (דברים ו, ט) ונאמר שוב בפרשה האחרת: <strong>"וכתבתם</strong> על מזוזות ביתך" (שם יא, כ).
 <strong>ואמר ריש לקיש: כל המניח תפילין מאריך ימים, שנאמר:</strong>
## דף מד:
 <strong>"ה' עליהם יחיו ולכל בהן חיי רוחי ותחלימני והחיני</strong> (ישעיהו לח, טז), לומר שהמניח תפילין (שבהם כתוב שם ה') על ראשו ("ה' עליהם") זוכה לחיים ("יחיו"), ומבריא ממחלותיו וזוכה לעוד שנות חיים ("ותחלימני והחייני").
 <big>א משנה</big> במשנה זו שבים לדון בהלכות השייכות למסכת, מנחות. <strong>הסולת והשמן</strong> של מנחת הנסכים <strong>אין מעכבין את היין</strong> הבא עם המנחה. שאם הובא יין בלא הסולת והשמן למנחה — מנסכים את היין על המזבח, אף שלא הוקרבה המנחה. וכך הוא הדין לענין הסולת והשמן של המנחה, שהובאו בלא יין לניסוך, הריהם קרבים, <strong>ולא היין מעכבן.</strong> דין אחר הוא ש<strong>המתנות</strong> (נתינות מדם הקרבן) <strong>ש</strong>ניתנות <strong>על</strong> <strong>המזבח החיצון</strong> (העומד בעזרה) — <strong>אין</strong> <strong>מעכבות זו את זו,</strong> שאף אם ניתנה רק מתנת דם אחת בלבד, כיפר הקרבן בדיעבד לבעליו.
 <big>ב גמרא</big> שנינו במשנתנו דינה של מנחת הנסכים, ומביאים מה ש<strong>תנו רבנן</strong> <small>[שנו חכמים</small> בברייתא<small>]:</small> מה שנאמר בקרבנות הבאים בשבעת ימי חג הסוכות ובשמיני עצרת <strong>"ומנחתם ונסכיהם"</strong> (במדבר כט, יח— לז), בא להורות כי כך הוא סדר הבאתם: לאחר הקרבת הקרבן <strong>הבא</strong> את ה<strong>מנחה, ואחר כך הבא</strong> את ה<strong>נסכים.</strong> אלו דברי חכמים. <strong>רבי אומר:</strong> מה שנאמר "...להקריב אשה לה' עולה ומנחה <strong>זבח ונסכים..."</strong>(ויקרא כג, לז) בא לומר כי כך סדר ההבאה, שבתחילה <strong>הבא זבח</strong> (הקרבן עצמו), <strong>ואחר כך הבא נסכים,</strong> ורק לאחר הבאת הנסכים הבא את מנחת הנסכים.
 <strong>ו</strong>דנים בשיטות הללו: לשיטת <strong>רבי</strong> הלמד מהפסוק "זבח ונסכים", ואולם <strong>נמי הכתיב</strong> <small>[גם כן הרי נאמר]</small> <strong>"ומנחתם ונסכיהם"</strong> שהמנחה קודמת לנסכים! ומשיבים: הפסוק <strong>ההוא מיבעי</strong> <small>[נצרך]</small> <strong>ל</strong>ענין אחר, ללמד ש<strong>מנחתם ונסכיהם</strong> הבאים בפני עצמם, לאחר שהובא הזבח, ביום, בלא נסכים, ניתן להקריבם אף <strong>בלילה,</strong> <strong>ו</strong>כן ש<strong>מנחתם ונסכיהם</strong> הבאים בפני עצמם לאחר שכבר הוקרב הקרבן עצמו היום, <strong>אפשר להקריבם</strong> <strong>אפילו ל</strong>יום <strong>מחר.</strong>
 ושואלים לצד האחר: <strong>ו</strong>לשיטת <strong>רבנן</strong> <small>[חכמים]</small> הסבורים כי המנחה קודמת לנסכים ולמדו כן מהפסוק "ומנחתם ונסכיהם", <strong>נמי הכתיב</strong> <small>[גם כן הרי נאמר]</small> <strong>"זבח ונסכים"</strong> להורות שהנסכים קודמים למנחה! ומשיבים: הפסוק <strong>ההוא מיבעי ליה</strong> <small>[נצרך לו]</small> <strong>ל</strong>ענין אחר, וכדרך שאמר החכם <strong>זעירי,</strong> שכן <strong>אמר זעירי: אין</strong> ה<strong>נסכים</strong> הבאים עם הזבח <strong>מתקדשין</strong> (מתקבעת קדושתם על זבח זה, שאינם באים אלא עמו ולא עם זבח אחר) <strong>אלא בשחיטת הזבח</strong> הזה. שמשעה שנשחט הקרבן ("זבח") זה — שוב אין הבעלים יכולים לשנותם לזבח אחר אלא הם כ"שייכים" אליו ("זבח ונסכים"). ואם עדיין לא נשחט הקרבן, יכולים הבעלים לתיתם לקרבן אחר, אף שהפרישם בתחילה לשמו של זבח זה.
 <strong>וחוזרים ושואלים לשני הצדדים:</strong> <strong>ו</strong>לשיטת <strong>רבי</strong> הסבור שפסוק זה מלמדנו שהנסכים קודמים למנחה, והרי <strong>נמי מיבעי ליה</strong> <small>[גם כן צריך אותו]</small> את הפסוק הזה <strong>ל</strong>כמו שדרש <strong>זעירי! ו</strong>מן הצד האחר, יש לשאול אף לשיטת <strong>רבנן</strong> <small>[חכמים]</small> הסבורים שהפסוק "מנחתם ונסכיהם" מלמדנו כי המנחה קודמת לנסכים, ואולם <strong>נמי מיבעי להו</strong> <small>[גם כן צריך אותו]</small> את הפסוק הזה <strong>ל</strong>למדנו כי <strong>מנחתם ונסכיהם</strong> קרבים אף <strong>בלילה, ו</strong>כן כי <strong>מנחתם ונסכיהם</strong> קרבים <strong>אפילו למחר!</strong>
 <strong>אלא</strong> יש לחזור מההסבר הקודם למחלוקת חכמים ורבי, ומציעים הסבר אחר: <strong>היינו טעמייהו דרבנן</strong> <small>[זהו טעמם של חכמים],</small> <strong>דכתיב</strong> <small>[ש</small>כן <small>נאמר]</small> בפרשת המועדות "...להקריב אשה לה' עולה ומנחה וזבח ונסכים דבר יום ביומו" (ויקרא כג, לז), ומן הנאמר <strong>"עלה ומנחה"</strong> יש ללמוד כי מיד אחר הקרבת הקרבן ("עולה") יש להביא תחילה את מנחתו, ולאחר מכן יביאו את נסכיו. ושואלים: <strong>ו</strong>לשיטת <strong>רבי</strong> הסבור שהנסכים קודמים למנחה, והרי <strong>נמי הכתיב</strong> <small>[גם כן הרי נאמר]</small> <strong>"עלה ומנחה"!</strong>
 <strong>אלא</strong> יש להסביר באופן אחר את מחלוקת חכמים ורבי: <strong>ב</strong>מנחות ונסכים ש<strong>באים עם הזבח</strong> — <strong>דכולי עלמא</strong> <small>[ל</small>דעת <small>הכל,</small> ואף רבי<small>]</small> <strong>לא פליגי</strong> <small>[חולקים]</small> שתחילה <strong>מנחה ואחר כך נסכים, דהכתיב</strong> <small>[שהרי</small> <strong>נאמר]</strong> <strong>"עלה ומנחה". כי פליגי</strong> <small>[כאשר נחלקו]</small> חכמים ורבי הרי זה רק <strong>ב</strong>מנחות ונסכים ה<strong>באין בפני עצמן.</strong> ש<strong>רבנן סברי</strong> <small>[חכמים סבורים]</small> כי <strong>מ</strong>כיון שבדינם של מנחות ונסכים ה<strong>באין עם הזבח</strong> הסדר הוא שמקריבים בתחילה <strong>מנחה ואחר כך</strong> מקריבים את ה<strong>נסכים,</strong> במנחות ונסכים הבאים <strong>בפני עצמן נמי</strong> <small>[גם כן]</small> כך הוא הסדר, שבתחילה מקריבים את ה<strong>מנחה ואחר כך</strong> מקריבים את ה<strong>נסכים. ו</strong>אילו
 <strong>רבי</strong> סבור כי דווקא <strong>התם</strong> <small>[שם,</small> במנחות ונסכים הבאים עם הזבח<small>]</small> כך <strong>הוא</strong> הדין — <strong>דאיידי דאתחיל</strong> <small>[שמתוך שהתחיל]</small> המזבח כבר <strong>באכילה</strong> (בהקרבת בשר הקרבן עליו), לכך ראוי כי בתחילה <strong>גמר לה לכולא מילתא</strong> <small>[יגמור אותה, את כל הדבר]</small> של <strong>אכילה,</strong> על ידי שיאכל אף את המנחה, ולאחר מכן יקריבו את הנסכים על המזבח (שאין זו אכילה, אלא שתיה). <strong>אבל</strong> כאשר מביאים מנחה ונסכים <strong>בפני עצמן</strong> — ה<strong>נסכים עדיפי</strong> <small>[עדיפים]</small> וקודמים בהקרבה, וטעם <strong>הדבר:</strong> <strong>הואיל דמיתאמרא</strong> <small>[שנאמרת]</small> <strong>שירה עלייהו</strong> <small>[עליהם].</small>
 <big>ג</big> עוד שנינו במשנה ש<strong>המתנות</strong> של דם הקרבנות <strong>ש</strong>ניתנות <strong>על</strong> ה<strong>מזבח החיצון אין מעכבות זו את זו.</strong> שאם נתן על המזבח נתינת דם אחת בלבד — כיפר בכך.
  ובענין זה עוד <strong>תנו רבנן</strong> <small>[שנו חכמים]</small> בברייתא: <strong>מנין לכל הניתנין על מזבח החיצון שנתנן</strong> שלא כדינם, בארבע נתינות או בשתי נתינות שהן כארבע, אלא <strong>במתנה אחת שכיפר</strong> בכך, ויצא ידי חובה? <strong>ש</strong>כן <strong>נאמר "ודם זבחיך ישפך על מזבח ה' אלהיך"</strong> (דברים יב, כז), לומר שאפילו בנתינת דם ("ישפך") אחת יצא ידי חובה.
 <big>ד משנה</big> <strong>הפרים והאילים והכבשים</strong> הקרבים בימים מסויימים בשנה לקרבן אחד, וכגון עולה, ואולם לכמה מטרות נפרדות, וכגון קרבנות מוסף ועוד אחרים הבאים לקרבן אחר מקרבנות היום. <strong>ו</strong>כן קרבנות <strong>השעירים</strong> — <strong>אינן מעכבין זה את זה.</strong> שהרי יכולים להקריב את העולות הללו, אף בלא שיוקרבו העולות האחרות. <strong>ר' שמעון אומר: אם היו להם</strong> לגזברי המקדש מעות שיש בהן כדי לקנות <strong>פרים מרובים</strong> (כמספר הנדרש), <strong>ו</strong>אולם <strong>לא היו להם</strong> מעות נוספים כדי לקנות בהן אף את ה<strong>נסכים</strong> הבאים עם הקרבנות הללו <strong>יביא</strong> אפילו <strong>פר אחד ונסכים</strong> הראויים לו, <strong>ולא יקריבו כולם בלא נסכים.</strong>
 <big>ה גמרא</big> שנינו במשנתנו כי אין הפרים והאילים והכבשים מעכבים זה את זה, ושואלים: <strong>הני</strong> <small>[אותם]</small> <strong>פרים</strong> ואילים <strong>וכבשים</strong> הנזכרים במשנתנו, <strong>דהיכא</strong> <small>[של היכן]</small> של איזה מועד הם? ומסבירים את השאלה: <strong>אילימא</strong> <small>[אם תאמר]</small> שאלה קרבנות ה<strong>חג</strong> (חג הסוכות) <strong>"כמשפט"</strong> וכן בקרבנות היום השביעי בסוכות (שם לג) הלשון <strong>"כמשפטם" כתיב בהו</strong> <small>[נאמר בהם]</small> להורות שאין לשנות מן האמור!
 <strong>אלא</strong> צריך לומר שהכוונה היא לקרבנות מוסף הבאים ב<strong>ראש חדש,</strong> שיש בהם שני פרים, איל אחד, ושבעה כבשים. או לקרבנות מוסף של <strong>עצרת</strong> (חג השבועות), שאף בהם יש שני פרים, איל אחד ושבעה כבשים. המנויים ב<strong>חומש הפקודים</strong> (ספר במדבר: של ראש חודש שם כח, יא.
## דף מה.
 אף זה אין לומר, שהרי אמרה משנתנו <strong>"אילים"</strong> בלשון רבים. ומעתה יש לברר: <strong>דהיכא</strong> <small>[של איזה]</small> מועד הם האילים הללו? <strong>אי דהנהו</strong> <small>[אם של אלה</small> שהוזכרו למעלה<small>],</small> של ראש חודש או של עצרת הנזכרים בחומש במדבר, הן העולות הבאות כקרבנות המוסף של חג השבועות (במדבר כח, כז) — הרי לקרבן זה רק <strong>איל</strong> אחד <strong>הוא</strong> שצריך להביא ולא שנים! ו<strong>אי</strong> <small>[אם]</small> הכוונה לאילים הבאים ב<strong>עצרת</strong> (חג השבועות) הבאים עם שתי הלחם ונזכרים בספר <strong>תורת כהנים</strong> (חומש ויקרא), ובאלה אכן יש שני אילים — אף זה אין לומר, שהרי לשון <strong>"הויה" כתיב בהו</strong> <small>[נאמר בהם]</small> ("יהיו עולה לה'...". ויקרא כג, יח), ולשון זו ("יהיו") מורה שכך יהיו ולא אחרת, ולעכב, ושלא כדברי משנתנו!
  ומשיבים:  <strong>לעולם</strong> מדובר באילים הבאים בחג ה<strong>עצרת</strong> הנזכרים בספר <strong>תורת כהנים,</strong> שהם שני אילים, <strong>והכי קאמר</strong> <small>[וכך הוא,</small> התנא במשנתנו <small>אומר,</small> זו כוונת דבריו<small>]:</small> אמנם אותם שני אילים הבאים עם שתי הלחם (הנזכרים בתורת כהנים) מעכבים זה את זה (שכן נאמר בהם לשון "יהיו"), ואולם <strong>לא</strong> ה<strong>אילים</strong> הנאמרים ב<strong>תורת כהנים</strong> (אלו הבאים עם שתי הלחם) <strong>מעכבי ליה</strong> <small>[מעכבים אותו]</small> את הבאתו של ה<strong>איל</strong> הנאמר ב<strong>חומש הפקודים, ו</strong>כמו כן, <strong>לא</strong> ה<strong>איל</strong> המוקרב לעולה ומוזכר ב<strong>חומש הפקודים מעכב להו</strong> <small>[אותם]</small> את הבאתם של שני ה<strong>אילים</strong> הנזכרים ב<strong>תורת כהנים.</strong>
 ותוהים על הסבר זה: <strong>אלא</strong> מעתה נמצא כי ה<strong>פרים</strong> (וכן הכבשים) של מוסף חג השבועות (הנזכרים בספר במדבר), לא רק שאין הם מעכבים את הבאת הפר של שתי הלחם (הנזכר בספר ויקרא), אלא <strong>אפילו אהדדי</strong> <small>[זה את זה],</small> אף שהם כקרבן אחד — הם <strong>לא מעכבי</strong> <small>[לא מעכבים],</small> שאם אין לו אלא פר אחד — מקריב אותו לעצמו. <strong>ו</strong>אילו דינם של <strong>אילים</strong> הוא שרק <strong>דהכא ודהכא</strong> <small>[של כאן,</small> של ספר ויקרא, <small>ושל כאן,</small> של ספר במדבר<small>],</small> <strong>הוא דלא מעכבי</strong> <small>[שלא מעכבים]</small> זה את זה, אבל <strong>אינהו</strong> <small>[הם עצמם]</small> — <strong>מעכבי</strong> <small>[מעכבים]</small> זה את זה. שאם אין לו אלא איל אחד —  אין הוא מקריב אותו לעצמו. ואם כן אין דינם שווה, ואילו במשנתנו נשנו כאחד!
  ומשיבים: אין זו שאלה, שכן ה<strong>תנא</strong> של משנתנו <strong>מילי מילי קתני</strong> <small>[דברים דברים שנה],</small> שכל אחד מהקרבנות יש לו את הלכותיו שלו.
 <big>א</big> למדנו למעלה כי האילים המובאים עם שתי הלחם בעצרת מעכבים זה את זה, ובענין זה מביאים עוד מן הברייתא על הנאמר בקרבנות המובאים בראש חודש: <strong>"וביום החדש פר בן בקר תמים וששה</strong> (ראה "גרסות") <strong>כבשים ואיל תמימים יהיו.</strong> ואיפה לפר ואיפה לאיל יעשה מנחה ולכבשים כאשר תשיג ידו ושמן הין לאיפה" (יחזקאל מו, ו—ז). ויש לשאול מדוע נאמר בו <strong>"פר</strong> בן בקר" בלשון יחיד, והרי בראש חודש באים שני פרים (כנאמר "ובראשי חדשיכם תקריבו עולה לה' פרים בני בקר שנים ואיל אחד כבשים בני שנה שבעה תמימים", במדבר כח, יא)! אלא <strong>מה תלמוד לומר</strong> (מה מלמדנו הנאמר)?
  ומסבירים:  <strong>לפי שנאמר בתורה</strong> בקרבנות ראש חודש <strong>"פרים</strong> בני בקר שנים" בלשון רבים, היה איפוא מקום לומר שאין מביאים בראש חודש אלא שני פרים, ולא פחות מכך. <strong>ומנין</strong> לנו <strong>שאם לא מצא שנים</strong> שהריהו <strong>מביא</strong> פר <strong>אחד?</strong> לכך <strong>תלמוד לומר</strong> בפסוק זה <strong>"פר"</strong> בלשון יחיד.
  ועוד דנים בכתוב זה, שכן נאמר בו <strong>"ששה כבשים"</strong> ("וששת כבשים"), ואולם הרי בראש חודש קרבים שבעה כבשים, ו<strong>מה</strong> אם כן <strong>תלמוד לומר?</strong> ומסבירים: <strong>לפי שכתב בתורה</strong> שיש להביא בראש חודש <strong>שבעה</strong> כבשים, היה איפוא מקום לומר שאין מביאים אלא שבעה כבשים, ולא פחות מכך. <strong>ומנין</strong> לנו <strong>שאם לא מצא שבעה</strong> כבשים, ש<strong>יביא</strong> על כל פנים <strong>ששה</strong> כבשים? לכך <strong>תלמוד לומר "</strong><strong>ששה</strong>
 <strong>ומנין</strong> לנו <strong>שאם לא מצא ששה</strong> כבשים, ש<strong>יביא חמשה</strong> כבשים, ואם לא מצא <strong>חמשה,</strong> ש<strong>יביא ארבעה,</strong> ואם לא מצא <strong>ארבעה,</strong> ש<strong>יביא שלשה,</strong> ואף אם לא מצא <strong>שלשה,</strong> ש<strong>יביא שנים,</strong> <strong>ואפילו</strong> כבש <strong>אחד</strong> הריהו מביא? לכך <strong>תלמוד לומר</strong> בהמשך הדברים <strong>"ולכבשים כאשר תשיג ידו"</strong> —  שמביא כבשים, ככל שהשיגה ידו.
  ותוהים:  <strong>ומאחר דכתיב הכי</strong> <small>[שנאמר כך,</small> הכתוב "כאשר תשיג ידו"<small>],</small> הכתוב <strong>"ששה כבשים"</strong> (ממנו למדנו כי אם לא מצא שבעה כבשים, הריהו מביא ששה כבשים) <strong>למה לי</strong> עוד לכותבו? ומשיבים: כתוב זה בא ללמדנו שאף שאכן יוצאים בכבש אחד הבא בראש חודש, ואולם כל <strong>כמה</strong> ש<strong>אפשר להדורי</strong> <small>[לחזר,</small> לחפש<small>]</small> אחר מספר גבוה יותר של כבשים <strong>מהדרינן</strong> <small>[מחזרים].</small>
 ומסבירים עוד את הדרשות הנלמדות מכתוב זה: <strong>ומנין</strong> לנו <strong>(לאילים שבתורת כהנים)</strong> שאם היו לפניהם פרים וכבשים כמספרם הראוי (שני פרים ושבעה כבשים), והביאו פרים וכבשים במספר הפחות מכך, <strong>שמעכבין זה את זה?</strong> לכך <strong>תלמוד לומר</strong> בכתוב זה בלשון <strong>"יהיו",</strong> להורות שכך יהיו, ולא באופן אחר, ולעכב.
 <big>ב</big> מתוך שהוסברו פסוקים מוקשים בספר יחזקאל, דנים גם בפסוקים סמוכים. נאמר <strong>"כה אמר ה' אלהים בראשון באחד לחודש תקח פר בן בקר תמים וחטאת את המקדש"</strong> (שם מה, יח), ותוהים: כיון שמדובר בקרבנות הבאים בראש חודש ("באחד לחודש") ניסן ("בראשון"), שאין חל בתאריך זה בשנה כל מועד מיוחד מלבד ראש חודש, מה טעם אמר הכתוב "ו <strong>חטאת",</strong> שמובנו הבאת קרבן חטאת, והלא הפרים הקרבים בראש חודש <strong>עולה היא! אמר ר' יוחנן:</strong> אכן מוקשה הוא פסוק זה, ו<strong>פרשה זו אליהו</strong> הנביא <strong>עתיד לדורשה.</strong>
 <strong>רב אשי אמר:</strong> יש מקום לפרש פסוק זה, שלא אמר יחזקאל הנביא את דבריו בקרבנות הבאים בראש חודש ניסן, אלא בקרבן ה<strong>מילואים</strong> ש<strong>הקריבו</strong> לאחר שנים, <strong>בימי עזרא.</strong> שנהגו בחנוכת בית שני שבעת ימי מילואים (ימי כניסתם לעבודה של הכהנים במקדש), למן יום כ"ג באדר ועד לראש חודש ניסן. ובכל אותם ימים, ובכלל זה בראש חודש ניסן הקריבו פרט לקרבנות מילואים גם קרבן חטאת, ו<strong>כדרך שהקריבו</strong> בחנוכת המשכן במדבר סיני, <strong>בימי משה</strong> (ויקרא ט, ב).
  ומעירים:  <strong>תניא נמי הכי</strong> <small>[שנויה ברייתא גם כן כך],</small> שנחלקו תנאים בפירושו של פסוק זה שביחזקאל, ש<strong>ר' יהודה אומר</strong> כי <strong>פרשה זו</strong> אין בידינו לפרשה, ו<strong>אליהו</strong> הנביא הוא ש<strong>עתיד לדורשה. אמר לו ר' יוסי: מלואים הקריבו בימי עזרא, בדרך שהקריבו בימי משה. אמר לו</strong> ר' יהודה בלשון תודה: <strong>תנוח דעתך, שהנחת דעתי</strong> בהסבר זה.
 <big>ג</big> ומביאים עוד מפסוקים מוקשים שבספר יחזקאל. נאמר <strong>"וכל נבלה וטרפה מן העוף ומן הבהמה לא יאכלו הכהנים"</strong> (שם מד, לא). ותמוה הוא, שכן מפסוק זה יש מקום לדייק כי דווקא ה<strong>כהנים הוא</strong> ש<strong>לא יאכלו</strong> מן הנבילה ומן הטריפה, <strong>הא</strong> <small>[הרי]</small> מכאן נסיק כי <strong>ישראל אכלי</strong> <small>[אוכלים]?!</small> והרי הנבילה והטריפה אסורות לכל! <strong>אמר ר' יוחנן:</strong> אכן מוקשה הוא פסוק זה, ו<strong>פרשה זו אליהו</strong> הנביא <strong>עתיד לדורשה.</strong>
 <strong>רבינא אמר:</strong> ודאי ישראל אסורים באכילתן של אלה, ואולם שאסורות הן ל<strong>כהנים איצטריך ליה</strong> <small>[הוצרך לו]</small> לומר במיוחד. וטעם הדבר, שכן <strong>סלקא דעתך אמינא</strong> <small>[יעלה על דעתך לומר]</small> כי <strong>הואיל ואשתרי</strong> <small>[והותרה]</small> <strong>מליקה לגבייהו</strong> <small>[אצלם]</small> אצל הכהנים, שהריהם אוכלים מבשרה של חטאת העוף (שדינה במליקה), ובכל מקרה אחר דבר כזה נחשב לנבילה, אם כן <strong>תשתרי נמי</strong> <small>[תותר</small> לכהנים <small>גם כן]</small> <strong>נבילה וטרפה</strong> בכלל. לכך <strong>קא משמע לן</strong> <small>[הוא,</small> הכתוב <small>משמיע לנו]</small> שאף לכהנים אסור לאכול בשר נבילה וטריפה.
 <big>ד</big> ועוד נאמר בספר יחזקאל: <strong>"וכן תעשה בשבעה בחדש מאיש שגה ומפתי וכפרתם את הבית"</strong> (שם מה, כ). ושואלים: מה עניינם של קרבנות הבאים ב<strong>"שבעה</strong> בחודש", שהרי אין כל מועד שחל ביום השביעי בחודש בכל השנה?!
 <strong>אמר ר' יוחנן:</strong> הכוונה לקרבן פר העלם דבר של ציבור, המובא כקרבן חטאת, אם עברו רוב שבטי ישראל איסור בהוראת בית דין. שכך אמר הכתוב: "בשבעה" — <strong>אלו שבעה שבטים שחטאו</strong> בהוראת בית דין, שמביא הקהל פר העלם דבר של ציבור, <strong>ואף על פי שאין</strong> הנפשות בשבעה שבטים אלה <strong>רובה של קהל,</strong> והיה איפוא מקום לומר שייחשב הדבר כחטאם של יחידים (וכל אחד ואחד צריך להביא כשבה או שעירה).
  "ב <strong>חדש"</strong> — כוונתו: <strong>אם חדשו</strong> בית דין הלכה מוטעית <strong>ו</strong>כגון ש<strong>אמרו</strong> כי ה<strong>חלב מותר.</strong> <strong>"מאיש שגה ומפתי"</strong> — <strong>מלמד שאין חייבין</strong> קרבן פר העלם דבר של ציבור <strong>אלא על העלם דבר</strong> (הוראה מוטעית של בית הדין, שנתעלמה מהם הלכה בזה) הבאה <strong>עם שגגת מעשה</strong> שעשו רוב שבטי ישראל כהוראתם, ועברו על איסור זה.
 <big>ה</big> אגב הזכרת פסוקים מוקשים אלה שבספר יחזקאל ודרשותיהם, מביאים מה ש<strong>אמר רב יהודה, אמר רב</strong> בעניינו של ספר יחזקאל: <strong>זכור אותו האיש לטוב, וחנינא בן חזקיה שמו, שאלמלא הוא</strong> היה <strong>נגנז ספר יחזקאל,</strong> ולא היה נכלל בכתבי הקודש, מפני <strong>שהיו דבריו</strong> של ספר יחזקאל נראים כמי ש<strong>סותרין דברי תורה. מה עשה</strong> חנינא בן חזקיה? <strong>העלה</strong> לעליית ביתו <strong>שלש מאות גרבי</strong> (כדי) <strong>שמן</strong> למאור ולמזון, כדי שיוכל לשבת לעיין בדבר ולדרוש, <strong>וישב ב</strong>אותה <strong>עלייה ודרשו</strong> לספר יחזקאל, עד שיישב את כל המקומות המוקשים בו, והסבירם באופן שאין בהם סתירה לדברי התורה.
 <big>ו</big> ושבים לבירור דברי משנתנו. שנינו בה ש<strong>אמר ר' שמעון</strong> ש<strong>אם היו להם פרים מרובין</strong> ונסכים מעטים — לא יביא פרים אלא כאשר יש אתם נסכים.
  ובענין זה עוד <strong>תנו רבנן</strong> <small>[שנו חכמים]</small> בברייתא: על הנאמר בספר יחזקאל <strong>"ואיפה לפר ואיפה לאיל יעשה מנחה ולכבשים כאשר תשיג ידו ושמן הין לאיפה"</strong> (שם מו, ז), <strong>אמר ר' שמעון</strong> בתמיהה: <strong>וכי מדת פרים ואילים אחת היא</strong> ("ואיפה לפר ואיפה לאיל יעשה מנחה")? והרי למנחת הפר מביאים שלשה עשרונים סולת, בעוד שלמנחת האיל מביאים שני עשרונים סולת בלבד!
 <strong>אלא</strong> בא כתוב זה ללמדנו כיצד יש לנהוג במקרה מסויים, <strong>שאם היו להם</strong> מעות כדי הבאת <strong>פרים מרובין</strong> כמספרם הראוי להקרבה במועד זה, <strong>ו</strong>אולם <strong>לא היו</strong> המעות דיים כדי הבאתם של ה<strong>נסכים</strong> לכל הפרים הללו — מוטב ש<strong>יביאו פר אחד ונסכיו</strong> אתו, <strong>ואל יקרבו</strong> הפרים <strong>כולן בלא נסכים. ו</strong>כן <strong>אם היו להם</strong> די מעות
## דף מה:
 כדי הבאתם של <strong>אילים מרובין</strong> כמספרם הראוי, <strong>ו</strong>אולם <strong>לא היה להן</strong> מעות כדי הבאת <strong>איפתן</strong> (איפת המנחה) של כל האילים — <strong>יביאו איל אחד ואיפתו, ולא יקרבו כולם בלא איפות</strong> של מנחה.
 <big>א משנה</big> בחג השבועות מקריבים קרבנות עולה חטאת ושלמים. לעולה — פר, שני אילים ושבעה כבשים. לחטאת — שעיר. ולשלמים — שני כבשים המונפים עם שני הלחם. והקרבנות הקרבים לעולה, <strong>הפר והאילים והכבשים, והשעיר</strong> הקרב לחטאת — <strong>אין מעכבין את</strong> הקרבת שתי <strong>הלחם</strong> של חג השבועות. שאף אם לא הובאו הקרבנות הללו — מביאים את שתי הלחם. <strong>ו</strong>כמו כן אף <strong>לא</strong> שתי <strong>הלחם מעכבן</strong> לקרבנות הללו, שאף אם לא הובאו שתי הלחם — מביאים את הקרבנות הללו.
  ואולם <strong>הלחם מעכב את</strong> שני <strong>הכבשים</strong> הבאים לשלמים. ולכך אם לא הובאו שתי הלחם — אין מביאים את הכבשים. <strong>ואין הכבשים</strong> לשלמים <strong>מעכבין את הלחם,</strong> ולכך אם לא היו בידיהם כבשים לשלמים — מביאים את שתי הלחם. אלו <strong>דברי ר' עקיבא.</strong>
 <strong>אמר ר' שמעון בן ננס: לא כי</strong> (אינו כן) כדברי ר' עקיבא, <strong>אלא</strong> היפוכם של דברים, שני <strong>הכבשים</strong> הבאים לשלמים — <strong>מעכבין את הלחם, ו</strong>אילו שתי <strong>הלחם —</strong> <strong>אינו מעכב</strong> את <strong>הכבשים.</strong> וראיה לדבריו: <strong>שכן מצינו</strong> (מצאנו) <strong>כשהיו</strong> בני <strong>ישראל במדבר</strong> סיני, בצאתם ממצרים, כל אותן <strong>ארבעים שנה קרבו</strong> שני ה<strong>כבשים</strong> של חג השבועות <strong>בלא</strong> שקרבו אתם שני ה<strong>לחם,</strong> שהרי אין שתי הלחם באים אלא מתבואת ארץ ישראל, ולאחר שנכנסו אליה בני ישראל. ולכך, <strong>אף כאן</strong> בשעת הדחק, כאשר לא נמצאו להם שתי הלחם — <strong>יקרבו</strong> שני ה<strong>כבשים בלא לחם.</strong> ואולם שתי הלחם אינם קרבים אלא אם כן קרבים אתם שני הכבשים.
 <strong>אמר ר' שמעון:</strong> אכן <strong>הלכה</strong> היא <strong>כדברי בן ננס</strong> במחלוקתו עם ר' עקיבא, ששני הכבשים מעכבים את שתי הלחם ואין שתי הלחם מעכב את שני הכבשים, <strong>אבל אין הטעם</strong> להלכה זו <strong>כדבריו</strong> (כנימוק שהביא).
  מפני <strong>שכל</strong> הקרבנות בחג השבועות <strong>האמור בחומש הפקודים</strong> (ספר במדבר), בפרשת פנחס (שם כח, כז), פר אחד ואיל אחד ושבעה כבשים לקרבנות המוספים — <strong>קרב</strong> בהיות בני ישראל <strong>במדבר, ו</strong>אולם <strong>כל</strong> סדר הבאת הקרבנות בחג השבועות <strong>האמור בתורת כהנים</strong> (ספר ויקרא), הם קרבנות הבאים עם שתי הלחם — <strong>אין קרב ב</strong>זמן שהיו ישראל <strong>במדבר,</strong> ולא רק שתי הלחם לא קרבו אז, אלא אף שני כבשי העצרת שאתם לא קרבו. שכן רק <strong>משבאו</strong> בני ישראל <strong>לארץ</strong> ישראל <strong>קרבו אלו ואלו,</strong> הן קרבנות המוספים של חג השבועות, והן שתי הלחם וקרבנותיהם ושלא כדברי בן ננס בדברי הסברו.
  אלא <strong>מפני מה</strong> בכל זאת <strong>אני אומר</strong> שהלכה כדברי בן ננס, ו<strong>יקרבו</strong> שני ה<strong>כבשים</strong> אף <strong>בלא</strong> שקרבו שתי ה<strong>לחם? מפני שהכבשים מתירין את עצמן</strong> (את בשרם לאכילת כהנים) על ידי הקטרת אימוריהם על המזבח, ואף שלא הוקרב הלחם. <strong>ו</strong>מדוע <strong>לא</strong> יקרב <strong>הלחם בלא</strong> שקרבים עמו שני ה<strong>כבשים?</strong> מפני <strong>שאין לו</strong> ללחם <strong>מי</strong> ש<strong>יתירנו,</strong> שלא הותר לאכילת כהנים אלא אחר הקרבת שני הכבשים.
 <big>ב גמרא</big> שנינו במשנתנו דין הקרבת הקרבנות הבאים בחג השבועות עם שתי הלחם כאשר לא נמצאו להם שתי הלחם. ובענין זה <strong>תנו רבנן</strong> <small>[שנו חכמים]</small> בברייתא: נאמר בדין קרבנות אלה "והקרבתם על הלחם שבעת כבשים תמימים בני שנה ופר בן בקר אחד ואילים שנים יהיו עולה לה'..." (ויקרא כג, יח). ודנים בכתוב זה: מה שנאמר <strong>"והקרבתם על הלחם"</strong> — הרי זה מורה כי <strong>חובה</strong> היא שיהיו הקרבנות הללו באים דווקא <strong>על הלחם,</strong> וכאשר אין להם שתי הלחם אין הקרבנות הללו קרבים. ואולם מה שנאמר לאחר מכן <strong>"שבעת כבשים תמימים"</strong> מורה שהריהם קרבים <strong>אף על פי שאין לחם,</strong> ו
 <strong>אם כן</strong> מעתה יש לשאול: <strong>מה תלמוד לומר</strong> (מלמדנו הנאמר) <strong>"על הלחם"?</strong> הרי זה <strong>מלמד שלא נתחייבו בכבשים קודם שנתחייבו בלחם.</strong> אלו <strong>דברי ר' טרפון.</strong>
 <strong>ר' עקיבא אומר: יכול</strong> אתה לומר כי <strong>הן הן</strong> ה<strong>כבשים האמורים כאן</strong> (בפרשת "אמור" שבספר ויקרא, בקרבנות הבאים עם שתי הלחם), <strong>הן הן</strong> ה<strong>כבשים האמורים בחומש הפקודים</strong> (בפרשת "פינחס" שבספר במדבר, בקרבנות המוספים), שבשני המקומות מדובר באותו קרבן עצמו. ואולם כנגד זה <strong>אמרת</strong> (עליך לומר), כי <strong>כשאתה מגיע אצל</strong> קרבנות ה<strong>פרים ו</strong>ה<strong>אילים</strong> הנמנים בשני המקראות הללו, ששונים הם זה מזה במספרם (בפרשת "אמור": פר אחד ושני אילים, ובפרשת "פינחס": שני פרים ואיל אחד) ומכאן ש<strong>אינן הן</strong> קרבן אחד, <strong>אלא</strong> שני קרבנות אחרים, ו<strong>הללו</strong> שנאמרו בספר ויקרא <strong>באין בגלל עצמן, והללו</strong> שבספר במדבר <strong>באין בגלל לחם.</strong>
 <strong>נמצא</strong> מעתה, כי <strong>מה שאמור בחומש הפקודים</strong> (ספר במדבר) — היה <strong>קרב</strong> אף בהיות בני ישראל <strong>במדבר</strong> סיני, שהרי אלה קרבנות הבאים לעצמם. <strong>ו</strong>אילו <strong>מה שאמור בתורת כהנים</strong> (ספר ויקרא) — <strong>לא</strong> היה <strong>קרב במדבר,</strong> שהרי הקרבנות הללו באים משום הלחם, שלא קרב במדבר.
  ושואלים על דברי ר' עקיבא: <strong>ודלמא</strong> <small>[ושמא]</small> נאמר כי אמנם קרבנות ה<strong>פרים ו</strong>ה<strong>אילים</strong> הנזכרים בספר ויקרא <strong>לאו אינהו</strong> <small>[אין הם]</small> הקרבנות הנזכרים בספר במדבר, <strong>הא</strong> <small>[הרי]</small> מניינם של קרבנות ה<strong>כבשים</strong> שווה בזה ובזה, ומעתה יש מקום לומר כי <strong>אינהו נינהו</strong> <small>[אותם</small> הקרבנות <small>הם]!</small> ומשיבים: <strong>מדהני אישתנו</strong> <small>[מתוך שאלה,</small> הפרים והאילים, <small>השתנו,</small> שקרבנות נבדלים הם<small>],</small> <strong>הני נמי דאחריני</strong> <small>[אלה,</small> הכבשים, <small>גם כן אחרים].</small>
 ושואלים: <strong>ופרים ואילים</strong> עצמם <strong>ממאי דאישתנו</strong> <small>[ממה,</small> מנין לנו, <small>שהשתנו],</small> <strong>דלמא</strong> <small>[שמא]</small> קרבן אחד הם, ו<strong>הכי קאמר רחמנא</strong> <small>[כך אמרה התורה]:</small> <strong>אי בעי</strong> <small>[אם רוצה]</small> אתה להקריבו ב<strong>פר ושני אילים</strong> — יכול הוא <strong>ליקרב</strong> <small>[שיקרב]</small> כך, ו<strong>אי בעי</strong> <small>[אם רוצה]</small> אתה להקריבו ב<strong>שני פרים ואיל אחד</strong> — יכול הוא <strong>ליקרב</strong> <small>[שיקרב]</small> כך! ומשיבים: <strong>מדאישתני</strong> <small>[מתוך שהשתנה]</small> לא רק מספרם של הקרבנות המנויים בספר ויקרא ואלה שבספר במדבר, אלא אף <strong>סדרן</strong> (שכן סדר הקרבנות שבספר ויקרא הוא כבשים, פר, ואילים. ואילו זה שבספר במדבר הוא פרים, איל וכבשים) — <strong>שמע מינה אחריני נינהו</strong> <small>[למד מכאן</small> כי קרבנות <small>אחרים הם].</small>
 <big>ג</big> שנינו במשנתנו שלדעת ר' עקיבא <strong>הלחם מעכב את</strong> הבאתם של שני <strong>הכבשים</strong> ואין הכבשים מעכבים את הלחם. ודנים בשיטה זו: <strong>מאי טעמא</strong> <small>[מה הטעם,</small> מקור שיטתו<small>]</small> של <strong>ר' עקיבא?</strong>
 — <strong>גמר</strong> <small>[למד]</small> את שיטתו זו מהיקש מקראות. שכן נאמר בפרשת "אמור" "והניף הכהן אותם על לחם הבכורים תנופה לפני ה' על שני כבשים קדש יהיו לה' לכהן" (ויקרא כג, כ), והדגשת הכתוב "יהיו" מלמדת שרק באופן זה צריך לנהוג. ואולם מן הכתוב אין זה ברור אם עיכוב זה מתייחס ללחם או לכבשים. לכך למדים אנו בגזירה שווה את פירוש המלה <strong>"יהיו"</strong> שבפסוק זה <strong>מ</strong>המלה <strong>"תהיינה",</strong> שבדין שתי הלחם ("ממושבותיכם תביאו לחם תנופה שתים שני עשרונים סולת תהיינה...". שם יז).
 <strong>מה להלן</strong> מתייחסים הדברים לשתי ה<strong>לחם</strong> ולא לכבשים, <strong>אף כאן</strong> מתייחסים הדברים לשתי ה<strong>לחם,</strong> ולא לכבשים. ומכאן, שהלחם מעכב את הכבשים, ואולם הכבשים אינם מעכבים את הלחם.
  ושואלים לצד השני: <strong>ובן ננס,</strong> הסבור שהלחם אינו מעכב את הכבשים, ואילו הכבשים מעכבים את הלחם, מה מקור שיטתו? <strong>גמר</strong> <small>[למד]</small> את שיטתו זו מגזירה שווה של המלה <strong>"יהיו"</strong> שבפסוקנו והמלה <strong>"יהיו"</strong> הנאמרת בעניינם של שבעת הכבשים. <strong>מה להלן</strong> (שם) מתייחסת המלה "יהיו" ל<strong>כבשים, אף כאן</strong> היא מתייחסת ל<strong>כבשים,</strong> ולא ללחם. ולכך סבור הוא כי הכבשים מעכבים את הלחם, ואילו הלחם אין מעכב את הכבשים.
  ושואלים:  <strong>ובן ננס נמי נילף</strong> <small>[גם כן שילמד]</small> כמו ר' עקיבא <strong>מ</strong>היקש המלים "יהיו" ו<strong>"תהיינה", מה להלן לחם, אף כאן לחם!</strong> ומשיבים: לדעתו כאשר <strong>דנין</strong> גזירה שווה צריך שיהיו המלים זהות, ולכן למדים <strong>"יהיו" מ"יהיו", ואין דנין "יהיו" מ"תהיינה",</strong> שאין המילים שוות לגמרי.
  ומקשים על כך: <strong>מאי נפקא מינה</strong> <small>[מה יוצא מזה,</small> מה משנה הדבר<small>]?</small> <strong>התנא דבי</strong> <small>[</small>ו<small>הרי</small> כבר <small>שנה</small> החכם <small>של בית</small> המדרש<small>]</small> של <strong>ר' ישמעאל</strong> גזירה שווה לענין נגעי בתים, שעיקרה הוא השוואת הכתוב <strong>"ושב הכהן</strong> ביום השביעי וראה והנה פשה הנגע בקירות הבית" (שם יד, לט), והכתוב הדומה לו <strong>"ובא הכהן</strong> וראה והנה פשה הנגע בבית" (שם מד), ודרש: <strong>זהו שיבה, זהו ביאה,</strong> כלומר, אף שאין שוויון בין מילים אלו יש ללמוד מהן גזירה שווה, וכל שנאמר בענין אחד שייך גם לשני. ומתוך כך ניתן להסיק שאפילו כשקיים הבדל בין המילים, כיון שתוכנן זהה — דנים גזירה שווה, וכל שכן כאן שהמילים נבדלות רק בצורה הדקדוקית!
  ומשיבים: אכן לפעמים למדים גזירה שווה ממילים שאינן זהות, ואולם  <strong>הני מילי</strong> <small>[דברים אלה]</small> הם דווקא <strong>היכא דליכא דדמי ליה</strong> <small>[היכן שאין</small> מקרא אחר <small>שדומה לו</small> בדיוק<small>],</small> <strong>אבל היכא דאיכא דדמי ליה</strong> <small>[היכן שיש</small> מקרא אחר <small>שדומה לו]</small> — <strong>מדדמי ליה ילפינן</strong> <small>[מ</small>המקרא <small>שדומה לו אנו לומדים].</small> ולכך יש ללמוד "יהיו" מ"יהיו", ולא "יהיו" מ"תהיינה".
  ושואלים לצד השני: <strong>ור' עקיבא נמי לילף</strong> <small>[גם כן שילמד],</small> כדרך שלמד בן ננס את משמע המלה <strong>"יהיו" מ</strong>היקש למלה <strong>"יהיו"!</strong> ומשיבים: ר' עקיבא סבור ש<strong>דנין</strong> דינו של <strong>דבר ש</strong>הינו <strong>מתנה</strong> (נתינה) <strong>לכהן</strong> (כשתי הלחם הנאכלות לכהנים) <strong>מ</strong>דינו של <strong>דבר</strong> אחר <strong>ש</strong>אף הוא <strong>מתנה לכהן</strong> (כלחם וכבשי העצרת). <strong>לאפוקי הני</strong> <small>[להוציא</small> את <small>אלה,</small> שבעת הכבשים<small>]</small> ש<strong>עולות</strong> הניתנות כולן למזבח <strong>נינהו</strong> <small>[הן],</small> ואינם מתנה לכהן.
 <strong>ואיבעית אימא</strong> <small>[ואם תרצה אמור]</small> הסבר אחר למקור שיטותיהם השונות של ר' עקיבא ובן ננס. שכן <strong>בקרא גופיה קא מיפלגי</strong> <small>[ב</small>פירוש ה<small>פסוק עצמו הם חלוקים,</small> מהו עניינו<small>],</small> שאת הנאמר <strong>"קדש יהיו לה' לכהן" ר' עקיבא סבר</strong> שיש לפרש: <strong>אי זהו דבר שכולו</strong> ניתן <strong>לכהן? הוי אומר: זה לחם,</strong> ומכאן שהכתוב "יהיו" מוסב על הלחם, שהוא המעכב את הכבשים.
 <strong>ו</strong>אילו <strong>בן ננס</strong> משיב: <strong>מי כתיב</strong> <small>[האם נאמר]</small> <strong>"קדש יהיו לכהן"?!</strong> שאפשר היה אז לומר כהסברו של ר' עקיבא, והרי <strong>"קדש יהיו לה' לכהן" כתיב</strong> <small>[נאמר],</small> ומשמעות הכתוב ליתן חלק לה' וחלק לכהן, ו<strong>איזהו דבר שמקצתו לה' ומקצתו לכהן? הוי אומר: אלו כבשים</strong> הקרבים לשלמים, שחלק מהם עולה על המזבח, וחלק אחר ניתן לכהנים לאכילה. ולכך הכתוב "יהיו" מתייחס לכבשים, ללמדנו שהם מעכבים את הלחם.
  ושואלים:  <strong>ור' עקיבא</strong> מה הוא משיב על טענה זו? ומסבירים: <strong>מי כתיב</strong> <small>[האם נאמר]</small> <strong>"קדש יהיו לה' ולכהן"?!</strong> שאפשר היה לומר שכוונתו חלק לה' וחלק לכהנים, והרי "קדש יהיו <strong>לה' לכהן" כתיב</strong> <small>[נאמר],</small> אלא הכוונה היא שבתחילה ניתנים הם לה', ומאת ה' הם ניתנים לכהן. <strong>וכ</strong>דברי <strong>רב הונא,</strong> ש<strong>אמר רב הונא: קנאו השם</strong> בתחילה, וחזר <strong>ונתנו לכהן.</strong>
 <big>ד</big> במשנה נזכרה מחלוקת אם שני הלחם מעכבים את הכבשים או להיפך. ומוסיפים, שעל כך <strong>אמר ר' יוחנן: הכל מודים</strong>
## דף מו.
 <strong>שאם</strong> כבר <strong>הוזקקו</strong> (נוצרה זיקה) בין <strong>זה לזה</strong> שהובאו שניהם יחד, ואחר כך אבד אחד מהם, הלחם או הכבשים — <strong>שמעכבין</strong> הם <strong>זה את זה,</strong> ושוב אי אפשר להקריב את זה שנותר, שנדחה מהקרבה אחר שאבד חבירו. <strong>ו</strong>מסביר ר' יוחנן: <strong>איזה</strong> מעבודות הקרבן <strong>הוא</strong> הקובע את ה<strong>זיקה שלהן?</strong> ה<strong>שחיטה,</strong> שאם היה לחם בשעת השחיטה — התקדשו בכך שניהם כאחד. ומעתה אם אבד אחד מהם — אף חבירו הריהו כאבוד, וילך לבית השריפה.
 <big>א</big> ועוד בענין זה של זיקת הלחם והכבשים מביאים מה ש<strong>אמר עולא</strong> כי <strong>בעו</strong> <small>[שאלו,</small> עוררו בעיה<small>]</small> חכמים <strong>במערבא</strong> <small>[בארץ ישראל]:</small> האם ה<strong>תנופה</strong> הנעשית בכבשים קודם שחיטתם ובלחם <strong>עושה זיקה</strong> בין הלחם והכבשים, ואם אבד אחד מהם נפסל חבירו בכך, <strong>או</strong> מעשה התנופה עצמו עדיין <strong>אינו עושה זיקה</strong> ביניהם?
  ומקשים: מה בעיה היא זו,  <strong>פשוט ליה</strong> <small>[פתור אותה]</small> <strong>מ</strong>דברי <strong>ר' יוחנן,</strong> שכן <strong>אמר ר' יוחנן</strong> כי ה<strong>שחיטה עושה זיקה</strong> בין הלחם והכבשים, ו<strong>מכלל</strong> הדברים אתה למד כי מעשה ה<strong>תנופה</strong> הקודם לשחיטה <strong>אינו עושה זיקה!</strong>
 ודוחים: מדברי ר' יוחנן אי אפשר לפתור את הבעיה, שכן בדבריו אלה של <strong>ר' יוחנן גופא קא מיבעיא ליה</strong> <small>[עצמו נשאלה להם],</small> שבכך הסתפקו: האם <strong>מיפשט פשיטא ליה</strong> <small>[היה פשוט לו]</small> <strong>לר' יוחנן</strong> שרק מעשה ה<strong>שחיטה</strong> הוא ה<strong>עושה</strong> את ה<strong>זיקה</strong> שבין הלחם והכבשים, <strong>ו</strong>אילו מעשה ה<strong>תנופה</strong> הקודם לו <strong>אינו עושה זיקה.</strong> ומשום כך הזכיר ר' יוחנן בדבריו דווקא את מעשה השחיטה כמי שעושה זיקה. <strong>או דלמא</strong> <small>[שמא]</small> במעשה ה<strong>שחיטה פשיטא ליה</strong> <small>[היה פשוט לו]</small> שעושה זיקה, <strong>ו</strong>אילו בענין מעשה ה<strong>תנופה מספקא ליה</strong> <small>[היה מסופק לו],</small> ולכך הזכיר בדבריו דווקא את השחיטה, שרק בה יש ודאות לענין הזיקה. ומסכמים כי לא נפתרה בעיה זו, ולכך <strong>תיקו</strong> <small>[תעמוד]</small> במקומה.
 <strong>אמר ליה</strong> <small>[לו]</small> <strong>ר' יהודה בר חנינא לרב הונא בריה</strong> <small>[בנו]</small> של <strong>רב יהושע:</strong> <strong>והא כי כתיב</strong> <small>[והרי כאשר נאמר]</small> הכתוב בכבשים ובלחם <strong>"קדש יהיו לה' לכהן"</strong> — <strong>בתר</strong> <small>[אחר]</small> ה<strong>תנופה כתיב</strong> <small>[נאמר]</small> הדבר, <strong>ו</strong>בכל זאת <strong>פליגי</strong> <small>[נחלקו]</small> <strong>בן ננס ור' עקיבא</strong> מי הוא זה המעכב את חבירו, הרי שאין התנופה יוצרת זיקה בין שניהם!
  השיב לו רב הונא בנו של רב יהושע לר' יהודה בר חנינא: <strong>וליטעמיך</strong> <small>[ולטעמך,</small> לשיטתך<small>],</small> שמתוך שהפסוק מדבר אחר התנופה ראיה לכך שאין התנופה יוצרת זיקה בין שניהם, אלא השחיטה היא היוצרת זיקה זו, האם הפסוק הזה מדבר דווקא <strong>בתר</strong> <small>[אחר]</small> <strong>תנופה ולא בתר</strong> <small>[אחר]</small> <strong>שחיטה?!</strong> והרי נאמר בו שניתנים הם לכהן, ואין נתינה זו אלא לאחר שחיטה, וכיצד אם כן נחלקו בן ננס ור' עקיבא בכתוב זה?
 <strong>אלא</strong> על כרחך <strong>מאי אית לך למימרא</strong> <small>[מה יש לך לומר]</small> בפירוש הכתוב "יהיו לה' לכהן", כי <strong>מעיקרא קאי</strong> <small>[מתחילה,</small> לראשיתו של הדבר הוא <small>עומד],</small> ובשלב הקודם לשחיטה, <strong>ומאי</strong> <small>[ומה</small> פירוש<small>]</small> <strong>"קדש יהיו לה' לכהן"? דבר שסופו</strong> להינתן <strong>לכהן. הכא נמי</strong> <small>[כאן גם כן]</small> יתכן לומר שבשלב הקודם אף לתנופה הכתוב מדבר, וכוונתו לומר: <strong>דבר שסופו</strong> להינתן <strong>לכהן.</strong> ונותרה איפוא המסקנה כי בעיה בלתי פתורה היא האם אף התנופה יוצרת זיקה בין הלחם והכבשים.
 <big>ב</big> למעלה הובאו דבריו של ר' יוחנן כי השחיטה עושה זיקה בין הלחם והכבשים. ושואלים על כך: <strong>ו</strong>האם ה<strong>שחטה עושה זיקה? ורמינהי</strong> <small>[ומשליכים,</small> מראים סתירה<small>]</small> ממה ששנינו בברייתא בדינם של לחמי התודה (הלחמים הבאים עם קרבן התודה), שאם <strong>עד שלא</strong> (בטרם) <strong>שחטה</strong> לבהמת קרבן התודה <strong>נפרס</strong> (נחתך) אחד מ<strong>לחמה</strong> ונפסלו בכך כל לחמי התודה — <strong>יביא לחם אחר ושוחט</strong> את בהמת התודה.
  ואולם אם <strong>מש</strong> כבר <strong>שחטה נפרס לחמה,</strong> ומעתה שוב אין אפשרות להביא לחמים אחרים תחת לחם זה (שהרי כבר נשחט הקרבן, ואין הלחמים מתקדשים אלא בשחיטתו של הקרבן) — <strong>הדם יזרק</strong> על המזבח, <strong>והבשר יאכל, ו</strong>אולם <strong>ידי נדרו לא יצא, והלחם פסול.</strong>
 ואם נפרס הלחם לאחר שכבר <strong>נזרק הדם</strong> על המזבח, והרי לא נפסלו הלחמים בכך (שכן נפרס הלחם לאחר שכבר התקדש בשחיטה ונזרק הדם כדינו) — הריהו <strong>תורם</strong> את ארבעת הלחמים הניתנים לכהן <strong>מן</strong> הלחם <strong>השלם</strong> ולא מן הלחם הפרוס, ותרומת ארבעת הלחמים הללו היא על כל הלחם, על השלם ו<strong>על הפרוס</strong> שבהם.
  ובדומה לשלושת האופנים הללו בלחם שנפרס, כן הוא בלחם שיצא אל מחוץ לחומת העיר ירושלים: שאם <strong>עד שלא</strong> <strong>שחטה</strong> לבהמת הקרבן <strong>יצא לחמה</strong> אל מחוץ לחומה — לא נפסל בכך הלחם (שהרי טרם התקדש), ולכך <strong>מכניסה</strong> חזרה פנימה, <strong>ושוחט</strong> את בהמת הקרבן.
  ואם <strong>מששחטה יצא לחמה</strong> אל מחוץ לחומת ירושלים, ונפסל בכך הלחם — <strong>הדם יזרק</strong> על המזבח, <strong>והבשר יאכל, ו</strong>אולם <strong>ידי נדרו לא יצא, והלחם פסול.</strong> ואם יצא חלק מהלחם אל מחוץ לחומת ירושלים רק לאחר שכבר <strong>נזרק הדם</strong> על המזבח, ונאסר בכך הלחם היוצא לאכילה — <strong>תורם</strong> את ארבעת הלחמים הניתנים לכהן <strong>ממה</strong> שנמצא עדיין <strong>בפנים</strong> ומותר באכילה, ומתייחסת נתינה זו אף <strong>על</strong> הלחמים <strong>שבחוץ.</strong>
 וכמו כן בדומה לשלושת האופנים הללו בפריסת וביציאת הלחם, כן הוא בטומאת הלחם, שאם <strong>עד שלא שחטה נטמא לחמה</strong> — <strong>מביא לחם אחר, ושוחט</strong> את בהמת הקרבן. ואם <strong>מששחטה נטמא לחמה</strong> — <strong>הדם יזרק, והבשר יאכל, ו</strong>אף <strong>ידי נדרו יצא</strong> בכך, וטעם הדבר: לפי <strong>שהציץ מרצה על הטמא,</strong> אבל <strong>הלחם</strong> עצמו שנטמא הריהו <strong>פסול,</strong> שאמנם הציץ מרצה אבל אינו עושה אותו טהור.
  ואם נטמא הלחם לאחר שכבר <strong>נזרק הדם</strong> — <strong>תורם</strong> את ארבעת הלחמים הניתנים לכהן <strong>מן</strong> הלחם <strong>הטהור</strong> ומתייחסת נתינה זו אף <strong>על</strong> הלחם <strong>הטמא. ו</strong>מעתה יש לשאול:
 <strong>אי סלקא דעתך</strong> <small>[אם עולה על דעתך]</small> לומר ש<strong>שחיטה עושה זיקה</strong> בין הזבח והכבשים (ובדומה לכך, בין קרבן התודה ולחמיו), ולכך אם אבד האחד — אף חבירו נפסל, ועובר לבית השריפה. אם כן, נאמר כך גם בדינם של קרבן התודה ולחמיו, ש<strong>כיון</strong> שכבר <strong>הוזקקו זה לזה</strong> הקרבן ולחמיו <strong>בשחיטה,</strong> אם כן כאשר <strong>איפסיל ליה</strong> <small>[נפסל לו]</small> ה<strong>לחם</strong> (שנפרס או שיצא או שנטמא) לאחר השחיטה — <strong>תיפסל נמי</strong> <small>[גם כן]</small> ה<strong>תודה</strong> עמו, שהרי הוזקקו זה לזה ולא ייזרק דמה ואף בשרה לא ייאכל. ואילו בברייתא שנינו שאין הקרבן נפסל!
  ומשיבים: אין להקשות מדין התודה, שכן  <strong>שאני</strong> <small>[שונה]</small> הוא קרבן ה<strong>תודה, דרחמנא קרייה</strong> <small>[שהתורה קוראת לו]</small> <strong>"שלמים"</strong> ("זבח תודת שלמיו". ויקרא ז, יג), לומר שדין התודה כדין השלמים: <strong>מה שלמים קרבים בלא לחם, אף תודה</strong> יש והיא <strong>קרבה</strong> גם <strong>בלא לחם,</strong> שאינה נפסלת להקרבה אם נפסל לחמה.
 <big>ג</big> ועוד באותו ענין, <strong>אמר ר' ירמיה: אם תמצא לומר</strong> בפתרון הבעיה של חכמי ארץ ישראל, כי אכן ה<strong>תנופה עושה זיקה</strong> בין הלחם והכבשים, הרי אם כן אם <strong>אבד הלחם,</strong>
## דף מו:
 אחר התנופה — <strong>אבדו</strong> בכך גם ה<strong>כבשים</strong> ויוצאים לבית השריפה. וכן אם <strong>אבדו</strong> ה<strong>כבשים</strong> אחר התנופה — <strong>אבד</strong> בכך גם <strong>הלחם,</strong> שהרי הוקבעו זה עם זה בתנופה.
 <strong>ו</strong>אולם <strong>אם תמצא לומר</strong> בפתרון הבעיה של חכמי ארץ ישראל, כי ה<strong>תנופה אינה עושה זיקה</strong> בין הלחם והכבשים, יש לדון בשאלה זו: אם <strong>הביא לחם וכבשים, והונפו</strong> כדינם, <strong>ו</strong>אחר כך <strong>אבד הלחם,</strong> והלך <strong>והביא לחם אחר</strong> במקום הלחם שאבד — האם <strong>אותו הלחם</strong> האחר <strong>טעון תנופה</strong> עם הכבשים, שהרי לחם זה לא הונף, <strong>או</strong> שמא <strong>אינו טעון תנופה,</strong> שהרי הכבשים הבאים עמו כבר הונפו עם לחם, ועיקר דין התנופה נאמר בהם (ככתוב "והניף אותם הכהן". ויקרא כג, כ).
  ומסביר ר' ירמיה את הבעיה: אם <strong>אבדו</strong> ה<strong>כבשים</strong> לאחר התנופה, והביא במקומם כבשים אחרים — <strong>לא תיבעי</strong> <small>[לא תישאל]</small> <strong>לך</strong> אם צריכים להניף את הכבשים הללו עם הלחם, ש<strong>ודאי</strong> שבאופן זה <strong>בעי</strong> <small>[צריך]</small> <strong>תנופה</strong> חדשה של הכבשים עם הלחם. כי עיקר תנופה אמורה בכבשים, ובכבשים הללו לא התקיימה התנופה. ואולם <strong>כי תיבעי</strong> <small>[כאשר תישאל]</small> <strong>לך</strong> השאלה — הרי זה, כאמור, במקרה ש<strong>אבד הלחם</strong> לאחר התנופה.
 <strong>ו</strong>עוד מסביר ר' ירמיה את הבעיה: <strong>אליבא</strong> <small>[על פי</small> שיטתו<small>]</small> של <strong>בן ננס</strong> הסבור כי הכבשים מעכבים את הלחם ואין הלחם מעכב את הכבשים — <strong>לא תיבעי</strong> <small>[לא תישאל]</small> <strong>לך</strong> בעיה זו שהרי לשיטתו <strong>אמר</strong> כי ה<strong>כבשים</strong> הם ה<strong>עיקר,</strong> ולא הלחם, ובמקרה שלפנינו, כיון שהונפו כבר הכבשים — שוב אין צורך להניף את הלחם החדש. ואולם <strong>כי תיבעי</strong> <small>[כאשר תישאל]</small> <strong>לך</strong> השאלה — הרי זה <strong>אליבא</strong> <small>[על פי</small> שיטתו<small>]</small> של <strong>ר' עקיבא</strong> ש<strong>אמר</strong> כי הלחם מעכב את הכבשים ואין הכבשים מעכבים את הלחם, שלדעתו ה<strong>לחם</strong> הוא ה<strong>עיקר.</strong> ומעתה יש לשאול <strong>מאי</strong> <small>[מה]</small> הדין בענין הנפתו של הלחם המובא עתה.
  וצדדי הבעיה: מצד אחד יש לומר כי <strong>כיון</strong> שה<strong>לחם</strong> הוא ה<strong>עיקר,</strong> והרי לחם זה לא הונף — <strong>בעי</strong> <small>[צריך]</small> איפוא להניף <strong>תנופה</strong> חדשה. <strong>או דלמא</strong> <small>[שמא]</small> יש לומר כי <strong>כיון</strong> שה<strong>מתירין דידיה</strong> <small>[שלו,</small> של הלחם<small>]</small> ה<strong>כבשים נינהו</strong> <small>[הם],</small> וכיון שהם כבר הונפו — <strong>לא צריך</strong> שוב <strong>תנופה</strong> נוספת בלחם זה? ומסכמים כי בעיה זו לא נפתרה, ולכך <strong>תיקו</strong> <small>[תעמוד]</small> במקומה.
 <big>א</big> שנינו במשנתנו דינם של שני כבשי עצרת הבאים לשלמים עם שתי הלחם, שמקדשים את הלחם ומעכבים אותו. ובענין זה <strong>אמר ליה</strong> <small>[לו]</small> <strong>אביי לרבא</strong> בשאלה: <strong>מאי שנא</strong> <small>[במה שונים]</small> <strong>שני</strong> ה<strong>כבשים</strong> הבאים בעצרת לשלמים עם הלחם <strong>דמקדשי</strong> <small>[שמקדשים]</small> את שתי ה<strong>לחם ומעכבי</strong> <small>[ומעכבים]</small> אותו, שכיון שנשחטו הכבשים (לשיטת ר' יוחנן), אם לא הביאו אותם — אף אין מביאים את הלחם. <strong>ומאי שנא</strong> <small>[ובמה שונים]</small> <strong>שבעה כבשים ופר</strong> אחד <strong>ו</strong>שני <strong>אילים</strong> הבאים בעצרת לעולה למוספים, ש<strong>לא מקדשי</strong> <small>[לא מקדשים]</small> את ה<strong>לחם ולא מעכבי</strong> <small>[ולא מעכבים]</small> אותו?
 <strong>אמר ליה</strong> <small>[לו]</small> רבא בהסבר הדבר: דווקא שני הכבשים מקדשים את הלחם, ומעכבים את הבאתו בהיעדרם, <strong>הואיל והוזקקו</strong> (נוצרה זיקה, תלות) בין <strong>זה לזה ב</strong>שעת ה<strong>תנופה</strong> שלהם. מה שאין כן בקרבנות המוספים, שלא הוזקקו זה לזה. ומקשים על הסבר זה: <strong>והרי</strong> רואים אנו בדין קרבן <strong>תודה</strong> ולחמיו, אף ש<strong>לא הוזקקו</strong> התודה והלחמים <strong>זה לזה בתנופה</strong> (שאין בהם דין תנופה), <strong>ו</strong>בכל זאת שחיטת התודה <strong>מקדשא</strong> <small>[מקדשת]</small> את הלחמים, <strong>ומעכבא</strong> <small>[ומעכבת]</small> את הבאתם. הרי שהטעם לקידוש ועיכוב הלחם דווקא על ידי שני הכבשים, אינו הזיקה הנוצרת בשל ההנפה!
 <strong>אלא</strong> צריך לומר שהטעם שדווקא שני הכבשים מקדשים ומעכבים את שתי הלחם הוא, שדינם של שני הכבשים הריהו <strong>כ</strong>דינו של קרבן ה<strong>תודה, מה</strong> ה<strong>תודה</strong> הריהי קרבן <strong>שלמים, אף הכא נמי</strong> <small>[כאן,</small> שני הכשבים, <small>גם כן]</small> הריהם קרבן <strong>שלמים.</strong> וכשם שקרבן התודה מקדש ומעכב את לחמיו, כך הוא גם בשני כבשי העצרת, מה שאין כן בשאר קרבנות העצרת.
  ודוחים אף הסבר זה: <strong>מי דמי</strong> <small>[האם דומים]</small> הם שני כבשי העצרת לקרבן התודה? והלא <strong>התם</strong> <small>[שם,</small> בקרבן תודה<small>]</small> — <strong>ליכא</strong> <small>[אין]</small> עוד <strong>זבחים אחריני בהדיה</strong> <small>[אחרים אתו],</small> ולכך הריהו מקדש ומעכב את לחמיו. ואילו <strong>הכא</strong> <small>[כאן,</small> בקרבנות העצרת<small>]</small> — <strong>דאיכא</strong> <small>[שיש]</small> מלבד שני הכבשים הבאים לשלמים, גם <strong>זבחים אחריני בהדיה</strong> <small>[אחרים אתו],</small> יש מקום לומר כי <strong>ליקדשו הני והני</strong> <small>[שיקדשו</small> את הלחם, קרבנות <small>אלה ואלה]</small> ולא שני הכבשים בלבד!
 <strong>אלא</strong> צריך לומר בטעם הדבר שדווקא שני הכבשים הם המקדשים ומעכבים את שתי הלחם, שכן דינם של הכבשים הריהו <strong>כ</strong>דינו של קרבן <strong>איל נזיר</strong> המובא בהשלמת ימי נזירותו של הנזיר כקרבן שלמים (בנוסף לכבש אחד לקרבן עולה וכבשה אחת לקרבן חטאת וללחמי נזיר המובאים על ידו באותו יום. במדבר ו, יד— טו). <strong>מה איל נזיר</strong> — <strong>אף על גב דאיכא</strong> <small>[אף על פי שיש]</small> <strong>זבחים אחריני</strong> <small>[אחרים]</small> הבאים אתו, מכל מקום דווקא הוא, קרבן ה<strong>שלמים הוא דמקדשי</strong> <small>[שמקדשים]</small> את לחמי הנזיר, ואילו <strong>מידי אחרינא</strong> <small>[דבר אחר,</small> שאר הקרבנות<small>]</small> — <strong>לא</strong> מקדשים את לחמי הנזיר, <strong>הכא נמי</strong> <small>[כאן,</small> בלחמי העצרת, <small>גם כן]</small> — <strong>לא שנא</strong> <small>[אין</small> דינו <small>שונה],</small> והשלמים הם המקדשים את הלחם, ולא שאר הקרבנות.
 ושואלים: <strong>והתם מנלן</strong> <small>[ושם,</small> בקרבנות הנזיר, <small>מנין לנו]</small> שדווקא איל השלמים הוא המקדש את לחמי הנזיר, ולא שאר הקרבנות? — <strong>דתניא</strong> <small>[ש</small>כן <small>שנויה</small> ברייתא<small>]</small> על האמור בקרבנות הנזיר <strong>"ואת האיל יעשה זבח שלמים לה' על סל המצות"</strong> (שם יז) — הרי לשון זו "על סל המצות" <strong>מלמד שהסל</strong> של לחמי הנזיר הריהו <strong>בא</strong> כ<strong>חובה ל</strong>קרבן ה<strong>איל</strong> שהוא קרבן שלמים, <strong>ושחיטת</strong> ה<strong>איל</strong> לקרבן שלמים היא ה<strong>מקדשן</strong> ללחמים אלה. ו<strong>לפיכך</strong> אם היתה שחיטתו פסולה וכגון ש<strong>שחטו</strong> לאיל <strong>שלא לשמו</strong> (לשם שלמים) — <strong>לא קדשו הלחם.</strong>
 <big>ב</big> שנינו במשנתנו כי לדעת ר' עקיבא אין הכבשים מעכבים את הלחם, ולכך אם אין כבשים — באים שתי הלחם כשלעצמם. ובענין זה עוד <strong>תנו רבנן</strong> <small>[שנו חכמים]</small> בברייתא: <strong>שתי הלחם הבאות בפני עצמן</strong> — <strong>יונפו, ו</strong>אולם לאחר מכן <strong>תעובר צורתן</strong> (ייפסלו) על ידי המתנת לילה, שייפסלו בלינה, <strong>ויצאו לבית השריפה,</strong> כקדשים שנפסלו.
  ותוהים:  <strong>מה נפשך</strong> <small>[מה רצונך]?</small> כלומר, בכל צד הדבר קשה, שכן <strong>אי</strong> <small>[אם]</small> שתי הלחם <strong>לאכילה אתיין</strong> <small>[באות]</small> ומונפות — <strong>ליכלינהו</strong> <small>[שיאכלו אותן],</small> ולא ישרפן! ו<strong>אי</strong> <small>[אם]</small> <strong>לשריפה אתיין</strong> <small>[הן באות]</small> בסופו של דבר — <strong>לשרפינהו לאלתר</strong> <small>[שישרוף אותן מיד],</small> ו<strong>למה להו</strong> <small>[להן]</small> להמתין כדי לגרום להן <strong>עיבור צורה?</strong>
 <strong>אמר רבה: לעולם לאכילה אתיין</strong> <small>[באות],</small> ואולם גזרו חכמים <strong>גזירה</strong> שלא תיאכלנה מתוך החשש <strong>שמא יזדמנו להן כבשים לשנה הבאה, ויאמרו:</strong> וכי <strong>אשתקד</strong> (בשנה שעברה), בחג השבועות, <strong>לא אכלנו</strong> את שתי ה<strong>לחם בלא</strong> שהובאו עמו שני ה<strong>כבשים? עכשיו נמי ניכול</strong> <small>[גם כן נאכל]</small> את שתי הלחם בלא שיובאו איתם כבשי העצרת.
 <strong>ואינהו לא ידעי</strong> <small>[והם לא יודעים]</small> כי טעם הדבר שאכלו בשנה שעברה את שתי הלחם אף שלא קרבו כבשי העצרת הוא משום ש<strong>אשתקד לא הוו</strong> <small>[לא היו]</small> להם <strong>כבשים,</strong> ולכך <strong>אינהו שריין נפשייהו</strong> <small>[הם,</small> שתי הלחם, <small>מתירים</small> את <small>עצמם</small> לאכילה<small>],</small> ואולם <strong>השתא דאיכא</strong> <small>[עכשיו,</small> בשנה זו, <small>שיש]</small> בה <strong>כבשים</strong> — ה<strong>כבשים הוא דשרו להו</strong> <small>[שמתירים אותם,</small> את שתי הלחם באכילה<small>],</small> ואין שתי הלחם מתירים את עצמם.
 <strong>אמר רבה: מנא אמינא לה</strong> <small>[מנין אני אומר אותה</small> הלכה<small>]?</small> — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>אמר ר' יהודה</strong> שכך <strong>העיד בן בוכרי ביבנה</strong> לפני חכמי בית הועד בשם חכמים: אף שאין הכהנים חייבים במחצית השקל, מכל מקום <strong>כל כהן ששוקל</strong> (שמביא את מחצית השקל) — <strong>אינו חוטא</strong> בכך.
 <strong>אמר לו רבן יוחנן בן זכאי: לא כי</strong> (כך) הוא, <strong>אלא כל כהן שאינו שוקל</strong> — <strong>חוטא</strong> הוא. <strong>אלא שהכהנים דורשין מקרא זה</strong> המובא להלן <strong>ל</strong>טובת <strong>עצמן,</strong> כדי להיפטר ממחצית השקל, שכן כלל הוא בתורה שמנחת כהן אינה נאכלת אלא נשרפת, שכן נאמר:
 <strong>"וכל מנחת כהן כליל תהיה לא תאכל"</strong> (ויקרא ו, טז). ולכך הם טוענים: <strong>הואיל ו</strong>מנחת ה<strong>עומר ושתי הלחם ולחם הפנים</strong> גם <strong>שלנו הן,</strong> שהרי אנו חייבים בשקלים שמהם נקנים כל קרבנות הציבור ובכלל זה גם המנחות הללו, <strong>היאך</strong> אם כן הם <strong>נאכלין</strong> על ידינו?!
  ודן רבה בדברי המשנה הללו: יש לברר את האמור בדרשתם של הכהנים: <strong>הני</strong> <small>[אותם]</small> <strong>שתי הלחם היכי דמי</strong> <small>[כיצד בדיוק</small> הדבר<small>]?</small> <strong>אילימא</strong> <small>[אם תאמר]</small> שמדובר <strong>ב</strong>זמן שהן <strong>באות עם</strong> כבשי <strong>הזבח</strong> — מדוע התפלאו הכהנים על אכילתם של שתי הלחם, <strong>אטו</strong> <small>[וכי]</small> קרבן <strong>תודה ולחמה מי</strong> <small>[האם]</small> <strong>לא</strong> תיתכן אפשרות ש<strong>מנדבי</strong> <small>[מנדבים]</small> אותם <strong>כהנים, ואכלי להו</strong> <small>[ואוכלים אותם]?</small> ואם כן, במה שונים שתי הלחם מלחמי תודה!
 <strong>אלא לאו</strong> <small>[האם לא]</small> מדובר פה <strong>ב</strong>שתי הלחם ה<strong>באות בפני עצמן, וקתני</strong> <small>[ושנה]</small> בהן: <strong>היאך הן נאכלין</strong> — <strong>אלמא</strong> <small>[מכאן]</small> נלמד שבעיקרו של דין <strong>לאכילה</strong> הן <strong>אתיין</strong> <small>[באות],</small> ואולם חכמים גזרו בהן שלא לאוכלן, ולכך הן צריכות לעיבור צורתן.
 <strong>אמר ליה</strong> <small>[לו]</small> <strong>אביי</strong> לרבה בדחייה: <strong>לעולם</strong> תפרש שמדובר במשנה זו <strong>ב</strong>שתי הלחם ה<strong>באות עם הזבח, ודקא קשיא</strong> <small>[ו</small>מה <small>שהיה קשה]</small> <strong>לך מתודה ולחמה</strong> שנאכלות לכהנים, אף כשכהנים הם שנדבום — אין זו קושיה, שכן <strong>לחמי תודה לא איקרו</strong> <small>[לא נקראו]</small> <strong>"מנחה",</strong> ולכך יכולים הכהנים לאוכלם, שהרי דין שריפה לא נאמר אלא במנחה של כהנים. בעוד ש<strong>שתי הלחם איקרו</strong> <small>[נקראו]</small> <strong>"מנחה", ש</strong>כן <strong>נאמר</strong> בהם "וביום הביכורים <strong>בהקריבכם מנחה חדשה לה'</strong> בשבועותיכם..." (במדבר כח, כו).
 <strong>רב יוסף אמר</strong> הסבר אחר: <strong>לעולם</strong> עיקר דינן הוא ש<strong>לשריפה אתיין</strong> <small>[באות],</small> <strong>והיינו טעמא</strong> <small>[ו</small>אולם <small>זהו הטעם]</small> ש<strong>לא שרפינן</strong> <small>[לא שורפים אנו אותן]</small> מייד (וכדרך שהקשו למעלה) — <strong>לפי שאין שורפין קדשים</strong> שנפסלו (כגון נותר או טמא) <strong>ביום טוב,</strong> ולכך אי אפשר לשרוף את שתי הלחם הללו ביום הבאתן, בחג השבועות.
 <strong>אמר ליה</strong> <small>[לו]</small> <strong>אביי</strong> לרב יוסף בשאלה על דבריו: <strong>מי דמי</strong> <small>[האם דומה]</small> שריפתם של שתי הלחם לשריפתם של שאר קדשים הנפסלים, שאין שורפים מייד את שתי הלחם הבאות לבדן?! והלא <strong>התם</strong> <small>[שם,</small> בשאר קדשים הנשרפים<small>]</small> — <strong>לאו</strong> <small>[אין]</small> <strong>מצותן</strong> מלכתחילה <strong>בכך</strong> (בשריפה), שהרי מעיקרם באו לאכילה, אלא שאירע בהם פסול, ומשום כך אין הם נשרפים ביום טוב. מה שאין כן <strong>הכא</strong> <small>[כאן,</small> בשתי הלחם הבאות לבדן<small>],</small> שלדעתך <strong>מצותן</strong> מעיקרה היא <strong>בכך</strong> (בשריפה) — <strong>לישרפינהו</strong> <small>[שישרוף אותן]</small> מיד ביום טוב, ואין צורך להמתין שיעבור עליהם לילה. <strong>מידי דהוה</strong> <small>[כמו שהוא</small> הדין<small>]</small> ב<strong>פר ושעיר של יום הכיפורים</strong> שמצוותן מלכתחילה היא בשריפה, ולכן הם נשרפים בו ביום!
 <strong>אלא אמר רב יוסף</strong> טעם אחר מדוע אין שתי הלחם הבאות לעצמם נשרפות מייד, אלא למחרת: <strong>גזירה</strong> היא שגזרו חכמים שלא לשורפן מיד, <strong>שמא יזדמנו להם כבשים לאחר מכאן</strong> באותו היום, ויונפו איתם הלחמים וייאכלו. <strong>אמר ליה</strong> <small>[לו]</small> <strong>אביי</strong> לרב יוסף בדחיית דבריו אלה: <strong>תינח</strong> <small>[תנוח,</small> מיושבת בכך השאלה<small>]</small> מדוע אין הם נשרפים ביום טוב ב<strong>כל</strong> ה<strong>זמן</strong> שבו עדיין נוהגת <strong>הקרבתם</strong> (עד להקרבתו של תמיד של בין הערביים), ואולם <strong>לבתר הכי</strong> <small>[אחר כך],</small> כשכבר נגמר זמן הקרבתם — <strong>לשרפינהו</strong> <small>[שישרוף אותם]</small> מיד ולא ימתין למחרת! השיב לו רב יוסף: <strong>מאי</strong> <small>[מה</small> פירוש<small>]</small> הביטוי <strong>"תעובר צורתן" נמי דקתני</strong> <small>[גם כן ששנה</small> במשנה<small>]?</small> — <strong>צורת הקרבתם,</strong> ובאמת הריהם נשרפים לאחר שהסתיים זמן הקרבתם.
 <strong>רבא אמר</strong> הסבר אחר בטעם דינן של שתי הלחם הבאות לעצמן: מעיקר הדין <strong>לאכילה אתיין</strong> <small>[</small>הן <small>באות],</small> <strong>ו</strong>אולם גזרו בהן חכמים <strong>גזירה</strong> שלא תיאכלנה. וטעמה של גזירה זו: <strong>משום</strong> מה שאמר <strong>רבה</strong> שחששו שאף בשנה הבאה יבואו לאכול את שתי הלחם הבאות לעצמן, גם כשיימצאו להם כבשים באותה שנה, <strong>ו</strong>אולם מקורו של ההסבר הזה הוא <strong>לאו מטעמיה</strong> <small>[אינו מהטעם,</small> מהמקור שהביא רבה<small>],</small> <strong>אלא</strong> <strong>מקרא</strong> <small>[מהמקרא].</small>
 <strong>ואמר רבא</strong> בהסבר שיטתו זו: <strong>מנא אמינא לה</strong> <small>[מנין,</small> מאיזה כתוב, אני אומר אותה, את מקורה של הלכה זו<small>]?</small> <strong>דכתיב</strong> <small>[ש</small>כן <small>נאמר]</small> בדינם של שתי הלחם: <strong>"ממושבתיכם תביאו לחם תנופה</strong> שתים שני עשרונים סולת תהיינה חמץ תאפינה <strong>בכורים לה' "</strong>(ויקרא כג, יז). וקרא אותם הכתוב "ביכורים", ללמדנו: <strong>מה בכורים</strong> — <strong>בפני עצמן</strong> הם באים, <strong>אף שתי הלחם</strong> — יש (כאשר לא נמצאו להם כבשים) והם באים <strong>בפני עצמן. ו</strong>עוד נלמד <strong>מינה</strong> <small>[ממנה,</small> מהשוואה זו לביכורים<small>]:</small> <strong>מה בכורים</strong> — באים <strong>לאכילה, אף שתי הלחם נמי</strong> <small>[גם כן]</small> — באים <strong>לאכילה.</strong>
## דף מז.
 <big>א</big> ומביאים עוד מדברי חכמים בדינם של שני כבשי העצרת ושתי הלחם הבאים בחג השבועות. <strong>תנו רבנן</strong> <small>[שנו חכמים]</small> בברייתא: שני <strong>כבשי</strong> ה<strong>עצרת אין מקדשין את</strong> שתי <strong>הלחם אלא בשחיטה</strong> של הכבשים וזריקת דמם על המזבח.
  ומסבירים <strong>כיצד</strong> — אם <strong>שחטן</strong> את כבשי העצרת <strong>לשמן,</strong> ולאחר מכן עמד <strong>וזרק</strong> את <strong>דמן</strong> על המזבח <strong>לשמן</strong> — הרי <strong>קדש</strong> בכך <strong>הלחם,</strong> ומותר באכילה. <strong>שחטן שלא לשמן וזרק</strong> את <strong>דמן שלא לשמן</strong> — <strong>לא קדש</strong> בכך <strong>הלחם. שחטן</strong> <strong>לשמן ו</strong>אולם <strong>זרק</strong> את <strong>דמן שלא לשמן</strong> — <strong>הלחם קדוש ואינו קדוש,</strong> אלו <strong>דברי רבי.</strong> ואילו <strong>ר' אלעזר בר' שמעון אומר: לעולם</strong> (בכל מקרה) הלחם <strong>אינו קדוש עד שישחוט</strong> אותם <strong>לשמן ויזרוק</strong> את <strong>דמן לשמן.</strong>
 ומבררים את שיטותיהם של רבי ור' אלעזר בר' שמעון: <strong>מאי טעמא</strong> <small>[מה הטעם,</small> מקור שיטתו<small>]</small> של <strong>רבי</strong> הסבור ששחיטת הכבשים בלבד היא המקדשת את הלחם?
  — <strong>דכתיב</strong> <small>[ש</small>כן <small>נאמר]</small> באיל הנזיר המובא ביום מלאת ימי נזירותו <strong>"ואת האיל יעשה זבח שלמים לה' על סל המצות"</strong> (במדבר ו, יז), ומכתוב זה למדים כי עשיית הזבח (שחיטה) מועילה אף ללחמים הבאים עם הקרבן ("על סל המצות"), ו<strong>למימרא</strong> <small>[</small>ו<small>לומר]</small> לנו מכאן כי ה<strong>שחיטה מקדשא</strong> <small>[</small>היא ה<small>מקדשת]</small> את הלחם. וכן שחיטת כבשי העצרת מקדשת את שתי הלחם הבא עמם, שכן נלמד דין קדושת שתי הלחם מדין לחמי נזיר.
 <strong>ו</strong>אילו <strong>ר' אלעזר בר' שמעון</strong> הסבור שהשחיטה והזריקה גם יחד הן המקדשות, מאין הוא למד את שיטתו זו? — מן הנאמר בכתוב זה "ואת האיל <strong>יעשה"</strong> — להורות שאין הלחמים מתקדשים אלא <strong>עד שיעשה</strong> באיל את <strong>כל עשיותיו,</strong> השחיטה והזריקה.
  ושואלים:  <strong>ורבי נמי הכתיב</strong> <small>[גם כן הרי נאמר]</small> <strong>"יעשה",</strong> שמשמע ממנו שאין הלחם מתקדש עד שתיעשנה כל עשיותיו של האיל ובכלל זה הזריקה? והשיב רבי: <strong>אי כתיב</strong> <small>[אם היה כתוב]</small> <strong>"זבח יעשה"</strong> — הייתי <strong>אומר</strong> <strong>כדקאמרת</strong> <small>[כמו שאתה אומר],</small> שמשמעות הכתוב שישחט ויעשה פעולה נוספת, שהיא הזריקה ("זבח יעשה") על מנת שיתקדש הלחם. ואולם <strong>השתא דכתיב</strong> <small>[עכשיו שנאמר]</small> בכתוב זה <strong>"יעשה זבח"</strong> — משמע הדברים: <strong>במה</strong> (מה) <strong>יעשה</strong> כדי שתחול קדושה על הלחם? — <strong>בזביחה.</strong>
 ושואלים לצד האחר: <strong>ור' אלעזר בר' שמעון, הכתיב</strong> <small>[הרי נאמר]</small> <strong>"זבח"</strong> שמשמע ממנו כי השחיטה כשלעצמה מקדשת מקדשת את הלחם? והשיב ר' אלעזר בר' שמעון: הפסוק <strong>ההוא</strong> <small>[אותו]</small> הכתוב "זבח שלמים לה' על סל המצות" <strong>מיבעי ליה</strong> <small>[נצרך לו]</small> <strong>ל</strong>לימוד אחר, וכמו שאמר <strong>ר' יוחנן,</strong> שכן <strong>אמר ר' יוחנן: הכל מודים,</strong> ואף ר' אלעזר בר' שמעון הסבור שאין השחיטה כשלעצמה מקדשת את הלחם, <strong>שצריך שיהא לחם בשעת שחיטה.</strong>
 <big>ב</big> שנינו בברייתא שלשיטת רבי, אם נשחט איל הנזיר לשמו ואולם דמו נזרק שלא לשמו, הרי הלחם "קדוש ואינו קדוש". ובענין זה שואלים: <strong>מאי</strong> <small>[מה</small> פירוש<small>]</small> <strong>"קדוש ואינו קדוש"? אביי אמר:</strong> הלחם אמנם נעשה <strong>קדוש</strong> קדושה גמורה בשחיטה זו, <strong>ו</strong>אולם <strong>הוא</strong> <strong>אינו גמור</strong> בקדושתו. <strong>רבא אמר:</strong> הלחם אמנם נעשה <strong>קדוש</strong> קדושה גמורה בשחיטה זו, <strong>ו</strong>אולם הוא <strong>אינו ניתר</strong> על ידה לאכילה.
  ושואלים:  <strong>מאי בינייהו</strong> <small>[מה</small> הבדל הלכתי יש <small>ביניהם</small><small>],</small> בין אביי ורבא, שהרי הכל מודים שאין הלחם מותר לאכילה בשחיטה זו? ומשיבים: <strong>איכא בינייהו</strong> <small>[יש ביניהם]</small> הבדל <strong>ל</strong>ענין <strong>מיתפס</strong> <small>[התפסה,</small> חלות קדושה<small>]</small> על <strong>דמי</strong> <strong>פדיונו</strong> של לחם זה, ש<strong>ל</strong>שיטת <strong>אביי</strong> האומר שאין הלחם קדוש קדושה גמורה — גם <strong>לא תפיס</strong> <small>[לא תופס,</small> חלה<small>]</small> קדושה על דמי <strong>פדיונו.</strong> ואילו <strong>ל</strong>שיטת <strong>רבא</strong> האומר שהלחם קדוש קדושה גמורה (אלא שאינו מותר באכילה) — <strong>תפיס</strong> <small>[תופס]</small> דין קדושה על דמי <strong>פדיונו.</strong>
 ומקשים: <strong>בשלמא</strong> <small>[נניח,</small> מובן הדבר<small>]</small> <strong>ל</strong>שיטת <strong>רבא</strong> האומר בפירוש דברי רבי שהתקדש הלחם בקדושה גמורה, <strong>היינו</strong> <small>[זהו]</small> ההבדל <strong>דאיכא</strong> <small>[שיש]</small> <strong>בין רבי לר' אלעזר בר' שמעון. אלא ל</strong>שיטת <strong>אביי</strong> האומר שלדברי רבי לא התקדש הלחם קדושה גמורה, <strong>מאי איכא</strong> <small>[מה</small> ההבדל להלכה ש<small>יש]</small> <strong>בין רבי לר' אלעזר בר' שמעון?</strong>
 ומשיבים: <strong>איכא בינייהו</strong> <small>[יש ביניהם]</small> הבדל <strong>ל</strong>ענין <strong>איפסולי</strong> <small>[שיפסל]</small> הלחם <strong>ביוצא</strong> מן העזרה לאחר שחיטה. שכן לדעת רבי הסבור שהתקדש הלחם — נפסל הלחם ביציאתו. ואילו לדעת ר' אלעזר בר' שמעון הסבור שלא קידשה השחיטה את הלחם — לא נפסל הלחם ביציאתו זו (שהרי עדיין לא התקדש).
 <big>ג</big> ועוד בענין מחלוקתם של רבי ור' אלעזר בר' שמעון בדין קדושת שתי הלחם בשחיטת ובזריקת כבשי העצרת, <strong>בעא מיניה</strong> <small>[שאל אותו]</small> <strong>ר' שמואל בר רב יצחק מר' חייא בר אבא: כבשי עצרת ששחטן לשמן, ו</strong>אולם <strong>זרק</strong> את <strong>דמן שלא לשמן</strong> — <strong>אותו הלחם מהו</strong> דינו <strong>באכילה?</strong>
 ושואלים: <strong>אליבא דמאן</strong> <small>[לפי</small> שיטתו <small>של מי]</small> הועלתה בעיה זו? שכן <strong>אי</strong> <small>[אם]</small> הועלתה הבעיה <strong>אליבא</strong> <small>[לפי</small> שיטתו<small>]</small> של <strong>ר' אלעזר בר' שמעון</strong> — אין לבעיה זו מקום, שכן <strong>האמר</strong> <small>[הרי אמר]</small> ר' אלעזר בר' שמעון כי <strong>זריקה היא דמקדשא</strong> <small>[שמקדשת]</small> את הלחם, ואם לא נזרק הדם לשמו, ברור שלא התקדשו הלחמים, ואין היתר לאוכלם. ו<strong>אי</strong> <small>[אם]</small> הועלתה הבעיה <strong>אליבא</strong> <small>[לפי</small> שיטתו<small>]</small> של <strong>רבי</strong> — גם כן אין מקום לבעיה זו, שהרי <strong>בין ל</strong>הסברו של <strong>אביי</strong> את דברי רבי (האומר שבמקרה זה הלחם הריהו "קדוש ואינו קדוש"), ו<strong>בין ל</strong>הסברו של <strong>רבא</strong> — הלחם הריהו אמנם <strong>קדוש ו</strong>אולם <strong>אינו ניתר</strong> באכילה <strong>הוא!</strong>
 <strong>אלא</strong> צריך לומר שהבעיה <strong>היא</strong> <strong>אליבא דהאי תנא</strong> <small>[לפי</small> שיטתו <small>של תנא זה],</small> <strong>דתני אבוה</strong> <small>[ש</small>כן <small>שנה אביו]</small> של <strong>ר' ירמיה בר אבא</strong> ברייתא זו: <strong>שתי הלחם שיצאו</strong> אל מחוץ לעזרה <strong>בין</strong> ה<strong>שחיטה</strong> של הכבשים <strong>לזריקה</strong> של דמם, <strong>וזרק</strong> הכהן את <strong>דמן של</strong> ה<strong>כבשים</strong> במחשבה לאכול את הלחם ואת הכבשים <strong>חוץ</strong> (מעבר) <strong>לזמנן</strong> המותר, ובכך נתפגלו הכבשים ואסורים באכילה. ואולם נחלקו חכמים בדינו של הלחם. ש<strong>ר' אליעזר אומר</strong> כי <strong>אין בלחם משום</strong> איסור <strong>פיגול,</strong> ואילו <strong>ר' עקיבא אומר</strong> כי <strong>יש</strong> אף <strong>בלחם,</strong> ולא רק בכבשים, <strong>משום</strong> איסור <strong>פיגול.</strong>
 ובהסבר מחלוקתם זו של ר' אליעזר ור' עקיבא <strong>אמר רב ששת</strong> כי <strong>הני תנאי</strong> <small>[אלה התנאים],</small> הן ר' אליעזר והן ר' עקיבא, <strong>כ</strong>שיטתו של <strong>רבי סבירא להו</strong> <small>[סבורים הם],</small> ש<strong>אמר</strong> שה<strong>שחיטה</strong> לעצמה <strong>מקדשא</strong> <small>[מקדשת]</small> את הלחם. ולדעת הכל התקדש לחם זה עם שחיטת הכבשים, וכשיצא אל מחוץ לעזרה היה כבר קדוש.
 <strong>מיהו</strong> <small>[ואולם]</small> בדבר זה נחלקו: ש<strong>ר' אליעזר</strong> הולך בהלכה זו <strong>לטעמיה</strong> <small>[לטעמו,</small> לשיטתו<small>],</small> שכך <strong>אמר</strong> ר' אליעזר ש<strong>אין</strong> ה<strong>זריקה מועלת</strong> (פועלת, מחילה דין) אלא לקדשים שבעזרה, ולא <strong>ל</strong>קרבן ה<strong>יוצא</strong> מהעזרה. ולכך כאשר יצא הלחם אל מחוץ לעזרה לפני הזריקה, אין מחשבת הפיגול של הכהן בשעת זריקת הדם מחילה עליו דין פיגול. <strong>ו</strong>כמו כן אף <strong>ר' עקיבא</strong> הולך בהלכה זו <strong>לטעמיה</strong> <small>[לטעמו,</small> לשיטתו<small>],</small> שכך <strong>אמר</strong> ר' עקיבא <strong>כי ה</strong><strong>זריקה מועלת</strong> אף <strong>ליוצא,</strong> ולכך מחשבת הפיגול שחשב הכהן מחילה דין פיגול אף על הלחם שיצא מהעזרה.
## דף מז:
 <strong>דתנן</strong> <small>[ששנינו</small> במשנה<small>]:</small> נחלקו <strong>ר' אליעזר ור' עקיבא בדינם של</strong> <strong>אימורי</strong> (חלקי הקרבן העולים למזבח) של <strong>קדשים קלים שיצאו</strong> אל מחוץ לעזרה <strong>לפני זריקת דמים</strong> וזרק אחר כך את הדם עליהם. <strong>ש</strong><strong>ר' אליעזר אומר:</strong> אין זריקה זו נחשבת כלל, ומשום כך <strong>אין</strong> <strong>מועלין בהן. ואין חייבין עליהן משום פיגול</strong> אם בשעת אחת העבודות קודם ל<strong>זריקת הדם הראויה חשב על הקרבן לאוכלו מחוץ לזמנו הראוי, שלא נתפגל הקרבן, והאוכל מבשרו במזיד אינו חייב כרת, כיון שאין זו זריקה ראויה. ואינו חייב כרת על אכילת בשרם של אלו אם</strong> <strong>נותר</strong> הבשר לאחר זמן אכילתו הראוי, <strong>ו</strong>כן אינו חייב כרת על אכילתם כשהוא <strong>טמא</strong> טומאת הגוף. שהרי הם כמי שלא נעשתה בהם זריקה כלל.
  ואילו <strong>ר' עקיבא אומר:</strong> זריקה זו נחשבת לענין זה שיהיו <strong>מועלין בהן, וחייבין עליהן משום פיגול ונותר וטמא.</strong>
 ובדבר זה הוצעה בעייתו של ר' שמואל בר רב יצחק מר' חייא בר אבא: לשיטתו זו של ר' עקיבא <strong>מאי</strong> <small>[מה]</small> הוא הדין לענין היתר אכילתו של הלחם בכבשי עצרת שנשחטו לשמם אך נזרק דמם שלא לשמם?
 <strong>ומפרט את צדדי הבעיה: האם יש לומר כי</strong> <strong>מ</strong>אחר שלמדנו כי <strong>זריקת</strong> דם כבשי העצרת במחשבת <strong>פיגול קבעה</strong> (מחילה דין) <strong>ל</strong>שתי ה<strong>לחם</strong> שהריהם <strong>ב</strong>איסור <strong>פיגול,</strong> שאף שזריקה זו נעשית על קדשים שנפסלו <strong>ב</strong>פסול <strong>יוצא,</strong> מכל מקום נחשב הלחם היוצא <strong>כבשר</strong> הקרבן וחל עליו דין פיגול. אף בענייננו נאמר <strong>ש</strong><strong>זריקה שלא לשמה</strong> כיון שהיא מתירה את בשרם של כבשי העצרת, כמו כן <strong>נמי</strong> <small>[גם כן]</small> הריהי <strong>שריא ליה</strong> <small>[מתירה אותו]</small> את <strong>ה</strong><strong>לחם.</strong> ומן הצד האחר: <strong>או דלמא</strong> <small>[שמא]</small> יש לומר כי לא נאמרה שיטה זו של ר' עקיבא אלא <strong>לחומרא</strong> <small>[להחמרה]</small> בדין (וכגון לענין שיחול איסור פיגול על הלחם שיצא אל מחוץ לעזרה בין שחיטה לזריקה), שדווקא בזה <strong>אמרינן</strong> <small>[אומרים אנו]</small> שייחשב הדבר היוצא כבשר הקרבן הנמצא בעזרה, ופועלת בו הזריקה. אבל <strong>לקולא</strong> <small>[להקלה]</small> בדין (וכגון בענייננו, שיותר הלחם באכילה בזריקה זו) — בזה <strong>לא אמרינן</strong> <small>[אין אומרים אנו]</small> כן.
  על דרך העמדה זו של מחלוקת ר' אליעזר ור' עקיבא, <strong>מתקיף לה</strong> <small>[מקשה עליה]</small> <strong>רב פפא: וממאי</strong> <small>[וממה,</small> ומנין<small>]</small> לנו <strong>דכי איתנהו אבראי פליגי</strong> <small>[שכאשר</small> הלחמים <small>נמצאים בחוץ</small> הם <small>חולקים]?</small>
 <strong>דילמא</strong> <small>[שמא]</small> יש לומר כי <strong>בדאיתנהו אבראי</strong> <small>[ב</small>מקרה <small>ש</small>הם <small>נמצאים בחוץ]</small> — <strong>דכולי עלמא לא פליגי</strong> <small>[שהכל</small> מודים, ואף ר' עקיבא, <small>אינם חלוקים]</small> שלדעת הכל <strong>אין</strong> ה<strong>זריקה מועלת</strong> (מועילה, מחילה דינים) <strong>ליוצא.</strong> אלא <strong>ב</strong>אופן ש<strong>הדר עיילינהו פליגי</strong> <small>[</small>ש<small>חזר</small> ו<small>הכניסם</small> לעזרה לפני הזריקה, הם <small>חלוקים],</small> ש<strong>ר' אליעזר סבר לה</strong> <small>[הריהו סבור]</small> <strong>כ</strong>דעת <strong>רבי,</strong> ש<strong>אמר</strong> כי ה<strong>שחיטה מקדשא</strong> <small>[מקדשת]</small> את הלחם, <strong>ו</strong>משום כך <strong>איפסלו להו</strong> <small>[נפסלו</small> להם<small>]</small> הלחמים <strong>ביוצא</strong> כאשר יצאו לאחר שחיטת הכבשים, ומעתה אף שהוכנסו חזרה לפני הזריקה שוב לא יחול בהם פסול פיגול.
 <strong>ו</strong>אילו <strong>ר' עקיבא</strong> סבור <strong>כר' אלעזר בר' שמעון</strong> ש<strong>אמר</strong> כי ה<strong>שחיטה</strong> כשלעצמה <strong>לא מקדשא</strong> <small>[אינה מקדשת]</small> את הלחם, אלא זריקת הדם היא המקדשת אותם, <strong>ו</strong>לכן הלחמים שיצאו אל מחוץ לעזרה לפני זריקת הדם כיון שלא התקדשו עדיין, <strong>לא מיפסלי</strong> <small>[אינם נפסלים]</small> <strong>ב</strong>פסול <strong>יוצא,</strong> ולכשיזרוק את הדם, אם תהא הזריקה במחשבת פיגול — תחיל עליהם זריקה זו דין פיגול. ומעתה אין עוד מקום לבעייתו זו של ר' שמואל בר רב יצחק לשיטתו של ר' עקיבא, שהרי אין הזריקה מועילה לדבר שנפסל (כלחמים הללו שנפסלו בשחיטה שלא לשמה)!
 ודוחים את קושיית רב פפא: <strong>האי מאי</strong> <small>[</small>פירוש <small>זה</small> של <small>מחלוקת ר' אליעזר ור' עקיבא,</small> <small>מה</small> טיבו<small>]?</small> הלא אין הוא הולם את מחלוקתם. שכן <strong>אי אמרת בשלמא</strong> <small>[נניח,</small> זה ברור, <small>אם אתה אומר</small><small>]</small> ש<strong>ר' עקיבא כ</strong>שיטת <strong>רבי סבירא ליה</strong> <small>[סבור הוא],</small> ש<strong>אמר</strong> כי ה<strong>שחיטה מקדשא להו</strong> <small>[מקדשת אותם,</small> את הלחמים<small>]</small> — <strong>היינו דקאמר</strong> <small>[זהו שאמר]</small> <strong>ר' עקיבא דקדשי להו</strong> <small>[שמקדשים אותם,</small> את הלחמים<small>]</small> <strong>בשחיטה, ואתיא</strong> <small>[ובאה]</small> ה<strong>זריקה</strong> זו שנעשתה במחשבת אכילה חוץ לזמנו, ו<strong>קבעה להו</strong> <small>[קובעת אותם]</small> <strong>ב</strong>איסור <strong>פיגול.</strong>
 <strong>אלא אי אמרת</strong> <small>[אם אתה אומר]</small> שר' עקיבא <strong>כ</strong>שיטת <strong>ר' אלעזר בר' שמעון סבירא ליה</strong> <small>[סבור הוא],</small> ש<strong>אמר</strong> כי ה<strong>זביחה</strong> (שחיטה) כשלעצמה <strong>לא מקדשא</strong> <small>[אינה מקדשת]</small> את הלחם, אלא הזריקה, וכי <strong>זריקת פיגול מי מקדשא</strong> <small>[האם מקדשת]?</small>
 <strong>והאמר</strong> <small>[והרי אמר]</small> <strong>רב גידל, אמר רב</strong> כי <strong>זריקת</strong> הדם במחשבת <strong>פיגול</strong> אמנם מחילה איסור פיגול על בשר הקרבן, ואולם היא <strong>אינה מביאה</strong> מעתה את הקדשים שלא היו עד כה בכלל דין מעילה <strong>לידי</strong> דין <strong>מעילה, ו</strong>כמו כן היא <strong>אינה מוציאה</strong> מעתה את הקדשים שהיו בכלל דין מעילה <strong>מידי</strong> דין <strong>מעילה.</strong>
 ומפרש רב את דבריו: זריקה ש<strong>אינה מביאה</strong> קדשים <strong>לידי מעילה</strong> — <strong>באימורי</strong> (בחלק הקרב על המזבח) <strong>קדשים קלים</strong> שבשרם ממון בעליהם, ואף האימורים אינם נכללים בהגדרת "קדשי ה' " ("נפש כי תמעול מעל וחטאה בשגגה מקדשי ה' ". ויקרא ה, טו) שבהם אמור דין מעילה, שכיון שאינם קרבים על המזבח, מפני שנפסלו בזריקה זו.
 <strong>ו</strong>זריקה זו <strong>אינה מוציאה מידי מעילה</strong> — <strong>בבשר קדשי קדשים</strong> כגון החטאת והאשם ושלמי ציבור שהוא נאכל לכהנים, שעדיין יש בו דין מעילה, שהרי לא פסק מלהיקרא "קדשי ה' ", שמאחר והיתה זו זריקת פיגול — לא הועילה
 <strong>!</strong> ודוחים: כיצד מביאים מדברי רב גידל שאמר בשם רב, ו<strong>לאו איתותב</strong> <small>[האם לא הוקשו]</small> דברים אלה של <strong>רב גידל אמר רב</strong> במסכת מעילה (דף ג,ב) ונדחו?
 <big>א</big> ועוד בעיה שעניינה הוא כבשי ולחמי העצרת <strong>בעא מיניה</strong> <small>[שאל</small> <small>ממנו]</small> <strong>ר' ירמיה מר' זירא:</strong> שני <strong>כבשי</strong> ה<strong>עצרת ששחטן לשמן,</strong> והוקבעו בשחיטה זו עם שתי הלחם הבא איתם, <strong>ו</strong>אחר כן <strong>אבד הלחם.</strong> אם יזרק דם הכבשים לשמם — ודאי שלא תתיר זריקה זו את הכבשים, שהרי הוקבעו עם הלחם וזה הלא אבד. ואולם יש לשאול: <strong>מהו</strong> הדין <strong>שיזרוק</strong> הכהן <strong>את</strong> <strong>דמן</strong> של הכבשים על המזבח <strong>שלא לשמן</strong> אלא לשם שלמים, כדי <strong>להתיר</strong> בכך את <strong>בשר</strong> הכבשים <strong>באכילה?</strong>
 <strong>אמר ליה</strong> <small>[לו]</small> ר' זירא בתמיהה על עצם העלאת אפשרות שכזו: וכי <strong>יש לך דבר</strong> כיוצא בזה, <strong>ש</strong>הוא <strong>אינו כשר</strong> אם נעשה <strong>לשמו,</strong> <strong>ו</strong>אולם הוא <strong>כשר</strong> אם נעשה <strong>שלא לשמו?!</strong> הקשה ר' ירמיה על תמיהתו זו של ר' זירא: <strong>ו</strong>כי <strong>לא</strong> מצאנו כדבר הזה?! <strong>והרי</strong> קרבן <strong>פסח</strong> ביום ארבעה עשר בניסן (ערב פסח) <strong>קודם חצות</strong> היום (שהוא תחילת זמן הקרבתו) — <strong>אינו כשר</strong> אם נשחט <strong>לשמו,</strong> לשם פסח, שהרי נשחט קודם זמנו, <strong>ו</strong>הריהו <strong>כשר</strong> אם נשחט <strong>שלא לשמו</strong> אלא לשם קרבן שלמים<strong>! אמר לו ר' זירא לר' ירמיה בהסבר תמיהתו:</strong>
 <strong>הכי קאמינא</strong> <small>[כך אני אמרתי,</small> זאת התכוונתי לומר<small>]:</small> האם <strong>יש לך דבר</strong> כיוצא בזה, <strong>ש</strong>כבר <strong>נראה</strong> (היה ראוי) להקריבו <strong>לשמו</strong> (כדוגמת כבשי עצרת אלה, שנשחטו לשמם כשהיה לחם אתם), <strong>ו</strong>לאחר מכן <strong>נדחה</strong> (חדל להיות ראוי) <strong>מ</strong>להקריבו <strong>לשמו</strong> (שכבשים אלה, שמשעה שאבד לחמם, אף הם נדחו מהקרבה), <strong>ואינו כשר</strong> אם יוקרב <strong>לשמו, ו</strong>אולם הריהו <strong>כשר</strong> אם יוקרב <strong>שלא לשמו?!</strong>
 הקשה ר' ירמיה גם על הסבר זה: <strong>ו</strong>כי <strong>לא</strong> מצאנו אף כדבר הזה?! <strong>והרי</strong> קרבן <strong>פסח,</strong> כשמגיע זמנו בין הערביים שבי"ד בניסן — הריהו ראוי להקריבו לשמו, <strong>ומ</strong><strong>אחר זמנו</strong> — אף שהוא נדחה מהקרבה לשמו, בכל זאת <strong>בשאר ימות השנה</strong> אף <strong>קודם חצות</strong> היום — הרי הוא כשר אם יוקרב שלא לשמו, אלא לשם שלמים!
  חזר ר' זירא והסביר את תמיהתו: <strong>הכי קאמינא</strong> <small>[כך אמרתי,</small> זאת התכוונתי לומר<small>]:</small> האם <strong>יש לך דבר</strong> כיוצא בזה, <strong>ש</strong>כבר <strong>נראה</strong> (היה ראוי) להקריבו <strong>לשמו</strong> (כדוגמת כבשי עצרת אלה, שהובאו להקרבתם עם הלחם, כדין), <strong>ו</strong>גם <strong>נשחט</strong> קרבן זה <strong>לשמו</strong> <strong>ו</strong>לאחר מכן <strong>נדחה</strong> (חדל להיות ראוי) <strong>מ</strong>להקריבו <strong>לשמו</strong> (וכגון כבשים אלה, שמשעה שאבד לחמם, נדחו מהקרבה), <strong>ואינו כשר</strong> אם יוקרב <strong>לשמו, ו</strong>אולם הריהו <strong>כשר</strong> אם הוא יוקרב <strong>שלא לשמו?!</strong>
 חזר והקשה ר' ירמיה גם על הסבר זה: <strong>ו</strong>כי <strong>לא</strong> מצאנו אף כדבר הזה?! <strong>והרי</strong> קרבן <strong>תודה</strong> ולחמיו, שלמדנו את דינו למעלה (מו,א) שאם לאחר שנשחט קרבן התודה נפרס הלחם, ונפסל בכך — יזרק דם התודה לשם שלמים ובשר הקרבן ייאכל, ואילו היה נזרק דם התודה לשמו — לא היה הבשר מותר באכילה, ואילו משנזרק שלא לשמו — הריהו מותר באכילה.
  ודחה ר' זירא ראיה זו: אין להביא ראיה מקרבן תודה שכן <strong>שאני</strong> <small>[שונה,</small> נבדל<small>]</small> דין ה<strong>תודה</strong> משאר דיני הקרבנות, <strong>דרחמנא קרייה</strong> <small>[ש</small>כן <small>התורה קראה אותו]</small> <strong>"שלמים"</strong> ("זבח תודת שלמיו". ויקרא ז, יג), וכשם שהשלמים הריהם קרבנות הבאים בלא לחם, כן יש והתודה באה בלא לחם. ולכך אין אובדנו של הלחם מחשיב את הקרבן כנדחה. מה שאין כן בבעיית ר' ירמיה, שנדחו הכבשים באובדנו של הלחם.
 <big>ב</big> ומביאים עוד בדינם של כבשי ולחמי העצרת. <strong>תנו רבנן</strong> <small>[שנו חכמים]</small> בברייתא: <strong>שחט</strong> את <strong>שני</strong> ה<strong>כבשים</strong> כדין, ואולם שחטם <strong>על ארבע חלות</strong> ולא על שתים כדינם — מה יעשה? <strong>הריהו</strong> <strong>מושך שתים מהן</strong> מן החלות הללו, שהן תהיינה לחמי <strong>העצרת,</strong> <strong>ומניפן</strong> עם שני הכבשים שנשחטו,
## דף מח.
 <strong>והשאר</strong> (שתי החלות האחרות) <strong>נאכלות בפדיון,</strong> <strong>אמרוה רבנן</strong> <small>[חכמים]</small> את ההלכה הבאה <strong>קמיה</strong> <small>[לפני]</small> <strong>רב חסדא: הא</strong> <small>[</small>ברייתא <small>זו]</small> הריהי ש<strong>לא כ</strong>שיטת <strong>רבי</strong> הסבור כי שחיטת כבשי העצרת מקדשת את הלחמים, ולפיכך כבר התקדשו הלחמים הללו בקדושת הגוף. אלא כר' אלעזר בר' שמעון הסבור כי השחיטה אינה מקדשת את הלחמים, ולא התקדשו עדיין הלחמים בקדושת הגוף, ומשום כך יכול למשוך שני לחמים שירצה מתוך הארבעה, ולזרוק עליהם את הדם ולקדשם בכך, ושני הלחמים האחרים נפדים.
 <strong>דאי</strong> <small>[ש</small>כן <small>אם]</small> היא כשיטת <strong>רבי</strong> — יש לשאול: <strong>כיון</strong> שרבי <strong>אמר</strong> כי ה<strong>שחיטה מקדשא</strong> <small>[מקדשת]</small> את שני הלחמים, זה שאמרה הברייתא <strong>דפריק להו</strong> <small>[שפודה אותם,</small> את שאר החלות<small>],</small> <strong>היכא</strong> <small>[היכן]</small> הוא פודה אותן? שלשיטתו לשם פדיונם צריך שיהיו ארבעת הלחמים לפניו בשעת הפדיון (שהרי אינו יודע מי מהם הלחמים המקודשים בקדושת הגוף, ומי מהם הלחמים הקדושים בקדושת דמים)?
  ומעתה, <strong>אי</strong> <small>[אם]</small> מדובר באופן <strong>דפריק להו מאבראי</strong> <small>[שפודה אותם,</small> את הלחמים <small>מחוץ</small> לעזרה<small>],</small> שמוציא את ארבעת הלחמים אל מחוץ לעזרה ופודה שנים מתוכם — <strong>כיון דכתיב</strong> <small>[שנאמר]</small> במצוות התנופה בשתי הלחם "והניף הכהן אותם על לחם הביכורים תנופה <strong>לפני ה'</strong> על שני כבשים..." (ויקרא כג, כ), הרי אותם שני הלחמים שהתקדשו בתנופה זו, <strong>איפסיל להו</strong> <small>[נפסלו]</small> בכך <strong>ביוצא!</strong> ו<strong>אי</strong> <small>[אם]</small> הוא מביא את כל ארבעת הלחמים ופודה שנים מהם ב<strong>גוואי</strong> <small>[בפנים</small> העזרה<small>]</small> — <strong>הא</strong> <small>[הרי]</small> נמצא שבכך הוא <strong>מעייל</strong> <small>[מכניס]</small> <strong>חולין לעזרה,</strong> את שני הלחמים שיצאו לחולין!
 <strong>אמר להו</strong> <small>[להם,</small> לחכמים<small>]</small> <strong>רב חסדא: לעולם</strong> דעת ברייתא זו היא <strong>כ</strong>שיטת <strong>רבי, ופריק להו גוואי</strong> <small>[ופודה אותם בפנים],</small> אבל אין זה נחשב כמכניס חולין לעזרה, שכן בכגון זה עצם היותם <strong>חולין</strong> בעזרה <strong>ממילא</strong> (מאליהם, מעצמם) <strong>קא הוויין</strong> <small>[הם נעשים],</small> ברגע פדיונם, שאין זה דומה לאדם המכניס מלכתחילה חולין אל תוך העזרה.
 <strong>אמר ליה</strong> <small>[לו]</small> <strong>רבינא לרב אשי</strong> בשאלה על דברי רב חסדא אלה: <strong>והתניא</strong> <small>[והרי שנויה</small> ברייתא<small>]</small> הדנה במקרה זה של השוחט שני כבשי עצרת על ארבעה לחמים, ובמפורש אומרת הברייתא כי <strong>כשהוא פודן</strong> את שאר החלות, <strong>אין</strong> הוא <strong>פודן</strong> בעזרה <strong>אלא בחוץ</strong> לעזרה, ולדברי רב חסדא יכול הוא לשיטת רבי לפדותן בפנים כיון שנעשות הן חולין מאליהן!
  ומשיבים: מברייתא זו אין להקשות על דברי רב חסדא שכן לא אמר רב חסדא את הסברו אלא לשיטת הברייתא הקודמת, ואילו  <strong>הא</strong> <small>[</small>ברייתא <small>זו],</small> ב<strong>ודאי</strong> כשיטת <strong>ר' אלעזר בר' שמעון היא.</strong> וראיה לדבר, <strong>דאי</strong> <small>[שאם]</small> כשיטת <strong>רבי</strong> האומר שהשחיטה מקדשת את הלחמים — כיצד מוציאים את ארבעת הלחמים אל מחוץ לעזרה, ו<strong>הא איפסלו להו</strong> <small>[הרי נפסלו להם]</small> הלחמים שהתקדשו משום <strong>יוצא!</strong> אלא ודאי כיון שאמר שיכול לפדות אותן משמע שעדיין לא התקדשו לגמרי.
 <big>א</big> למעלה הובאו דברי הברייתא בדין השוחט את כבשי עצרת על ארבעה לחמים, ששנינו בה שהתקדשו שני לחמים מתוכם. ובענין זה מביאים מה ש<strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: לימא תיהוי תיובתיה</strong> <small>[האם נאמר</small> כי <small>תהא</small> ברייתא זו <small>קושיה]</small> על שיטת <strong>ר' יוחנן, מיהא דאיתמר</strong> <small>[מזו שנאמר]</small> בדינה של <strong>תודה ששחטה על שמונים חלות</strong> ולא על ארבעים חלות כדינה, <strong>חזקיה אמר</strong> כי <strong>קדשו ארבעים</strong> חלות <strong>מתוך</strong> ה<strong>שמונים</strong> הללו. <strong>ו</strong>אילו <strong>ר' יוחנן אמר</strong> ש<strong>לא קדשו ארבעים מתוך שמונים.</strong> והרי מברייתא זו רואים כי כאשר שחט את הקרבן על מספר לחמים יותר מכפי הראוי לו, שמתקדש רק חלק מהם כמספר הראוי!
  ודוחים את הקושיה: <strong>ולאו מי איתמר עלה</strong> <small>[והאם לא נאמר עליה]</small> בהסבר מחלוקת זו שבין חזקיה ור' יוחנן, ש<strong>אמר ר' זירא: הכל מודים,</strong> ואף ר' יוחנן, כי <strong>היכא</strong> <small>[היכן,</small> במקום<small>]</small> ש<strong>אמר</strong> המקדיש את התודה בשעת הקדשתו אותה עם לחמיה <strong>"ליקדשו</strong> <small>[שיתקדשו]</small> <strong>ארבעים</strong> חלות <strong>מתוך</strong> ה<strong>שמונים"</strong> — <strong>דקדשה</strong> <small>[שהתקדשו]</small> אכן ארבעים, אף שהיו בשעת השחיטה שמונים חלות. ואף <strong>הכא נמי</strong> <small>[כאן,</small> בדברי הברייתא, <small>גם כן]</small> צריך לומר שמדובר בה באופן ש<strong>אמר "ליקדשו תרתי</strong> <small>[שיתקדשו שתים]</small> <strong>מתוך ארבע</strong> החלות", ובאופן זה אף ר' יוחנן מודה שהתקדשו רק שנים.
 <big>ב</big> ומביאים עוד בעניינם של כבשי ולחמי העצרת ממה ש<strong>תני</strong> <small>[שנה]</small> <strong>ר' חנינא טירתא קמיה</strong> <small>[לפני]</small> <strong>ר' יוחנן</strong> ברייתא זו: אם <strong>שחט ארבעה כבשים</strong> לכבשי העצרת (ולא שנים, כדין) <strong>על שתי חלות,</strong> מה יעשה בשני הכבשים הנוספים? הריהו <strong>מושך שנים מהן</strong> (מתוך הארבעה הללו) <strong>וזורק</strong> את <strong>דמן</strong> על המזבח <strong>שלא לשמן</strong> (שלא לשם כבשי העצרת), ולאחר מכן הריהו זורק את דמם של הכבשים האחרים לשם כבשי העצרת.
 <strong>שאם אי</strong> (אין) <strong>אתה אומר</strong> לנהוג <strong>כך,</strong> אלא שיזרוק בתחילה את דמם של שני כבשים לשם כבשי העצרת, ורק לאחר מכן יזרוק את דמם של השנים האחרים שלא לשם כבשי העצרת — <strong>הפסדת</strong> בכך <strong>את</strong> שני הכבשים <strong>האחרונים,</strong> שכיון שכבשים אלו כבר היו ראויים להיזרק דמם על המזבח לשמם, ונדחו בזריקת דמם של השנים הראשונים — שוב אין הם כשרים להיזרק שלא לשמם.
 <strong>אמר לו ר' יוחנן</strong> בתמיהה על הדברים הללו: <strong>וכי</strong> הנהגה נכונה היא זו, שיהא בית דין <strong>אומר לו לאדם "עמוד וחטא</strong> בדבר אחד (כגון זה שיזרוק דמם של שני הכבשים הראשונים שלא לשמם) <strong>בשביל שתזכה</strong> בדבר אחר (הכבשים האחרונים)"?!
 <strong>והתנן</strong> <small>[והרי שנינו</small> במשנה<small>]</small> שנחלקו תנאים בדינם של <strong>אברי</strong> קרבן <strong>חטאת</strong> (הנאכלים לכהנים) <strong>שנתערבו באברי עולה</strong> (העולים כליל על המזבח), ואין אנו יודעים איזה מן האיברים הללו הם לאכילה ואיזה להקטרה על המזבח. ש<strong>ר' אליעזר אומר</strong> כי <strong>יתנו</strong> את האיברים האלה כולם <strong>למעלה</strong> על המזבח, ובכללם גם אברי החטאת. <strong>ו</strong>אין בדבר משום הקרבה של דבר שאינו ראוי למזבח, משום ש<strong>רואה אני את בשר</strong> ה<strong>חטאת</strong> הנמצא עתה <strong>למעלה</strong> על המזבח <strong>כאילו היא עצים</strong> הנשרפים, ולא כקרבן. <strong>וחכמים אומרים</strong> כי <strong>תעובר צורתן</strong> של כל האיברים הללו (שימתינו עד שיפסלו בלינת לילה), <strong>ויצאו</strong> כולם <strong>לבית השריפה.</strong>
 ולשיטתך יש מקום לשאול על דעת חכמים <strong>אמאי</strong> <small>[מדוע]</small> שורפים את כל תערובת האיברים הזו? <strong>לימא</strong> <small>[יאמר]</small> לו בית דין לכהן <strong>"עמוד וחטא</strong> בהקרבת איברי החטאת על המזבח, <strong>בשביל שתזכה</strong> בהקרבתם של איברי העולה"!
  השיב ר' חנינא טירתא לר' יוחנן על שאלתו זו: אין להקשות ממשנה זו שכן <strong>"עמוד וחטא ב</strong>קרבן <strong>חטאת</strong> זה, <strong>בשביל שתזכה ב</strong>קרבן <strong>חטאת</strong> זה", שקרבן אחד הוא זה — <strong>אמרינן</strong> <small>[אומרים אנו],</small> ובענייננו, אומרים לו לחטוא בשני כבשי העצרת הראשונים, כדי שיזכה בשני כבשי העצרת האחרים. אבל <strong>"עמוד וחטא ב</strong>קרבן <strong>חטאת</strong> זה, <strong>בשביל שתזכה ב</strong>קרבן <strong>עולה</strong> זה" — <strong>לא אמרינן</strong> <small>[אין אנו אומרים],</small> ולכך לשיטת חכמים גם אין מעלים את איברי החטאת על המזבח כדי לאפשר את הקרבתם של איברי העולה.
  הקשה על כך ר' יוחנן: <strong>ו</strong>כי <strong>בחדא מילתא מי אמר</strong> <small>[בדבר אחד האם</small> אכן <small>אומרים,</small> מורים<small>]</small> לו לאדם לחטוא בדבר אחד כדי לזכותו בדבר השני?! <strong>והא תניא</strong> <small>[והרי שנויה</small> ברייתא<small>]:</small> <strong>כבשי עצרת ששחטן שלא לשמן, או ששחטן בין לפני זמנן</strong> (לפני חג השבועות), <strong>בין לאחר זמנן</strong> (לאחר חג השבועות), מה יעשה בהם? — <strong>הדם יזרק</strong> שלא לשם כבשי עצרת אלא לשם שלמים, <strong>והבשר יאכל</strong> כשלמים.
  אבל <strong>אם היתה</strong> חג העצרת ביום ה<strong>שבת,</strong> מאחר שלא הותרה בשבת זריקת דמם של קרבנות יחיד, אלא של ציבור בלבד, כבשים אלה שנדחו מכלל קרבנות ציבור כשנשחטו שלא לשמם או שלא בזמנם — <strong>לא יזרוק</strong> את דמם, ולא יוקרבו על המזבח, וייאסר בשרם להיאכל. <strong>ו</strong>אולם <strong>אם</strong> עבר ו<strong>זרק</strong> בשבת את דמם של הכבשים הללו — <strong>הורצה</strong> (התקבל) הקרבן לענין זה שיהא מותר <strong>להקטיר</strong> את ה<strong>אימורין</strong> (חלק הקרבן הקרב על המזבח) <strong>לערב</strong> (במוצאי שבת), והבשר ייאכל.
 <strong>ו</strong>אם כדבריך, שבדבר אחד אומרים לאדם לחטוא בזה על מנת שיזכה בזה, <strong>אמאי</strong> <small>[מדוע]</small> אינו מותר בזריקת הדם בעצרת שחלה בשבת? <strong>לימא</strong> <small>[יאמר,</small> יורה לו בית דין<small>]</small> <strong>"עמוד</strong> ו<strong>חטא</strong> בזריקת הדם של קרבן זה, <strong>בשביל שתזכה</strong> בהקטרת איבריו ובאכילת בשרו של קרבן זה לערב".
  ומשיבים:  <strong>"עמוד חטא בשבת, כדי שתזכה בשבת"</strong> — <strong>אמרינן</strong> <small>[אומרים אנו],</small> אבל <strong>"עמוד חטא בשבת, כדי שתזכה בחול"</strong> — <strong>לא אמרינן</strong> <small>[אין אנו אומרים].</small>
 וחזר ושאל ר' יוחנן: <strong>ובתרתי מילי</strong> <small>[ובשני דברים</small> נבדלים<small>]</small> <strong>לא אמר</strong> <small>[אין אומרים]</small> הוראה זו לחטוא בדבר אחד כדי לזכות בדבר אחר?! <strong>והתנן</strong> <small>[והרי שנינו</small> במשנה<small>]:</small> <strong>חבית של</strong> משקה <strong>תרומה שנשברה</strong> ביום השבת. ונמצאת החבית <strong>בגת העליונה,</strong> ומשם נוזל המשקה הנמצא בה למטה אל הגת התחתונה. <strong>וב</strong>גת ה<strong>תחתונה</strong> היו מצויים באותה עת משקים של <strong>חולין טמאין,</strong> מה יעשה? <strong>מודה ר' אליעזר ור' יהושע</strong> (שנחלקו, להלן במקרה האחר) <strong>שאם</strong> הוא <strong>יכול</strong> להספיק ו<strong>להציל ממנה</strong> מן המשקה הנמצא בחבית התרומה אפילו <strong>רביעית</strong> לוג אחת <strong>בטהרה</strong> על ידי כלי טהור — <strong>יציל</strong> את משקה התרומה הטהור, אף ששאר המשקה שבחבית ישפך לגת התחתונה אל החולין הטמאים, ונטמא משקה התרומה, וכן נפסדו החולין (כיון שהתערב בתוכם משקה של תרומה ואינם ראויים אלא לכהנים).
 <strong>ואם לאו</strong> <small>[לא],</small> שאין לו כלי טהור, ועתיד כל משקה התרומה בחבית שבגת העליונה להישפך אל החולין הטמאים שבגת התחתונה — נחלקו בכך, ש<strong>ר' אליעזר אומר:</strong>
## דף מח:
 <strong>תרד</strong> כל התרומה שבגת העליונה, <strong>ותטמא</strong> על ידי החולין הטמאים שבגת התחתונה, ונמצאת מפסידה את משקה החולין, <strong>ואל יטמאנה</strong> את הנמצא בחבית <strong>ביד</strong> (במעשה הנעשה על ידו), לשאוב בכלים טמאים, וכדי להציל את משקה החולין. <strong>ו</strong>אילו <strong>ר' יהושע אומר</strong> כי יכול הוא (אם רצונו בכך) <strong>אף</strong> ש<strong>יטמאנה ביד.</strong> הרי מכאן שמורים לו לאדם לחטוא בדבר אחד כדי לזכות באחר!
  השיב לו ר' חנינא טירתא לר' יוחנן: אין להקשות מהלכה זו, שכן <strong>שאני התם</strong> <small>[שונה שם]</small> המצב, שהרי אף אם לא יעשה כל מעשה שהוא, תכולת החבית <strong>לטומאה קא אזלא</strong> <small>[היא הולכת]</small> כאשר תיפול אל משקה החולין שבגת התחתונה. לכך אין מעשה זה שהוא קולט את הנמצא בחבית העליונה בכלים טמאים ונטמאת היא בכך, נחשב לחטא.
 <big>א</big> ועוד בדיני כבשי העצרת. <strong>כי אתא</strong> <small>[כאשר בא]</small> <strong>רב יצחק</strong> מארץ ישראל לבבל, והביא עמו מסורות שונות, <strong>תני</strong> <small>[שנה]</small> ברייתא זו: <strong>כבשי עצרת ששחטן שלא כמצותן,</strong> וכגון ששחטם שלא לשם כבשי עצרת — הריהם <strong>פסולין</strong> בכך, <strong>ותעובר צורתן</strong> (בלינת לילה), <strong>ויצאו לבית השריפה.</strong>
 <strong>אמר רב נחמן</strong> לרב יצחק: שנה <strong>מר</strong> <small>[אדוני]</small> את דברי הברייתא הזו באופן זה, משום שהריהו <strong>מקיש</strong> (משווה) <strong>להו</strong> <small>[אותם,</small> את דין כבשי העצרת<small>]</small> <strong>ל</strong>דין קרבן <strong>חטאת,</strong> ולכך הריהו <strong>תני</strong> <small>[שונה]</small> בדינם של הכבשים הללו שנשחטו שלא לשמם שהם <strong>פסולין,</strong> כדין קרבן חטאת שנשחט שלא לשמו. ואילו ה<strong>תנא דבי</strong> [של בית מדרשו<strong>]</strong> של <strong>לוי דגמר</strong> <small>[שלמד]</small> את דין <strong>שלמי חובה מ</strong>דינם של <strong>שלמי נדבה,</strong> לכך <strong>תני</strong> <small>[שונה]</small> בדינם של הכבשים הללו שהם <strong>כשרים,</strong> כדין שאר הקרבנות (מלבד חטאת ופסח),
 <strong>דתני</strong> <small>[ש</small>כן <small>שנה]</small> <strong>לוי</strong> בברייתא העוסקת בקרבנות שצריך הנזיר להביא: <strong>ושאר שלמי נזיר ששחטן שלא כמצותן</strong> (שלא לשמם) — הריהם <strong>כשרין</strong> ודינם כשלמי נדבה, <strong>ו</strong>אף ש<strong>לא עלו</strong> (אין הם נחשבים) <strong>לבעלים לשם</strong> שלמי ה<strong>חובה</strong> (שחייב להביא בנזירותו). <strong>ו</strong>אולם הם <strong>נאכלין ליום ולילה</strong> בלבד, כשלמי נזיר (ולא כשלמי נדבה הנאכלים לשני ימים ולילה אחד). <strong>ואין</strong> הם <strong>טעונין</strong> (חייבים) בהבאה <strong>לא</strong> של <strong>לחם ולא זרוע</strong> (כחובתו של הנזיר).
 <strong>מיתיבי</strong> <small>[מקשים]</small> על דברי רב יצחק מהברייתא הבאה: מי שהיה צריך להביא <strong>לקרבן ה</strong><strong>אשם</strong> בן צאן שהוא <strong>בן</strong> (בתוך) <strong>שנה</strong> ראשונה לחייו, והוא הנקרא "כבש", <strong>והביא</strong> בן צאן שהוא <strong>בן שתים</strong> (והוא הנקרא "איל"). או מי שהיה צריך להביא לקרבן אשמו <strong>בן שתים</strong> <strong>והביא</strong> <strong>בן שנה</strong> — קרבנות אלה הריהם <strong>פסולין, ותעובר צורתן</strong> (בלינת לילה) <strong>ויצאו לבית השרפה.</strong>
 <strong>אבל עולת</strong> ה<strong>נזיר,</strong> שמביא הנזיר במלאת ימי נזירותו, שדינה הוא כבש בן שנתו. <strong>ועולת יולדת,</strong> שמביאה היולדת ביום ארבעים ואחד להולדת זכר וביום שמונים ואחד להולדת נקבה כבש בן שנתו לעולה. <strong>ועולת</strong> ה<strong>מצורע,</strong> שמביא המצורע לאחר שנטהר מצרעתו כבש בן שנתו לעולתו, <strong>שהיו</strong> קרבנותיהם מ<strong>בני שתי שנים, ושחטן</strong> — הריהם <strong>כשרין.</strong>
 <strong>כללו של דבר: כל</strong> דבר <strong>הכשר בעולת נדבה</strong> — הריהו <strong>כשר</strong> גם <strong>בעולת חובה.</strong> <strong>וכל</strong> דבר <strong>הפסול ב</strong>קרבן <strong>חטאת</strong> — הריהו <strong>פסול</strong> גם <strong>ב</strong>קרבן <strong>אשם, חוץ מ</strong>זה שעשאו <strong>שלא לשמו</strong> שפסול רק בקרבן חטאת ולא באשם. הרי שלמדים דינם של קרבנות חובה (כעולות נזיר ומצורע) מדינם של קרבנות הנדבה (כעולות נדבה) להכשיר את עולות החובה, על אף שבכלל קרבנותיהם של הנזיר והמצורע בא גם קרבן חטאת, והיה מקום לומר שיילמד דינם מחטאת, ויפסל האיל שבא במקום כבש לעולה. ומכאן נסיק שכך הוא גם בכבשי עצרת שיילמד דינם משלמי נדבה, אף שבא עם כבשי העצרת גם קרבן חטאת, ויהא דינם של כבשי העצרת שנשחטו שלא לשמם להכשר, ושלא כדברי רב יצחק!
  ומשיבים: אין להקשות מדברי ברייתא זו, שכן  <strong>האי</strong> <small>[זה]</small> ה<strong>תנא</strong> ששנה אותה — ה<strong>תנא דבי</strong> <small>[מבית</small> מדרשו<small>]</small> של <strong>לוי הוא,</strong> הסבור כי כבשי עצרת שנשחטו שלא לשמם כשרים, וכמובא למעלה.
  ודנים בדברי רב נחמן שהסביר כי התנא של בית מדרשו של לוי מכשיר את כבשי העצרת שנשחטו שלא לשמם, משום שלמד את דין כבשי העצרת מדינם של שלמי נדבה: <strong>תא שמע</strong> <small>[בוא</small> ו<small>שמע]</small> ממה <strong>דתני</strong> <small>[ששנה]</small> <strong>לוי,</strong> שלא כדבריך, שכן אמר לוי: <strong>אשם נזיר</strong> (כבש בן שנתו המובא על ידי הנזיר שנטמא במת, ביום השמיני להטמאו) <strong>ו</strong>כן <strong>אשם מצורע</strong> (כבש בן שנתו המובא על ידי המצורע לגמר טהרתו), <strong>ששחטן שלא לשמן</strong> — הריהם <strong>כשרים, ו</strong>אולם <strong>לא עלו לבעלים לשום</strong> (לשם) <strong>חובה.</strong>
 ואם <strong>שחטן</strong> לקרבנות אלה כשהיה <strong>מחוסר זמן בבעלים,</strong> שעדיין לא הגיע זמנם של הבעלים להקרבה זו, <strong>או שהיו</strong> הקרבנות הללו לא כבשים בני שנתם, אלא אילים <strong>בני שתי שנים, ושחטן</strong> — הריהם <strong>פסולין. ו</strong>יש לדון:
 <strong>אם איתא</strong> <small>[יש]</small> מקום לדבריך, שלומד לוי את דינם של קרבנות החובה מדינם של קרבנות הנדבה, אם כן <strong>ליגמר</strong> <small>[שילמד]</small> אף את דינם של קרבנות האשם <strong>מ</strong>דין <strong>שלמים,</strong> ויהיו אלה כשרים! ומשיבים: אין זו ראיה, שכן דינם של <strong>שלמים</strong> חובה <strong>מ</strong>דינם של <strong>שלמים</strong> רשות — אכן <strong>גמר</strong> <small>[לומד]</small> לוי, ואולם דינו של <strong>אשם מ</strong>דינו של <strong>שלמים</strong> — <strong>לא גמר</strong> <small>[אין</small> לוי <small>לומד].</small>
 ומקשים עוד על דברי רב נחמן: <strong>ואי</strong> <small>[אם]</small> אכן הוא כדבריך שלוי <strong>גמר</strong> <small>[לומד]</small> דינם של <strong>שלמים</strong> חובה <strong>מ</strong>דינם של <strong>שלמים</strong> נדבה — באותו אופן <strong>ליגמר נמי</strong> <small>[שילמד גם כן]</small> דינו של <strong>אשם מ</strong>דינו של <strong>אשם.</strong> ומעתה נלמד שיהא דינם של <strong>אשם נזיר ואשם מצורע</strong> שיהא כשר אף אם הביא איל ולא כבש בן שנה, <strong>מ</strong>דינם של <strong>אשם גזילות ואשם מעילות</strong> שדינם הוא באיל בן שנתים. <strong>או</strong> מצד אחר נלמד שיהא דינם של <strong>אשם גזילות ואשם מעילות</strong> שהובא בהם כבש בן שנתו, שהוא כשר, <strong>מ</strong>דינם של <strong>אשם נזיר ואשם מצורע</strong> שדינם הוא בכבש בן שנתו!
 <strong>אמר רב שימי בר אשי:</strong> אין זו שאלה, שכן <strong>דנין</strong> דינו של <strong>דבר</strong> שנעשה <strong>שלא בהכשירו</strong> הראוי לכתחילה (ככבשי העצרת שנשחטו שלא לשמם) <strong>מדבר</strong> שנעשה <strong>שלא בהכשירו</strong> הראוי (כשלמי נדבה שקרבו שלא לשמם). <strong>ו</strong>אולם <strong>אין דנין דבר</strong> שנעשה <strong>שלא בהכשירו</strong> (כאשמם של נזיר ומצורע שבא כאיל בן שנתים ולא ככבש בן שנתו) <strong>מדבר שבהכשירו</strong> (כאשם גזילות וכאשם מעילות, שדינם הוא לבוא כקרבן איל בן שנתים).
  ושואלים על כך: <strong>ולא?</strong> וכי אין למדים דבר שנעשה שלא כהכשירו מדבר שנעשה כהכשירו?! <strong>והא תניא</strong> <small>[והרי שנויה</small> ברייתא<small>]</small> <strong>מנין ל</strong>קרבן ש<strong>יוצא</strong> אל מחוץ למקומו, ונפסל בכך, <strong>שאם</strong> בכל זאת <strong>עלה</strong> על גבי המזבח ש<strong>לא ירד</strong> משם, ויוקרב? <strong>שהרי</strong> הקרבן ה<strong>יוצא כשר</strong> כאשר נעשה <strong>בבמה</strong> (בהקרבה שלא במקדש, בזמן שהותרה הקרבה שכזו). שאין בבמה דין "יוצא". הרי שלמדים אנו דבר שנעשה שלא כהכשרו (היוצא שנפסל, והועלה על המזבח) מדבר שנעשה כהכשרו (הקרבה בבמה, בזמן שהותרה הקרבה שכזו)!
## דף מט.
 ומשיבים: אין זו קושיה על כללו של רב שימי בר אשי, ואכן אין למדים דבר הנעשה שלא בהכשרו מדבר הנעשה בהכשרו, והטעם שהיוצא שעלה למזבח לא ירד אינו משום שנלמד הדבר מדין במה, אלא ה<strong>תנא</strong> על הפסוק האמור בקרבן העולה <strong>"זאת תורת העלה</strong> היא העולה על מוקדה..." (ויקרא ו, ב), שבכך <strong>ריבה</strong> הכתוב את כל העולים למזבח ובכלל זה אף הקדשים שיצאו אל מחוץ לעזרה, הוא ש<strong>סמיך ליה</strong> <small>[סמך עליו]</small> את דינו. ומה שהביא כראיה מבמה, אינו אלא כתוספת, אך לא ממנה נלמדו הדברים.
 <big>א</big> ומביאים עוד בדיני כבשי העצרת, <strong>תני</strong> <small>[שנה]</small> <strong>רבה בר בר חנה קמיה</strong> <small>[לפני]</small> <strong>רב:</strong> שני <strong>כבשי</strong> ה<strong>עצרת</strong> (הבאים עם שתי הלחם, לקרבן השלמים) <strong>ששחטן</strong> לא לשמם אלא <strong>לשום</strong> (לשם) <strong>אילים</strong> — הריהם <strong>כשרין</strong> וייאכלו כשלמי נדבה, אבל <strong>לא עלו</strong> (אין הם נחשבים) <strong>לבעלים,</strong> הם כלל ישראל, <strong>לשום</strong> (לשם) <strong>חובה. אמר ליה</strong> <small>[לו]</small> <strong>רב</strong> לרבה בר בר חנה: לא כך היא ההלכה, אלא <strong>עלו</strong> <strong>ועלו</strong> הכבשים כשלמי חובה, שיצא בכך הציבור ידי חובתו.
 <strong>אמר רב חסדא: מסתברא מילתיה</strong> <small>[מסתברים הדברים]</small> של <strong>רב</strong> שעלו הכבשים לשם חובת כבשי עצרת, <strong>ב</strong>מקרה ש<strong>כסבור</strong> היה בשעה ששחט את הכבשים ש<strong>אילים</strong> הם ולא כבשים, <strong>ו</strong>אף על פי כן <strong>שחטן לשום</strong> <strong>כבשים,</strong> ובמקרה זה אכן עלו הכבשים לשם חובה, <strong>שהרי</strong> בסופו של דבר, ה<strong>כבשים</strong> הללו <strong>לשום כבשים נשחטו.</strong>
 <strong>אבל</strong> <strong>ב</strong>מקרה ש<strong>כסבור</strong> היה בשעה ששחט את הכבשים ש<strong>אילים</strong> הם, <strong>ו</strong>בדעת זו <strong>שחטן לשום אילים</strong> — <strong>לא</strong> עלו הכבשים הללו לשם חובה, אף שבפועל נשחטו שני כבשים. וטעם הדבר: <strong>עקירה</strong> של שם הקרבן (כבמקרה זה, שעקר במחשבתו את הכבשים והעמידם כאילים), אף שהיתה <strong>בטעות</strong> — <strong>הויא</strong> <small>[הריהי]</small> נחשבת כ<strong>עקירה</strong> של הדבר. <strong>ו</strong>אילו <strong>רבה אמר: עקירה בטעות</strong> — <strong>לא הויא</strong> <small>[איננה]</small> נחשבת <strong>עקירה.</strong>
 ובענין זה <strong>אמר רבא</strong> (רבה. וראה "גרסות"): <strong>ומותבינן אשמעתין</strong> <small>[ואנו מקשים על שמועתנו,</small> על ההלכה שלנו עצמנו<small>]</small> ממה ששנינו במשנה בדינם של <strong>הכהנים שפיגלו</strong> (שחשבו בשעת אחת מעבודות הקרבן לאוכלו מעבר לזמנו הראוי לאכילה. ונעשה בכך הקרבן פיגול, ונאסר לאכילה) בשעת עבודתם <strong>במקדש,</strong> אם היו <strong>מזידין</strong> בפיגול זה — הריהם <strong>חייבין</strong> לשלם לבעלים את דמי הקרבן, שהרי הפסידוהו ממון בפוסלם את קרבנו. ונלמד מכאן: <strong>הא</strong> <small>[הרי]</small> אם היו הכהנים <strong>שוגגין</strong> בדבר — הריהם <strong>פטורין</strong> מתשלום. <strong>ותני עלה</strong> <small>[ושנינו</small> בברייתא, <small>עליה,</small> על משנה זו<small>]</small> שאף אם פיגלו הכהנים בשוגג — מעשה <strong>פיגולן</strong> מחיל איסור <strong>פיגול</strong> על הקרבן, אף על פי שאינם חייבים בתשלום.
  ויש לברר: <strong>היכי דמי</strong> <small>[כיצד בדיוק מדובר]</small> בהלכה זו? <strong>אילימא</strong> <small>[אם נאמר]</small> שמדובר ש<strong>ידע</strong> הכהן בקרבן ש<strong>חטאת היא,</strong> שזמן אכילתו יום ולילה, <strong>וקא</strong> <small>[והוא]</small> <strong>מחשב בה</strong> בשעת עבודתו שתהא <strong>לשום שלמים</strong> שזמן אכילתם הוא שני ימים ולילה, ונמצא שחשב לאכול את הקרבן מעבר לזמנו הראוי — וכי <strong>האי</strong> <small>[זה]</small> ייחשב לכהנים כ<strong>שוגגין?!</strong> והרי <strong>מזידין הוו</strong> <small>[הם]</small> בדבר!
 <strong>אלא לאו</strong> <small>[האם לא]</small> מדובר באופן שהיתה זו בהמת קרבן חטאת (שזמן אכילתה הוא כאמור יום ולילה), ו<strong>כסבור</strong> הכהן בטעות ש<strong>שלמים הוא, וקא</strong> <small>[והוא]</small> <strong>מחשב</strong> בשעת עבודתו <strong>בה</strong> שתהא <strong>לשום שלמים</strong> (שזמן אכילתם הוא לשני ימים ולילה), ונמצא איפוא שחשב בקרבן זה מחשבת אכילה מעבר לזמנו הראוי, <strong>וקתני</strong> <small>[והוא</small> התנא <small>שונה]</small> במקרה זה כי <strong>פיגולן</strong> זה נחשב ל<strong>פיגול</strong> — <strong>אלמא</strong> <small>[מכאן]</small> ראיה ש<strong>עקירה בטעות הויא</strong> <small>[הריהי]</small> נחשבת <strong>עקירה</strong> ממש, ושלא כדבריי שאין עקירה בטעות נחשבת עקירה!
 <strong>אמר ליה</strong> <small>[לו]</small> <strong>אביי</strong> לרבא: אין מברייתא זו ראיה שלא כשיטתך, שכן <strong>לעולם</strong> תפרש שמדובר בה באופן ש<strong>ידע</strong> הכהן ש<strong>חטאת היא, וקא</strong> <small>[והוא]</small> <strong>מחשב</strong> בשעת עבודתו <strong>בה</strong> שתהא <strong>לשום</strong> <strong>שלמים,</strong> ועקירתו הריהי עקירה מדעת ולא מטעות. <strong>ו</strong>באשר לשאלה מדוע כהנים אלה נקראים בברייתא "שוגגים"? — שכן מדובר <strong>ב</strong>שגגת הכהן בהלכה, ש<strong>אומר</strong> (סבור) הוא כי <strong>מותר</strong> לעשות כן.
 <strong>מתיב</strong> <small>[מקשה]</small> <strong>ר' זירא</strong> על שיטתו של רבא הסבור שעקירה בטעות אינה נחשבת עקירה, ממה ששנינו בברייתא (המובאת בתחילת מסכתנו, ב,ב) כי <strong>ר' שמעון אומר</strong> ש<strong>כל</strong> ה<strong>מנחות שנקמצו שלא לשמן</strong> — הריהן <strong>כשרות</strong> לגמרי, <strong>ו</strong>אף <strong>עלו לבעלים לשום חובה.</strong>
 וטעם הדבר, לפי <strong>שאין המנחות דומות לזבחים</strong> (קרבנות) לענין זה (שאם נשחטו הזבחים שלא לשמם — לא יצאו הבעלים ידי חובתם), ומדוע? <strong>שהקומץ</strong> מנחה הנעשית ב<strong>מחבת</strong> (שהיא כלי שטוח, והדבר הנעשה בה יוצא קשה) <strong>לשום</strong> מנחת <strong>מרחשת</strong> (שהיא כלי עמוק, והדבר הנעשה בו יוצא רך) — הלא <strong>מעשיה</strong> של מנחה זו <strong>מוכיחין עליה</strong> שהיא <strong>לשום מחבת</strong> ולא לשם מרחשת. וכן הקומץ את המנחה ה<strong>חרבה</strong> (מנחת חוטא, שאין בה שמן) <strong>לשום</strong> מנחה ה<strong>בלולה</strong> בשמן — הלא <strong>מעשיה מוכיחין עליה</strong> שהיא באה <strong>לשום</strong> מנחה <strong>חרבה.</strong>
 <strong>אבל בזבחים אינו כן,</strong> שהרי <strong>שחיטה אחת</strong> (שווה) היא <strong>לכולן, קבלה אחת</strong> (שווה) היא <strong>לכולן, זריקה אחת</strong> (שווה) היא <strong>לכולן,</strong> וכיון שההבדל בעבודת הקרבן הוא במחשבה, לכך מחשבתו משנה בהם.
  ויש לברר את דברי ר' שמעון אלה: <strong>היכי דמי</strong> <small>[כיצד בדיוק מדובר]</small> בקמיצה זו של המנחות שנעשתה שלא לשמן<small>?</small> <strong>אילימא</strong> <small>[אם תאמר]</small> ש<strong>ידע</strong> הכהן שמנחת <strong>מחבת היא</strong> זו, <strong>וקא קמיץ לה</strong> <small>[והוא קומץ אותה]</small> <strong>לשום</strong> מנחת <strong>מרחשת</strong> — <strong>כי</strong> <small>[כאשר]</small> <strong>מעשיה</strong> של מנחה זו אמנם <strong>מוכיחין</strong> שהיא מנחת מחבת <strong>מאי הוי</strong> <small>[מה הוא,</small> מה בכך<small>]?</small> <strong>הא מיעקר קא עקיר לה</strong> <small>[הרי הוא עוקר אותה]</small> במחשבתו בשעת קמיצתו ממנחת מחבת למנחת מרחשת!
 <strong>אלא לאו</strong> <small>[האם לא]</small> מדובר באופן ש<strong>כסבור</strong> הוא כי מנחת <strong>מרחשת היא</strong> מנחה זו, <strong>וקא קמיץ לה</strong> <small>[והוא קומץ אותה]</small> אכן <strong>לשום</strong> מנחת <strong>מרחשת, וטעה</strong> בדבר — הרי נלמד מכאן כי במקרה <strong>דהכא</strong> <small>[שכאן,</small> שכזה<small>],</small> <strong>הוא</strong> שמכשיר ר' שמעון את המנחה ואינו מחשיב את עקירתו בטעות לעקירה, מפני ש<strong>מעשיה מוכיחין עליה. הא בעלמא</strong> <small>[הרי בכלל]</small> — <strong>עקירה בטעות הויא</strong> <small>[הריהי]</small> <strong>עקירה,</strong> ושלא כשיטת רבא!
 <strong>אמר ליה</strong> <small>[לו]</small> <strong>אביי</strong> לר' זירא בדחיית ראייתו זו: אין להוכיח מכאן, שכן אפשר לומר כי <strong>לעולם</strong> מדובר בברייתא זו באופן ש<strong>ידע</strong> שמנחת <strong>מחבת היא</strong> זו, <strong>וקא קמיץ לה</strong> <small>[והוא קומץ אותה]</small> <strong>לשום</strong> מנחת <strong>מרחשת,</strong>
 <strong>ודקא</strong> <small>[ומה]</small> ש<strong>אמרת</strong> בתוך שאלתך שאף <strong>כי</strong> <small>[כאשר]</small> <strong>מעשיה מוכיחין עליה מאי הוי</strong> <small>[מה הוא,</small> מה בכך<small>],</small> ומדוע אין המנחה נפסלת במחשבתו זו — בענין זה <strong>רבא</strong> הולך <strong>לטעמיה</strong> <small>[לשיטתו],</small> שכך <strong>אמר רבא</strong> בפירוש דברי ר' שמעון: דווקא <strong>מחשבה</strong> של פסול ש<strong>לא מינכרא</strong> <small>[לא ניכרת]</small> לכל, שלא ניכר ממעשיו שהמחשבה אינה נכונה — אותה <strong>פסל רחמנא</strong> <small>[פסלה התורה],</small> כגון מחשבת שינוי בעלים (שהביאה ראובן וקמצה הכהן לשם שמעון). אבל <strong>מחשבה דמינכרא</strong> <small>[שניכרת],</small> וכגון שקומץ ממנחת מחבת לשם מנחת מרחשת, שמחשבתו מוכחת שאינה נכונה — <strong>לא פסל רחמנא</strong> <small>[לא פסלה התורה].</small>
 <big>ב משנה</big> קרבנות <strong>התמידין אין מעכבין את</strong> קרבנות <strong>המוספין,</strong> שאין הקרבתם של המוספים מותנית בהקרבתם של התמידים. ולכך אף אם לא הוקרבו התמידים, קרבים המוספים. <strong>ו</strong>בדומה לכך <strong>לא המוספין מעכבין את התמידין,</strong> שאם לא הקריב את קרבן המוסף יכול להקריב את התמיד של בין הערביים וכיוצא בדבר, ביום שקרבים בו שני מוספים, וכגון בראש חודש החל ביום השבת, שקרבים בו מוסף שבת ומוסף ראש חודש, <strong>לא המוספין מעכבין זה את זה,</strong> שגם אם לא הקריבו מוסף אחד, הריהם מקריבים את המוסף האחר. ובדין שני כבשי התמיד: אף אם <strong>לא הקריבו</strong> את ה<strong>כבש בבוקר</strong> לקרבן תמיד של שחר — <strong>יקריבו</strong> כבש לקרבן התמיד של <strong>בין הערבים,</strong> שאין זה מעכב את זה.
 <strong>אמר ר' שמעון: אימתי</strong> (באיזה אופן) אמור דין זה שמקריבים את התמיד של בין הערביים, כאשר התמיד של שחר לא הוקרב? <strong>בזמן ש</strong>הכהנים <strong>היו אנוסין</strong> בדבר, שמחמת אונס לא הוקרב התמיד של שחר, <strong>או</strong> שהיו הכהנים <strong>שוגגין</strong> בדבר. <strong>אבל אם היו</strong> הכהנים <strong>מזידין</strong> בדבר <strong>ו</strong>בשל כך <strong>לא הקריבו</strong> את <strong>כבש</strong> התמיד <strong>בבוקר</strong> — <strong>לא יקריבו את</strong> כבש התמיד של <strong>בין הערבים.</strong> הקטורת היתה מוקטרת פעמיים בכל יום, מחציתה בבוקר ומחציתה בין הערביים.
  אם <strong>לא הקטירו</strong> את המחצית של ה<strong>קטורת בבוקר</strong> — <strong>יקטירו בין הערבים.</strong>
 <strong>אמר ר' שמעון: ו</strong>כאשר לא הוקטרה מחצית הקטורת בבוקר, כדין, <strong>כולה היתה קריבה בין הערבים,</strong> שהיו מקריבים אז אף את מחצית הקטורת של הבוקר. וטעם ההבדל בין התמיד לבין הקטורת: <strong>שאין מחנכין</strong> (חונכים, מתחילים בעבודה בפעם הראשונה) <strong>את מזבח הזהב</strong> שעליו מקטירים את הקטורת <strong>אלא ב</strong>הקטרה של <strong>קטורת הסמים</strong> בין הערביים, ואז היו מקטירים מנה שלם, <strong>ולא</strong> את <strong>מזבח העולה</strong> (עליו קרבים התמידים) <strong>אלא ב</strong>הקרבת ה<strong>תמיד של שחר. ו</strong>עוד בדיני חנוכתם של כלי המקדש: <strong>לא</strong> היו חונכים <strong>את השולחן</strong> (שולחן הפנים) <strong>אלא ב</strong>עריכתו של <strong>לחם הפנים ב</strong>יום ה<strong>שבת, ולא</strong> היו חונכים <strong>את המנורה</strong> לעבודתה <strong>אלא ב</strong>הדלקתם של <strong>שבעה נרותיה בין הערבים.</strong>
 <big>ג גמרא</big> שנינו במשנתנו שהתמידים והמוספים אינם מעכבים אלה את אלה, ובענין זה <strong>בעא מיניה</strong> <small>[שאל ממנו]</small> <strong>ר' חייא בר אבין מרב חסדא: ציבור שאין להן</strong> די בהמות להקרבתם של ה<strong>תמידין ו</strong>ה<strong>מוספין, אי זה מהן קודם</strong> בהקרבה?
  ומבררים בתחילה את הבעיה: <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> במקרה שאין די בהמות כדי הקרבת קרבנות ה<strong>תמידין דיומיה</strong> <small>[של אותו יום]</small> <strong>ו</strong>קרבנות ה<strong>מוספין דיומיה</strong> <small>[של אותו יום]</small> — אין מקום להסתפק בדבר, שהרי <strong>פשיטא</strong> <small>[פשוט]</small> שה<strong>תמידין עדיפי</strong> <small>[עדיפים]</small> על פני המוספים, ויוקרבו הקרבנות הללו לתמידים ולא למוספים. <strong>דהוו להו</strong> <small>[שהרי הם]</small> לעומת המוספים <strong>תדיר</strong> (המצוי) יותר, שהרי התמידים קרבים בכל יום ואילו המוספים אינם קרבים אלא לעתים רחוקות, בשבתות ובמועדים שונים, <strong>ו</strong>נוסף לזה יש בהם גם מעלת ה<strong>מקודש</strong> יותר!
 <strong>אלא</strong> צריכים לומר שמדובר שיש להם קרבנות כדי הקרבת שני התמידים של היום, ושנים נוספים כדי הקרבת קרבנות ה<strong>תמידין</strong> ש<strong>למחר, ו</strong>לא יותר, כך שאין להם גם כדי הקרבתם של ה<strong>מוספין דהאידנא</strong> <small>[של עכשיו,</small> של יום זה<small>],</small> והשאלה היא: אלו קרבנות הם העדיפים, האם קרבנות ה<strong>תמידין</strong> (של מחר) <strong>עדיפי</strong> <small>[עדיפים],</small> <strong>שכן</strong> קרבן זה הריהו <strong>תדיר</strong> לעומת המוספים. <strong>או דלמא</strong> <small>[שמא]</small> יש לומר כי קרבנות ה<strong>מוספין</strong> (של היום) הם <strong>עדיפי</strong> <small>[עדיפים],</small> <strong>דהוו להו</strong> <small>[שהרי הם,</small> יש להם<small>]</small> מעלת <strong>מקודש,</strong> ומעלה זו אינה קיימת אצל התמידים של מחר, כיון שעדיין לא הגיע זמנם?
 <strong>אמר ליה</strong> <small>[לו]</small> רב חסדא לר' חייא בר אבין: אין זו בעיה, שהרי כבר <strong>תניתוה</strong> <small>[שנינו אותה,</small> את פתרונה, במשנתנו<small>].</small> ששנינו בה: <strong>התמידין אין מעכבין את המוספין, ולא המוספין מעכבין את התמידין, ולא המוספין מעכבין זה את זה.</strong>
 ויש לברר את דברי המשנה: <strong>היכי דמי</strong> <small>[כיצד בדיוק היה הדבר]?</small> <strong>אילימא דאית ליה</strong> <small>[אם תאמר</small> שמדובר באופן <small>שיש לו]</small> את כל הקרבנות הנצרכים לאלה ולאלה, <strong>ו</strong>כל עיקרה של ההלכה היא רק לענין <strong>לקדם</strong> <small>[הקדמה]</small> בהקרבה תחילה, אין לומר כן, <strong>והתניא</strong> <small>[והרי שנויה</small> ברייתא<small>]:</small> <strong>מנין שלא יהא דבר קודם ל</strong>הקרבת <strong>תמיד של שחר? תלמוד לומר</strong> "...ובער עליה הכהן עצים בבקר בבקר <strong>וערך עליה העלה",</strong>
 <strong>ואמר רבא:</strong> מה שנאמר <strong>"העלה"</strong> בה"א הידיעה — כוונתו לעולה מיוחדת, ה<strong>עולה</strong> ה<strong>ראשונה,</strong> וללמד שעולת התמיד היא הקרבן הקרב בראשונה בכל יום במקדש. הרי איפוא שמעכבים התמידים את המוספים שלא יוקרבו לפניהם!
## דף מט:
 <strong>אלא פשיטא</strong> <small>[פשוט]</small> הוא שמדובר במשנתנו באופן <strong>דלית ליה</strong> <small>[שאין לו,</small> לגזבר ההקדש<small>]</small> מספר בהמות כדי הקרבתם גם לתמידים וגם למוספים. <strong>ו</strong>מעתה יש להוסיף ולברר באיזה אופן עוסקת משנתנו: <strong>אי</strong> <small>[אם]</small> כשאין די בהמות גם לתמידים וגם למוספים <strong>דיומיה</strong> <small>[של אותו יום]</small> — <strong>אמאי</strong> <small>[מדוע]</small> אין הם מעכבים זה את זה, ויכול הוא להקריב זה או זה? והלא כלל הוא כי הדבר שיש בו מעלת <strong>תדיר</strong> ומעלת מקודש (כקרבן התמיד) <strong>ו</strong>כנגדו דבר שיש בו רק מעלת <strong>מקודש</strong> (כקרבן המוסף) — זה שהוא <strong>תדיר</strong> ומקודש <strong>עדיף,</strong> וראוי היה איפוא במקרה שכזה שהתמידים יעכבו את המוספים!
 <strong>אלא לאו</strong> <small>[האם לא]</small> מדובר במשנתנו באופן שיש להם מספיק בהמות לצורך התמידים של היום, אלא שאין להם גם כדי הקרבת תמידים של <strong>מחר, וקתני</strong> <small>[ושנה]</small> התנא של משנתנו כי <strong>אין</strong> הם <strong>מעכבין זה את זה</strong> — <strong>אלמא</strong> <small>[</small>נסיק <small>מכאן],</small> <strong>כי הדדי נינהו</strong> <small>[כמו שווים הם,</small> שזה כמו זה<small>],</small> ויכול הוא להקריב מהם לאיזה קרבן שירצה. ונפתרה איפוא בעייתך!
 <strong>אמר ליה</strong> <small>[לו]</small> <strong>אביי</strong> לרב חסדא בדחיית דבריו: אינך יכול להביא ממשנתנו ראיה זו, שכן יש מקום לומר כי <strong>לעולם</strong> מדובר בה באופן <strong>דאית להו</strong> <small>[שיש להם]</small> בהמות כדי הצורך גם לתמידים וגם למוספים של היום, <strong>ו</strong>השאלה היתה באמת לענין <strong>לקדם,</strong> אם מעכבים התמידים את המוספים, שלא יוקרבו לפניהם. <strong>ודקא קשיא</strong> <small>[ומה שהיה קשה]</small> <strong>לך</strong> ממה שאמרנו <strong>שלא יהא דבר קודם</strong> לתמיד של שחר — דבר זה אינו אלא ל<strong>מצוה בעלמא</strong> <small>[בלבד]</small> <strong>הוא,</strong> שכך ראוי לכתחילה לעשות, ואולם אין הוא בא לעכב.
  ובענין בעייתו זו של ר' חייא בר אבין כיצד יש לנהוג כאשר אין להם מספיק בהמות גם למוספים של היום וגם לתמידים של מחר, מציעים: <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו במשנה בערכין כי <strong>אין פוחתין מששה טלאים המבוקרין</strong> (הבדוקים מכל מום) שיהיו <strong>בלשכת הטלאים</strong> שבמקדש, <strong>כדי</strong> (שיש בהם די) <strong>ל</strong>קרבנות הציבור של <strong>שבת</strong> (שקרבים בה שני טלאים לתמיד) <strong>ולשני ימים טובים של ראש השנה</strong> הסמוכים ליום השבת, שבכל יום מהם קרבים שני טלאים, ונמצא מנין כולם ששה טלאים.
  ונברר:  <strong>היכי דמי</strong> <small>[כיצד בדיוק מדובר]</small> במשנה זו<small>?</small> <strong>אילימא</strong> <small>[אם תאמר]</small> שמדובר בה במקרה <strong>דאית ליה</strong> <small>[שיש לו,</small> לגזבר ההקדש<small>]</small> די טלאים כדי הקרבת <strong>תמידין ומוספין</strong> הבאים בימים הללו — הלא אין די בששה טלאים, שכן <strong>טובא הוו</strong> <small>[הרבה הם]</small> הקרבנות הנצרכים לימים הללו (ועולה מספרם לעשרים ושנים קרבנות: שבעה כבשים ליום הראשון של ראש השנה, ושבעה נוספים ליום השני של ראש השנה, ושני כבשים הבאים למוספי השבת, וששה כבשים הבאים לתמידים של שבת ושני ימי ראש השנה)!
 <strong>אלא לאו</strong> <small>[האם לא]</small> נלמד מכאן שמדובר במשנה זו במקרה <strong>דלית ליה</strong> <small>[שאין לו]</small> מספיק קרבנות, ובאה המשנה להשמיענו כי הכבשים הנמצאים באים לקרבנות התמיד של שלושת הימים, ובכללם אף לראש השנה (החל מחר ומחרתיים), ואין הם קרבים כמוספי השבת, <strong>ושמע מינה</strong> <small>[ולמד מכאן]</small> ראיה כי ה<strong>תמידין</strong> של מחר <strong>עדיפי</strong> <small>[עדיפים]</small> על פני המוספים של היום!
  ודוחים:  <strong>לא,</strong> אין מכאן ראיה, שיש לומר כי <strong>לעולם</strong> מדברת המשנה במקרה <strong>דאית ליה</strong> <small>[שיש לו]</small> מספיק בהמות לצורך כל קרבנות השבת וראש השנה. וזה שאמרה המשנה שאין פוחתים מששה טלאים בלשכת הטלאים, ולא הזכירה מספר רב יותר, הוא מפני שרק בקרבן התמיד צריך לבדוק את הטלאים ארבעה ימים מראש, <strong>ו</strong>לפי זה <strong>הכי קא אמר</strong> <small>[כך הוא אומר,</small> זו כוונת התנא<small>]:</small> <strong>אין פוחתין מששה טלאים המבוקרין בלשכת הטלאים,</strong> לצורך קרבן התמיד, <strong>ארבעה ימים קודם</strong> ה<strong>שחיטה.</strong> וכשנוטלים שני טלאים בכל יום להקריבם לתמיד, ומביאים שנים חדשים ומבקרים אותם — יש תמיד ששה טלאים בלשכה, כמספר התמידים של שבת ושני ימים טובים של ראש השנה. <strong>ו</strong>כשיטת <strong>מני</strong> <small>[מי היא]?</small> — כשיטת <strong>בן בג בג היא.</strong>
 <strong>דתניא</strong> <small>[ש</small>כן <small>שנויה</small> ברייתא<small>],</small> <strong>בן בג בג אומר: מנין לתמיד שטעון ביקור</strong> (בדיקה ממומים) <strong>ארבעה ימים קודם</strong> ה<strong>שחיטה? תלמוד לומר</strong> בקרבן התמיד: <strong>"תשמרו להקריב לי במועדו"</strong> (במדבר כח, ב), ומאחר <strong>ולהלן</strong> בקרבן הפסח, <strong>הוא</strong> הכתוב <strong>אומר:</strong> "ובעשור לחודש הזה ויקחו להם איש שה לבית אבות... <strong>והיה לכם למשמרת עד ארבעה עשר יום</strong> לחודש הראשון" (שמות יב, ג—ו), למדים זה מזה,
 <strong>מה להלן</strong> בקרבן הפסח — הריהו <strong>טעון ביקור ארבעה ימים קודם שחיטה,</strong> מעשור לחודש עד ארבעה עשר בו — <strong>אף כאן</strong> בקרבן תמיד, הריהו <strong>טעון ביקור ארבעה ימים קודם שחיטה.</strong> ואם כן, דין מיוחד הוא בתמיד ולא בקרבנות אחרים.
 <big>א</big> לעיל הוזכרו דברי המשנה שאין פוחתים מששה טלאים המבוקרים בלשכת הטלאים. <strong>אמר ליה</strong> <small>[לו]</small> <strong>רבינא לרב אשי</strong> בשאלה: מספר <strong>הני</strong> <small>[אלה]</small> הטלאים שצריכים שיהיו בלשכת הטלאים הוא <strong>ששה</strong> בלבד? והלא לפחות <strong>שבעה הוו</strong> <small>[היו]</small> צריכים להיות בלשכת הטלאים, <strong>דהא איכא</strong> <small>[שהרי יש]</small> עוד טלה נוסף לצורך קרבן התמיד <strong>דצפרא דתלתא בשבתא</strong> <small>[של בוקר של</small> היום <small>השלישי בשבת],</small> שאף הוא היה צריך להיות מוכן להקרבה (אחרי ביקור ממום). שכן אם חלו שני ימי ראש השנה בימים ראשון ושני בשבוע, נמצא שלא יספיקו לבקר את הטלה העומד להקרבה בבוקרו של יום שלישי!
  השיב רב אשי לרבינא: <strong>ולטעמיך</strong> <small>[ולטעמך,</small> לשיטתך<small>],</small> מדוע אתה שואל שהיו צריכים להיות שבעה טלאים בלשכת הטלאים, והרי <strong>תמניא הוו</strong> <small>[שמונה היו]</small> צריכים להיות שם, <strong>דהאיכא</strong> <small>[ש</small>כן <small>יש]</small> טלה הקרב כתמיד <strong>דפניא דמעלי שבתא</strong> <small>[של בין הערביים בערב שבת]!</small>
 ודחה רבינא: <strong>הא לא קשיא</strong> <small>[זה אינו קשה]</small> על המשנה, שכן <strong>דלבתר דאקריב</strong> <small>[שאחרי שהקריב]</small> את קרבן התמיד של בין הערביים שביום ששי, צריכים להיות עוד שישה טלאים, <strong>קאמר</strong> <small>[הוא,</small> התנא במשנה התכוון <small>לומר],</small>
## דף נ.
 ואם כן <strong>מכל מקום</strong> עדיין השאלה במקומה עומדת: והרי <strong>שבעה</strong> טלאים <strong>הוו</strong> <small>[הם]</small> שצריכים להיות בלשכת הטלאים<small>!</small> <strong>אלא</strong> יש לומר כי ה<strong>תנא בעלמא קאי</strong> <small>[בכלל,</small> באופן כללי, <small>הוא עומד,</small> מתייחס בדבריו<small>],</small> לכל השנה כולה, <strong>ומאי</strong> <small>[ומה</small> זה<small>]</small> שאמר בתוך דבריו <strong>"כדי לשבת ושני ימים טובים של ראש השנה"?</strong> — <strong>סימנא בעלמא</strong> <small>[סימן בלבד]</small> הוא, לזכור שמדובר במספר טלאים הנצרכים לשלושה ימים, ולא פחות מכך.
  ומעירים:  <strong>דיקא נמי</strong> <small>[מדויק גם כן]</small> בלשון המשנה, <strong>דקתני</strong> <small>[שהוא</small> התנא <small>שנה]</small> בה <strong>"כדי לשבת</strong> ושני ימים טובים של ראש השנה", <strong>ולא קתני</strong> <small>[ולא שנה]</small> בה <strong>"לשבת ולשני ימים טובים של ראש השנה"</strong> שמשמעו: לצורך אותם ימים. ומסכמים: אכן <strong>שמע מינה</strong> <small>[למד מכאן]</small> שכך הוא פירוש הדברים.
 <big>א</big> שנינו במשנתנו כי אף אם אירע ש<strong>לא הקריבו</strong> את ה<strong>כבש</strong> לקרבן תמיד הבא <strong>בבוקר</strong> — יקריבו את כבש קרבן התמיד של בין הערביים. וכן שאם לא הקטירו את מחצית הקטורת הבאה בבוקר — יקטירו את המחצית הבאה בערב. ובענין זה <strong>אמר ר' שמעון: ו</strong>כל הקטורת <strong>כולה,</strong> ואף המחצית שהיתה צריכה להיות מוקטרת בבוקר, <strong>היתה קריבה בין הערבים.</strong> ובטעם הדבר: <strong>ש</strong>הרי <strong>אין מחנכין את מזבח הזהב אלא ב</strong>הקטרת מידה שלימה (מנה) של <strong>קטרת הסמים</strong> ולא את מזבח העולה אלא בתמיד של שחר, ולא את שולחן הפנים אלא בסידור לחם הפנים ביום השבת, ולא את המנורה אלא בהדלקת שבעת נרותיה בין הערביים. ותוהים: ענין <strong>חינוך</strong> של כלי המקדש ששנינו <strong>מאן דכר שמיה</strong> <small>[מי הזכיר</small> את <small>שמו],</small> לאיזה צורך הובאו הדברים, שהרי אין זה עניינה של משנתנו?!
  ומסבירים:  <strong>חסורי מיחסרא והכי קתני</strong> <small>[חסרה</small> היא המשנה <small>וכך היא שנויה]:</small> אם <strong>לא הקריבו כבש</strong> לתמיד הבא <strong>בבקר</strong> — <strong>לא יקריבו</strong> את כבש התמיד הבא <strong>בין הערבים. במה דברים אמורים?</strong> בזמן <strong>ש</strong>עדיין <strong>לא נתחנך המזבח</strong> עד עכשיו. וכיון שדרך חינוכו של מזבח העולה הוא בהקרבת התמיד של שחר — אין מקריבים בו בתחילה את התמיד של בין הערביים. <strong>אבל</strong> בזמן שכבר <strong>נתחנך המזבח,</strong> אם לא הקריבו את כבש התמיד של שחר — <strong>יקריבו</strong> את כבש התמיד של <strong>בין הערבים.</strong>
 ובענין זה <strong>אמר ר' שמעון: אימתי</strong> נאמרה הלכה זו? דווקא <strong>בזמן שהיו אנוסין או שוגגין</strong> בדבר זה. <strong>אבל אם היו מזידין</strong> בדבר, שלא הקריבוהו בזדון, כיון ש<strong>לא הקריבו</strong> את <strong>כבש</strong> התמיד הבא <strong>בבקר</strong> — <strong>לא יקריבו</strong> את כבש התמיד של <strong>בין הערבים.</strong> ובענין הקטורת, אם <strong>לא הקטירו</strong> את מחצית ה<strong>קטרת</strong> הבאה <strong>בבקר</strong> — <strong>יקטירו</strong> את המחצית האחרת <strong>בין הערבים.</strong>
 <big>ב</big> ומבררים: <strong>מנא הני מילי</strong> <small>[מנין הדברים הללו]</small> שאם לא הוקרב הכבש לקרבן תמיד של שחר, שוב אין מוקרב הכבש לתמיד של בין הערביים? <strong>דתנו רבנן</strong> <small>[ש</small>כן <small>שנו חכמים</small> בברייתא<small>]:</small> מה שנאמר בקרבנות התמיד "את הכבש האחד תעשה בבוקר <strong>ואת הכבש השני תעשה בין הערבים"</strong> (שמות כט, לט) בא לומר שהקרבן ה<strong>שני</strong> שבקרבנות התמיד של כל יום הוא הקרב <strong>בין הערבים, ולא</strong> הקרבן ה<strong>ראשון</strong> שבקרבנות התמיד יקרב <strong>בין הערבים.</strong>
 ושבים לדברי המשנה, ובנוסח המשלים את החסר במשנתנו: <strong>במה דברים אמורים</strong> שאין מקריבים את התמיד של בין הערביים אם לא הוקרב התמיד של שחר? רק בזמן <strong>ש</strong>עדיין <strong>לא נתחנך המזבח</strong> עד עכשיו, שאין מקריבים את הקרבן הראשון לתחילת חינוכו של המזבח בין הערבים, שכן הכתוב "ואת הכבש השני תעשה בין הערביים" בחינוכו של מזבח נאמר. <strong>אבל</strong> אם כבר <strong>נתחנך המזבח</strong> — <strong>אפילו</strong> את ה<strong>ראשון</strong> מקריבים <strong>בין הערבים.</strong>
 <strong>אמר ר' שמעון: אימתי</strong> אמור דין זה? רק <strong>בזמן שהיו אנוסין או שוגגין</strong> בזה שלא הוקרב התמיד של שחר. <strong>אבל אם היו מזידין</strong> בדבר, אם <strong>לא הקריבו</strong> את <strong>כבש</strong> התמיד הבא <strong>בבקר</strong> — <strong>לא יקריבו</strong> את כבש התמיד של <strong>בין הערבים.</strong> ובענין הקטורת, אף אם <strong>לא הקטירו קטרת בבוקר</strong> — <strong>יקטירו בין הערבים.</strong>
 ותוהים על דברי ר' שמעון: <strong>וכי</strong> משום שה<strong>כהנים חטאו,</strong> יהא ה<strong>מזבח בטל</strong> לגמרי?! <strong>אמר</strong> <strong>רבא, הכי קאמר</strong> <small>[כך הוא,</small> ר' שמעון <small>אומר,</small> זו כוונת דבריו<small>]:</small> אם לא קרב תמיד של שחר בזדון הכהנים — <strong>לא יקריבו הן</strong> (אותם כהנים) את כבש התמיד של בין הערביים, <strong>אבל</strong> כהנים <strong>אחרים</strong> — <strong>יקריבו.</strong>
 אבל אם <strong>לא הקטירו</strong> הכהנים את ה<strong>קטרת בבקר</strong> בזדון — אף אותם כהנים <strong>יקטירו</strong> את קטורת <strong>בין הערבים,</strong> שבזה אין קונסים אותם, ומדוע? ש<strong>כיון</strong> שהקטרת הקטורת <strong>לא שכיחא</strong> <small>[אינה מצויה]</small> כהקרבת התמיד (שהוא קרבן עולה, הקרב לרוב), <strong>ו</strong>מלבד זאת, יש בקטורת מעלה שהיא <strong>מעתרא</strong> <small>[מעשירה]</small> את מקטיריה, משום כך הריהי <strong>חביבא להו</strong> <small>[חביבה עליהם,</small> על הכהנים<small>],</small> <strong>ולא פשעי</strong> <small>[ולא מתרשלים]</small> בה.
 <big>ג</big> שנינו במשנתנו ש<strong>אמר ר' שמעון</strong> שקטורת שלא הוקטרה מחציתה בבוקר <strong>כולה היתה קריבה בין הערבים,</strong> ושלא כדעת חכמים שרק מחציתה היתה מוקטרת בערב. וטעם שיטתו זו: <strong>ש</strong>הרי <strong>אין מחנכין את מזבח הזהב אלא בקטרת הסמים של בין הערבים וכו'.</strong> ומקשים: <strong>והתניא</strong> <small>[והרי שנויה</small> ברייתא<small>]</small> בדרך חינוכו של מזבח הזהב שהוא נעשה <strong>בקטרת הסמים של שחר!</strong> ומשיבים: הלכה זו במחלוקת <strong>תנאי</strong> <small>[תנאים]</small> <strong>היא</strong> שנויה, שיש אומרים שחנוכת מזבח הזהב היא בהקטרת קטורת הסמים של ערב, ויש אומרים שחינוכו בהקטרת קטורת הסמים של שחר.
  וכהצעה להכרעתה של מחלוקת זו, <strong>אמר אביי: מסתברא</strong> <small>[מסתבר]</small> לומר <strong>כ</strong>שיטת <strong>מאן דאמר</strong> <small>[מי שאומר]</small> כי <strong>בקטרת הסמים של בין הערבים</strong> היה נחנך מזבח הזהב, <strong>דכתיב</strong> <small>[ש</small>כן <small>נאמר]</small> במזבח הזהב "והקטיר עליו אהרן קטורת סמים <strong>בבקר בבקר בהיטיבו את הנרות יקטירנה.</strong> ובהעלות אהרן את הנרות בין הערביים יקטירנה קטורת תמיד לפני ה' לדורותיכם" (שמות ל, ז-ח).
 ומתוך דברי הכתוב שהטבת הנרות נעשית בבוקר, נלמד כי קדמה לה הדלקתם של שבעת נרות המנורה בין הערביים, שהרי <strong>אי לאו דעבד</strong> <small>[אם לא שעשה]</small> כבר הכהן <strong>הדלקה מאורתא</strong> <small>[מהערב],</small> <strong>הטבה</strong> (דישון הנרות, ניקויים מאפר הפתילות) <strong>בצפרא מהיכא</strong> <small>[בבוקר מהיכן</small> תבוא<small>]?!</small> ומכאן ראיה כי חינוך המנורה הינו בהדלקת בין הערביים. ומכאן נלמד כי אף חינוך מזבח הזהב נעשה בין הערביים (שהרי כרך הכתוב כאחד את חינוכם של מזבח הזהב והמנורה)!
 ושואלים: <strong>ול</strong>שיטת <strong>מאן דאמר</strong> <small>[מי שאומר]</small> כי מזבח הזהב נחנך <strong>בקטרת הסמים של שחר,</strong> מנין לו? ומשיבים: <strong>גמר</strong> <small>[למד]</small> בהיקש <strong>מ</strong>דרך חינוכו של <strong>מזבח העולה, מה להלן</strong> (שם, במזבח העולה) הריהו נחנך <strong>ב</strong>הקרבת כבש ה<strong>תמיד של שחר</strong> ולא של בין הערביים — <strong>אף כאן,</strong> במזבח הזהב — הריהו נחנך <strong>בקטרת הסמים של שחר,</strong> ולא בקטורת של בין הערביים.
 <big>ד</big> <strong>ו</strong>עוד שנינו במשנתנו באופני חינוך כלי המקדש כי <strong>לא</strong> היו מחנכים <strong>את השלחן אלא בלחם הפנים</strong> שמסדרים עליו <strong>ב</strong>יום ה<strong>שבת.</strong> ומקשים: <strong>אלא</strong> נסיק מכאן שסידור הלחם <strong>ב</strong>יום <strong>חול</strong> — רק לענין <strong>איחנוכי</strong> <small>[חינוך]</small> <strong>הוא</strong> ש<strong>לא מחנך</strong> <small>[חונך]</small> את השולחן, <strong>הא קדושי</strong> <small>[הרי</small> כי לענין <small>קידוש]</small> — הלחם הריהו <strong>מיקדיש</strong> <small>[מוקדש]</small> כשמסדר אותו על השולחן בחול?! והרי זה שלא כהלכה, שכן רק סידור הלחם ביום השבת הוא המקדש את הלחם!
 ומשיבים: <strong>היא גופה</strong> <small>[עצמה],</small> את ההלכה הזו <strong>קא משמע לן</strong> <small>[הוא,</small> תנא משנתנו, <small>משמיע לנו],</small> שהן ה<strong>חינוך</strong> של השולחן, <strong>ו</strong>הן ה<strong>קידוש</strong> של הלחם — בסידור הלחם על ה<strong>שלחן בשבת הוא.</strong> ו<strong>כדקתני סיפא</strong> <small>[כמו שהוא שונה בסוף</small> משנתנו<small>]</small> בענין חינוכה של המנורה: <strong>ולא</strong> מחנכים <strong>את המנורה אלא ב</strong>הדלקת <strong>שבעה נרותיה בין הערבים,</strong> והרי בכלל חינוכה של המנורה אף קידושה. וכך הוא גם בענין חינוכו וקידושו של השולחן ולחם הפנים. 
 <big>ה</big> ומביאים עוד בדין הקטרת הקטורת מה ש<strong>תנו רבנן</strong> <small>[שנו חכמים]</small> בברייתא בעניינה של הקטרה מסויימת (שיתברר טיבה להלן) שיש בה כמה צדדי ייחוד: <strong>זהו קטרת שעלתה ל</strong>אדם <strong>יחיד,</strong> ולא לציבור, המביא כרגיל את הקטורת, והוקטרה <strong>על מזבח החיצון,</strong> ולא על המזבח הפנימי, מזבח הזהב, כקטורת הרגילה, <strong>ו</strong>הקטרתה לא הותרה לדורות, אלא <strong>הוראת שעה היתה,</strong> שלא הותר לעשות כן אלא באותו זמן בלבד. ובתחילה מבררים: <strong>היכא</strong> <small>[היכן,</small> באיזו קטורת<small>]</small> נאמרו הדברים הללו? <strong>אמר רב פפא:</strong> מדובר <strong>ב</strong>קטורת שהביא עימו כל אחד מן ה<strong>נשיאים</strong> (נשיאי שבטי ישראל) בזמן חנוכת המשכן במדבר (כנאמר בקרבנו של נחשון בן עמינדב נשיא שבט יהודה המקריב הראשון "כף אחת עשרה זהב מלאה קטורת". במדבר ז, יד. וכן בקרבנותיהם של שאר הנשיאים), והוקטרה קטורת זו על המזבח החיצון.
 ומקשים: מן הנאמר בברייתא שהוראת שעה היתה הקרבה זו, אין אנו למדים <strong>אלא</strong> שכרגיל (שלא בהוראת שעה) קטורתו של <strong>יחיד</strong> דווקא <strong>על מזבח החיצון הוא</strong> ש<strong>לא</strong> מקטירים אותה, <strong>הא</strong> <small>[הרי]</small> מכאן נסיק ש<strong>על מזבח הפנימי</strong> — <strong>מקריב</strong> אותה. <strong>ותו</strong> <small>[ועוד]:</small> מן הנאמר בברייתא שבהוראת שעה היתה הקטרה זו, נלמד שכרגיל <strong>על מזבח החיצון</strong> דווקא <strong>יחיד הוא</strong> ש<strong>לא</strong> מקטיר קטורת, <strong>הא</strong> <small>[הרי]</small> מכאן נסיק ש<strong>ציבור מקרבו</strong> <small>[מקריבים]</small> קטורת על מזבח החיצון.
 <strong>ו</strong>אולם <strong>התניא</strong> <small>[הרי שנויה</small> ברייתא<small>]</small> מפורשת שלא כשני דיוקים אלה. שכן שנינו בה: <strong>יכול יהא</strong> הדין ש<strong>יחיד מתנדב</strong> קטורת למקדש <strong>ומביא, כיוצא בה</strong> בקטורת הנשיאים שבאה ב<strong>נדבה, וקורא אני בה</strong> בנדבה זו, כמו בשאר נדבות, את הכתוב <strong>"מוצא שפתיך תשמר ועשית</strong> כאשר נדרת לה' אלהיך נדבה אשר דברת בפיך" (דברים כג, כד)? <strong>תלמוד לומר</strong> (מלמדנו הנאמר) במזבח הפנימי <strong>"לא תעלו עליו קטרת זרה"</strong> (שמות ל, ט). הרי איפוא שאין היחיד מקטיר קטורת על המזבח הפנימי, שלא כדיוק הראשון בדברי הברייתא!
 ועוד שנינו בה בהמשך אותה ברייתא: <strong>יכול לא יהא</strong> כן הדין אלא רק ב<strong>יחיד</strong> ה<strong>מביא</strong> קטורת, וטעם הדבר: <strong>ש</strong>הרי <strong>אין</strong> היחיד <strong>מביא חובתו כיוצא בה,</strong> שהרי אין עליו שום קרבן חובה של קטורת,
## דף נ:
 <strong>אבל</strong> ב<strong>צבור יהא מביא</strong> קטורת בנדבה, <strong>ש</strong>הרי הציבור אף <strong>מביא</strong> קטורת <strong>חובה כיוצא בה?</strong> לכך <strong>תלמוד לומר</strong> (מלמדנו הנאמר) בלשון רבים <strong>"לא תעלו</strong> עליו קטורת זרה" (שמות ל, ט), להורות שאף הציבור אינם מביאים קטורת נדבה.
 ועדיין שמא <strong>יכול</strong> שמכתוב זה למדים אנו כי <strong>לא יעלו</strong> הציבור קטורת נדבה דווקא <strong>על מזבח הפנימי,</strong> <strong>אבל יעלו</strong> הציבור קטורת נדבה <strong>על מזבח החיצון?</strong> לכך <strong>תלמוד לומר</strong> (מלמדנו הנאמר) בעשיית המשכן "ו <strong>את שמן המשחה ואת קטרת הסמים לקדש ככל אשר צויתך יעשו"</strong> (שם לא, יא) — לומר: <strong>אין לך אלא מה שאמור בענין</strong> ולא באופן אחר, שאין הקטורת באה אלא בציבור, וכחובה, ומוקטרת על המזבח הפנימי. וקשה על הדיוק השני בדברי הברייתא, שהציבור מביא קטורת נדבה!
 <strong>אמר רב פפא:</strong> אין זה קשה שכן בלשון <strong>לא מיבעיא קאמר</strong> <small>[לא נצרכה הוא אומר].</small> <strong>לא מיבעיא</strong> <small>[לא נצרכה]</small> לומר שה<strong>ציבור</strong> אינו מקטיר קטורת נדבה <strong>על מזבח החיצון,</strong> שהרי <strong>לא אשכחן</strong> <small>[לא מצאנו]</small> בציבור אופן כזה של הקטרה. <strong>ו</strong>כמו כן <strong>לא מיבעיא</strong> <small>[לא נצרכה]</small> לומר שה<strong>יחיד</strong> אינו מקטיר <strong>על מזבח הפנימי,</strong> שהרי <strong>לא אשכחן</strong> <small>[לא מצאנו]</small> בו אופן זה של הקטרה. <strong>אלא אפילו</strong> הקטרת <strong>יחיד על מזבח החיצון, דאשכחן</strong> <small>[שמצאנו]</small> כיוצא בה <strong>בנשיאים</strong> — גם היא אסורה, שכן אף הקטרת הנשיאים <strong>הוראת שעה היתה</strong> ואין למדים ממנה.
 <big>א משנה</big> שתים עשרה חלות המצות (הנעשות מעשירית האיפה סולת) של מנחת <strong>חביתי כהן גדול</strong> (ונקראת מנחה זו "מנחת חביתין" — על שמטגנים אותה במחבת אחר אפייתה) המובאות בכל יום מחציתן בבוקר ומחציתן בערב, <strong>לא היו באין</strong> מביתו של הכהן הגדול בשני <strong>חצאין,</strong> שיביא בכל פעם את המחצית הקריבה, <strong>אלא</strong> הריהו <strong>מביא</strong> בכל יום למנחתו <strong>עשרון</strong> ("עשירית האיפה סולת", ויקרא ו, יג) <strong>שלם, וחוצהו</strong> לשני חצאים — והריהו <strong>מקריב מחצה</strong> אחת <strong>בבקר ו</strong>את ה<strong>מחצה</strong> השנית <strong>בין הערבים.</strong>
 <strong>כהן</strong> גדול <strong>שמביא</strong> (הקריב) את ה<strong>מחצה</strong> הראשונה ב<strong>שחרית,</strong> <strong>ו</strong>לאחר מכן <strong>מת, ומינו כהן אחר תחתיו</strong> לשמש ככהן גדול — <strong>לא יביא</strong> הכהן הגדול החדש <strong>חצי עשרון מביתו</strong> לצורך הקרבת בין הערביים, וכמו כן לא יקריב את <strong>חצי עשרונו של</strong> הכהן הגדול ה<strong>ראשון</strong> (הקודם) שמת, <strong>אלא</strong> <strong>מביא</strong> מביתו <strong>עשרון שלם, וחוצהו</strong> ו<strong>מקריב מחצה</strong> אחת בין הערביים, <strong>ו</strong>אילו ה<strong>מחצה</strong> השנית <strong>אבד,</strong> שאינו קרב. <strong>נמצאו</strong> איפוא כי במקרה זה <strong>שני חצאין</strong> של שני העשרונות הללו (מחצית אחת משל הכהן הראשון, ומחצית אחת משל השני) <strong>קריבין, ושני</strong> ה<strong>חצאין</strong> האחרים <strong>אובדין.</strong>
 <big>ב גמרא</big> שנינו במשנתנו בדין הבאת שתי מחציותיה של מנחת חביתים. ומביאים עוד, <strong>תנו רבנן</strong> <small>[שנו חכמים</small> בברייתא<small>]</small> על הכתוב במנחת החביתים "זה קרבן אהרן... עשירית האיפה סולת מנחה תמיד מחציתה בבוקר ומחציתה בערב" (שם): <strong>אילו</strong> היה <strong>נאמר "מנחה</strong> תמיד <strong>מחצית</strong> בבוקר ומחצית בערב" — <strong>הייתי אומר</strong> מכאן שהכהן הגדול <strong>מביא חצי עשרון</strong> ("מחצית") <strong>מביתו</strong> ב<strong>שחרית ומקריב</strong> אותו, ואחר כך מביא עוד <strong>חצי עשרון מביתו</strong> ב<strong>ערבית ומקריב</strong> אותו — לכך
 <strong>תלמוד לומר</strong> <strong>"מחציתה בבקר ומחציתה בערב"</strong> — <strong>מחצה משלם הוא מקריב, הא</strong> <small>[הרי]</small> זה <strong>כיצד</strong> נעשה? הריהו <strong>מביא</strong> מביתו <strong>בבוקר</strong> <strong>עשרון</strong> סולת <strong>שלם וחוצהו</strong> לשתי מחציות, <strong>ומקריב מחצה</strong> אחת <strong>בבקר, ו</strong>את ה<strong>מחצה</strong> השנית הריהו מקריב <strong>בין הערבים.</strong>
 ואם אירע ולאחר שקרבה המחצית של שחר, <strong>נטמא</strong> ה<strong>מחצה של בין הערבים, או שאבד</strong> מחצה זה, <strong>יכול</strong> צריכים היינו לומר ש<strong>יביא</strong> הכהן הגדול <strong>חצי עשרון מביתו</strong> ב<strong>ערבית ויקריב?</strong> לכך <strong>תלמוד לומר "מחציתה בבקר ומחציתה בערב"</strong> — <strong>מחצה משלם הוא מביא.</strong>
 <strong>הא</strong> <small>[הרי]</small> זה <strong>כיצד</strong> נעשה? הריהו <strong>מביא עשרון שלם</strong> נוסף <strong>מביתו,</strong> לפני בין הערביים, <strong>וחוצהו</strong> לשתי מחציות. <strong>ומקריב</strong> <strong>מחצה</strong> אחת מהן, <strong>ו</strong>ה<strong>מחצה</strong> השנית <strong>אבד. נמצאו</strong> איפוא כי <strong>במקרה זה</strong> <strong>שני חצאין</strong> (מחצית העשרון הראשון שקרבה בבוקר, ומחצית העשרון השני שקרבה בין הערביים) <strong>קריבין, ושני חצאין</strong> (המחצית השניה של העשרון הראשון שנטמאה או שאבדה, והמחצית השניה של העשרון השני)
 <strong>אובדין. כהן גדול ש</strong>הביא עשרון סולת מביתו, ו<strong>הקריב</strong> את ה<strong>מחצה</strong> הראשונה שלו ב<strong>שחרית ומת</strong> לאחר מכן, <strong>ומינו</strong> כהן גדול <strong>אחר תחתיו, יכול</strong> תאמר ש<strong>יביא</strong> הכהן הגדול החדש <strong>חצי עשרון מביתו</strong> להקרבת מחצית מנחת החביתים של בין הערביים. <strong>או</strong> שיביא הכהן הגדול החדש את <strong>חצי עשרונו של</strong> הכהן הגדול ה<strong>ראשון</strong> (הקודם)? לכך <strong>תלמוד לומר</strong> (מלמדנו הנאמר) <strong>"ומחציתה בערב"</strong> — <strong>מחצה משלם הוא מביא ומקריב.</strong>
 <strong>הא</strong> <small>[הרי]</small> זה <strong>כיצד</strong> יעשה הכהן הגדול החדש? הריהו <strong>מביא</strong> מביתו <strong>עשרון</strong> סולת <strong>שלם, וחוצהו, ומקריב</strong> מחצית אחת, <strong>ו</strong>אילו ה<strong>מחצה</strong> השנית של עשרון <strong>זה —</strong> <strong>אבד. נמצאו</strong> איפוא כי במקרה זה <strong>שני חצאין</strong> (המחצית השניה של עשרון הכהן הגדול שמת, והמחצית השניה של עשרון הכהן הגדול החדש) — <strong>אובדין, ושני חצאין</strong> (המחצית הראשונה של עשרון הכהן הגדול שמת, והמחצית הראשונה של עשרון הכהן הגדול החדש) — <strong>קריבין.</strong>
 <big>ג</big> שנינו בברייתא בדין מנחת חביתים של כהן גדול שמת לאחר הקרבת מנחת חביתים של בוקר והתמנה כהן גדול חדש תחתיו, כי שתי מחציות אבדו, זו של הכהן שמת וזו של הכהן החדש. ובענין זה <strong>תני תנא קמיה</strong> <small>[שנה חוזר המשניות לפני]</small> <strong>רב נחמן: מחצה</strong> של הכהן ה<strong>ראשון</strong> (שמת) <strong>ומחצה</strong> של הכהן ה<strong>שני</strong> שהולכות לאיבוד — <strong>תעובר צורתן</strong> תחילה. כלומר, ימתין להם עד שיעבור עליהם לילה ויפסלו בלינה, <strong>ו</strong>אז <strong>יצאו לבית השריפה.</strong>
 <strong>אמר ליה</strong> <small>[לו]</small> <strong>רב נחמן:</strong> <strong>בשלמא</strong> <small>[נניח,</small> מובן<small>]</small> שיש לפסול בלינה את החצי של הכהן ה<strong>ראשון</strong> לפני שמוציאים אותו לשריפה — שכן <strong>איחזי</strong> <small>[היה ראוי]</small> חצי זה <strong>להקרבה</strong> מתחילה, לפני שמת הכהן הגדול הקודם, ולכן אי אפשר לאבדו מיד. <strong>אלא</strong> החצי של הכהן הגדול ה<strong>שני למה ליה</strong> <small>[לו]</small> <strong>עיבור צורה?</strong> והרי <strong>מעיקרא</strong> <small>[מתחילה]</small>, מייד כשהובא עשרון סולת שלם ונחצה לשניים, לא היה ראוי חצי זה להקרבה והיה ברור כי <strong>לאיבוד קא אתי</strong> <small>[הוא הולך]</small> ומדוע יהא צריך לעיבור צורה?
  אלא זה ש<strong>אמר לך</strong> גירסה זו של דבריך, <strong>מני</strong> <small>[מי הוא]?</small> ה<strong>תנא דבי</strong> <small>[של בית</small><strong>]</strong> מדרשו של <strong>רבה בר אבוה הוא,</strong> שכן <strong>אמר</strong> רבה בר אבוה כי כל קודש שנפסל, ו<strong>אפילו</strong> פסול <strong>פיגול</strong> שחמור, ופסול מן התורה — אינו נשרף מייד, אלא <strong>טעון</strong> תחילה <strong>עיבור צורה,</strong> ורק לאחר מכן יוצא לבית השריפה.
 <strong>רב אשי אמר</strong> הסבר אחר לנוסח הדברים: <strong>אפילו</strong> <strong>תימא</strong> <small>[תאמר]</small> שהוא כשיטת <strong>רבנן</strong> <small>[חכמים]</small> החולקים על רבה בר אבוה, וסבורים כי הנפסל בפיגול אינו טעון עיבור צורה, <strong>כיון דבעידנא דפלגי בהו</strong> <small>[שבזמן שחולק אותם]</small> הכהן הגדול החדש את שתי המחציות מהעשרון שהביא, <strong>אי בעי</strong> <small>[אם רוצה]</small> — הרי את <strong>האי</strong> <small>[זה]</small> החצי הוא <strong>מקריב, ואי בעי</strong> <small>[ואם רוצה]</small> — את <strong>האי</strong> <small>[זה]</small> החצי השני הוא <strong>מקריב,</strong> שהרי אין חצי מסויים שהוגדר מתחילה לקדושה, אם כן שני החצאים הללו נחשבים כ<strong>מיחזא חזו</strong> <small>[ראויים]</small> להקרבה, ולכך יש להמתין בשריפתו של השני עד שייפסל בלינה<small>.</small>
 <big>ד</big> ומביאים עוד בדין מנחת חביתים. <strong>איתמר</strong> <small>[נאמר]</small> בברייתא: <strong>חביתי כהן גדול, כיצד</strong> בדיוק <strong>עושין אותן?</strong> שכן נאמר בהם "על מחבת בשמן תעשה מורבכת תביאנה תופיני מנחת פתים תקריב" (שם יד), והרי אלה אופני עשייה שונים. <strong>ר' חייא בר אבא אמר</strong> בשם <strong>ר' יוחנן</strong> שכך מנחת חביתים נעשית: בתחילה הריהו <strong>אופה</strong> בתנור, <strong>ואחר כך</strong> הריהו <strong>מטגנה</strong> במחבת. ואילו <strong>ר' אסי אמר</strong> בשם <strong>ר' חנינא</strong> שבתחילה <strong>הריהו</strong> <strong>מטגנה</strong> במחבת, <strong>ואחר כך</strong> הוא <strong>אופה</strong> בתנור.
  ומסבירים חכמים אלה את שיטותיהם, <strong>אמר ר' חייא בר אבא: כוותיה דידי מסתברא</strong> <small>[כשיטתי שלי מסתבר]</small> לומר — שכן הכתוב <strong>"תפיני"</strong> פירושו: <strong>תאפינה נאה,</strong> שצריכה המנחה להיות נאה בשעה שהיא נאפית בתנור, ואילו יטגנוה בתחילה ורק לאחר מכן יאפוה — אין היא נאה בשעת אפייה. ואילו <strong>ר' אסי אמר: כוותיה דידי מסתברא</strong> <small>[כשיטתי שלי מסתבר]</small> לומר — שכן הכתוב <strong>"תפיני"</strong> פירושו: <strong>תאפינה נא,</strong> שבשעת אפייתה בתנור תהא המנחה כבר מבושלת במקצת, אך לא מבושלת כל צורכה ("נא"). ולכך יש לטגנה לפני אפייתה.
  ומעירים: מחלוקת אמוראים זו  <strong>הריהי</strong> <strong>כ</strong>מחלוקת <strong>תנאי</strong> <small>[תנאים]</small> שחלקו כבר בנושא זה. שכך שנינו בברייתא: משמעות הכתוב <strong>"תפיני"</strong> — <strong>תאפינה נא.</strong> ואילו <strong>רבי אומר:</strong> משמעות "תופיני" — <strong>תאפינה נאה.</strong> ועוד דעה נוספת, <strong>ר' יוסי אומר:</strong> אמר הכתוב "תופיני" בלשון רבים — <strong>תאפינה רבה</strong> (הרבה), לומר שאופים אותה, ולאחר מכן מטגנים אותה, ושבים ואופים אותה. שכן <strong>אית ליה</strong> <small>[יש לו,</small> מקבל<small>]</small> ר' יוסי הן את הדעה הסבורה שיש לאפות את המנחה כשהיא <strong>נא</strong> (ולכך מטגננים אותה לפני אפייתה), <strong>ו</strong>אולם <strong>אית ליה</strong> <small>[יש לו,</small> מקבל<small>]</small> ר' יוסי גם את הדעה הסבורה שיש לאפות את המנחה כשהיא <strong>נאה</strong> (לפני טיגון), ולכך הריהו מצריך שתי אפיות, לפני טיגון ולאחר טיגון.
 <big>ה</big> ועוד בדרך עשייתה של מנחת חביתי כהן גדול, <strong>תנן התם</strong> <small>[שנינו שם,</small> במשנה בהמשך<small>]:</small> <strong>חביתי כהן גדול</strong> — <strong>לישתן ועריכתן ואפייתן בפנים</strong> העזרה שבמקדש, <strong>ודוחות את השבת.</strong>
 ושואלים: <strong>מנא הני מילי</strong> <small>[מנין הדברים הללו]</small> שדוחה עשייתן את השבת? <strong>אמר רב הונא:</strong> בענין מנחה זו נאמר <strong>"תפיני",</strong> וכוונתו <strong>—</strong> <strong>תאפינה נאה,</strong> שכשהן אפויות שתהיינה נאות <strong>ואי אפי לה</strong> <small>[ואם אופה אותה]</small> <strong>מאתמול</strong> — <strong>אינשפה</strong> <small>[התקלקלה]</small> <strong>לה</strong> ושוב אינה נאה. <strong>מתקיף לה</strong> <small>[מקשה על כך]</small> <strong>רב יוסף:</strong> אם טעם הדבר הוא כדי למנוע את קלקולה של המנחה — <strong>אימא</strong> <small>[אמור]</small> שיאפה אותה בערב שבת, ו<strong>דכביש ליה בירקא</strong> <small>[ושיכבוש אותה,</small> יכסנה, <small>בירק]</small> כדי שלא תתקלקל!
 טעם אחר להיתר אפייתה של מנחת חביתים בשבת, החכם <strong>דבי</strong> <small>[של ביתו]</small> מדרשו של <strong>ר' ישמעאל תנא</strong> <small>[שנה]:</small> נאמר "על מחבת בשמן תעשה", והלשון <strong>"תעשה"</strong> באה להדגיש שתיעשה המנחה בכל אופן ומצב, <strong>ואפילו בשבת, "תעשה"</strong> — <strong>ואפילו בטומאה.</strong>
 טעם אחר <strong>אביי אמר,</strong> שכן <strong>אמר קרא</strong> <small>[הכתוב]:</small> <strong>"סלת מנחה תמיד"</strong> (שם),
## דף נא.
 ומלשון הכתוב למדים אנו שדין מנחת חביתים <strong>הרי היא כמנחת תמידין.</strong> ומכאן נסיק כי כשם שקרבנות התמיד דוחים את השבת (כנאמר בהם "עולת שבת בשבתו על עולת התמיד ונסכה", במדבר כח, י) — אף עשיית מנחת החביתים דוחה את השבת.
 <strong>רבא אמר</strong> מקור אחר, שכן מה שנאמר בה <strong>"על מחבת</strong> בשמן תיעשה..." (ויקרא ו, יד) <strong>מלמד ש</strong>מנחת חביתים <strong>טעונה כלי</strong> שרת לעשייתה. <strong>ו</strong>מעתה <strong>אי אפי לה</strong> <small>[אם אופה אותה]</small> שלא ביום השבת, אלא <strong>מאתמול</strong> — <strong>איפסיל ליה</strong> <small>[נפסלה לה]</small> המנחה <strong>בלינה,</strong> שהרי התקדשה בכלי השרת. <strong>ומעירים:</strong> <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבא:</strong> מה שנאמר <strong>"על מחבת"</strong> — <strong>מלמד שטעונה כלי.</strong>
 <big>א</big> ומאחר שהביאו את תחילתה של ברייתא זו, מביאים עוד מדבריה על הכתוב "על מחבת בשמן תיעשה": המלה <strong>"בשמן"</strong> שבכתוב זה (בה"א הידיעה, וכאילו נאמר "בהשמן") — מורה כי <strong>יש</strong> <strong>להוסיף לה</strong> למנחה זו <strong>שמן</strong> יתר<strong>.</strong> <strong>ו</strong>אולם עדיין <strong>איני יודע</strong> מלימוד <strong>זה</strong>
 <strong>כמה</strong> שמן יש להוסיף. ולכך <strong>הריני דן </strong>דבר זה כך: <strong>נאמר כאן</strong> (במנחת חביתים) <strong>"שמן", ו</strong>כמו כן <strong>נאמר להלן</strong> (שם, בספר שמות) <strong>במנחת</strong> ה<strong>נסכים</strong> <strong>"שמן"</strong> ("וזה אשר תעשה על המזבח כבשים בני שנה שנים ליום תמיד... ועשרון סולת בלול בשמן כתית רבע ההין ונסך רביעית ההין יין לכבש האחד". שם לח_מ). <strong>מה להלן</strong> במנחת נסכי התמיד — שיעור השמן הניתן הוא <strong>שלשת לוגין</strong> שמן <strong>לעשרון</strong> סולת, <strong>אף כאן</strong> במנחת חביתים — שיעור השמן הניתן הוא <strong>שלשת לוגין</strong> שמן <strong>לעשרון</strong> סולת.
 <strong>או</strong> שמא <strong>כלך</strong> (לך) <strong>לדרך</strong> דרשה <strong>זו: נאמר כאן</strong> במנחת חביתים <strong>"שמן", ו</strong>כמו כן <strong>נאמר במנחת נדבה "שמן"</strong> ("ונפש כי תקריב קרבן מנחה לה' סולת יהיה קרבנו ויצק עליה שמן ונתן עליה לבונה". ויקרא ב, א). <strong>מה להלן</strong> במנחת נדבה — שיעור השמן הניתן הוא <strong>לוג אחד</strong> לעשרון (כנלמד להלן מנחות פח,א). <strong>אף כאן</strong> (במנחת חביתים) — שיעור השמן הניתן בעשרון הוא <strong>לוג אחד.</strong>
 ומאחר שיש שתי אפשרויות לימוד, <strong>נראה למי</strong> מבין אלה <strong>דומה</strong> יותר מנחת חביתים. מצד אחד יש לומר כי ראוי הוא שנהיה <strong>דנין</strong> (למדים בגזירה שווה) דבר שיש בו ארבעה דינים שסימנם בראשי תיבות הוא <strong>תבש"ט מ</strong>דבר שאף בו יש ארבעת הדינים הללו שסימנם הוא <strong>תבש"ט,</strong> שהם ראשי תיבות של המלים: <strong>תדיר</strong> (שהרי הן מנחת התמיד והן מנחת חביתים באות פעמיים בכל יום ויום, מה שאין כן מנחת נדבה הבאה לעיתים); <strong>באה חובה</strong> (שהן מנחת התמיד והן מנחת חביתים הן חובה, מה שאין כן מנחת נדבה); <strong>דוחה שבת</strong> (שהן מנחת התמיד והן מנחת החביתים דוחות את השבת, מה שאין כן מנחת נדבה); <strong>דוחה טומאה</strong> (שכן מנחת התמיד ומנחת החביתים, בהיותן מנחות ציבור, קרבות אף בטומאה. מה שאין כן מנחת נדבה), וראוי איפוא ללמוד ממנחת נסכי התמיד את דין מנחת חביתים.
 <strong>ואין</strong> אנו <strong>דנין</strong> את דינו של דבר שיש בו <strong>תבש"ט מ</strong>דבר (כמנחת נדבה) <strong>שאינו תבש"ט.</strong>
 <strong>או</strong> שמא <strong>כלך לדרך זו: דנין</strong> דבר זה שיש בו ארבעה דינים שסימנם בראשי תיבות הוא <strong>יגי"ל מ</strong>דבר זה שאף בו יש ארבעת הדינים הללו שסימנם הוא <strong>יגי"ל,</strong> שהם ראשי תיבות של המלים: <strong>יחיד</strong> (שהן מנחת נדבה והן מנחת חביתים באות על ידי היחיד. מה שאין כן מנחת נסכי התמיד שהיא קרבן ציבור); באה <strong>בגלל עצמה</strong> (הן מנחת נדבה והן מנחת חביתים באות כשלעצמן, שאינן נלוות לקרבן כלשהו. מה שאין כן מנחת נסכי התמיד שנלווית לתמיד); טעונה <strong>יין</strong> (הן למנחת הנדבה והן למנחת החביתים נלווה יין. מה שאין כן למנחת הנסכים עצמה אין נסכי היין הבאים אתה נלווים אליה אלא לקרבן התמיד); וטעונה <strong>לבונה</strong> (הן מנחת הנדבה והן מנחת החביתים. מה שאין כן מנחת נסכי התמיד).
 <strong>ואין</strong> אנו <strong>דנין</strong> את דינו של דבר שיש בו <strong>יגי"ל</strong> כמנחת חביתים <strong>מ</strong>דבר <strong>שאינו יגי"ל.</strong> ונמצא איפוא כי שקולות הן שתי אפשרויות הלימוד הללו.
  ומעתה בהכרעת השאלה מהו שיעור השמן הבא במנחת חביתים, <strong>ר' ישמעאל בנו של ר' יוחנן בן ברוקה אומר:</strong> נאמר במנחת חביתים "זה קרבן אהרן... עשירית האיפה סלת מנחה תמיד מחציתה בבוקר ומחציתה בערב" (ויקרא ו, יג), ובא הכתוב <strong>"סלת מנחה תמיד"</strong> המכנה את מנחת אהרן "תמיד" — להורות: <strong>הרי היא לך ב</strong>דינה של <strong>מנחת תמידין,</strong> ונלמד ממנחת התמידים: <strong>מה מנחת תמידין</strong> — שיעור השמן המובא בה הוא <strong>שלשה לוגין לעשרון</strong> סולת, <strong>אף</strong> במנחה <strong>זו</strong> (מנחת חביתים) — שיעור השמן המובא בה הוא <strong>שלשה לוגין לעשרון.</strong>
 <strong>שמעון אומר: ריבה כאן</strong> (במנחת נדבה) הכתוב בשיעור ה<strong>שמן</strong> הניתן בה, <strong>ו</strong>כן <strong>ריבה</strong> הכתוב <strong>במנחת</strong> נסכי ה<strong>כבשים</strong> בשיעור ה<strong>שמן</strong> המובא בה, שהוא יותר מלוג שמן. <strong>מה להלן</strong> (שם, במנחת נסכי הכבשים) — שיעור שמנם הוא <strong>שלשת לוגין לעשרון</strong> סולת, <strong>אף כאן</strong> במנחת חביתים — שיעור שמנה הריהו<strong> שלשת לוגין לעשרון</strong> סולת.
 <strong>או</strong> שמא <strong>כלך</strong> (לך) <strong>לדרך זו: ריבה</strong> הכתוב <strong>כאן</strong> ב<strong>שמן, ו</strong>כמו כן <strong>ריבה</strong> הכתוב אף <strong>במנחת</strong> הנסכים הבאה עם ה<strong>פרים ו</strong>ה<strong>אילים</strong> בשיעור ה<strong>שמן</strong> המובא בהם. <strong>מה להלן</strong> (שם, במנחת נסכי פרים ואילים) — שיעור שמנם הוא <strong>שני לוגין לעשרון</strong> סולת, <strong>אף כאן</strong> במנחת חביתים — שיעור שמנם הוא <strong>שני לוגין לעשרון?</strong>
 ומעתה, ששתי אפשרויות לימוד הן, <strong>נראה למי</strong> מבין אלה השתיים <strong>דומה</strong> יותר מנחת חביתים. מצד אחד ראוי שנהיה <strong>דנין</strong> (למדים) את דינה של מנחת חביתים שהיא <strong>מנחה הבאה</strong> מ<strong>עשרון</strong> סולת בלבד <strong>מ</strong>דינה של מנחת נסכי הכבשים, שאף היא <strong>מנחה הבאה בעשרון,</strong> <strong>ואין</strong> ראוי שנהיה <strong>דנין</strong> את דינה של ה<strong>מנחה הבאה עשרון מ</strong>דינה של <strong>מנחה הבאה שנים ושלשה עשרונים</strong> כמנחת פרים ואילים.
  ותוהים:  <strong>הא גופא קשיא</strong> <small>[</small>ברייתא <small>זו עצמה קשה,</small> סותרים דבריה אלה את אלה<small>],</small> שכן בתחילה <strong>אמרת</strong> בברייתא שהכתוב <strong>"בשמן"</strong> האמור במנחת חביתים בא להורות כי יש <strong>להוסיף לה שמן</strong> יותר על הלוג האחד המובא במנחת נדבה. <strong>והדר תני</strong> <small>[וחזר</small> ו<small>שנה]</small> כהצעה שכיון ש<strong>נאמר כאן "שמן", ונאמר במנחת נדבה "שמן",</strong> שיהיה שיעור השמן הניתן במנחת חביתים כשמן הניתן במנחת נדבה, והרי כבר למדנו כי הכתוב בא לרבות במתן השמן במנחת חביתים!
 <strong>אמר אביי</strong> בתירוץ שאלה זו: כשיטת <strong>מאן</strong> <small>[מי]</small> דעת ה<strong>תנא</strong> הסבור שהכתוב <strong>"בשמן"</strong> בא <strong>להוסיף</strong> בשיעור שמנה של מנחת חביתים? — שיטת <strong>ר' שמעון היא,</strong> הסבור כי מכתוב זה למדים שהתרבה שמנה של מנחת חביתים, ואולם כמה הוא ריבוי זה, הוא למד ממנחת נסכי הכבשים שהם שלשה לוגים שמן. <strong>ו</strong>בדרך <strong>"אילו לא נאמר" קאמר</strong> <small>[הוא,</small> ר' שמעון, <small>אומר],</small> שאילו לא היה נאמר ריבוי זה של "בשמן" — היינו מעמידים את דינה של מנחת החביתים בלוג שמן אחד. <strong>וב</strong>הצעת השאלה שהועלתה בברייתא לאחר מכן שיילמד <strong>דינא</strong> <small>[הדין,</small> הגזירה שווה<small>]</small> ממנחת נדבה, ולא יהיה שיעור מנחת חביתים אלא לוג אחד בלבד — <strong>מאן קא מהדר</strong> <small>[מי הוא המחזיר,</small> השואל<small>]</small>? <strong>—</strong> <strong>ר' ישמעאל</strong> הוא.
 ואילו <strong>רב הונא בריה</strong> <small>[בנו]</small> של <strong>רב יהושע אמר</strong> הסבר אחר בתירוצה של שאלה זו: ברייתא זו <strong>כולה,</strong> כשיטת <strong>ר' ישמעאל בנו של ר' יוחנן בן ברוקה היא,</strong> הלמד את דין כמות השמן במנחת חביתים מהשוואתה למנחת התמיד.
 <strong>ו</strong>אשר לאפשרות כי יילמד דינה של מנחת חביתים ממנחת נדבה, ויהיה שיעור שמנה לוג אחד בלבד — <strong>הכי קאמר</strong> <small>[כך הוא אומר,</small> זו כוונתו<small>]:</small> לא בא הכתוב <strong>"בשמן"</strong> אלא ללמדנו שיש <strong>להוסיף לה</strong> למנחת החביתים <strong>שמן</strong> על מידת השמן שבשאר מנחות. וראיה לדבר: <strong>דאי</strong> <small>[שאם]</small> תאמר שבא הכתוב רק <strong>לקבוע שמן,</strong> כלומר, שיהיה בה שמן — לכך <strong>לא צריך</strong> כתוב מיוחד במנחת חביתים, שהרי <strong>כיון דכתיב</strong> <small>[שנאמר]</small> <strong>בה "על מחבת"</strong> — <strong>כמנחת מחבת דמיא</strong> <small>[</small>הריהי <small>דומה],</small> וממילא הריהי באה בשמן.
 <strong>או</strong> שמא תאמר כי כתוב זה אכן <strong>אינו</strong> בא <strong>אלא לקבוע לה</strong> חובת נתינת <strong>שמן,</strong> וטעם הדבר שנצרכים אנו לכך — <strong>דאי</strong> <small>[שאם]</small> <strong>לא כתב רחמנא</strong> <small>[לא היתה כותבת התורה]</small> <strong>"בשמן", הוה אמינא</strong> <small>[הייתי אומר]</small> כי <strong>תיהוי</strong> <small>[תהיה]</small> מנחת החביתים <strong>כמנחת חוטא</strong> שאין בה שמן כלל.
 <strong>הדר</strong> <small>[חזר]</small> ו<strong>אמר</strong> ר' ישמעאל בנו של ר' יוחנן בן ברוקה בברייתא: אף אם <strong>תיהוי נמי</strong> <small>[תהיה גם כן]</small> כאפשרות השניה שהוצעה, שלא בא הכתוב "בשמן" אלא בשביל <strong>לקבוע לה שמן,</strong> על כל פנים <strong>תיתי מדינא</strong> <small>[תילמד מהדין,</small> מגזירה שווה<small>]</small> כמה שמן היא צריכה. <strong>ודן דינא</strong> <small>[דין,</small> גזירה שווה ממנחת נסכים<small>]</small> <strong>ו</strong>אולם <strong>לא אתיא ליה</strong> <small>[באה,</small> עלתה <small>לו]</small> הדרשה, שכן כנגדה אפשר להציב גזירה שווה אחרת. ולאחר שלא נלמד בדרך זו, <strong>עמד</strong> <strong>ואצרכא קרא</strong> <small>[והצריך</small> לכך את דרשת ה<small>מקרא]</small> <strong>"סלת מנחה תמיד" כ</strong>דרך שאמנם <strong>מסיים ר' ישמעאל</strong> בנו של ר' יוחנן בן ברוקה את <strong>מילתיה</strong> <small>[הדבר,</small> את דברי הברייתא<small>].</small>
 <strong>רבה אמר</strong> הצעת הסבר אחרת בדברי ברייתא זו: <strong>כולה</strong> כשיטת <strong>ר' שמעון</strong> היא, <strong>ו</strong>בלשון <strong>"אילו לא נאמר" קאמר</strong> <small>[הוא אומר],</small>
 <strong>והכי קאמר</strong> <small>[וכך הוא אומר]:</small> הכתוב <strong>"בשמן"</strong> מלמדנו כי יש <strong>להוסיף לה שמן,</strong> וטעם הדבר: <strong>דאי</strong> <small>[שאם]</small> לא בא הכתוב אלא כדי <strong>לקבוע לה</strong> חובת נתינת <strong>שמן</strong> (ובשיעור לוג) — לכך <strong>לא צריך</strong> כתוב זה להיאמר, שהרי היינו יודעים זאת מעצמנו. ש<strong>כיון דכתיב</strong> <small>[שנאמר]</small> <strong>בה "על מחבת"</strong> — הרי <strong>כמחבת</strong> <strong>דמיא</strong> <small>[</small>היא <small>נחשבת],</small> שכשם שבמנחת מחבת יש שמן כך גם בה, <strong>ועד שלא יאמר</strong> הכתוב <strong>"בשמן"</strong> כבר <strong>יש לי</strong> הלכה זו של חיוב מנחת חביתים בשמן, <strong>בדין.</strong>
 הוסיף ר' שמעון <strong>ודן דינא</strong> <small>[דין,</small> גזירה שווה ממנחת נדבה<small>]</small> ללמוד שאין במנחת חביתים אלא לוג אחד של שמן, ואולם <strong>לא אתיא ליה</strong> <small>[לא באה,</small> עלתה <small>לו]</small> הדרשה, שכן כנגדה אפשר להציב גזירה שווה אחרת. ולאחר שלא נלמד הדבר בגזירה שווה, עמד <strong>ואצרכא</strong> <small>[והצריכה]</small> את דרשת הכתוב <strong>"בשמן".</strong> ואולם, אף לאחר דרשה זו, אין אנו יודעים אלא שמרובה היא שיעור שמנה של מנחת חביתים משאר מנחות, ועדיין אין אנו יודעים בכמה. לכך <strong>הדר</strong> <small>[חזר]</small> ו<strong>אמר:</strong> שמא <strong>תיהוי</strong> <small>[תהיה]</small> מנחת חביתים <strong>כמנחת פרים ואילים,</strong> ששיעור שמנם הוא שני לוגים ולא שלושה.
  ו<strong>הדר</strong> <small>[חזר]</small> ו<strong>אמר</strong> כי אין לומר כן, משום ש<strong>דנין</strong>
## דף נא:
 <strong>מנחה הבאה</strong> מ<strong>עשרון</strong> סולת ממנחה הבאה מעשרון סולת, ואין למדים דינה של מנחה הבאה מעשרון סולת ממנחה הבאה משלושה עשרונים (כמנחת נסכי הפר) או משני עשרונים (כמנחת נסכי האיל).
 <big>א משנה</big> כהן גדול שהביא מנחת חביתים והקריב את מחציתה של בוקר  ומת, ועדיין <strong>לא מינו כהן</strong> גדול <strong>אחר תחתיו,</strong> ועתה צריכים להקריב את מנחת החביתים של בין הערביים, <strong>מ</strong>נכסיו <strong>של מי היתה קריבה? ר' שמעון אומר: משל ציבור</strong> היא באה. <strong>ר' יהודה אומר: מ</strong>נכסיהם <strong>של</strong> ה<strong>יורשין</strong> של הכהן הגדול היא באה. <strong>ו</strong>מודים הכל כי מנחת חביתים זו, כל עוד לא נתמנה כהן גדול חדש, מעשירית האיפה ("עשרון") סולת <strong>שלימה היתה קריבה.</strong>
 <big>ב גמרא</big> בשאלה מממונו של מי באה מנחת חביתים בזמן שמת הכהן הגדול ועדיין לא מינו כהן גדול אחר תחתיו, <strong>תנו רבנן</strong> <small>[שנו חכמים</small> בברייתא<small>]:</small> <strong>כהן גדול שמת ולא מינו כהן אחר תחתיו, מנין שתהא מנחתו קריבה מ</strong>נכסיהם <strong>של</strong> ה<strong>יורשין?</strong> <strong>תלמוד לומר</strong> בדינה של מנחת חביתים <strong>"...והכהן המשיח תחתיו מבניו יעשה אתה</strong> חק עולם לה' כליל תקטר" (ויקרא ו, טו), ומן הנאמר "והכהן המשיח תחתיו מבניו יעשה אותה" למדים אנו שמשל יורשיו של הכהן הגדול הריהי נעשית.
 <strong>יכול</strong> שיורשו של הכהן הגדול שמת, אף הוא <strong>יקריבנה חצאין</strong> כדרך שהיה מקריב הכהן הגדול שמת? לכך <strong>תלמוד לומר "אתה"</strong> — לומר: את עשירית האיפה סולת <strong>כולה</strong> הוא מביא <strong>ולא</strong> את <strong>חציה,</strong> אלו <strong>דברי ר' יהודה.</strong>
 <strong>ר' שמעון אומר:</strong> מה שנאמר בכתוב <strong>זה</strong> <strong>"חק עולם"</strong> בא להורות כי באופן זה שמת הכהן הגדול, ולא מינו עדיין כהן גדול אחר, באה מנחת החביתים <strong>משל עולם</strong> (הכלל, הציבור). ומה שנאמר בכתוב זה <strong>"כליל תקטר"</strong> בא להורות: <strong>ש</strong>כיון שהיא באה משל ציבור, <strong>תהא כולה בהקטרה,</strong> שהריהי קריבה שלימה ואינה נאכלת.
  ומבררים את השיטות: ר' יהודה למד מן הכתוב "והכהן המשיח תחתיו מבניו יעשה אותה", <strong>ו</strong>אולם האם <strong>האי</strong> <small>[זה]</small> הכתוב <strong>"הכהן המשיח" להכי</strong> <small>[לכך]</small> <strong>הוא דאתא</strong> <small>[שבא]</small> ללמד?
  והרי <strong>האי מיבעי ליה</strong> <small>[זה</small> הכתוב <small>נצרך לו]</small> לדרשה אחרת, <strong>לכדתניא</strong> <small>[לכמו ששנויה</small> בברייתא<small>]:</small> מה שנאמר <strong>"זה קרבן אהרן ובניו אשר יקריבו לה' ביום המשח אתו"</strong> בא להורות שכל כהן וכהן, הדיוט או גדול, מביא מנחה זו ביום היכנסו לעבודה ("מנחת חינוך"). ועדיין יש מקום לשאול: כיון שאחז הכתוב לשון יחיד ("זה קרבן אהרן ובניו") <strong>יכול</strong> יהא הדין ש<strong>יהו אהרן ובניו מקריבין קרבן אחד</strong> ביום המשחם? לכך <strong>תלמוד לומר</strong> לאחר מכן <strong>"אשר יקריבו לה' "</strong>— <strong>אהרן</strong> מקריב מנחה <strong>בפני עצמו</strong> ככהן גדול, <strong>ובניו</strong> מקריבים מנחה <strong>בפני עצמן,</strong> ככהנים הדיוטות הנכנסים עתה לעבודתם, שאינה קרבה אלא פעם אחת. שכן <strong>"בניו"</strong> — <strong>אלו כהנים הדיוטות.</strong>
 ואולם עדיין יש מקום לשאול: <strong>אתה אומר</strong> שכוונת הדברים ב"בניו" היא ל<strong>כהנים הדיוטות</strong> ולגבי מנחת חינוכם, <strong>או</strong> שמא מובן המלה "בניו" <strong>אינו אלא כהנים גדולים</strong> הבאים אחרי אהרן הכהן הגדול הראשון, וללמדנו שדין מנחת חביתי כהן גדול נוהג בכל הכהנים הגדולים שיעמדו אחרי אהרן? <strong>הרי</strong> <strong>כשהוא</strong> (הכתוב) <strong>אומר</strong> באותו ענין <strong>"והכהן המשיח תחתיו מבניו"</strong> — <strong>הרי</strong> דין מנחת חביתי <strong>כהן גדול אמור</strong> כאן, ומעתה <strong>הא</strong> <small>[הרי]</small> ב<strong>מה אני מקיים</strong> (מעמיד) את הכתוב <strong>"בניו"</strong> האמור בפסוק "זה קרבן אהרן ובניו"? <strong>אלו כהנים הדיוטות,</strong> ולענין מנחת חינוכם. הרי שאין עניינו של הכתוב הזה לענין יורשיו של כהן גדול שמת!
  ומשיבים: פסוק זה בא ללמד הן לענין הבאת מנחת חביתיו של כהן גדול בידי יורשיו, והן לענין חובת הבאת מנחת חביתים בכל כהן גדול שיעמוד אחר אהרן הכהן. וראיה לדבר, ש<strong>אם כן</strong> שבא הכתוב רק לענין הבאת מנחת חביתיו של כהן גדול בידי יורשיו — <strong>לכתוב קרא</strong> <small>[</small>די היה <small>שיכתוב המקרא]</small> <strong>"הכהן המשיח תחתיו בניו יעשה", מאי</strong> <small>[מה]</small> הוא לשון <strong>"מבניו"? שמעת מינה תרתי</strong> <small>[למד אתה מכאן שני</small> דברים<small>],</small> הן לענין מנחת חביתים של כהן גדול שמת המובאת מאת יורשיו, והן לענין מנחת חביתים של כל כהן גדול שיעמוד <small>אחר אהרן הכהן.</small>
 <strong>ו</strong>שואלים: <strong>ור' שמעון</strong> הלמד מן הכתוב "כליל תקטר", שהריהי קרבה כולה ולא חציה. <strong>האי</strong> <small>[זה]</small> הכתוב <strong>"אתה"</strong> ממנו למד ר' יהודה דבר זה, <strong>מאי עביד ליה</strong> <small>[מה עושה בו,</small> למד ממנו<small>]?</small> ומשיבים: <strong>מיבעי ליה</strong> <small>[נצרך לו]</small> כתוב זה <strong>ל</strong>עניינו של <strong>כהן גדול שמת</strong> לאחר שהביא את מחצית המנחה של הבוקר <strong>ומינו אחר תחתיו</strong> באותו יום, ולהשמיענו <strong>שלא יביא</strong> הכהן הגדול החדש רק <strong>חצי עשרון מביתו, ו</strong>כן ש<strong>לא</strong> יביא לצורכה את <strong>חצי</strong> ה<strong>עשרון של</strong> ה<strong>ראשון</strong> שהובא מתחילתו לשם כך. אלא יביא עשרון שלם, ויחצהו, וחצי אחד יוקרב למנחת החביתים, וחציו האחר יאבד.
 ומקשים על הסבר זה: <strong>ו</strong>מדוע נזקק ר' שמעון ללימודה של הלכה זו מהכתוב "אותה", <strong>תיפוק ליה</strong> <small>[תצא,</small> תילמד, <small>לו</small> הלכה זו<small>]</small> <strong>מן</strong> הכתוב בפרשיה זו <strong>"ומחציתה"</strong> (וכדרך שנלמדה הלכה זו בדף הקודם)! ומשיבים: לא למד ר' שמעון הלכה זו מן הכתוב "ומחציתה", שכן את ה<strong>וי"ו</strong> היתירה שבמלה "ומחציתה" הוא <strong>לא דריש</strong> <small>[אינו דורש]</small>.
 שואלים עוד: <strong>ור' יהודה</strong> אשר למד את דינו מן הכתוב "והכהן המשיח <strong>האי</strong> <small>[זה]</small> הכתוב <strong>"חק עולם"</strong> ממנו למד ר' שמעון דין זה <strong>מאי עביד ליה</strong> <small>[מה</small> ר' יהודה <small>עושה לו,</small> למד ממנו<small>]?</small> ומשיבים: הרי זה מלמדנו שמצות הבאת מנחת חביתים בידי כהן גדול <strong>חוקה לעולם תהא.</strong>
 ועוד שואלים: לשיטת ר' יהודה הכתוב <strong>"כליל תקטר" למה לי</strong> (מה מלמדנו)? ומשיבים: <strong>מיבעי ליה</strong> <small>[נצרך לו]</small> כתוב זה ללמדנו, <strong>לכדתניא</strong> <small>[לכמו ששנינו</small> בברייתא<strong>]:</strong> מהכתוב שלפנינו <strong>אין לי</strong> ללמוד <strong>אלא</strong> בדינה של המנחה הנזכרת <strong>עליונה</strong> (למעלה, מקודם), היא <strong>מנחת</strong> חביתי <strong>כהן גדול</strong> שהיא <strong>ב</strong>מצוות <strong>"כליל תקטר". ו</strong>בדינה של המנחה הנזכרת <strong>תחתונה</strong> (למטה, אחר כך), שהיא <strong>מנחת</strong> נדבתו של <strong>כהן הדיוט</strong> שהיא <strong>ב</strong>איסור <strong>"לא תאכל".</strong>
 ואולם <strong>מנין</strong> לי <strong>ליתן את האמור של זה בזה ואת האמור של זה בזה,</strong> שנוהגת מצות "כליל תקטר" אף במנחת נדבתו של כהן הדיוט, ונוהג איסור "לא תאכל" אף במנחת חביתים של כהן גדול? <strong>לכך</strong> <strong>תלמוד לומר</strong> (מלמדנו הנאמר) בפרשיה זו <strong>"כליל"</strong> ו<strong>"כליל"</strong> ("כליל תקטר" "כליל תהיה"), <strong>לגזירה שוה, נאמר כאן</strong> (במנחת חביתי כהן גדול) <strong>"כליל" ונאמר להלן</strong> (שם, במנחת נדבתו של כהן הדיוט) <strong>"כליל",</strong>
 <strong>מה כאן,</strong> במנחת חביתים — הריהי <strong>ב"כליל תקטר", אף להלן,</strong> במנחת הדיוט — הריהי <strong>ב"כליל תקטר". ו</strong>מצד אחר, <strong>מה להלן,</strong> במנחת נדבתו של כהן הדיוט — בא הכתוב <strong>ליתן</strong> איסור <strong>לא תעשה על אכילתו, אף כאן,</strong> במנחת חביתים — יש <strong>ליתן לא תעשה על אכילתה.</strong> ושואלים על דבריהם: ר' שמעון הביא ראיה לשיטתו מן הכתוב "חק עולם".
 <strong>ו</strong>אולם האם אכן <strong>סבר ר' שמעון</strong> כי דין זה שמביאים <strong>מ</strong>נכסיו <strong>של ציבור</strong> הריהו <strong>דאורייתא</strong> <small>[מן התורה]?</small>
 <strong>והתנן</strong> <small>[והרי שנינו</small> במשנה במסכת שקלים<small>]</small> כי <strong>אמר ר' שמעון: שבעה דברים</strong> בעניינים שונים <strong>התקינו בית דין, וזה</strong> (התקנה שהוזכרה קודם, בענין המוצא בהמה בירושלים או בסמוך לה) הריהי <strong>אחד מהן.</strong> והתקנה השניה הריהי בדינו של <strong>גוי ששלח</strong> את קרבן <strong>עולתו ממדינת הים,</strong> שאם <strong>שלח עמה</strong> את דמי ה<strong>נסכים</strong> שהרי טמאים הם — נסכי קרבן זה <strong>קריבה משלו,</strong> מדמי הנסכים ששלח עם הקרבן. <strong>ואם לאו</strong> <small>[לא]</small> שלח הגוי דמי נסכים עם הקרבן — הרי הנסכים <strong>קריבין משל ציבור</strong>
 <strong>וכן</strong> תקנה שלישית, בעניינו של <strong>גר שמת</strong> ואין לו יורשים, <strong>והניח</strong> אחריו בהמות שהוקדשו ל<strong>זבחים</strong> (קרבנות), אם <strong>יש לו</strong> לקרבנותיו <strong>נסכים</strong> הבאים עימם, שהפריש הגר נסכים לצורכם — הנסכים <strong>קריבין משלו, ואם לאו</strong> <small>[לא]</small> הפריש נסכים בחייו — נסכיו <strong>קריבין משל ציבור. ו</strong>תקנה רביעית, ש
 <strong>תנאי בית דין הוא</strong> זה, בדינו של <strong>כהן גדול שמת ו</strong>עדיין <strong>לא מינו כהן</strong> גדול <strong>אחר תחתיו, שתהא מנחתו</strong> (מנחת חביתיו) <strong>קריבה משל ציבור.</strong> וכך מפרט ר' שמעון עוד שלש תקנות נוספות. ובכל אופן דעתו המפורשת של ר' שמעון כי הלכה זו שמנחת חביתים של כהן גדול שמת מובאת משל ציבור הריהי מתקנת חכמים, ולא מדין תורה!
 <strong>אמר ר' אבהו</strong> בתשובה: אכן סבור ר' שמעון כי הלכה זו היא מדין תורה, ואולם בענין זה <strong>שני תקנות הוו</strong> <small>[היו],</small> שכן בתחילה נהג דין זה שמ
 <strong>דאורייתא</strong> <small>[מן התורה],</small> והביאו את מנחת החביתים במקרה זה <strong>מ</strong>של <strong>ציבור,</strong> מתרומת הלשכה, ואולם <strong>כיון דחזו</strong> <small>[שראו]</small> חכמים <strong>דקא מידחקא</strong> <small>[ש</small>על ידי כך <small>היא נדחקת</small> מתדלדלת מנכסיה<small>]</small> ה<strong>לישכה</strong> שבבית המקדש — עמדו ו<strong>תקינו דלגבי</strong> <small>[תיקנו שיגבו]</small> את מנחת החביתים <strong>מ</strong>ה<strong>יורשים</strong> של הכהן הגדול שמת. ואולם <strong>כיון דחזו</strong> <small>[שראו]</small> חכמים <strong>דקא פשעי</strong> <small>[שהם,</small> היורשים, <small>פושעים,</small> מתרשלים<small>]</small> <strong>בה</strong> בהבאתה של מנחת החביתים <strong>—</strong> חזרו ו<strong>אוקמוה אדאורייתא</strong> <small>[העמידו אותה</small> שוב <small>על דין תורה]</small> שצריך להביאה משל <strong>ציבור.</strong>
 <big>ג</big> כיון שהובאה הברייתא, דנים בנושא אחר נזכר בה. ששנינו בה: <strong>ו</strong>עוד תקנה שהתקינו בית דין <strong>על פרה</strong> אדומה <strong>שלא יהא מועלין באפרה</strong> (שאין הנהנה ממנו חייב בקרבן מעילה). ושואלים: וכי תקנת חכמים היא זו, והרי <strong>דאורייתא</strong> <small>[מדין תורה]</small> <strong>היא! דתניא</strong> <small>[ש</small>כן <small>שנויה</small> ברייתא<small>]</small> לשון הכתוב "חטאת" שנאמר בפרה אדומה <strong>"חטאת היא"</strong> (במדבר יט, ט), <strong>מלמד</strong> שדין הפרה האדומה כדין החטאת, ומכאן <strong>שמועלין בה,</strong> בפרה אדומה עצמה. ואילו הכתוב <strong>"היא"</strong> שהריהו לשון מיעוט — מלמד שדווקא <strong>בה מועלין,</strong>
## דף נב.
 אבל <strong>באפרה אין מועלין.</strong> הרי שדין זה הוא מן התורה, ולא מתקנת חכמים!
 <strong>אמר רב אשי</strong> בהסבר הדבר: אכן מדין תורה אין מועלים באפר פרה אדומה, ואולם <strong>שתי תקנות</strong> חכמים היו בענין זה. שכן בתחילה <strong>הואי</strong> <small>[היה]</small> נהוג דין <strong>דאורייתא</strong> <small>[מן התורה]</small> האומר כי דווקא <strong>בה</strong> עצמה <strong>מועלין,</strong> ואילו <strong>באפרה אין מועלין.</strong> ברם <strong>כיון דחזו</strong> <small>[שראו]</small> חכמים <strong>דקא מזלזלי</strong> <small>[שהם,</small> העוסקים באפר פרה, <small>מזלזלים]</small> <strong>בה, וקא עבדי מיניה</strong> <small>[והם עושים ממנו,</small> מן האפר<small>]</small> תרופה <strong>למכתן</strong> (לפצע) — <strong>גזרו ביה</strong> <small>[בו,</small> באפר<small>]</small> שיהיה בו דין <strong>מעילה,</strong> שאין ליהנות ממנו.
  ואולם <strong>כיון דחזו</strong> <small>[שראו]</small> חכמים כי על ידי כך <strong>דקא פרשי</strong> <small>[שהם פ</small> <strong>ורשים,</strong> נמנעים<strong>]</strong> <strong>מ</strong>להזות מאפר הפרה במקרים של <strong>ספק הזאות</strong> (על אדם שהוא ספק טמא מת), מפני החשש שמא מועלים הם האנשים שהיזו עליהם, לכך עמדו חכמים וחזרו ו<strong>אוקמוה</strong> <small>[העמידו]</small> הלכה זו <strong>אדאורייתא</strong> <small>[על דין תורה],</small> שאין מועלים באפר פרה.
 <big>א</big> ומתוך שהובאה מחלוקת ר' שמעון ור' יהודה במקרה שמת הכהן הגדול, מנכסי מי מובאת מנחת החביתים, מביאים עוד מחלוקת שחלקו ביניהם בענין דומה. <strong>תנו רבנן</strong> <small>[שנו חכמים</small> בברייתא<small>]:</small> <strong>פר העלם דבר של ציבור</strong> (ששגגו בית דין בהוראה והתירו אחת מהעבירות שזדונן כרת ושגגתן חטאת, וטעו רוב העם ועשו על סמך הוראה זו, ולאחר מכן נודעה להם טעותם), <strong>ושעירי עבודה זרה</strong> (שהורו בית דין בשגגה כי הותר איסור עבודה זרה, ועשו הציבור על פיהם, ואחר כך נודעה טעותם) — <strong>בתחילה</strong> (מראש), עוד לפני שנוצר צורך זה להקריב את הקרבנות הללו, היו גבאי המקדש <strong>מגבין להן,</strong> שמבעוד מועד היו שמורים במקדש כספים מיוחדים לצורך רכישת קרבנות אלה, אלו <strong>דברי ר' יהודה. ר' שמעון אומר:</strong> דין קרבנות אלה כדין שאר קרבנות הציבור, ש<strong>מתרומת הלשכה הן באין.</strong>
 ותוהים על ייחוס הדעות הללו לחכמים אלה: <strong>והתניא</strong> <small>[והרי שנויה</small> ברייתא<small>]</small> שלשונה היא <strong>איפכא</strong> <small>[הפוכה],</small> שבה נמסר כי <small>ר' יהודה הוא האומר שמתרומת הלשכה הם באים, ואילו ר' שמעון</small> סובר שמראש היו נגבים לצורך קרבנות אלה, ומעתה יש לברר <strong>הי מינייהו אחריתא</strong> <small>[איזו מהן</small> משתי הברייתות הללו היא <small>המאוחרת</small> יותר בזמן אמירתה<small>],</small> ובה נאמרות דעותיהם היותר מדוייקות של ר' יהודה ור' שמעון?
 <strong>אמרוה רבנן קמיה</strong> <small>[אמרו חכמים</small> להצעה הבאה <small>לפני]</small> <strong>רב אשי: לימא קמייתא</strong> <small>[האם נאמר</small> שהברייתא <small>הראשונה</small> שהוזכרה בסוגייתנו<small>],</small> שבה שנינו כי ר' שמעון סובר שמתרומת הלשכה הם באים, היא זו <strong>אחריתא</strong> <small>[המאוחרת</small> יותר<small>],</small> וראיה לדבר, <strong>דשמעינן ליה</strong> <small>[ש</small>כן <small>שמענו אותו]</small> את שיטתו של <strong>ר' שמעון דחייש</strong> <small>[שחושש]</small> הוא <strong>לפשיעה</strong> ולרשלנותם של אנשים.
 <strong>אמר להו</strong> <small>[להם]</small> <strong>רב אשי</strong> לחכמים בדחיית הצעתם: מכאן אין להביא ראיה, שכן <strong>אפילו</strong> אם <strong>תימא</strong> <small>[תאמר]</small> כי <strong>בתרייתא</strong> <small>[</small>הברייתא <small>האחרונה</small> שהוזכרה בסוגייתנו<small>]</small> היא זו ה<strong>אחריתא</strong> <small>[המאוחרת</small> יותר<strong>]</strong> שבה נאמר כי ר' שמעון סבור שגובים מראש מן הציבור לצורכם של קרבנות אלה — אין קושי בדבר. שכן <strong>כי קא חייש</strong> <small>[כאשר הוא חושש]</small> <strong>ר' שמעון לפשיעה</strong> — הרי זה דווקא <strong>במילתא דלית בהו</strong> <small>[בדבר שאין להם,</small> לאנשים המביאים<small>]</small> <strong>כפרה בגווה</strong> <small>[בו],</small> וכגון במנחת חביתים. ואולם <strong>במילתא דאית להו</strong> <small>[בדבר שיש להם</small> לאנשים המביאים את הקרבן<small>]</small> <strong>כפרה בגווה</strong> <small>[בו],</small> וכגון בקרבנות אלה הבאים בעקבות חטא שחטא הציבור — <strong>לא חייש</strong> <small>[לא חושש]</small> <strong>ר' שמעון לפשיעה.</strong>
 ומעתה שלא נפתרה השאלה, שואלים: <strong>מאי הוי עלה</strong> <small>[מה היה עליה],</small> איזו מן הברייתות הללו מאוחרת ומדוייקת יותר<small>?</small>
 <strong>אמר ליה</strong> <small>[לו]</small> <strong>רבה זוטי לרב אשי: תא שמע</strong> <small>[בוא</small> ו<small>שמע]</small> פתרון לשאלה זו <small>ממה</small> <strong>דתניא</strong> <small>[ששנינו</small> בברייתא<small>],</small> מה שנאמר בקרבן התמיד "צו את בני ישראל ואמרת אליהם <strong>את קרבני לחמי לאשי ריח ניחחי תשמרו להקריב לי במועדו"</strong> (במדבר כח, ב), בא <strong>לרבות</strong> אף <strong>פר העלם דבר של ציבור ושעירי עבודה זרה שבאין</strong> גם הם <strong>מתרומת הלשכה,</strong> אלו <strong>דברי ר' שמעון.</strong> הרי איפוא כי ר' שמעון הוא זה שאומר שקרבנות אלה באים מתרומת הלשכה.
 <big>ב</big> <strong>ו</strong>עוד שנינו במשנתנו כי מנחת החביתים (כאשר מת הכהן הגדול, ועדיין לא מינו כהן גדול אחר במקומו) — לא היתה באה במחצית <strong>עשירית האיפה, אלא עשירית האיפה</strong> <strong>שלימה היתה קריבה.</strong> ובפירושם של דברים אלה <strong>אמר ר' חייא בר אבא</strong> כי <strong>בעי</strong> <small>[שאל]</small> <strong>ר' יוחנן:</strong> האם הכוונה היא שמביא עשירית האיפה <strong>שלימה</strong> למנחת החביתים של <strong>שחרית ו</strong>עשירית האיפה <strong>שלימה</strong> לזו של <strong>בין הערבים,</strong> שאין דין מחצית במנחת חביתים אלא בכהן גדול בלבד. וכשאין עדיין כהן גדול הריהי באה בשני עשרונים בכל יום. <strong>או דילמא</strong> <small>[שמא]</small> בכגון זה היו מביאים עשירית האיפה <strong>שלימה</strong> ב<strong>שחרית, ובטילה</strong> זו של <strong>בין הערבים?</strong>
 <strong>אמר רבא</strong> בפתרון הבעיה, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו <small>בסדר העבודות של תשעת הכהנים שזכו בהעלאת האיברים של קרבן התמיד לכבש, בין של שחר ובין של בין הערבים שהיו אלה עומדים בשורה, כל אחד ואחד מיועד לתפקידו, והכהן ה</small><strong>שמיני</strong> שבשורה היה מחזיק <strong>ב</strong>מנחת <strong>ה</strong><strong>חביתים.</strong> והרי זה סדר קבוע, שהתקיים תמיד במקדש. <strong>ו</strong>יש לשאול: <strong>אם איתא</strong> <small>[יש]</small> מקום לומר שכאשר מת הכהן הגדול ועדיין לא מינו אחר תחתיו, היתה הבאת מנחת החביתים <strong>בטילה בין הערבים</strong> — <strong>הא זמנין</strong> <small>[הרי פעמים]</small> ש<strong>לא משכח ליה</strong> <small>[לא נמצא</small> <strong>לו]</strong> שימוש לכהן <strong>שמיני</strong> זה שיביא <strong>חביתים,</strong> <strong>היכי דמי</strong> <small>[כיצד היה הדבר]?</small> במקרה ש<strong>מת</strong> ה<strong>כהן</strong> ה<strong>גדול</strong> לאחר שהביא את מנחתו בבוקר <strong>ולא מינו אחר תחתיו,</strong> ומכיון שאין מביאים כלל בכגון זה את מנחת בין הערבים, מכאן אם כן ראיה כפתרון בעייתו של ר' יוחנן, אלא ודאי הכוונה שבאה מנחת החביתים בעשירית האיפה שלימה הן בבוקר והן בין הערביים.
  ונמסר כי <strong>אמרוה</strong> את ההוכחה <strong>רבנן קמיה</strong> <small>[חכמים לפני]</small> <strong>ר' ירמיה, אמר</strong> ר' ירמיה בדחיית הדברים: <strong>בבלאי טפשאי</strong> <small>[בבליים טפשים],</small> <strong>משום דיתבו באתרא דחשוכא אמרי שמעתתא דמחשכן</strong> <small>[משום ש</small>הם <small>יושבים במקום חשוך,</small> בארץ נמוכה, הם <small>אומרים</small> דברים <small>של חשיכה,</small> מוטעים<small>],</small> שאין זו ראיה, שאם תאמר כדבריך,
 <strong>אלא</strong> מעתה אפשר להוסיף ולשאול בדומה, <strong>דקתני</strong> <small>[ששנינו]</small> בה כי הכהן ה<strong>שביעי</strong> שבשורת הכהנים הריהו אוחז <strong>בסלת</strong> למנחת התמיד, ואילו הכהן ה<strong>תשיעי</strong> אוחז <strong>ביין</strong> לנסך התמיד. ומעתה האם <strong>הכי נמי</strong> <small>[כך גם כן]</small> נאמר בהם שהם <strong>לא בטלי</strong> <small>[לא בטלים]</small> לעולם?
  והלא שנינו על הכתוב <strong>בפרשת קרבנות המועדים</strong> <strong>"מנחתם ונסכיהם"</strong> (במדבר כט, כד) כי הרי זה בא לרבות את הבאתם של הנסכים אף <strong>בלילה,</strong> וכן שנינו על האמור עוד שם (פסוק לז) <strong>"מנחתם ונסכיהם"</strong> כי הריהו בא לרבות שקרבים הנסכים <strong>אפילו למחר.</strong> ואם כן, לדבריך כיון שאפשר למנחות והנסכים שייעשו למחר, ובאותו יום לא ייעשו, יש אם כן מקרה שאין נזקקים לכהן השביעי ולכהן התשיעי.
 <strong>אלא</strong> נלמד מכאן שאין כוונת המשנה לומר שתמיד היו שם תשעה כהנים, ומה ששנינו הריהו הסדר הרגיל והמצוי, ואילו מקרים המבוססים על <strong>"דאי"</strong> <small>[שאם]</small>, וכגון שלא הביאו את הנסכים ביום זה אלא למחרתו — <strong>לא קתני</strong> <small>[לא שונה]</small> המשנה. <strong>הכי נמי</strong> <small>[כך גם כן]</small> יש לומר בענין ראייתו של רבא, מקרה זה <strong>דאי</strong> <small>[שאם]</small> <small>מת הכהן הגדול ולא מינו אחר תחתיו</small> — <strong>לא קתני</strong> <small>[לא שונה]</small> המשנה. ואין איפוא להביא מכאן כל ראיה.
  ומסופר כי <strong>אהדרוה</strong> <small>[החזירוה],</small> השיבו את דבריו אלה של ר' ירמיה <strong>קמיה</strong> <small>[לפני]</small> <strong>רבא, אמר</strong> בתחילה רבא על כך: <strong>מבישותין</strong> <small>[מ</small>הדברים <small>הרעים שלנו,</small> הניתנים לדחייה<small>]</small> — <strong>אמרי קמייהו</strong> <small>[</small><small>אומרים לפניהם,</small> לפני חכמי ארץ ישראל<small>],</small> ואילו <strong>מטיבותין</strong> <small>[מ</small>הדברים <small>הטובים שלנו,</small> שאינם ניתנים לדחייה<small>]</small> — <strong>לא אמרי קמייהו</strong> <small>[אין אומרים לפניהם].</small>
 <strong>ו</strong>אולם לאחר מכן <strong>הדר</strong> <small>[חזר]</small> ו<strong>אמר רבא: הני</strong> <small>[אלה]</small> הדברים שאמרתי, <strong>נמי טיבותין</strong> <small>[גם כן מ</small>הדברים <small>הטובים שלנו]</small> <strong>היא,</strong> שכן <strong>אמר קרא</strong> <small>[המקרא]</small> בדינה של מנחת החביתים של כהן גדול <strong>"סלת מנחה תמיד</strong> מחציתה בבוקר ומחציתה בערב" (ויקרא ו, יג) — הושוותה מנחת החביתים לקרבן התמיד, לומר: <strong>הרי היא לך כמנחת תמידין,</strong> וכשם שהתמיד בא בבוקר ובערב, כן גם מנחת החביתים, ואף כשמת הכהן הגדול וטרם מינו כהן אחר תחתיו.
  ושואלים:  <strong>מאי הוי עלה</strong> <small>[מה היה עליה]</small> על שאלה זו של ר' יוחנן, האם מקבלים את פתרונו זה של רבא? <strong>אמר רב נחמן בר יצחק: תא שמע</strong> <small>[בוא</small> ו<small>שמע]</small> פתרון לשאלה, ממה <strong>דתניא</strong> <small>[ששנינו</small> בברייתא<small>]</small> מפורשת, שכאשר מת הכהן הגדול ועדיין לא מינו כהן גדול אחר תחתיו, מנחת החביתים באה בעשירית האיפה <strong>שלימה</strong> ב<strong>שחרית ו</strong>בעשירית האיפה <strong>שלימה בין הערבים.</strong>
 <big>ג</big> <strong>אמר ר' יוחנן:</strong> בשיעורה של הלבונה הבאה כרגיל, במנחת חביתים של הכהן הגדול, <strong>פליגי</strong> <small>[נחלקו]</small> <strong>בה</strong> בהלכה זו <strong>אבא יוסי בן דוסתאי ורבנן</strong> <small>[וחכמים],</small> ש
 <strong>אבא יוסי בן דוסתאי אומר</strong> שהיה הכהן הגדול <strong>מפריש לה</strong> ומביא מביתו בכל יום יחד עם עשרון הסולת <strong>שני קמצים של לבונה,</strong> <strong>קומץ</strong> אחד קרב עם מחצית העשרון שבמנחת החביתים <strong>של</strong> <strong>שחרית, ו</strong>ה<strong>קומץ</strong> השני קרב עם זה של <strong>בין הערבים. ורבנן אמרי</strong> <small>[וחכמים אומרים]</small> כי הכהן הגדול היה <strong>מפריש לה קומץ אחד</strong> בלבד של לבונה, וחוצהו לשנים, <strong>חצי</strong> ה<strong>קומץ</strong> האחד הריהו מביא ב<strong>שחרית, ו</strong>את <strong>חצי</strong> ה<strong>קומץ</strong> השני הריהו מביא <strong>בין הערבים.</strong>
 ומסבירים: <strong>במאי קמיפלגי</strong> <small>[במה,</small> באיזה עקרון, <small>הם חלוקים]?</small> <strong>אבא יוסי בן דוסתאי סבר</strong> כי <strong>לא אשכחן</strong> <small>[לא מצאנו]</small> בכתוב שיאמר ש<strong>חצי קומץ</strong> הוא זה <strong>דקריב</strong> <small>[שקרב],</small> ולכך יש להביא בכל יום שני קמצים של לבונה, קומץ עבור אחת ממנחות החביתים. <strong>ו</strong>אילו <strong>רבנן סברי</strong> <small>[חכמים סבורים]</small> כי <strong>לא אשכחן</strong> <small>[לא מצאנו]</small> <strong>עשרון</strong> אחד של סולת <strong>דבעי</strong> <small>[ש</small>הריהו <small>צריך]</small> <strong>שני קמצים</strong> של לבונה. לכך יש להביא בכל יום עשרון אחד של סולת, וקומץ אחד של לבונה. עד כאן שיטות החכמים בדרך הרגילה של הבאת הלבונה.
  ואולם <strong>בעי</strong> <small>[שאל]</small> <strong>ר' יוחנן:</strong> במקרה של <strong>כהן גדול שמת ולא מינו אחר תחתיו,</strong>
## דף נב:
 האם <strong>ל</strong>שיטתם של <strong>רבנן</strong> <small>[חכמים]</small> הסבורים שבכל יום מביאים למנחת החביתים שני עשרונים אחד לבוקר ואחד לבין הערביים, האם גם <strong>הוכפלה לבונתו</strong> ומביא שני קמצים של לבונה, אחד לבוקר ואחד לבין הערביים. <strong>או</strong> <strong>לא</strong> ומביאים קומץ אחד של לבונה בלבד, וכדרך שמביא הכהן הגדול עצמו. וצדדי הספק: <strong>מי אמרינן</strong> <small>[האם אומרים אנו],</small> שבמקרה זה <strong>מתוך</strong> <strong>שהוכפלה סלתו</strong> (שמביאים שני עשרונים במקום עשרון אחד של סולת במנחת כהן הגדול עצמו) — <strong>הוכפלה</strong> גם <strong>לבונתו,</strong> ומביאים שני קמצים של לבונה. <strong>או דילמא</strong> <small>[שמא]</small> יש לומר: <strong>מאי דגלי</strong> <small>[מה שגילה]</small> לנו הכתוב — <strong>גלי</strong> <small>[גילה],</small> ואילו <strong>מאי</strong> <small>[מה]</small> <strong>דלא גלי</strong> <small>[שלא גילה]</small> לנו הכתוב — <strong>לא גלי</strong> <small>[לא גילה],</small> ואין לנו בו אלא קומץ אחד בלבד, חצי עשרון לבוקר וחצי עשרון לערב. ואין ספק זה אלא לחכמים הסבורים שכרגיל באה שיעור הלבונה בקומץ אחד, שהרי לדעת אבא יוסי, אף בכל יום שיעור הלבונה המובא הריהו שני קמצים.
 <strong>ו</strong>ספק נוסף הוא: שיעור ה<strong>שמן</strong> המובא במנחת החביתים כשמת הכהן הגדול ועדיין לא מינו כהן גדול אחר, <strong>בין ל</strong>דעת <strong>אבא יוסי בן דוסתאי ובין ל</strong>דעת <strong>רבנן</strong> <small>[חכמים],</small> <strong>מהו?</strong> האם כמנחת חביתים הבאה על ידי הכהן הגדול עצמו, שלשה לוגים בכל יום. או שמא עתה, שמביאים עשרון סולת שלם בבוקר, ועשרון סולת שלם בערב, אף כמות השמן תוכפל ויביאו ששה לוגים שמן, שלושה לבוקר ושלושה לערב.
  ובפתרונה של בעיה זו <strong>אמר רבא:</strong> <strong>תא שמע</strong> <small>[בוא</small> ו<small>שמע]</small> תשובה באשר לשאלה מהו שיעור הלבונה במקרה זה לשיטתם של חכמים, ממה ששנינו במשנה (להלן מנחות קו, ב) כי <strong>חמשה</strong> <strong>קמצין</strong> (דברים ששיעורם בקומץ) <strong>הן,</strong> ונמנו באותה משנה חמשה דברים, ואין קומץ לבונה של חביתים נמנה איתם (שהרי הוא קרב מחצית הקומץ בבוקר ומחצית הקומץ בערב). <strong>ו</strong>מעתה נאמר: <strong>אם איתא</strong> <small>[יש]</small> מקום לומר ששיעור הלבונה הבאה במקרה שהכהן הגדול מת, הריהו שני קמצים, אחד לשחר ואחד לבין הערביים, <strong>זימנין דמשכחת לה</strong> <small>[פעמים שאתה מוצא אותה,</small> שיעור קומץ<strong>]</strong> ב<strong>שבעה</strong> אופנים, החמישה הנזכרים במשנה, וקומץ לבונה של בוקר, וקומץ לבונה של בין הערביים!
  ודוחים: אין זו ראיה, שכן אין דרכה של המשנה למנות אלא את הדברים שב<strong>סדר הרגיל, ואילו מקרים המבוססים על</strong> <strong>"דאי"</strong> <small>[שאם]</small>, וכגון במקרה זה שמת הכהן הגדול ולא מינו עדיין כהן גדול אחר תחתיו — <strong>לא קתני</strong> <small>[לא שונה]</small> המשנה. ונמסר כי <strong>יתיב</strong> <small>[יושב היה]</small> <strong>רב פפא וקאמר לה להא שמעתא</strong> <small>[והיה אומר אותה את השמועה הזו].</small> <strong>אמר ליה</strong> <small>[לו]</small> <strong>רב יוסף בר שמעיה לרב פפא</strong> בקושיה על דחיית ההצעה: <strong>והא</strong> <small>[והרי]</small> בין חמשת הקמצים הנזכרים באותה משנה, נזכר אף המקרה של מי שהוא <strong>מעלה</strong> (מקטיר) <strong>את ה</strong><strong>קומץ בחוץ</strong> לעזרה, שהריהו חייב כרת (אם עשה כן במזיד), אף שאין זה מקרה רגיל, אלא <strong>"דאי הוה"</strong> <small>[שאם היה]</small> הוא זה, <strong>ו</strong>בכל זאת <strong>קתני</strong> <small>[הוא שונה]</small> אותו. ומאחר שכן, אף ראייתו של רבא יכולה להיות ראיה.
  ושואלים:  <strong>מאי הוי עלה</strong> <small>[מה היה עליה]</small> על בעיייתו של ר' יוחנן? <strong>אמר רב נחמן בר יצחק: תא שמע</strong> <small>[בוא</small> ו<small>שמע]</small> פתרון לדבר ממה <strong>דתניא</strong> <small>[ששנויה</small> ברייתא<small>]:</small> <strong>כהן גדול שמת ולא מינו אחר תחתיו</strong> — מביאים עשירית האיפה סולת <strong>שלימה</strong> במנחת חביתים של <strong>שחרית, ו</strong>עשירית האיפה סולת <strong>שלימה</strong> במנחת חביתים של <strong>בין הערבים. ומפריש לה שני קמצין</strong> של לבונה, וחוצה אותם, ומביא <strong>קומץ</strong> אחד למנחת חביתים של <strong>שחרית ו</strong>ה<strong>קומץ</strong> השני של הלבונה בא במנחת חביתים של <strong>בין הערבים. ומפריש לה שלשת לוגין</strong> של שמן. וחוצה אותם, כאשר <strong>לוג ומחצה</strong> ניתן בעשרון של סולת הבא ב<strong>שחרית,</strong> וה<strong>לוג ומחצה</strong> השני ניתן בעשרון של סולת הבא <strong>בין הערבים.</strong>
 ונברר: כדעת <strong>מני</strong> <small>[מי היא]</small> הברייתא הזו? <strong>אילימא</strong> <small>[אם תאמר]</small> שהיא כשיטת <strong>רבנן</strong> <small>[חכמים]</small> — <strong>מאי שנא</strong> <small>[</small>ב<small>מה שונה,</small> מיוחד<small>]</small> דין <strong>לבונתה</strong> ש<strong>הוכפלה</strong> שיעורה מהשיעור המובא על ידי הכהן הגדול עצמו, והריהי באה בשני קמצים, <strong>ומאי שנא</strong> <small>[</small>ב<small>מה שונה,</small> מיוחד<small>]</small> הוא דין <strong>שמנה</strong> ש<strong>לא הוכפלה</strong> מהשיעור המובא על ידי הכהן הגדול עצמו, אלא היא באה בשלושה לוגים שמן בלבד?
 <strong>אלא</strong> צריך לומר שכשיטת <strong>אבא יוסי בן דוסתאי היא</strong> ברייתא זו, ש<strong>אמר</strong> כי מנחת <strong>חביתי כהן גדול בעלמא</strong> <small>[בכלל,</small> כרגיל<small>]</small> הריהי <strong>שני קמצין בעיא</strong> <small>[צריכה],</small> <strong>ו</strong>מה ששנינו בברייתא כי במקרה זה של כהן גדול שמת באה מנחת החביתים בשני קמצים של לבונה — <strong>ה</strong><strong>לבונה לא הוכפלה</strong> משיעורה הרגיל. <strong>ו</strong>כמו כן גם שיעור ה<strong>שמן לא הוכפל</strong> במנחת זו, והריהו בא בשיעור שלשה לוגים כשאר מנחת חביתים.
 <strong>ומ</strong>תוך שלמדנו כי שיעור ה<strong>שמן ל</strong>שיטת <strong>אבא יוסי בן דוסתאי לא הוכפלה,</strong> מכאן נלמד ש<strong>לבונתה ושמנה ל</strong>שיטת <strong>רבנן נמי</strong> <small>[חכמים גם כן]</small> <strong>לא הוכפלו.</strong> הסוגיה נפתחה בהבאת דברי ר' יוחנן את מחלוקתם של אבא יוסי וחכמים בשיעור הלבונה המובאת עם מנחת החביתים על ידי הכהן הגדול, ועתה מביאים את ההכרעה בענין זה.
  ש<strong>אמר ר' יוחנן: הלכה</strong> במחלוקת זו <strong>כאבא יוסי בן דוסתאי.</strong> ושואלים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> <strong>והא</strong> <small>[והרי]</small> <strong>אמר ר' יוחנן: הלכה כסתם משנה</strong> (משנה ששנויים דברים בלא יחוסם לתנא מסויים), <strong>ותנן</strong> <small>[ושנינו</small> במשנה להלן<small>]</small> כי <strong>חמשה קמצין הן</strong> ולא יותר, ואין מונים בתוכם את שני קומץ לבונה של שחר וקומץ לבונה של בין הערביים (לשיטת אבא יוסי), והרי זו משנה סתם!
  ומסבירים: שתי מסורות הלכה אלה, של  <strong>אמוראי נינהו</strong> <small>[אמוראים</small> שונים <small>הן],</small> <strong>ו</strong>שני האמוראים הללו אמרו את דבריהם <strong>אליבא</strong> <small>[על פי שיטתו]</small> של <strong>ר' יוחנן,</strong> שזה אמר כך בדבריו וזה אמר אחרת.
 
 <big>א משנה</big> <strong>כל המנחות באות</strong> במקדש לקרבן כשהן <strong>מצה,</strong> שמקפידים שלא יחמיץ הבצק, <strong>חוץ מ</strong>עשר חלות <strong>חמץ ש</strong>מתוך ארבעים הלחמים הבאים כמנחה <strong>ב</strong>קרבן ה<strong>תודה</strong> ("לחמי תודה") <strong>ו</strong>כן <strong>שתי הלחם</strong> הבאות בחג השבועות <strong>ש</strong>אף <strong>הן באות חמץ.</strong> ונחלקו חכמים בשאלה כיצד היו מחמיצים את המנחות הבאות חמץ.
  ש<strong>ר' מאיר אומר:</strong> את <strong>השאור</strong> (בצק חמוץ, הניתן לעיסה ומחמץ אותה) היה עושה המנחה <strong>בודה</strong> (מפריש) <strong>להן</strong> למנחות הללו <strong>מתוכן</strong> עצמן, שהיה נוטל מתוכן חלק, שאותו היה מחמיץ, ולאחר מכן היה חוזר ומניחו בתוך בצקן של המנחות הללו <strong>ומחמצן</strong> בכך
 <strong>.</strong> <strong>ר' יהודה אומר: אף</strong> זו <strong>היא אינה</strong> מצוה <strong>מן המובחר</strong> (טובה וראויה), שכן בדרך זו משתמשים להחמצת המנחה בשאור חדש, ואין בצק בא בדרך זו לכלל החמצה נאותה, <strong>אלא</strong> כך יש לעשות: <strong>מביא את השאור</strong> מעיסה אחרת, ישנה, והרי זה שאור ישן המחמץ יפה, <strong>ונותנו לתוך המדה,</strong> כלי מידת העשרון בה מודדים את הסולת למנחה, <strong>ו</strong>לאחר מכן הריהו מוסיף סולת על שאור זה עד שהוא <strong>ממלא את המדה.</strong> הקשו חכמים על שיטתו זו של ר' יהודה ו<strong>אמרו לו: אף היא,</strong> דרך זו, אינה ראויה, שכן באופן זה <strong>היתה</strong> המנחה נמצאת או שהיא <strong>חסרה</strong> משיעור הסולת הראוי למנחה, שאם היה השאור רך, שנבלל קמחו במים מרובים, נמצא איפוא שגדול נפח השאור, ואילו היה עדיין קמח שלא גיבלוהו כלל במים — אין בו שיעור הראוי למלא את המידה הראויה לסולת המנחה, <strong>או</strong> כשהיא <strong>יתרה</strong> על שיעור הסולת הראוי למנחה, שאם נבלל קמח השאור במים מועטים, נמצא נפחו קטן, ואילו היה עדיין קמח — היה בו יותר מן השיעור הראוי למלא את מידת המנחה.
 <big>ב גמרא</big> שנינו במשנתנו כי כל המנחות באות כשהן מצה, ובענין זה <strong>בעא מיניה</strong> <small>[שאל אותו]</small> <strong>ר' פרידא מר' אמי: מנין ל</strong>הלכה זו ש<strong>כל המנחות שהן באות</strong> כשהן <strong>מצה?</strong> ותהה ר' אמי על השאלה: מה מקום לשאלה זו <strong>מנלן</strong> <small>[מנין לנו]?</small> שהרי המנחה <strong>דכתיב</strong> <small>[שנאמר]</small> <strong>בה</strong> בתורה במפורש שהיא באה מצה — הרי <strong>כתיב</strong> <small>[נאמר]</small> <strong>בה,</strong> ואף המנחה <strong>דלא כתיב</strong> <small>[שלא נאמר]</small> <strong>בה</strong> בתורה במפורש שהיא באה מצה, על כל פנים <strong>כתיב</strong> <small>[נאמר]</small> <strong>בה</strong>
## דף נג.
 <strong>"זאת תורת המנחה הקרב אתה בני אהרן לפני ה' אל פני המזבח... והנותרת ממנה יאכלו אהרן ובניו מצות תאכל"</strong> (ויקרא ו, ז— ט). הרי שהיא מצוה כללית הנוהגת בכל המנחות ("זאת תורת המנחה") שתהיינה מצה! <strong>אמר ליה</strong> <small>[לו]</small> ר' פרידא לר' אמי: מה הוא המקור שה<strong>מצוה</strong> לכתחילה היא שתהיינה המנחות באות מצה — <strong>לא קא מיבעיא</strong> <small>[לא נשאלה]</small> <strong>לי</strong> שנלמד כן ממקרא זה. ואולם <strong>כי קא מיבעיא</strong> <small>[כאשר נשאלה]</small> <strong>לי</strong> שאלתי הוא מהו המקור שאף <strong>לעכב</strong> חל דין זה, שאם עברו והביאו מנחה שאינה מצה שהיא פסולה בכך.
 <strong>אמר ליה</strong> <small>[לו]</small> ר' אמי: המקור שדין זה הוא אף <strong>לעכב,</strong> <strong>נמי כתיב</strong> <small>[גם כן נאמר],</small> שכן יש כתוב נוסף בדין המנחות <strong>"לא תאפה חמץ"</strong> (שם י), הרי שאין המנחה נאפית חמץ, <strong>אלא</strong> <strong>מצה.</strong> והשמיע כן הכתוב פעם נוספת, ללמדנו שאף אם עבר והביאה כשאינה מצה, שהיא פסולה בכך אף בדיעבד ("שנה עליו הכתוב", חזר וכתב פעם שנית — "לעכב").
 <strong>מתקיף לה</strong> <small>[מקשה עליה,</small> על תשובת ר' אמי<small>]</small> <strong>רב חסדא:</strong> אף מכתוב זה עדיין אין ללמוד שהן פסולות אף בדיעבד. <strong>ו</strong><strong>שמא</strong> <strong>אימא</strong> <small>[אמור]</small> את דרשת הכתוב באופן שונה: <strong>"לא תאפה חמץ",</strong> שלא תיאפה במצב של החמצה מלאה במשמעות "חמץ", ורק באופן זה פסולות המנחות הבאות מצה, <strong>אלא</strong> יכול אתה לומר שתיאפנה אף כשעברו <strong>שיאור</strong> (החמצה מעטה), אף שאינן בכלל מצה (שהרי הוחמצו מעט) אין בכך פסול?! ודנים בשאלתו זו של רב חסדא: והרי נחלקו חכמים בהגדרת "שאור", שלשיטת ר' מאיר הריהו הבצק בתחילת חימוצו, משהכסיפו פניו, ולשיטת ר' יהודה אין זה חמץ כלל, אלא שאור הריהו רק מזמן שנראו בבצק סדקים כקרני חגבים.
  ומעתה יש לברר: <strong>שיאור</strong> זה שהציע רב חסדא בדרשת הכתוב, <strong>דמאן</strong> <small>[של מי]</small> לפי הגדרתו של איזה תנא הוא? <strong>אי</strong> <small>[אם]</small> המדובר כהגדרת שאור בשיטת <strong>ר' מאיר,</strong> ש<strong>ל</strong>דעת <strong>ר' יהודה</strong> הסבור שאין זה חמץ כלל — אין מקום לקושיית רב חסדא, שהרי לדעת ר' יהודה <strong>מצה מעליא</strong> <small>[מעולה,</small> גמור<small>]</small> <strong>היא</strong> זו! ו<strong>אי</strong> <small>[אם]</small> כהגדרת שאור בשיטת <strong>ר' יהודה</strong> ("נראו בו סדקים") ו<strong>ל</strong>שיטת <strong>ר' מאיר</strong> הסבור שהוא חמץ גמור — גם כן אין מקום לקושיית רב חסדא, שהרי <strong>חמץ מעליא</strong> <small>[מעולה,</small> גמור<small>]</small> <strong>הוא!</strong>
 ו<strong>אי</strong> <small>[אם]</small> כהגדרת שאור לשיטת <strong>ר' מאיר,</strong> ו<strong>ל</strong>דעת <strong>ר' מאיר</strong> — גם כן אין מקום לשאלת רב חסדא. שהרי <strong>מ</strong>כיון שדינו של האוכל שאור שכזה בפסח <strong>דלקי עליה</strong> <small>[שלוקה עליו],</small> לדעת ר' מאיר, הרי ש<strong>חמץ</strong> גמור <strong>הוא! אלא</strong> צריך לומר שקושיית רב חסדא מדברת בהגדרת שאור של <strong>ר' יהודה</strong> ו<strong>ל</strong>דעת <strong>ר' יהודה</strong> שמצב זה אינו מוגדר כחמץ גמור.
 ובדומה לקושיית רב חסדא על תשובת ר' אמי <strong>מתקיף לה</strong> <small>[מקשה עליה]</small> גם <strong>רב נחמן בר יצחק: ואימא</strong> <small>[ואמור]</small> כך את דרשת הכתוב: <strong>"לא תאפה חמץ"</strong> — <strong>אלא</strong> הבא את המנחה כשהיא במצב של <strong>חלוט</strong> (שניתנה העיסה במים רותחים), שאף שאין זה חמץ, גם איננו בכלל מצה! ותוהים: <strong>חלוט מאי ניהו</strong> <small>[מה הוא],</small> מהו עניינה של חליטה זו? — הרי זו ה<strong>רביכה</strong> האמורה בתורה במנחות הבאות רבוכות (שנאמר בהן "מורבכת תביאנה", ויקרא ו, יד). ומעתה, אין צורך לענין החליטה לדרשה מיוחדת מהכתוב "לא תאפה חמץ", שכן <strong>אי</strong> <small>[אם]</small> היא מנחה <strong>דאיכא</strong> <small>[שיש]</small> בה דין <strong>רביכה</strong> — הרי כבר <strong>כתיב</strong> <small>[נאמר]</small> <strong>בה</strong> בתורה במפורש שהיא באה <strong>רביכה, ו</strong>מנחה שאינה באה ברביכה — <strong>הא</strong> <small>[הרי]</small> <strong>לא כתיב</strong> <small>[לא</small> <strong>נאמר]</strong> <strong>בה</strong> שנעשית <strong>רביכה.</strong>
 ומשיבים: <strong>ואימא</strong> <small>[ו</small>שמא יכול אתה <small>לומר]</small> כך את דרשת הכתוב "לא תאפה חמץ": מנחה זו <strong>דכתיב</strong> <small>[שנאמר]</small> <strong>בה</strong> מפורש שתיעשה <strong>רביכה</strong> — הרי זו <strong>מצוה ברביכה, ו</strong>אילו זו ש<strong>לא כתיב</strong> <small>[לא נאמר]</small> <strong>בה רביכה</strong> — תלוי הדבר ברצונו, ש<strong>אי בעי</strong> <small>[אם רוצה]</small> — <strong>רביכה לייתי</strong> <small>[יביא],</small> <strong>אי בעי</strong> <small>[אם רוצה]</small> — <strong>מצה לייתי</strong> <small>[יביא],</small> ולכך בא הכתוב "לא תאפה חמץ" לומר שאף הרביכה פוסלת את המנחה!
 ועוד <strong>מתקיף לה</strong> <small>[מקשה עליה]</small> על שאלת ר' אמי בדומה לכך גם <strong>רבינא: ואימא</strong> <small>[ואמור]</small> כי הכתוב <strong>"לא תאפה חמץ"</strong> — בא <strong>למיקם גברא בלאו בעלמא</strong> <small>[להעמיד</small> את <small>האיש</small> המביא מנחת חמץ <small>ב</small>איסור <small>לאו בלבד],</small> <strong>ו</strong>אולם לענין <strong>איפסולי</strong> <small>[פסילת]</small> המנחה שאינה מצה — <strong>לא מיפסלא</strong> <small>[אינה נפסלת]</small> בכך?!
 ולאחר שהוקשו כל הקושיות הללו, להוכיח שאת הפסוק "לא תאפה חמץ" אפשר לדרוש לענין אחר, ולא בהכרח לעכב בדין הבאת מנחות מצה, יש איפוא לחזור ולשאול: <strong>אלא מנלן</strong> <small>[מנין לנו]</small> שכל המנחות פסולות אם לא הובאו מצה? ומשיבים: <strong>כדתניא</strong> <small>[כמו ששנויה</small> ברייתא<small>]:</small> נאמר בדין המנחה <strong>"מצה</strong> תהיה" (ויקרא ב, ה), ומן הלשון "מצה" <strong>יכול</strong> שאין ללמוד אלא <strong>ש</strong><strong>מצוה</strong> לכתחילה שתהיה המנחה מצה, ואולם אינה פסולה כשאינה מצה? לכך <strong>תלמוד לומר: "תהיה"</strong> — ללמדנו כי <strong>הכתוב קבעה חובה,</strong> שאם לא נעשתה כן, נפסלה.
 <big>א</big> וכיוצא בזה עוד <strong>בעא מינה</strong> <small>[שאל ממנו]</small> <strong>ר' פרידא מר' אמי: מנין,</strong> מה המקור להלכה הנוגעת <strong>לכל המנחות</strong> הבאות מצה <strong>ש</strong>הן <strong>נילושות ב</strong>מים <strong>פושרין, ומשמרן</strong> העושה אותן <strong>שלא יחמיצו?</strong> האם <strong>נלמדנה מ</strong>האמור באיסור חמץ בחג ה<strong>פסח, דכתיב</strong> <small>[שנאמר]</small> בו: <strong>"ושמרתם את המצות"</strong> (שמות יב, יז), ללמדנו שכל מאפה האמור להיות מצה יש לשמור את בצקו לבל יגיע לכלל חימוץ?!
 <strong>אמר ליה</strong> <small>[לו]</small> ר' אמי: אין דין המנחה נלמד מדין חמץ בפסח, <small>שכן</small> <strong>בגופה</strong> (בה עצמה, בפרשת המנחה) <strong>כתיב</strong> <small>[נאמר]</small> <strong>"מצה תהיה",</strong> ונקראים הדברים (בחילופי האותיות ה'— ח'): מצה <strong>החייה,</strong> שאתה צריך לשמר אותה כפי שהיא (בחייה), שלא תחדל להתקיים כמצה ותהיה חמץ.
  ומקשים: <strong>והא אפיקתיה</strong> <small>[והרי</small> כבר <small>הוצאת,</small> דרשת<small>]</small> את המלה הזו "תהיה" ללמוד שהמנחה צריכה להיות בכל אופן מצה שדין זה הוא <strong>לעכב!</strong> ומשיבים: <strong>אם כן</strong> שלא בא הכתוב אלא ללמדנו הלכה זו בלבד, <strong>ליכתוב קרא</strong> <small>[שיכתוב המקרא]</small> <strong>"מצה היא", מאי</strong> <small>[מה</small> טעם<small>]</small> נאמר "מצה <strong>תהיה"? שמעת מינה תרתי</strong> <small>[לומד אתה ממנה שני</small> דברים<small>].</small>
 <big>ב</big> כיון שהובאו דברים של ר' פרידא, מביאים גם מהמסופר עליו. <strong>אמרי ליה רבנן</strong> <small>[אמרו לו חכמים]</small> <strong>לר' פרידא:</strong> החכם <strong>ר' עזרא,</strong> הוא מיוחס ביותר לפי שהוא <strong>בר בריה</strong> <small>[בן בנו]</small> של החכם <strong>ר' אבטולס,</strong> ש<strong>הוא</strong> דור <strong>עשירי לר' אלעזר בן עזריה,</strong> ו<strong>הוא</strong> (ר' אלעזר בן עזריה) הריהו דור <strong>עשירי לעזרא</strong> הסופר, <strong>קאי אבבא</strong> <small>[עומד</small> ממתין <small>בשער]</small> הבית ומבקש להיכנס פנימה. <strong>אמר</strong> להם ר' פרידא לחכמים: <strong>מאי כולי האי</strong> <small>[מה כל</small> הפירוט <small>הזה]</small> של היחוס?
  שכן <strong>אי בר אוריין</strong> <small>[אם בן תורה]</small> <strong>הוא</strong> — <strong>יאי</strong> <small>[ראוי</small><strong>]</strong> הוא כשלעצמו לקבל רשות להיכנס, ואין הוא נזקק לציון יחוסו כדי לקבל רשות להיכנס. ו<strong>אי</strong> <small>[אם]</small> הוא גם <strong>בר אוריין</strong> <small>[בן תורה]</small> <strong>ו</strong>גם <strong>בר אבהן</strong> <small>[בן אבות,</small> מיוחס<small>]</small> — <strong>יאי</strong> <small>[ראוי</small><strong>]</strong> הוא להיכנס, שיש בו מזה ומזה. <strong>ו</strong>אולם <strong>אי</strong> <small>[אם]</small> הוא <strong>בר אבהן</strong> <small>[בן אבות]</small> <strong>ולא בר אוריין</strong> <small>[בן תורה]</small> — מוטב ש<strong>אישא תיכליה</strong> <small>[תאכל אותו האש],</small> ואל יכנס לביתי, שמעלה זו של ייחוס הריהי מקטרגת עליו, על שאין הוא כאבותיו החכמים! <strong>אמרו ליה</strong> <small>[לו]</small> החכמים <small>לר' פרידא: ר' עזרא זה,</small> <strong>בר אוריין</strong> <small>[בן תורה]</small> <strong>הוא. אמר להו</strong> <small>[להם]:</small> אם כן, <strong>ליעול וליתי</strong> <small>[שיכנס ויבוא].</small>
 כשנכנס ר' עזרא לביתו של ר' פרידא <strong>חזייה</strong> <small>[ראהו]</small> ר' פרידא <strong>דהוה עכירא דעתיה</strong> <small>[שהיתה דעתו</small> של ר' עזרא <small>עכורה]</small> מפני צער ועלבון העיכוב שעיכבו אותו, <strong>פתח</strong> ר' פרידא <strong>ואמר</strong> דרשה זו לכבודו של ר' עזרא, להניח דעתו: נאמר בכתוב <strong>"אמרת לה' אדני אתה טובתי בל עליך"</strong> (תהלים טז, ב), שכך <strong>אמרה כנסת ישראל לפני הקדוש ברוך הוא: רבונו של עולם, החזק לי טובה,</strong> על <strong>שהודעתיך</strong> (פרסמתי את שמך) <strong>בעולם</strong> ("אמרת לה' אדני אתה").
 <strong>אמר לה: "טובתי בל עליך"</strong> — <strong>איני מחזיק טובה</strong> על כך <strong>אלא ל</strong>שלושת האבות, <strong>אברהם יצחק ויעקב ש</strong>הם <strong>הודיעוני תחלה בעולם, ש</strong>כן <strong>נאמר</strong> בהמשך כתוב זה <strong>"לקדושים אשר בארץ המה ואדירי כל חפצי בם"</strong> (שם, ג), ו"קדושים" הם האבות ו"כל חפצי בם". ורמז לו על חשיבותם וייחוסם של האבות, ובכלל זה כמובן עזרא הסופר, שר' עזרא מתייחס אליו.
 <strong>כיון דשמעיה דקאמר</strong> <small>[ששמע</small> ר' עזרא את ר' פרידא <small>שהוא אומר]</small> את המלה <strong>"אדיר"</strong> ("ואדירי כל חפצי בם"), <strong>פתח</strong> אף הוא <strong>ואמר</strong> דרשה שעניינה המלה "אדיר" בהטיות שונות: <strong>"יבא אדיר ויפרע לאדירים מאדירים באדירים".</strong>
 וחזר ופירש את הדברים: <strong>"יבא אדיר"</strong> — <strong>זה הקדוש ברוך הוא, דכתיב</strong> <small>[שנאמר]</small> בו: <strong>"אדיר במרום ה' "</strong>(שם צג, ד). <strong>"ויפרע לאדירים"</strong> — <strong>אלו ישראל, שנאמר</strong> בהם: <strong>"ואדירי כל חפצי בם". "מאדירים"</strong> — <strong>אלו המצרים, דכתיב</strong> <small>[שנאמר]</small> בהם בקריעת ים סוף: <strong>"צללו כעופרת במים אדירים"</strong> (שמות טו, י). <strong>"באדירים"</strong> — <strong>אלו מים, שנאמר</strong> בהם: <strong>"מקלות מים רבים אדירים משברי ים"</strong> (תהלים צג, ד).
 ועוד דרש ר' עזרא, כעין זה: <strong>"יבא ידיד בן ידיד, ויבנה ידיד לידיד בחלקו של ידיד, ויתכפרו בו ידידים".</strong>
 ופירש דבריו: <strong>"יבא ידיד"</strong> — <strong>זה שלמה המלך,</strong> שכך כינויו, <strong>דכתיב</strong> <small>[ש</small>כן <small>נאמר]</small> בו, לאחר שנולד: <strong>"וישלח ביד נתן הנביא ויקרא שמו ידידיה בעבור ה' "</strong>(שמואל ב יב, כה).
## דף נג:
 <strong>"בן ידיד"</strong> — <strong>זה אברהם, דכתיב</strong> <small>[שנאמר]</small> בו: <strong>"מה לידידי בביתי"</strong> (ירמיהו יא, טו), שיתבאר בהמשך. <strong>"ויבנה ידיד"</strong> — <strong>זה בית המקדש, דכתיב</strong> <small>[שנאמר]</small> בו: <strong>"מה ידידות משכנותיך"</strong> (תהלים פד, ב). <strong>"לידיד"</strong> — <strong>זה הקדוש ברוך הוא, דכתיב</strong> <small>[שנאמר]</small> בו: <strong>"אשירה נא לידידי"</strong> (ישעיהו ה, א).
 <strong>"בחלקו של ידיד"</strong> — <strong>זה בנימין</strong> שנבנה בית המקדש בתחום שבטו, <strong>שנאמר</strong> בו בברית משה: <strong>"לבנימין אמר ידיד ה' ישכן לבטח עליו"</strong> (דברים לג, יב). <strong>"ויתכפרו בו ידידים"</strong> — <strong>אלו ישראל, דכתיב</strong> <small>[שנאמר]</small> בהם: <strong>"נתתי את ידידות נפשי בכף אויביה"</strong> (ירמיהו יב, ז).
 ועוד דרש ר' עזרא בדומה לזה: <strong>"יבא טוב, ויקבל טוב מטוב לטובים".</strong> ופירש: <strong>"יבא טוב"</strong> — <strong>זה משה, דכתיב</strong> <small>[שנאמר]</small> בו: <strong>"ותרא אותו כי טוב הוא"</strong> (שמות ב, ב). <strong>"ויקבל טוב"</strong> — <strong>זו</strong> ה<strong>תורה, דכתיב</strong> <small>[שנאמר]</small> בה: <strong>"כי לקח טוב נתתי לכם</strong> תורתי אל תעזובו" (משלי ד, ב). <strong>"מטוב"</strong> — <strong>זה הקדוש ברוך הוא, דכתיב</strong> <small>[שנאמר]</small> בו: <strong>"טוב ה' לכל"</strong> (תהלים קמה, ט). <strong>"לטובים"</strong> — <strong>אלו ישראל, דכתיב</strong> <small>[שנאמר]</small> בהם: <strong>"הטיבה ה' לטובים"</strong> (שם קכה, ד).
 ועוד דרש ר' עזרא: <strong>"יבא זה, ויקבל זאת מזה לעם זו".</strong> ופירש: <strong>"יבא זה"</strong> — <strong>זה משה, דכתיב</strong> <small>[שנאמר]</small> בו: <strong>"כי זה משה האיש"</strong> (שמות לב, א). <strong>"ויקבל זאת"</strong> — <strong>זו התורה, דכתיב</strong> <small>[שנאמר]</small> בה: <strong>"וזאת התורה אשר שם משה"</strong> (דברים ד, מד), <strong>"מזה"</strong> — <strong>זה הקדוש ברוך הוא, דכתיב</strong> <small>[שנאמר]</small> בו: <strong>"זה אלי ואנוהו"</strong> (שמות טו, ד). <strong>"לעם זו"</strong> — <strong>אלו ישראל, שנאמר</strong> בהם: <strong>"עם זו קנית"</strong> (שם טז).
 <big>א</big> מתוך שהובא הכתוב "מה לידידי בביתי" לענין כינויו של אברהם "ידיד", מביאים בדרשת כתוב זה והכתובים הבאים אחריו. שנאמר: "מה לידידי בביתי עשותה המזמתה הרבים ובשר קודש יעברו מעליך כי רעתכי אז תעלוזי. זית רענן יפה פרי תואר קרא ה' שמך לקול המולה גדולה הצית אש עליה ורעו דליותיו" (ירמיה יא, טו— טז). ובדרשת כתוב זה <strong>אמר ר' יצחק: בשעה שחרב בית המקדש, מצאו הקדוש ברוך הוא לאברהם שהיה עומד בבית המקדש, אמר לו:</strong> <strong>מה לידידי בביתי?</strong>
 <strong>אמר לו</strong> אברהם בתשובה: <strong>על עיסקי בני באתי,</strong> מדוע מחריב ה' את בית המקדש ומגלה אותם מן הארץ. <strong>אמר לו</strong> הקדוש ברוך הוא: טעם הדבר, משום ש<strong>בניך חטאו, ו</strong>לכן נענשו ו<strong>גלו</strong> מן הארץ. <strong>אמר לו</strong> אברהם לקדוש ברוך הוא: <strong>שמא בשוגג חטאו,</strong> ואין מגיע להם עונש שכזה? <strong>אמר לו</strong> הקדוש ברוך הוא: <strong>"עשותה המזמתה"</strong> — מעשיהם הרעים היו במזימה, במזיד ולא בשגגה, ועל כך הם נענשים. <strong>אמר לו</strong> אברהם: <strong>שמא</strong> רק <strong>מיעוטן</strong> של בני ישראל הם ש<strong>חטאו,</strong> ואין ראוי שייענש כל העם מחמת מיעוט שבו? <strong>אמר לו</strong> הקדוש ברוך הוא: <strong>"הרבים"</strong> — רובם של בני ישראל חטאו.
  אמר לו אברהם: ואף על פי כן <strong>היה לך לזכור</strong> לבני ישראל את זכות <strong>ברית מילה</strong> שהם נימולים, ולא להענישם על חטאיהם! <strong>אמר לו</strong> הקדוש ברוך הוא: <strong>"ובשר קדש יעברו מעליך"</strong> — שאף עברו וביטלו את קדושת בשרם, מצות ברית המילה. <strong>אמר לו</strong> אברהם: ועדיין לא היה להענישם על חטאיהם, <strong>שמא אם המתנת להם, היו חוזרין בתשובה. אמר לו</strong> הקדוש ברוך הוא: <strong>"כי רעתכי אז תעלזי"</strong> — ראוי היה להענישם על חטאיהם, ולא להמתין עד שישובו בתשובה. שכן בשעה שחוטאים הם, ואין הם נענשים על כך אלא עושים ימיהם בטוב ובנעימים ("אז תעלוזי") — אין הם חוזרים בתשובה, אלא מוסיפים על חטאיהם ("כי רעתיכי").
  כיון שנדחו כל דבריו, <strong>מיד הניח</strong> אברהם את <strong>ידיו על ראשו</strong> כאדם האבל ומצטער, <strong>והיה צועק ובוכה, ואמר לו</strong> להקדוש ברוך הוא: <strong>שמא חס ושלום אין להם</strong> לבני ישראל עוד <strong>תקנה? יצתה בת קול ואמרה לו: "זית רענן יפה פרי תאר קרא ה' שמך"</strong> — <strong>מה זית זו</strong> אין <strong>אחריתו</strong> (תכליתו) מתקיימת אלא <strong>בסופו</strong> לכשקוטפים את פירותיו, <strong>אף ישראל</strong> אין <strong>אחריתן</strong> מתקיימת אלא <strong>בסופן.</strong>
 <big>ב</big> ועוד נאמר בכתוב זה <strong>"לקול המולה גדלה הצית אש עליה ורעו דליותיו"</strong> (ירמיה יא, טז). <strong>אמר ר' חיננא בר פפא</strong> בדרשת הכתוב: <strong>לקול מיליהן</strong> ("לקול המולה") <strong>של מרגלים</strong> ששלח משה לתור את הארץ והוציאו דיבת הארץ רעה, <strong>ניתרועעו דליותיהן</strong> (ענפיהם) <strong>של ישראל.</strong> שכן <strong>אמר ר' חיננא בר פפא</strong> בגודל חטאם של המרגלים: <strong>דבר</strong> של חטא <strong>גדול דברו מרגלים באותה שעה,</strong> <strong>שאמרו:</strong> <strong>"כי חזק הוא ממנו"</strong> (במדבר יג, לא) — <strong>אל תיקרי</strong> (תקרא) <strong>"ממנו"</strong> במובן מאיתנו, <strong>אלא "ממנו"</strong> — מן הקדוש ברוך הוא, וכרוצים לומר: <strong>כביכול, שאפילו בעל הבית</strong> (הקדוש ברוך הוא) <strong>אינו יכול להוציא כליו משם,</strong> שאמרו שהעם שם חזק אף מהקדוש ברוך הוא.
 <strong>מתקיף לה</strong> <small>[מקשה על כך]</small> <strong>ר' חייא בר' חיננא: האי</strong> <small>[זה</small> הכתוב<small>]</small> <strong>"לקול המולה גדלה",</strong> לדרך פירושך את הכתוב ("לקול מיליהן של מרגלים"), <strong>"לקול מלה" מיבעיא ליה</strong> <small>[צריך היה לו</small> לומר<small>]!</small> <strong>אלא</strong> כך הוא פירושו של כתוב זה, ונסמך על דרשתו של ר' יצחק האמורה למעלה, כי באברהם אבינו הטוען לפני הקדוש ברוך הוא בזמן החורבן אמורים הדברים: <strong>אמר לו הקדוש ברוך הוא לאברהם: קולך שמעתי</strong> ("לקול") <strong>וחמלתי</strong> ("המולה" — חמלה, בחילופי אותיות ח' ה') <strong>עליהם,</strong> ומקל אני בדינם. שכן <strong>אני אמרתי</strong> בתחילה כי <strong>ישתעבדו</strong> בני ישראל <strong>בארבע מלכיות</strong> (בבל, פרס, יון ורומי), ב<strong>כל אחת ואחת</strong> מהמלכויות הללו <strong>כשיעור</strong> שקבעתי מלכתחילה לשיעבוד כל ה<strong>ארבע מלכיות</strong> גם יחד.
 <strong>השתא</strong> <small>[עכשיו]</small> מכיון שהתפללת וביקשת עליהם, ישתעבדו בני ישראל ב<strong>כל חדא וחדא</strong> <small>[אחת אחת]</small> מארבע המלכויות הללו רק כשיעור <strong>מאי דפסיק</strong> <small>[מה שנפסק,</small> נקבע<small>]</small> <strong>לה</strong> בלבד. <strong>ואיכא דאמרי</strong> <small>[ויש שאומרים],</small> שכך אמר הקדוש ברוך הוא לאברהם: <strong>אני אמרתי</strong> בתחילה שימשלו בבני ישראל המלכויות הללו <strong>בזה אחר זה,</strong> כל אחת בזמן שקבעתי לשיעבודה, <strong>עכשיו</strong> אני גוזר שתהיה ממשלתם <strong>בבת אחת,</strong> ויתמעט בכך זמן השיעבוד.
 <big>ג</big> באותם כתובים שבספר ירמיה נמשלו ישראל לזית ("זית רענן יפה פרי תואר קרא ה' שמך"). ובענין זה <strong>אמר ר' יהושע בן לוי: למה נמשלו</strong> בני <strong>ישראל ל</strong>עץ ה<strong>זית? לומר לך: מה</strong> עץ ה<strong>זית אין עליו נושרין, לא בימות החמה ולא בימות הגשמים, אף</strong> בני <strong>ישראל אין להם בטילה עולמית, לא בעולם הזה ולא בעולם הבא. ו</strong>עוד בענין דימויים של בני ישראל לזית, <strong>אמר ר' יוחנן: למה נמשלו</strong> בני <strong>ישראל ל</strong>פרי ה<strong>זית? לומר לך: מה</strong> פרי ה<strong>זית אינו מוציא שמנו אלא על ידי כתיתה</strong> (שבירה וריסוק), <strong>אף</strong> בני <strong>ישראל</strong> אם חוטאים הם, <strong>אין</strong> הם <strong>חוזרין למוטב אלא על ידי יסורין,</strong> המשברים את הגוף ואת הנפש.
 <big>ד</big> שנינו במשנתנו כי <strong>ר' מאיר אומר</strong> שאת <strong>השאור</strong> בו הוא אמור להחמיץ את מנחות החמץ הריהו <strong>בודה</strong> (מפריש) <strong>להן מתוכן,</strong> מהעיסה עצמה, <strong>ומחמיצן.</strong> ואילו ר' יהודה אומר שמביאו מעיסה אחרת, ישנה. והקשו חכמים על ר' יהודה, שלשיטתו נמצאת המידה חסירה או יתירה. ומבררים: <strong>מאי</strong> <small>[מה</small> פירוש<small>]</small> <strong>"חסירה או יתירה"</strong> שאמרו חכמים?
 <strong>אמר רב חסדא</strong> בהסבר הדברים: אם היתה <strong>עיסת השאור</strong> אותה הוא מביא ממקום אחר <strong>עבה,</strong> שהקמח שבה בלול במעט מים, ונפחו קטן (שאילו היה עדיין קמח היה נפחו מדוייק), ומעתה כשימדוד את השאור העבה הזה עם הסולת במידת העשרון — <strong>נמצאת</strong> מדת סולת המנחה <strong>יתירה</strong> בתוך <strong>מדת העשרון,</strong> שיש יותר בעשרון ממה שצריך להיות, שהרי צריך להשלים מן הסולת את הכמות החסרה בשל היות השאור קטן מהראוי. ומן הצד האחר, אם היתה עיסת השאור <strong>רכה,</strong> שהקמח שבה בלול בהרבה מים, נמצא שנפחו גדול מהראוי וכדי להשלים את מדת העשרון הריהו מוסיף שיעור סולת הקטן מהראוי, ו<strong>נמצאת</strong> מדת סולת המנחה <strong>חסירה</strong> בתוך מידת העשרון.
  ומקשים על הסברו של רב חסדא: מה בכך אם נעשה השאור מבלילה עבה או גסה, והרי <strong>סוף סוף</strong> (בסופו של דבר), <strong>כי קא כייל</strong> <small>[כאשר הוא,</small> עושה המנחה, <small>מודד]</small> עתה את השאור הבא מבחוץ ואת הסולת למנחה, הלא <strong>ל</strong>מידת <strong>עשרון</strong> הראוי <strong>קא כייל</strong> <small>[הוא מודד]!</small>
 <strong>רבה ורב יוסף דאמרי תרוייהו</strong> <small>[שאומרים שניהם]</small> אותה תשובה: כדי להגיע לשיעור הנכון יש לדעת כמה קמח היה במקור בשאור קודם שניתנו בו מים והפך לשאור, וכן בסולת, שכן <strong>לכמות</strong> (כמו) <strong>שהן</strong> (קמח <strong>השאור וסולת המנחה)</strong> <strong>היתה</strong> לפני הבלילה <strong>משערינן</strong> <small>[משערים,</small> מודדים, <small>אנו]</small> את מדת העשרון, ולא לפי המידה הנוכחית.
  ושואלים: אף לשיטת חכמים שאין לעשות כשיטת ר' יהודה, מפני החשש לחסרה או יתירה, והרי יש דרך לעשות  <strong>שאור בחוץ, בלא חשש חסר או יתר,</strong> <strong>ו</strong>באופן זה: <strong>לישקול פורתא מיניה</strong> <small>[שיקח מעט</small> סולת <small>ממנו],</small> ממידת העשרון, לאחר שנמדד ונמצא כשיעור, <strong>וליחמציה מאבראי</strong> <small>[ושיחמיץ אותו מחוץ</small> לעיסה<small>],</small> באופן שיחמיץ היטב, ולאחר מכן ישוב <strong>וליתיה, ונילושיה בהדיה</strong> <small>[ויביא אותה, וילוש אותה ביחד</small> עם העיסה<small>]!</small> ומשיבים: אין לעשות כן, שכן <strong>גזירה</strong> היא שגזרו חכמים שלא לעשות כן, מפני החשש שיאמרו הרואים את השאור המובא מהחוץ, שמביאים את עיסת המנחה מן החוץ, ובעקבות זאת <strong>דלמא אתי לאיתויי מעלמא</strong> <small>[שמא יבואו להביא מן החוץ]</small> עיסה שאינה קדושה למנחה.
 <big>ה</big> <strong>תנו רבנן</strong> <small>[שנו חכמים]:</small> <strong>אין מחמיצין</strong> (מביאים לידי חימוץ) את המנחות הבאות חמץ
## דף נד.
 <strong>ב</strong>מיץ היוצא מפירות ה<strong>תפוחים,</strong> שאין זה חימוץ ראוי. <strong>משום</strong> (בשם) <strong>ר' חנינא בן גמליאל אמרו</strong> חכמים <strong>כי</strong> <strong>מחמיצין</strong> את המנחות הללו במיץ תפוחים, והרי זה חימוץ ראוי. ומעירים כי <strong>רב כהנא מתני לה</strong> <small>[היה שונה אותה]</small> הלכה, לא בשמו של ר' חנינא בן גמליאל, אלא <strong>ב</strong>שמו של <strong>ר' חנינא בן תרדיון.</strong>
 ודנים במחלוקת זו: <strong>כמאן אזלא הא דתנן</strong> <small>[כ</small>שיטת <small>מי הולכת</small> משנה <small>זו ששנינו]:</small> פרי <strong>תפוח</strong> של תרומה, <strong>שריסקו, ונתנו בתוך העיסה</strong> של חולין, <strong>ו</strong>מיץ התפוח <strong>חימצה</strong> את העיסה — <strong>הרי זו</strong> העיסה <strong>אסורה</strong> באכילה למי שאינו רשאי לאכול תרומה.
  ומעתה יש לברר: <strong>כמאן</strong> <small>[כ</small>שיטת <small>מי]</small> משנה זו. ומציעים: <strong>לימא</strong> <small>[האם נאמר]</small> שכדעת <strong>ר' חנינא בן גמליאל,</strong> הסבור שהתפוחים מחמיצים כראוי, <strong>היא</strong> משנה זו, <strong>ולא</strong> כדעת <strong>רבנן</strong> <small>[חכמים],</small> הסבורים שאין התפוחים מחמיצים כראוי! ודוחים: <strong>אפילו תימא</strong> <small>[תאמר]</small> שמשנה זו היא כדעת <strong>רבנן</strong> <small>[חכמים],</small> הריהי גם כן מובנת. שכן יש לומר, <strong>נהי</strong> <small>[אמנם]</small> לדעת חכמים הבצק שהוחמץ על ידי תפוחים <strong>חמץ גמור</strong> הוא <strong>לא הוי</strong> <small>[לא נהיה]</small> בכך, ואולם חמץ <strong>נוקשה</strong> (חלוש) <strong>מיהא הוי</strong> <small>[בכל אופן נהיה].</small> ומשום כך, העיסה שהוחמצה על ידי תפוח התרומה, נאסרה.
 <big>א</big> בעמוד הקודם הובאו דבריהם של רבה ורב יוסף בדרך שיעור המדידה של עיסת השאור, הנעשית לא לפי מצבה הנוכחי בהיותה כבר מגובלת במים, אלא כפי שהיתה לפני הגיבול, קמח. ודנים עוד בענין זה. ובתחילה מביאים מה ש<strong>אמר ר' אילא:</strong> מכל המנחות <strong>אין לך</strong> מנחה <strong>הקשה</strong> <strong>ל</strong>עבודת ה<strong>קמיצה יותר ממנחת חוטא.</strong> שכן מנחה זו הריהי יבישה (שהרי אסרה תורה לתת בה שמן), וקשה ביותר לקמוץ ממנה באופן שלא יהיה הקומץ חסר משיעורו הראוי. שכאשר עושה הכהן את הקמיצה בשתי אצבעותיו, האגודל והזרת, נשמטת כמות גדולה של קמח. ואילו <strong>רב יצחק בר אבדימי אמר:</strong> אין קמיצתה של מנחת חוטא קשה מקמיצתן של שאר המנחות, שכן אף שאסרה התורה לתת שמן ב<strong>מנחת חוטא,</strong> מכל מקום הריהו <strong>מגבלה במים, וכשרה</strong> היא.
  ודנים במחלוקתם: <strong>לימא בהא קא מיפלגי</strong> <small>[האם נאמר</small> כי <small>בזה הם חלוקים],</small> <strong>דמר סבר</strong> <small>[שחכם זה,</small> רב יצחק בר אבדימי, <small>סבור]:</small> את המנחות, <strong>כמות שהן</strong> עכשיו לפנינו, כשהן כבר בלולות לעיסה, <strong>משערינן</strong> <small>[משערים אנו].</small> וכיון שעתה כשהן בלולות במים הריהן מוכשרות לעבודתן, אף הקמיצה בהן אינה כה קשה. <strong>ו</strong>אילו <strong>מר סבר</strong> <small>[חכם זה,</small> ר' אילא, <small>סבור]</small> כי את המנחות, <strong>לכמות שהיו</strong> לפני בלילתן, כשהן עדיין קמח, <strong>משערינן</strong> <small>[משערים אנו].</small> ומעתה אם יבלול את הקמח במעט מים — תהיה העיסה שתתקבל עבה מדי, ונפחה יקטן. ואם יתן בקמח הרבה מים —  תתקבל עיסה שהיא דקה מדי, ונפחה גדול. ובשני אופנים אלה, לא יהיה בקמיצה שיעור קומץ הקמח הראוי, ולכן אין נותנים בעיסה מים.
  ודוחים:  <strong>לא</strong> בזה היתה המחלוקת, <strong>דכולי עלמא</strong> <small>[ש</small>כן <small>לדעת הכל]</small> <strong>כמות שהן</strong> עתה <strong>משערינן</strong> <small>[משערים אנו],</small> <strong>ו</strong>אולם <strong>בהא קא מיפלגי</strong> <small>[בזה הם חלוקים],</small> <strong>דמר סבר</strong> <small>[שחכם זה,</small> ר' יצחק בר <small>אבדימי,</small> <small>סבור]:</small> <strong>מאי</strong> <small>[מה</small> פירוש<small>]</small> <strong>"חרבה"</strong> האמורה במנחת חוטא ("וכל מנחה בלולה בשמן וחרבה", ויקרא ז, י)? — <strong>חריבה</strong> <strong>משמן,</strong> ואולם מים יכול לתת בה. <strong>ו</strong>אילו <strong>מר סבר</strong> <small>[חכם זה,</small> ר' אילא, <small>סבור]:</small> כי מנחת חוטא צריכה להיות <strong>חריבה מכל דבר,</strong> הן משמן והן ממים.
 <big>ב</big> השאלה בדין המנחה אם נמדדת כפי שהיא עתה בלולה, או כפי שהיתה קודם שנבללה, הריהי שאלה הלכתית עקרונית שבדומה לה דנים אף בהלכות אחרות. <strong>תנן התם</strong> <small>[שנינו שם,</small> במסכת עוקצין<small>]:</small> <strong>בשר העגל שנתפח</strong> בבישול (שכך היא דרכו של בשר העגל שהוא גדל בנפחו כשהוא מתבשל במים), או <strong>בשר</strong> בהמה <strong>זקנה שנתמעך</strong> (שהתמעט) תוך כדי בישול, (שכך היא דרכו של בשר זה, שהוא מצטמק כשהוא מתבשל) — הרי אלו <strong>משתערין</strong> (נמדדים) לענין הטומאה (לקבל טומאה, ולטמא אחרים בטומאת אוכלים) אם יש בהם כשיעור ביצה, <strong>לכמות שהן.</strong> ובפירוש הביטוי "לכמות שהן" נחלקו חכמים.
  ש<strong>רב ו</strong>כן <strong>ר' חייא ור' יוחנן אמרי</strong> <small>[אומרים]:</small> הכוונה היא שהם <strong>משתערין כמות שהן</strong> עתה לפנינו, לאחר בישולם. ואילו <strong>שמואל ו</strong>כן <strong>ר' שמעון בר רבי, וריש לקיש אמרי</strong> <small>[אומרים]:</small> הכוונה היא שהם <strong>משתערין לכמות שהן</strong> היו לפני בישולם. ולכן בשר העגל אף שלאחר הבישול יש בו כביצה, אם לפני הבישול לא היה בו כביצה — אינו בדין טומאה. ואילו בשר הבהמה הזקנה אף שלאחר הבישול אין בו כביצה, אם לפני הבישול היה בו כביצה — הריהו בדין טומאה.
 <strong>מיתיבי</strong> <small>[מקשים]:</small> על החכמים הסבורים שכמות שהיו הם משתערים, ממה ששנינו בברייתא: <strong>בשר העגל שלא היה בו כשיעור</strong> טומאה קודם בישולו, ונטמא, והתבשל, <strong>ו</strong>כתוצאה מהבישול <strong>תפח ועמד על כשיעור</strong> טומאה (בכביצה) — הריהו <strong>טהור לשעבר,</strong> כלומר, אין הוא נחשב טמא בשל אותה טומאה, כיון שזו נגעה בו כשלא היה בו כשיעור קבלת טומאה. <strong>ו</strong>הריהו <strong>טמא</strong> ומטמא <strong>מיכן</strong> (מכאן, מעתה) <strong>ולהבא.</strong> הרי איפוא, שדין הטומאה נקבע על פי מדידת הדבר עתה!
 ומשיבים: מכאן אין להקשות, שכן אפשר לומר שמדין תורה אכן אין בשר זה בדין טומאה אף מכאן ולהבא, כיון שנמדד שיעורו כפי שהיה קודם הבישול, וטומאה זו אינה אלא <strong>מדרבנן</strong> <small>[מדברי סופרים].</small>
 ומקשים: <strong>אי הכי</strong> <small>[אם כך],</small> שאין טומאה זו אלא מדברי סופרים, <strong>אימא סיפא</strong> <small>[אמור</small> את <small>סופה]</small> של אותה ברייתא: <strong>וכן</strong> הדין <strong>ב</strong>קדשים שנפסלו משום <strong>פיגול</strong> (שחשב עליו הכהן בשעת עבודה לאוכלו שלא בזמנו הראוי), <strong>וכן בנותר</strong> (שעבר הזמן המותר באכילתו). ומעתה יש לומר: <strong>אי אמרת בשלמא דאורייתא</strong> <small>[נניח,</small> מובנים דברי הברייתא, <small>אם אומר אתה ש</small>הדין האמור בה הוא <small>מן התורה],</small> <strong>היינו דאיכא</strong> <small>[זהו שיש]</small> מקום לשנות בה <strong>דין</strong> <strong>פיגול ונותר,</strong> שאף הוא מדין תורה. <strong>אלא אי אמרת דרבנן</strong> <small>[אם אומר אתה ש</small>דין הברייתא הוא <small>מדברי סופרים],</small> יש לשאול: <strong>פיגול ונותר בדרבנן מי איכא</strong> <small>[מדברי סופרים האם</small> בכלל <small>יש]?</small>
 ומשיבים, <strong>אימא</strong> <small>[אמור]</small> כך בדברי הברייתא: <strong>וכן בטומאת פיגול, וכן בטומאת נותר.</strong> שכן גזרו בהם חכמים שיטמאו את הידים, אף אם לא נטמאו. ומשמיעה לנו הברייתא בסופה, שאף בטומאה זו שמדברי חכמים, כך הוא הדין, שאם יש בהם כשיעור טומאה רק משעת בישול הריהם בכלל דין טומאה.
  כי <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ו</strong>כל עיקרה של <strong>טומאת פיגול וטומאת נותר</strong> רק <strong>דרבנן</strong> <small>[מדברי סופרים]</small> <strong>היא,</strong> ולהחמיר <strong>כולי האי</strong> <small>[כל זה,</small> כה הרבה<small>],</small> שיטמאו (מכאן ולהבא) אף דברים שקודם בישולם לא היה בהם שיעור טומאה, <strong>ב</strong>טומאה שהיא <strong>רק</strong> <strong>דרבנן</strong> <small>[מדברי סופרים]</small> <strong>לא עבוד רבנן</strong> <small>[לא עשו חכמים],</small> לכן <strong>קא משמע לן</strong> <small>[הוא,</small> התנא שבסוף הברייתא <small>משמיע לנו]</small> שנוהג דין זה אף בטומאה שמדברי סופרים.
  ומוסיפים עוד לענין מחלוקת זו, <strong>תא שמע</strong> <small>[בוא</small> ו<small>שמע]</small> ממה ששנינו: <strong>בשר</strong> בהמה <strong>זקנה שהיה בו</strong> מתחילה <strong>כשיעור</strong> טומאה, ונטמא, והתבשל, <strong>ו</strong>כתוצאה מכך <strong>צמק</strong> עד ל<strong>פחות מכשיעור</strong> טומאה — הריהו נחשב <strong>טמא ל</strong>ענין הטומאות שנגעו בו בזמן <strong>שעבר,</strong> כאשר היה בו שיעור קבלת טומאה, <strong>ו</strong>הריהו <strong>טהור מיכן</strong> (מכאן, מעתה) <strong>ולהבא.</strong> הרי איפוא שיש למדוד לפי המצב הנוכחי.
 <strong>אמר רבה</strong> בפירוש מחלוקת חכמים זו, ובאופן שלא יקשה על אחת השיטות ממה ששנינו כאן: <strong>כל היכא דמעיקרא הוה ביה</strong> <small>[כל מקום,</small> מקרה <small>שמתחילה היה בו]</small> שיעור, <strong>והשתא לית ביה</strong> <small>[</small><small>ועכשיו אין בו]</small> — <strong>הא לית ביה</strong> <small>[הרי אין בו],</small> וברור הוא שיש לשער כפי המצב הנוכחי. <strong>ו</strong>כמו כן, <strong>כל היכא דמעיקרא לא הוה ביה</strong> <small>[כל מקום,</small> מקרה, <small>שמתחילה לא היה בו]</small> שיעור, <strong>והשתא הוה ביה</strong> <small>[ועכשיו יש בו]</small> — הריהו מטמא <strong>מדרבנן</strong> <small>[מדברי סופרים],</small>
## דף נד:
 <strong>כי פליגי</strong> <small>[כאשר,</small> באיזה מקרה, <small>נחלקו]</small> חכמים אלה — <strong>כגון שהיה בו</strong> בתחילה <strong>כשיעור</strong> טומאה, <strong>ו</strong>לאחר מכן <strong>צמק</strong> (התכווץ) ואין בו עוד כשיעור טומאה, <strong>ו</strong>לאחר מכן <strong>חזר ותפח</strong> לכלל שיעור טומאה. ובכך נחלקו חכמים אלו: <strong>דמר סבר</strong> <small>[שחכם זה,</small> שמואל ור' שמעון ברבי וריש לקיש, <small>סבור]</small> כי כלל הוא ש<strong>יש דיחוי באיסורא</strong> <small>[באיסור],</small> וכמו כן יש דיחוי בטומאה. שכיון שבשלב מסויים (כשצמק שיעורו) נדחה הדבר מכלל דין טומאה — הריהו נדחה לגמרי, אף אם יתפח וישוב לכלל שיעור טומאה. <strong>ו</strong>אילו <strong>מר סבר</strong> <small>[חכם זה,</small> רב ור' חייא ור' יוחנן, <small>סבור]</small> כי <strong>אין דיחוי באיסורא</strong> <small>[באיסור],</small> וכמו כן אין דיחוי בטומאה, ואף אם בשלב מסויים נדחה הדבר מדין טומאה (כשצמק משיעורו), אם תפח וחזר לשיעורו — חזר לדין הטומאה.
  ומקשים על הסברו זה של רבה: <strong>ומי איכא למאן דאמר</strong> <small>[והאם יש מי שאומר]</small> ש<strong>יש דיחוי באיסורין? והתנן</strong> <small>[והרי שנינו</small> במשנה<small>]:</small> דבר שיש בו שיעור <strong>כביצה</strong> שהוא מן ה<strong>אוכלין</strong> (דברי מאכל) הטמאים, <strong>שהניחה בחמה ו</strong>כתוצאה מכך <strong>נתמעטו</strong> משיעור ביצה. <strong>וכן</strong> <strong>כזית מן</strong> בשר <strong>המת,</strong> וכן <strong>כזית מן הנבלה, וכעדשה מן השרץ</strong> המטמאים<strong>, וכזית פיגול, וכזית נותר, וכזית חלב</strong> שהניחם בחמה, וכתוצאה מכך פחתו משיעור כזית — הרי אלה <strong>טהורין</strong> מלטמא אחרים, <strong>ואין חייבין עליהן משום פיגול ונותר וחלב.</strong>
 ואם נטל את כל אלה, לאחר שצמקו בחמה, וחזר ו<strong>הניחן בגשמים ו</strong>כתוצאה מכך <strong>תפחו</strong> שוב לכשיעור הראוי לענין טומאה — הרי אלו שוב <strong>טמאין,</strong> כדרך שהיו לפני שצמקו, בין לטומאת מת ונבילה ובין לטומאת אוכלים, <strong>וחייבין עליהם משום פיגול ונותר וחלב.</strong> הרי איפוא שאין דיחוי, והרי זו איפוא <strong>תיובתא</strong> <small>[קושיה חמורה],</small> לדרך הסברו של רבה, <strong>למאן דאמר</strong> <small>[ל</small>דעת <small>מי שאומר]</small> ש<strong>יש דיחוי באיסורין!</strong> ומסכמים: אכן, הרי זו <strong>תיובתא</strong> <small>[קושיה חמורה]</small> ונדחו דבריו.
 <big>א</big> ושבים לבירור המחלוקת אם משערים כמות שהן או כמות שהיו. ומציעים: <strong>תא שמע</strong> <small>[בוא</small> ו<small>שמע]</small> ראיה ממה ששנינו כי <strong>תורמין</strong> (מפרישים תרומות ומעשרות) מן ה<strong>תאנים</strong> הטריות <strong>על הגרוגרות</strong> (התאנים שיובשו וצמקו מנפחן המקורי). ודרך הפרשה זו אינה נעשית אלא <strong>במנין</strong> כגון שמפריש עשר תאנים לחות על תשעים גרוגרות. ואין מפרישים בדרך מדידה, שיטול מהתאנים עשירית מידתן של הגרוגרות (שכן בדרך זו הריהו מפריש פחות מכמות התאנים שהיו מופרשות בדרך המנין, שהרי נפחן של התאנים הלחות גדול מנפחן של הגרוגרות).
  ומעתה יש לברר: <strong>אי אמרת בשלמא</strong> <small>[נניח,</small> מובן הדבר, <small>אם אומר אתה]</small> כי <strong>לכמות שהן</strong> (שהיו בעבר) <strong>משערינן</strong> <small>[משערים אנו],</small> אם כן אף הגרוגרות התחייבו במידת תרומות ומעשרות כזמן שהיו הן עצמן לחות ונפחן גדול יותר — <strong>שפיר</strong> <small>[יפה,</small> ברור<small>]</small> הוא דין זה ששנינו. <strong>אלא אי אמרת</strong> <small>[אם אומר אתה]</small> כי ל<strong>כמות שהן</strong> עתה אנו משערים, והרי עתה הרי הגרוגרות נפחן קטן משל התאנים הלחות, ואנו מפרישים תרומות ומעשרות יותר מאשר עשירית נפחן זה, <strong>הוה ליה</strong> <small>[הריהו נהיה]</small> בכך בכלל ה<strong>מרבה במעשרות,</strong>
 <strong>ותנן</strong> <small>[ושנינו</small> בברייתא<small>]</small> כי זה <strong>המרבה</strong> (המפריש יותר מן הראוי) <strong>במעשרות</strong> — <strong>פירותיו</strong> אמנם <strong>מתוקנים</strong> ומותרים באכילה, אבל <strong>מעשרותיו מקולקלין,</strong> שכן בתוך המעשר הניתן יש גם חלק (זה שניתן מעבר לנדרש) שאינו מעשר, והריהו איפוא בכלל איסור טבל (פרי שלא הופרשו ממנו מעשרותיו)!
  ודוחים את הראיה: <strong>אלא מאי</strong> <small>[מה]</small> אתה מבקש להוכיח מכאן, כי <strong>לכמות שהן</strong> היו בעבר אנו משערים, אם כן <strong>אימא סיפא</strong> <small>[אמור</small> את <small>סוף]</small> דברי אותה ברייתא: אין מפרישים מן ה<strong>גרוגרות על התאנים</strong> אלא <strong>במדה</strong> (של נפח), שיטול מן הגרוגרות עשירית נפחן של התאנים, ולא במנין (שיפריש מספר גרוגרות שהוא עשירית מספרן של התאנים), שהרי בכך ממעט הוא את נתינתו.
  ונדון בדבר: <strong>אי אמרת בשלמא</strong> <small>[נניח,</small> זה מובן, <small>אם אומר אתה]</small> כי <strong>כמות שהן</strong> עתה משערים אנו — <strong>שפיר</strong> <small>[יפה,</small> ברור<small>]</small> הוא דין זה ששנינו. <strong>אלא אי אמרת</strong> <small>[אם אומר אתה]</small> כי <strong>לכמות שהן</strong> מתחילתן אנו משערים, כשהיו גרוגרות אלה תאנים לחות, אם כן די היה במספר קטן יותר של תאנים לשמש כמעשר, ועתה בהיותן גרוגרות מפריש הוא מספר רב יותר, והרי בכך נמצא ש<strong>מרבה במעשרות הוא!</strong> הרי שאין להביא ראיה מברייתא זו, לא לדעה שמשערים כמו שהן עכשיו ולא לדעה שמשערים כמות שהיו.
 <strong>אלא</strong> מאחר שסותרים תחילתה וסופה זו את זו, יש לומר כי <strong>הכא</strong> <small>[כאן]</small> בברייתא זו אין מדובר בכלל המעשרות, שיש להם שיעור מוגדר להפרשתם, אלא <strong>בתרומה גדולה</strong> (שאין שיעור מוגדר להפרשתה) בלבד <strong>עסקינן</strong> <small>[עוסקים אנו].</small> <strong>ו</strong>מעתה יובנו דברי הברייתא: ב<strong>רישא</strong> <small>[ראשה,</small> בתחילתה<small>]</small> מדובר שרוצה הוא לתרום <strong>בעין יפה.</strong> שמדין תורה די בחיטה אחת הניתנת כתרומה גדולה על כל התבואה, ותיקנו חכמים שתינתן התרומה אם כאחד מששים ("עין רעה"), אם כאחד מחמשים ("עין בינונית"), ואם כאחד מארבעים ("עין יפה"), ועל כן הריהו תורם באופן שמוסיף על המדה. <strong>ו</strong>כן ב<strong>סיפא</strong> <small>[סופה]</small> בתורם <strong>בעין יפה היא</strong> עוסקת, שמוסיף על המדה.
  ומקשים על הסבר זה של הברייתא: <strong>אי הכי</strong> <small>[אם כך],</small> שמדובר בה בתרומה גדולה, <strong>אימא סיפא</strong> <small>[אמור</small> את <small>סופה],</small> <strong>אמר ר' אלעזר בר' יוסי: אבא</strong> ר' יוסי <strong>היה נוטל</strong> (מפריש) <strong>עשר גרוגרות</strong> יבשות <strong>ש</strong>נמצאות <strong>במקצוע</strong> (הכלי בו ניתנות הגרוגרות. וראה "החיים"), <strong>על תשעים</strong> תאנים לחות <strong>ש</strong>נמצאות <strong>בכלכלה</strong> (סל). <strong>ואי</strong> <small>[ואם]</small> מדובר בברייתא זו <strong>בתרומה גדולה, עשר מאי עבידתיה</strong> <small>[מה מעשהו,</small> עניינן<small>]?</small> שהרי אין מפרישים עשירית לתרומה גדולה.
 <strong>אלא</strong> יש לומר כי <strong>הכא</strong> <small>[כאן]</small> בברייתא זו, <strong>בתרומת מעשר</strong> שנותן הלוי לכהן מהמעשר ראשון שניתן לו <strong>עסקינן</strong> <small>[עוסקים אנו],</small> שאכן שיעורה הוא אחד מעשרה, <strong>ו</strong>כשיטת <strong>אבא אלעזר בן גומל הוא. דתניא</strong> <small>[ש</small>כן <small>שנויה</small> ברייתא<small>],</small> <strong>אבא אלעזר בן גומל אומר:</strong> נאמר בדין תרומת המעשר "ואל הלויים תדבר ואמרת אליהם כי תקחו מאת בני ישראל את המעשר אשר נתתי לכם בנחלתכם והרמותם ממנו תרומת ה' מעשר מן המעשר. <strong>ונחשב לכם תרומתכם</strong> כדגן מן הגורן וכמלאה מן היקב" (במדבר יח, כו— כז) — <strong>בשתי תרומות</strong> הניתנות לכהנים <strong>הכתוב מדבר, אחת</strong> היא <strong>תרומה גדולה</strong> הניתנת מישראל לכהן, השווה כתוב זה את תרומת המעשר אליה ("ונחשב לכם תרומתכם כדגן מן הגורן"), <strong>ואחת</strong> היא <strong>תרומת מעשר</strong> הניתנת מהלוי לכהן, האמורה בכתוב במפורש.
  ללמדנו כי <strong>כשם שתרומה גדולה</strong> שאין לה שיעור מסוים מן התורה <strong>ניטלת באומד</strong> (בהערכה בלא מדידת שיעור מדוייק) <strong>ובמחשבה,</strong> ודי שקובע בדעתו שיהא חלק זה לתרומה, <strong>כך תרומת מעשר</strong> אינה צריכה להימדד במדוייק, והריהי <strong>ניטלת באומד</strong>
## דף נה.
 <strong>ובמחשבה.</strong> ועוד למדים מהשוואתן של שתי תרומות אלה: <strong>מה תרומה גדולה</strong> השיעור הראוי לנתינתה הוא <strong>בעין יפה, אף תרומת מעשר</strong> ראוי שתהיה זו הפרשה <strong>בעין יפה.</strong> ומשום כך אף המפריש תרומת מעשר מתאנים לחות על גרוגרות, ראוי שיפריש בעין יפה (כגון עשר תאנים לחות על תשעים גרוגרות), וכאילו היה נפחן של הגרוגרות כנפחן של תאנים לחות.
  ומדייקים:  <strong>ומינה</strong> <small>[וממנה]</small> מדברי ר' אלעזר בר' יוסי שבברייתא אפשר להביא ראיה לשיטה האומרת כי לכמות שהן היו בעבר אנו משערים. שכן <strong>אמר ר' אלעזר בר ר' יוסי: אבא</strong> (ר' יוסי) <strong>היה נוטל עשר גרוגרות ש</strong>נתונות <strong>במקצוע</strong> ומפרישן כתרומת מעשר <strong>על תשעים</strong> תאנים לחות <strong>ש</strong>נתונות <strong>בכלכלה.</strong> ויש לדון בדבריו: <strong>אי אמרת בשלמא</strong> <small>[נניח,</small> מובנים הדברים, <small>אם אומר אתה]</small> כי <strong>לכמות שהן</strong> היו בעבר <strong>אמרינן</strong> <small>[אומרים אנו]</small> בקביעת השיעורים — <strong>שפיר</strong> <small>[יפה],</small> שנראה שר' יוסי מתייחס אל הגרוגרות המופרשות למעשר, כאילו הן תאנים לחות כפי שהיו. <strong>אלא אי אמרת</strong> <small>[אם אומר אתה]</small> כי יש לקבוע את השיעור <strong>כמות שהן</strong> עתה, והרי זה המפריש עשר תאנים יבשות (גרוגרות) על תשעים תאנים לחות <strong>בציר להו</strong> <small>[מפחית אותן]</small> משיעורן, שכן נפחן של עשר תאנים יבשות הריהו פחות מנפחן של עשר תאנים לחות. אלא ודאי שבכל דבר הולכים אחר השיעור שהיה בעבר!
  ומשיבים: אין ללמוד <strong>מגרוגרות לשאר דברים, שהרי</strong> <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> בשמו של <strong>ר' אלעזר</strong> את הסברם של דברים אלה: <strong>שאני</strong> <small>[שונה,</small> נבדל<small>]</small> הוא דינם של <strong>גרוגרות</strong> מדינם של שאר דברים שנשתנה שיעורם, <strong>הואיל ויכול</strong> לשוב <strong>לשולקן</strong> (במים) <strong>ולהחזירן לכמות שהן</strong> היו לפני כן, בהיותן תאנים לחות. ולכן מפרישים מהן על התאנים הלחות בשיעור כפי שהן עתה, ואולם אין ללמוד מכאן לשאר דברים.
 <big>א</big> ודנים עוד בדין המעשר מתאנים על הגרוגרות. <strong>תנו רבנן</strong> <small>[שנו חכמים]:</small> <strong>תורמין</strong> במנין, מן ה<strong>תאנים</strong> הלחות <strong>על הגרוגרות</strong> היבשות. שנוטלים למעשר עשר תאנים לחות על תשעים גרוגרות יבשות. ואין דין זה אמור אלא <strong>במקום ש</strong>בו <strong>רגילין לעשות</strong> מ<strong>תאנים גרוגרות,</strong> ויכול הכהן שקיבל תאנים לעשותן גרוגרות. <strong>ו</strong>אולם <strong>לא</strong> תורמים מן ה<strong>גרוגרות על</strong> ה<strong>תאנים</strong> הלחות, <strong>ואפילו במקום שרגילין לעשות</strong> מ<strong>תאנים גרוגרות.</strong> ודנים בדברים הללו.
 <strong>אמר מר</strong> <small>[החכם]</small> בברייתא זו כי <strong>תורמין תאנים על הגרוגרות במקום שרגילין לעשות תאנים גרוגרות.</strong> ויש איפוא לדייק בדבריו: דווקא <strong>במקום שרגילין</strong> לעשות גרוגרות — <strong>אין</strong> <small>[כן]</small> יתרום מתאנים על גרוגרות. אבל <strong>במקום שאין רגילין</strong> לעשות גרוגרות — <strong>לא</strong> יתרום מהתאנים על הגרוגרות, שהרי אין המעשר מתקיים, שעלולות התאנים להתקלקל, עד שתינתנה לכהן.
  ויש לברר: <strong>היכי דמי</strong> <small>[איך הוא בדיוק</small> מקרה זה<small>]?</small> <strong>אי</strong> <small>[אם]</small> מדובר בזמן <strong>דאיכא</strong> <small>[שיש]</small> <strong>כהן</strong> לפנינו, ויכול התורם לתת לו מייד — אפילו ב<strong>מקום שאינו רגיל</strong> לעשות גרוגרות, <strong>אמאי</strong> <small>[מדוע]</small> <strong>לא</strong> יתרום מהתאנים על הגרוגרות, <strong>והתנן</strong> <small>[והרי שנינו</small> במשנה<small>]</small> כי בכל <strong>מקום שיש כהן</strong> לפנינו, בעל הפירות <strong>תורם מן היפה</strong> ואף כאן התאנים הלחות יפות ומשובחות מן הגרוגרות אף שהגרוגרות מתקיימות יותר!
 <strong>אלא פשיטא</strong> <small>[פשוט]</small> שמדובר כאן <strong>דליכא</strong> <small>[שאין]</small> <strong>כהן</strong> לפנינו, ויעבור זמן עד שימצא כהן לתת לו, ועלולות התאנים להתקלקל בינתיים, ואם כן <strong>אימא סיפא</strong> <small>[אמור</small> עתה את <small>סוף]</small> אותה ברייתא ששנינו: <strong>ולא</strong> תורמים מן ה<strong>גרוגרות על התאנים, ואפילו במקום שרגיל לעשות תאנים גרוגרות. ואי</strong> <small>[ואם]</small> אכן מדובר בזמן <strong>דליכא</strong> <small>[שאין]</small> <strong>כהן</strong> לפנינו, <strong>אמאי</strong> <small>[מדוע]</small> <strong>לא</strong> תורמים מן הגרוגרות המתקיימות לאורך זמן, ומעדיפים לתרום מהתאנים, <strong>והתנן</strong> <small>[והרי שנינו</small> במשנה<small>]</small> כי ב<strong>מקום שאין כהן</strong> לפנינו — <strong>תורם</strong> בעל <strong>הפירות</strong> <strong>מן</strong> הדבר <strong>המתקיים</strong> ולא מן היפה! <strong>אלא פשיטא</strong> <small>[פשוט]</small> שמדובר כאן באופן <strong>דאיכא</strong> <small>[שיש]</small> <strong>כהן</strong> לפנינו.
  והדבר תמוה, שכן לפי זה <strong>רישא</strong> <small>[תחילת]</small> הברייתא מדברת במקרה <strong>דליכא</strong> <small>[שאין]</small> <strong>כהן</strong> לפנינו, ואילו <strong>סיפא</strong> <small>[סוף]</small> הברייתא <strong>—</strong> במקרה <strong>דאיכא</strong> <small>[שיש]</small> <strong>כהן</strong> לפנינו! ומשיבים: <strong>אין</strong> <small>[</small>אכן <small>כן]</small> הוא, <strong>רישא</strong> <small>[תחילת]</small> הברייתא מדברת במקרה <strong>דליכא</strong> <small>[שאין]</small> <strong>כהן</strong> לפנינו, ואילו <strong>סיפא</strong> <small>[סוף]</small> הברייתא <strong>—</strong> במקרה <strong>דאיכא</strong> <small>[שיש]</small> <strong>כהן</strong> לפנינו.
  בעקבות דברים אלה <strong>אמר רב פפא, שמע מינה</strong> <small>[למד מכאן]</small> מתירוץ זה לענין דרך הלימוד הראויה, כי כאשר ישנה סתירה בתוך דברי המשנה, <strong>דחקינן ומוקמינן מתניתין בתרי טעמי</strong> <small>[דוחקים ומעמידים אנו</small> אותה <small>משנה</small> כי עוסקת היא <small>בשני טעמים,</small> מצבים שונים<strong>],</strong> <strong>ולא מוקמינן בתרי תנאי</strong> <small>[ואין אנו מעמידים</small> אותה שמדובר בה <small>ב</small>שיטותיהם של <small>שני תנאים]</small> החולקים זה על זה.
 <big>ב משנה</big> <strong>כל המנחות</strong> הבאות מצה, <strong>נילושות ב</strong>מים, שכך תיאפה העיסה יפה, שהרי אין בה אלא שמן מועט. ויהיו אלה מים <strong>פושרין</strong> (שאינם חמים ואינם קרים). <strong>ו</strong>עושה המנחות <strong>משמרן שלא יחמיצו</strong> בזמן שהוא לש ועורך אותן. <strong>ואם החמיצו</strong> עיסת המנחות הבאות מצה, או אפילו רק <strong>שיריה</strong> (שאריותיה) של המנחה, לאחר שנקמצה, שנאכלות על ידי הכהנים — <strong>עובר</strong> על כך <strong>ב</strong>מצות <strong>לא תעשה,</strong> שלא תחמיץ — <strong>שנאמר "כל המנחה אשר תקריבו לה' לא תעשה חמץ</strong> כי כל שאור... לא תקטירו ממנו אשה לה' " (ויקרא ב, יא). <strong>ו</strong>העושה מנחה והחמיצה <strong>חייב</strong> מלקות הן <strong>על לישתה</strong> של עיסת חמץ זו, <strong>ו</strong>הן <strong>על עריכתה</strong> (שיטוח וגלגול הבצק) <strong>ו</strong>הן <strong>על אפייתה</strong> של מנחה זו.
 <big>ג גמרא</big> שנינו במשנתנו שעושה המנחה בחמץ עובר על איסור לא תעשה אף על שאריותיה. ומבררים: <strong>מנא הני מילי</strong> <small>[מנין</small> המקור <small>לדברים הללו],</small> שאף על החמצת השיריים הריהו עובר, ולא על המנחה בלבד? <strong>אמר ריש לקיש,</strong> שכן <strong>אמר קרא</strong> <small>[הכתוב]:</small> <strong>"לא תאפה חמץ חלקם</strong> נתתי אותה מאשי" (שם ו, י) — לומר: <strong>אפילו חלקם</strong> של המנחות, אותם שאריות שאוכלים הכהנים, אף היא <strong>לא תאפה חמץ.</strong>
 ושואלים: <strong>ו</strong>האם <strong>האי</strong> <small>[זה]</small> הפסוק <strong>להכי</strong> <small>[ל</small>למדנו <small>כך],</small> <strong>הוא דאתא</strong> <small>[שבא],</small> והרי <strong>האי</strong> <small>[זה]</small> הפסוק <strong>מיבעי ליה</strong> <small>[נצרך לו]</small> <strong>ל</strong>דרשה אחרת, <strong>כדתניא</strong> <small>[כמו ששנינו</small> בברייתא<small>]:</small> <strong>"לא</strong>
## דף נה:
 <strong>תאפה חמץ"</strong> (ויקרא ו, י), <strong>מה תלמוד לומר</strong> (בא ללמדנו), <strong>והלא כבר נאמר</strong> לפני כן "כל המנחה אשר תקריבו לה' <strong>לא תעשה חמץ</strong> כי כל שאור... לא תקטירו ממנו אשה לה' " (שם ב, יא), וממנו למדים אנו דין זה. אלא הכתוב "לא תאפה" נדרש לענין אחר: <strong>לפי שנאמר</strong> קודם איסור חימוץ המנחה בלשון כוללת, <strong>"לא תעשה חמץ",</strong> שאין בה ציון מעשה מוגדר באותה עשייה, <strong>יכול</strong> (היה אפשר לומר) שהמחמץ את המנחה <strong>לא יהא חייב</strong> כעונש <strong>אלא</strong> סדרת מלקות <strong>אחת על כולם,</strong> על כל עשיותיו (לישת הבצק, עריכתו, ואפייתו). לכך <strong>תלמוד לומר</strong> (בא ללמדנו) הכתוב הנוסף <strong>"לא תאפה</strong> חמץ". שחייב המחמץ מלקות על כל עשיה לעצמה.
  וכך למדנו: שהרי מעשה <strong>ה</strong><strong>אפייה בכלל</strong> כל המלאכות של עשיית המנחה <strong>היתה,</strong> ו<strong>למה יצאת</strong> (יצאה) מלאכה זו מכללן, שציינה הכתוב בייחוד? — <strong>להקיש</strong> (להשוות) <strong>אליה</strong> את שאר העשיות ולומר: <strong>מה</strong> מלאכת <strong>אפייה מיוחדת שהיא</strong> <strong>מעשה יחידי</strong> שלם, <strong>ו</strong>משום כך <strong>חייבין עליה</strong> מלקות, על עשייתה בחימוץ, <strong>בפני עצמה.</strong> <strong>אף אני אביא</strong> (ארבה) את המעשים הנוספים שבמלאכת המנחה, את <strong>לישתה ו</strong>את <strong>עריכתה</strong> שאם עשאם בחימוץ חייבים על כל אחת מהן לעצמה.
 <strong>ו</strong>הוא הדין ב<strong>כל מעשה יחידי</strong> (נפרד ומיוחד) אחר <strong>שבה,</strong> בעשיית המנחה, ו<strong>לאיתויי</strong> <small>[להביא,</small> לרבות<small>]</small> את מעשה ה<strong>קיטוף</strong> (החלקת פני העיסה במים) אף שאינו מעשה חשוב, <strong>שהוא מעשה יחידי וחייבין עליה</strong> מלקות <strong>בפני עצמה.</strong>  הרי שמפסוק זה אנו למדים דבר אחר, ומנין לנו שחייבים על חימוצם של השיריים?
  ומשיבים: אכן הכתוב "לא תאפה" נדרש לענין אחר, ואולם  <strong>אנן</strong> <small>[אנו]</small> לא למדנו זאת מחלק זה של הפסוק, אלא <strong>מ</strong>מה שנאמר "לא תאפה חמץ <strong>חלקם" קאמרינן</strong> <small>[אומרים,</small> לומדים <small>אנו]</small> הלכה זו, שכך אנו דורשים את הכתוב: לא תאפה חמץ אף את "חלקם" של הכהנים במנחה, הם השיריים הנאכלים על ידם.
 <strong>ו</strong><small>שואלים: עתה שהסברנו שהכתוב "חלקם" בא ללמדנו</small> <strong>איסור חימוץ בשיירי המנחה,</strong> <strong>אימא כוליה</strong> <small>[אמור</small> אם כן ש<small>כולו],</small> כל התוספת הזו בפסוק, רק <strong>להכי</strong> <small>[לכך]</small> <strong>הוא דאתא</strong> <small>[שבא],</small> ואין לנו איפוא מקור שחייבים מלקות בנפרד על כל אחד מפרטי עשיית המנחה בחימוץ!
  ומשיבים: אין לומר שבאה תוספת זו רק ללמדנו את האיסור בחימוץ שיירי המנחה, ש<strong>אם כן, לכתוב</strong> <small>[שיכתוב]</small> המקרא בסדר הזה <strong>"חלקם לא תאפה חמץ", מאי</strong> <small>[מה,</small> מדוע<small>]</small> אמר הכתוב כסדר זה <strong>"לא תאפה חמץ חלקם"? שמעת מינה תרתי</strong> <small>[שמעת,</small> למדת, <small>ממנה שני</small> דברים<small>].</small> האיסור של עשיית שיירי המנחה בחמץ, וחיוב מלקות נפרד על כל עשיה ועשיה בחימוץ.
  ומקשים עוד: <strong>ואימא</strong> <small>[ו</small>שמא <small>תאמר]</small> כך: אכן מלאכת ה<strong>אפייה</strong> מיוחדת היא, שכן <strong>פרט בה</strong> (ציינה אותה כשלעצמה) <strong>רחמנא</strong> <small>[הכתוב],</small> ולכך <strong>ליחייב חדא</strong> <small>[יתחייב</small> עליה סדרת מלקות <small>אחת],</small> אבל <strong>אינך</strong> <small>[אלה]</small> המלאכות האחרות, לישה ועריכה, שלא צוינו במפורט בכתוב <strong>ליחייב חדא אכולהו</strong> <small>[יתחייב</small> על עשייתן סדרת מלקות <small>אחת על כולן]!</small> ומשיבים: אינך יכול לומר כן, שהרי חייבים מלקות על מלאכה ומלאכה כשלעצמה <strong>משום דהוה</strong> <small>[ש</small>ציון מלאכת אפיה לעצמה <small>הינו]</small> ככל <strong>דבר</strong> אחר במקרא <strong>שהיה בכלל</strong> הדברים הדומים לו <strong>ויצא מן הכלל,</strong> לדון בו בנפרד, כדי <strong>ללמד</strong> שכלל הוא ב"מידות שהתורה נדרשת בהן". <strong>לא ללמד על עצמו</strong> בלבד <strong>יצא</strong> מן הכלל, <strong>אלא ללמד על הכלל כולו יצא.</strong> ואף מלאכת אפיה יצאה מכלל מלאכות, ללמד שחייבים מלקות אף על כל אחת מעבודות המנחה.
  ומקשים עוד, <strong>ואימא</strong> <small>[ואמור]</small> כך: הכתוב <strong>"לא תעשה</strong> חמץ" — הרי זה <strong>כלל,</strong> שהרי אין מצויינות בו מלאכות מסויימות, ואילו הכתוב <strong>"לא תאפה</strong> חמץ" — הריהו <strong>פרט,</strong> שהרי מצויינת בו האפייה שהיא מלאכה מסויימת, וכלל הוא כי כאשר לפנינו מקרא שתוכנו <strong>כלל ו</strong>לאחריו מקרא שתוכנו <strong>פרט</strong> — <strong>אין בכלל אלא מה שבפרט.</strong> ומעתה אף בענייננו נאמר, כי המקרא שהוא כלל ("לא תעשה חמץ") <strong>אפייה</strong> — <strong>אין</strong> <small>[כן],</small> כלול בו, ואילו <strong>מידי אחרינא</strong> <small>[דבר אחר],</small> כגון לישה ועריכה — <strong>לא</strong> כלול בו!
 <strong>אמר ר' אפטוריקי</strong> בתשובה לשאלה זו: אין שני הפסוקים הללו נחשבים "כלל ופרט", <strong>משום דהוי</strong> <small>[שהינו]</small> <strong>כלל ופרט</strong> שאינם סמוכים זה לזה אלא <strong>המרוחקין זה מזה,</strong> שהרי הכתוב "לא תעשה חמץ" נכתב בפרשת ויקרא (פרק ב) ואילו הכתוב "לא תאפה חמץ" נכתב בפרשת צו (פרק ו). <strong>וכל כלל ופרט המרוחקין זה מזה</strong> — <strong>אין דנין אותן ב</strong>מידת <strong>"כלל ופרט".</strong>
 <strong>מתיב</strong> <small>[מקשה]</small> על קביעה זו של ר' אפטוריקי <strong>רב אדא בר אהבה, ואמרי לה כדי</strong> <small>[ויש אומרים אותה סתם,</small> בלי שם אומרה<small>]</small> : <strong>ו</strong>האם <strong>כלל</strong> <strong>ופרט המרוחקין זה מזה</strong> — <strong>אין דנין אותן ב</strong>מידת <strong>"כלל ופרט"? והתניא</strong> <small>[והרי שנויה</small> ברייתא<small>]:</small> ממה שנאמר בשעיר חטאת נשיא <strong>"ושחט אתו במקום אשר ישחט העלה לפני ה' חטאת הוא"</strong> (שם ד, כד) למדים אנו היכן מקום שחיטתו, שהרי <strong>היכן</strong> ה<strong>עולה נשחטת?</strong> — <strong>בצפון</strong> העזרה, כאמור "ושחט אותו על ירך המזבח צפונה לפני ה' " (ויקרא א, יא), <strong>אף זה</strong> השעיר מקום שחיטתו הוא <strong>בצפון</strong> העזרה.
  ויש לשאול: <strong>וכי אנו מכאן למידין</strong> דין זה בשחיטת שעיר הנשיא, <strong>והלא כבר נאמר</strong> בקרבנות החטאת: <strong>"במקום אשר תשחט העלה תשחט החטאת"</strong> (שם ו, יח), ובכלל החטאת אף שעיר הנשיא שהוא חטאת! <strong>הא</strong> <small>[הרי]</small> יש לומר: <strong>למה</strong> פסוק <strong>זה יצא</strong> מכלל החטאות, לציין את מקום שחיטתו? — כדי <strong>לקובעו</strong> בהחלט ששחיטתו אך בצפון העזרה, <strong>שאם לא שחט אותו בצפון</strong> — <strong>פסלו,</strong> ואין זה רק לכתחילה.
  ודנה הברייתא עוד בדבר: <strong>אתה אומר</strong> כי <strong>לכך</strong> (ללמדנו פסול שחיטה שלא בצפון בשעיר נשיא) <strong>יצאת</strong> (יצא) זה הכתוב, <strong>או</strong> אולי <strong>אינו</strong> בא מקרא זה <strong>אלא</strong> ללמדנו <strong>ש</strong>דווקא <strong>זה</strong> (חטאת שעיר נשיא) הוא ש<strong>טעון</strong> (חייב) בשחיטה ב<strong>צפון ואין</strong> קרבן חטאת <strong>אחר טעון צפון,</strong> ואף הכתוב "במקום אשר תשחט העולה תשחט החטאת" אין עניינו כל החטאות אלא חטאת נשיא בלבד?! לכך <strong>תלמוד לומר</strong> (מלמדנו) כתוב שלישי, בו נאמר <strong>"ושחט את החטאת במקום אשר ישחט את העלה"</strong> (שם ד, כט), והרי כתוב <strong>זה בנה</strong> (בנין) <strong>אב לכל</strong> ה<strong>חטאות שטעונות</strong> כולן שחיטה ב<strong>צפון.</strong>
 ויש לדייק בדברי ברייתא זו: <strong>טעמא</strong> <small>[הטעם,</small> המקור<small>]</small> שכל החטאות נשחטות בצפון, הוא ש<strong>כתב רחמנא</strong> <small>[המקרא]</small> <strong>"ושחט את החטאת</strong> במקום העולה", <strong>הא לאו הכי</strong> <small>[הרי</small> אם <small>לא כן],</small> <strong>הוה אמינא</strong> <small>[הייתי אומר]</small> <strong>ש</strong>רק <strong>זה</strong> שעיר נשיא הוא ש<strong>טעון</strong> שחיטה ב<strong>צפון ואין</strong> קרבן חטאת <strong>אחר טעון</strong> שחיטה ב<strong>צפון.</strong> ונדון בדבר: <strong>מאי טעמא</strong> <small>[מה טעם</small> הדבר<small>]</small> מדוע נאמר כך, אף שפשוטו של הפסוק "במקום אשר תשחט העולה תשחט החטאת" <small>עוסק בכל החטאות?</small>
 <strong>לאו</strong> <small>[</small>האם <small>לא]</small> <strong>משום דהוה</strong> <small>[שהינו]</small> מקרא שעניינו <strong>כלל</strong> (שהרי מדבר על כלל החטאות) <strong>ו</strong>אילו הפסוק "ושחט אותו במקום אשר ישחט את העולה" עניינו <strong>פרט</strong> ("אותו"), <strong>ואף על גב</strong> <small>[ואף על פי]</small> ש<strong>מרוחקין</strong> שני מקראות אלה <strong>זה מזה דנין אותן</strong> בכל זאת <strong>ב"כלל ופרט".</strong> ויש איפוא מקום לומר שאין בכלל אלא מה שבפרט, ואין הדברים אמורים אלא בחטאת נשיא בלבד. והרי זו איפוא קושיה על הסברו של ר' אפטוריקי!
 <strong>מתקיף לה</strong> <small>[מקשה עליה,</small> על שאלת רב אדא בר אהבה<small>]</small> <strong>רב אשי:</strong> וכי <strong>האי</strong> <small>[זה]</small> <strong>"כלל ופרט" הוא?!</strong> והלא אין זה אלא <strong>פרט וכלל הוא,</strong> שהרי הכתוב "ושחט אותו במקום אשר ישחט את העולה" אמור תחילה בתורה (פרק ד, כד), ואילו הכתוב "במקום אשר תשחט העולה תשחט החטאת" אמור אחריו (פרק ו, יח), <strong>ו</strong>לפי כללי הלימוד של מדרש ההלכה, ב"פרט וכלל", <strong>נעשה</strong> ה<strong>כלל מוסיף על הפרט, ואיתרבי להו</strong> <small>[והתרבו להם]</small> אם כן <strong>כל מילי</strong> <small>[</small><strong>הדברים]!</strong>
 ואין זו קושיה על ר' אפטוריקי <strong>אלא</strong> בדיוק דברי הברייתא, וכך הוא הסבר הדברים: ה<strong>תנא</strong> שבברייתא, המלה <strong>"אתו"</strong> האמורה בכתוב ("ושחט אותו"), שהיא לשון מיעוט <strong>קא קשיא ליה</strong> <small>[היא שהוקשתה לו],</small> מה באה למעט. <strong>והכי קאמר</strong> <small>[וכך אמר]:</small> <strong>או אינו אלא</strong> בא הכתוב ללמד רק <strong>ש</strong>דווקא קרבן חטאת <strong>זה</strong> הוא ש<strong>טעון</strong> שחיטה ב<strong>צפון ואין</strong> קרבן חטאת <strong>אחר טעון</strong> שחיטה ב<strong>צפון,</strong> שכן <strong>כתב רחמנא</strong> <small>[המקרא]</small> <strong>"אתו"</strong> שהוא לשון מיעוט. לכך בא הכתוב הנוסף "ושחט את החטאת במקום העולה" ללמדנו שנוהג דין זה בכל החטאות.
 <big>א</big> ומעתה נפנים לבירור הדבר הנלמד מהמלה "אותו" ("ושחט אותו") שנאמרה בחטאת הנשיא. ושואלים: <strong>והשתא דנפקא ליה</strong> <small>[ועכשיו שיוצא לו,</small> שנלמד<small>]</small> דין זה שכל החטאות שחיטתן בצפון <strong>מ</strong>מה שנאמר <strong>"ושחט את החטאת</strong> במקום העולה", אם כן המלה <strong>"אתו" למעוטי מאי</strong> <small>[למעט</small> את <small>מה]</small> היא באה? ומשיבים: <strong>אמור כי</strong> <strong>למעוטי</strong> <small>[למעט]</small> את הדברים הבאים <strong>(נחשון. ושחט. עוף. בפסח.</strong> שהם סימן להלכות שונות שתבוארנה) בא.
  וכך הוא נדרש: דווקא <strong>"אותו",</strong> קרבן נשיא שחטא, הוא שנשחט <strong>בצפון, ואין</strong> קרבן חטאת כ<strong>שעיר</strong> שהובא על ידי <strong>נחשון</strong> בן עמינדב נשיא שבט יהודה בחנוכת המשכן, ושל שאר נשיאי שבטי ישראל לחנוכת המשכן חייבים להישחט <strong>בצפון.</strong>
 וצריך לדרוש דין זה מן הכתוב "אותו" אף שהוא קדשי שעה ולא באו לכפרה, שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ואיתרבי</strong> <small>[והתרבה]</small> שעיר הנשיא בחנוכת המשכן <strong>לענין</strong> דין <strong>סמיכה</strong> הנוהגת בו כבשאר החטאות, היה איפוא מקום לומר כי <strong>ליתרבי נמי</strong> <small>[יתרבה גם כן]</small> <strong>לענין</strong> דין שחיטתו ב<strong>צפון</strong> כבשאר החטאות. לכן בא כתוב זה "אותו" ו<strong>קא משמע לן</strong> <small>[הוא משמיע לנו]</small> שאין שעיר הנשיא בחנוכת המזבח טעון שחיטה בצפון.
  ושואלים:  <strong>וסמיכה גופה מנלן</strong> <small>[עצמה מנין לנו]</small> ששעיר <small>נחשון חייב בה? ומשיבים:</small> <strong>דתניא</strong> <small>[ש</small>כן <small>שנויה</small> ברייתא<small>]</small> נאמר בקרבן שעיר נשיא "...והביא את קרבנו שעיר עזים זכר תמים. <strong>וסמך ידו על ראש השעיר"</strong> (שם ד, כג— כד), והרי זה מקרא יתר, שהרי די היה לכתוב "וסמך ידו על ראשו" — אלא בא הוא <strong>לרבות</strong> אף את קרבן <strong>שעיר נחשון</strong> בן עמינדב הנשיא, ושאר נשיאי ישראל בחנוכת המשכן <strong>ל</strong>דין ה<strong>סמיכה</strong> בהם. אלו <strong>דברי ר' יהודה. ר' שמעון אומר:</strong>
## דף נו.
 לא בא מקרא יתר זה ("השעיר") אלא <strong>לרבות</strong> את קרבנות <strong>שעירי עבודה זרה</strong> של ציבור (שטעה ועבד עבודה זרה <strong>בהוראת בית דין)</strong> <strong>ל</strong>דין ה<strong>סמיכה</strong> הנוהג בהם.
 <strong>מתקיף לה</strong> <small>[מקשה עליה,</small> על תשובה זו<small>]</small> <strong>רבינא:</strong> <strong>תינח</strong> <small>[נניח]</small> <strong>ל</strong>דעת <strong>ר' יהודה</strong> הסבור שנוהג דין סמיכה בשעיר נחשון, היה איפוא מקום לומר שינהג בו אף דין שחיטת צפון כבשאר החטאות, ולכך בא המיעוט "אותו" ללמדנו שאין בו דין שחיטת צפון. ואולם <strong>ל</strong>דעת <strong>ר' שמעון</strong> הסבור שבשעיר נחשון אין דין סמיכה, אין איפוא מקום לחשוב שינהג בו דין שחיטה בצפון, ומעתה, <strong>מאי איכא למימר</strong> <small>[מה יש לומר]</small> בדרשת המיעוט הנלמדת מהמלה היתרה "אותו"?
 <strong>אמר ליה</strong> <small>[לו]</small> החכם <strong>מר זוטרא בריה</strong> <small>[בנו]</small> של <strong>רב מרי לרבינא</strong> בשאלה על דבריו אלה: והרי <strong>ל</strong>דעת <strong>ר' יהודה נמי</strong> <small>[גם כן]</small> יש לומר <strong>מאי דאיתרבי</strong> <small>[מה שהתרבה]</small> כגון סמיכה — <strong>איתרבי</strong> <small>[התרבה],</small> ואולם <strong>מאי</strong> <small>דלא איתרבי</small> <small>[מה שלא התרבה],</small> כגון שחיטה בצפון — <strong>לא איתרבי</strong> <small>[לא ה</small><strong>תרבה],</strong> ואין צורך במיעוט יתר ולשם מה המלה "אותו"?!
 <strong>וכי תימא</strong> <small>[ואם תאמר],</small> <strong>אי לא מעטיה קרא</strong> <small>[אם לא היה ממעט אותו המקרא]</small> <strong>הוה אמינא תיתי</strong> <small>[הייתי אומר</small> ש<small>תילמד]</small> <strong>ב</strong>דרך הלימוד של <strong>"בנין אב"</strong> (דימוי ממקרים דומים הכתובים בתורה) משאר חטאות שכולן נשחטות בצפון, אם כן <strong>סמיכה גופה</strong> <small>[עצמה]</small> <strong>לישתוק קרא מיניה ותיתי</strong> <small>[שישתוק הפסוק ממנה</small> ולא ידבר בה <small>ותילמד]</small> <strong>בבנין אב</strong> משאר חטאות! <strong>אלא</strong> קרבן שנעשה ל<strong>שעה</strong> כגון שעיר נחשון <strong>מ</strong>דבר שנעשה ל<strong>דורות לא ילפינן</strong> <small>[לא למדים אנו],</small> אם כן <strong>הכא נמי</strong> <small>[כאן גם כן]</small> אפשר לומר אותו נימוק: <strong>שעה מדורות לא ילפינן</strong> <small>[לא למדים אנו].</small>
 וממשיכים את הדיון, <strong>אלא</strong> הכתוב "ושחט אותו" מה הוא בא למעט? לומר: <strong>אותו</strong> השעיר דווקא הוא ש<strong>טעון</strong> (חייב) שתהא שחיטתו ב<strong>צפון, ו</strong>אולם <strong>אין השוחט</strong> את הקרבן חייב שיהיה אף הוא <strong>עומד בצפון,</strong> שיכול אף לעמוד בדרום ולשחוט את השעיר העומד בצפון (באמצעות סכין ארוכה).
  ומקשים: והרי דינו של השוחט  <strong>מ</strong>דבריו של <strong>ר' אחייה נפקא</strong> <small>[יוצא,</small> נלמד<small>]!</small> <strong>דתניא</strong> <small>[ש</small>כן <small>שנויה</small> ברייתא<small>],</small> <strong>ר' אחייה אומר</strong> על הנאמר בשחיטתו של קרבן עולה <strong>"ושחט אתו על ירך המזבח צפונה"</strong> (ויקרא א, יא): <strong>מה תלמוד לומר</strong> (מלמדנו) "אותו" שבפסוק זה?
 <strong>לפי שמצינו</strong> (מצאנו) <strong>ב</strong>דינו של הכהן ה<strong>מקבל</strong> את דם הקרבן <strong>ש</strong>חייב שיהיה <strong>עמד בצפון ומקבל בצפון, ואם עומד בדרום וקיבל בצפון</strong> — <strong>פסול,</strong> ומעתה <strong>יכול</strong> אדם להסביר ש<strong>אף</strong> בדינו של <strong>זה</strong> הכהן השוחט את הקרבן <strong>כן</strong> הוא הדין. לכך <strong>תלמוד לומר: "אתו</strong> על ירך המזבח צפונה" — להשמיענו כי דווקא <strong>אותו</strong> (הקרבן עצמו) הוא שצריך להיות <strong>בצפון</strong> בשחיטתו, <strong>ולא השוחט צריך להיות עומד בצפון!</strong>
 <strong>אלא</strong> כך צריך ללמוד מ"אותו" האמור בשעיר נשיא: דווקא <strong>אותו</strong> שוחטים <strong>בצפון, ואין</strong> מליקתו <strong>של</strong> <strong>בן עוף</strong> חייבת להיעשות <strong>בצפון.</strong> שכן שנינו בברייתא: נאמר בעולה הבאה מן הצאן "ושחט אותו על ירך המזבח צפונה" ולכאורה "אותו" האמור בכתוב זה מיותר, אלא <strong>סלקא דעתך אמינא ליתי</strong> <small>[יעלה על דעתך לומר</small> ש<small>יבוא,</small> שילמד<small>]</small> דינו של קרבן בן עוף <strong>בקל וחומר מ</strong>דינו של קרבן <strong>בן צאן,</strong> ובאופן זה: <strong>ומה בן צאן</strong> הקל בדינו, <strong>ש</strong>הרי <strong>לא קבע לו</strong> (חייבו) הכתוב שדווקא <strong>כהן</strong> הוא השוחטו, שהרי כל אדם רשאי לשחוט אותו — בכל זאת <strong>קבע לו</strong> (חייבו) הכתוב שתהא שחיטתו ב<strong>צפון.</strong> <strong>בן עוף,</strong> החמור, <strong>ש</strong>הרי <strong>קבע לו כהן</strong> למליקתו, שאין המליקה נעשית אלא על ידי כהן בלבד — <strong>אינו דין שנקבע לו צפון</strong> במליקתו. לכך בא הכתוב "אותו" למעט את מליקת עוף, שאינה חייבת להיות בצפון.
  ודוחים: אין ללמוד מקל וחומר זה, שכן אפשר לפורכו ולומר:  <strong>מה לבן צאן</strong> שיש בו צד חמור מבן עוף, <strong>שכן קבע לו</strong> (חייבו הכתוב) ב<strong>כלי</strong> לשחיטתו, סכין, ולכן גם החמירו בו שתהא שחיטתו דווקא בצפון, ואולם בן עוף דינו קל שנמלק בלא כלי, בציפורנו של הכהן ומשום כך אף לא החמירו בו שתהא מליקתו בצפון, וממילא נשאר "אותו" מיותר.
 <strong>אלא</strong> כך יש ללמוד מן הכתוב "אותו": דווקא <strong>אותו</strong> שעיר נשיא נשחט <strong>בצפון,</strong> ו<strong>אין</strong> קרבן ה<strong>פסח</strong> נשחט <strong>בצפון.</strong> ומקשים על כך: והרי דין זה של קרבן ה<strong>פסח,</strong> שאין הוא נשחט בצפון, אינו נלמד מ"אותו", אלא <strong>מ</strong>דברי <strong>ר' אליעזר בן יעקב</strong> הריהו <strong>נפקא</strong> <small>[יוצא,</small> נלמד<small>]!</small>
 <strong>דתניא</strong> <small>[ש</small>כן <small>שנויה</small> ברייתא<small>],</small> <strong>ר' אליעזר בן יעקב אומר: יכול יהא</strong> קרבן <strong>הפסח טעון</strong> (חייב) להישחט ב<strong>צפון? ו</strong>הרי <strong>דין</strong> (קל וחומר) <strong>הוא</strong> המלמדנו כן, ובאופן זה: <strong>ומה</strong> קרבן <strong>עולה,</strong> שיש בה צד קל, <strong>ש</strong>הרי <strong>לא קבע לה</strong> הכתוב <strong>זמן</strong> מוגדר <strong>בשחיטתה</strong> והיא נשחטת בכל יום, בכל זאת <strong>קבע לה</strong> הכתוב חיוב שחיטה ב<strong>צפון.</strong> קרבן <strong>פסח,</strong> החמור <strong>שקבע לו</strong> הכתוב <strong>זמן</strong> מוגדר <strong>לשחיטתו</strong> (בארבעה עשר בניסן) — <strong>אינו דין שקבע לו</strong> הכתוב חיוב שחיטתו ב<strong>צפון!</strong>
 ומשיבים: אין ללמוד מקל וחומר זה, שהרי ניתן לפורכו, ובאופן זה: <strong>מה לעולה</strong> שיש בה צד חמור מקרבן פסח, <strong>שכן</strong> היא עולה על המזבח <strong>כליל,</strong> ואילו קרבן פסח נאכל!
  ומקשים על כך: ועדיין יש מקום לדרשת קל וחומר זו, ויילמד דין קרבן הפסח <strong>מ</strong>דין קרבן ה<strong>חטאת.</strong> שהרי החטאת קלה היא מקרבן הפסח בזה שאין לה זמן קבוע, ואולם אין בה את צד החומרה (שיש בקרבן עולה) שהרי אינה עולה כליל על המזבח, ודינה של החטאת שנשחטת היא בצפון. וממנה נלמד קל וחומר לקרבן פסח שיישחט בצפון. ודוחים: אף לקל וחומר זה פירכה: <strong>מה ל</strong>קרבן <strong>חטאת</strong> שיש בו צד חמור מקרבן פסח, <strong>שכן</strong> החטאת <strong>מכפרת על חייבי</strong> עונשי <strong>כריתות,</strong> ואילו קרבן פסח אינו בא לכפרה. ושואלים עוד: ועדיין היה מקום ללמוד דין קרבן פסח <strong>מ</strong>דין קרבן ה<strong>אשם</strong> בקל וחומר, ולומר שאם בקרבן האשם הקל בדינו מקרבן פסח שהרי אין זמן מוגדר להבאתו ואין בו לא צד חומרה שיש בעולה (העולה כליל), ולא צד חומרה שיש בחטאת (המכפרת על חייבי כריתות), שחיטתו בצפון — קל <strong>וחומר שכך הוא הדין אף בקרבן פסח החמור ממנו! ודוחים:</strong>
 אף קל וחומר זה יש לו פירכה: <strong>מה ל</strong>קרבן <strong>אשם</strong> שיש בו צד חומרה שאין בקרבן פסח, <strong>שכן</strong> הריהו מכלל <strong>קדשי קדשים,</strong> ואילו קרבן פסח אינו אלא מכלל קדשים קלים. ומוסיפים ואומרים: אף <strong>מכולהו</strong> <small>[מכולם],</small> מכל הקרבנות הללו, עולה חטאת ואשם ביחד, <strong>נמי</strong> <small>[גם כן]</small> לא היה מקום ללמוד שיהא קרבן הפסח נשחט בצפון, בקל וחומר מהדבר המשותף לכל אלה ("הצד השווה"), שהריהם קלים מקרבן פסח (שכן אין להם זמן שחיטה מוגדר) — <strong>שכן</strong> יש צד חומרה המשותף לכולם שאין בקרבן פסח, שכולם הם <strong>קדשי קדשים,</strong> ואילו קרבן פסח מכלל קדשים קלים. ואם כן חוזרת השאלה למקומה: מה למדנו מ"אותו"?
  ומשיבים:  <strong>אלא לעולם</strong> יש לומר <strong>כדקאמרינן מעיקרא</strong> <small>[כמו שאמרנו מתחילה]</small> ובא הכתוב "אותו" האמור בשעיר נשיא ללמדנו כי דווקא <strong>אותו</strong> הקרבן עצמו הוא שעומד <strong>בצפון</strong> בשעת שחיטתו, <strong>ואין השוחט</strong> אותו חייב לעמוד <strong>בצפון, ודקא קשיא</strong> <small>[ו</small>מה <small>שהיה קשה]</small> <strong>לך</strong> שאין צורך בכתוב ללמדנו זאת, שכן <strong>מ</strong>דברי <strong>ר' אחייה</strong> הדורש את הכתוב "אותו" האמור בעולה <strong>נפקא</strong> <small>[יוצא,</small> נלמד<small>]</small> הדבר — על כך יש להשיב: דרשתו של <strong>ר' אחייה, לאו למעוטי</strong> <small>[לא למעט]</small> <strong>שוחט בצפון הוא דאתא</strong> <small>[שבא],</small> שהרי דין זה נלמד מ"אותו" האמור בשעיר נשיא, <strong>אלא הכי קאמר</strong> <small>[כך אמר]</small> ר' <small>אחייה בדרשתו: הכתוב "אותו" האמור בשחיטת עולה בא ללמדנו ש</small><strong>אין השוחט</strong> חייב להיות דווקא <strong>בצפון</strong> בשעה ששוחט, <strong>אבל מקבל</strong> הדם צריך להיות <strong>בצפון</strong> בשעת קבלת הדם.
  ומקשים על כך: הרי דין זה ש<strong>מקבל</strong> הדם צריך להיות בצפון כשמקבל את הדם, לא מכאן הוא נלמד, אלא מייתור הכתוב, <strong>מ</strong>מה שיכול היה הכתוב לומר <strong>"ולקח",</strong> וכתב בוא"ו יתירה <strong>"ולקח</strong> הכהן מדם החטאת" (ויקרא ד, לד). ומיתור זה <strong>נפקא</strong> <small>[יוצא,</small> נלמד<small>]</small> הדין שגם המקבל צריך להיות בצפון! ומשיבים: הלימוד הזה של שינוי המלה מ<strong>"לקח"</strong> ל<strong>"ולקח",</strong> <strong>לא משמע ליה</strong> <small>[אינו נשמע,</small> נראה <small>לו,</small> לחכם שבברייתא<small>],</small> ולכן <small>הוא צריך ללמוד את הדברים ממקום אחר.</small>
 <big>א</big> <strong>ו</strong>עוד שנינו במשנתנו כי העושה את המנחה בחימוץ הריהו <strong>חייב</strong> מלקות על כל אחת מעבודותיה. <strong>על לישתה, ועל עריכתה ועל אפייתה</strong> של המנחה. ובענין זה <strong>אמר רב פפא: אפאה</strong> למנחה בחימוץ — הרי זה <strong>לוקה שתים</strong> (<small>שתי</small> סדרות מלקות), <strong>אחת</strong> — <strong>על עריכתה.</strong> <strong>ואחת</strong> נוספת — <strong>על אפייתה.</strong> ומקשים עליו: <strong>והא</strong> <small>[והרי]</small> <strong>אמרת</strong> בברייתא (המובאת בעמוד הקודם) כי <strong>מה אפייה מיוחדת, שהיא מעשה יחידי, וחייבין עליה בפני עצמה,</strong> ואינו מתחייב אלא סדרת מלקות אחת, ולא שתיים!
  ומשיבים:  <strong>לא קשיא</strong> <small>[אין</small> זה <small>קשה]</small> מברייתא זו, שכן מדובר באופנים שונים: <strong>הא</strong> <small>[זה]</small> שאמרה הברייתא שאין חייבים על האפייה עצמה שתים — במקרה <strong>דעריך</strong> <small>[שערך]</small> <strong>הוא ואפה הוא,</strong> שאותו אדם גם ערך את עיסת מנחת החמץ, וגם אפאה. וכיון שכבר התחייב מלקות על עריכתה, אין הוא מתחייב באפייה אלא סדרת מלקות אחת נוספת. ואילו <strong>הא</strong> <small>[זה]</small> שאמר רב פפא שחייב האופה בשתי סדרת מלקות — מדובר <strong>במקרה</strong> <strong>דעריך חבריה ויהיב ליה</strong> <small>[שערך</small> את הבצק <small>חבירו ונתן לו]</small> בצק ערוך <strong>ו</strong>הוא <strong>אפה,</strong> שאף שהעורך חייב סדרת מלקות אחת על עריכתה, מכל מקום האופה חייב שתי סדרות, שכן באפייתו גם גמר את עריכת הבצק.
 <big>ב</big> ודנים עוד בדין חימוץ המנחה. ובתחילה מביאים מה ש<strong>תנו רבנן</strong> <small>[שנו חכמים]</small> בדינו של קרבן <strong>בכור</strong> תם, שאין בו מום, <strong>שאחזו דם,</strong> שחלה מחמת ריבוי דם, וכדי להצילו ממוות יש להקיז לו דם, שנחלקו חכמים בדבר. שיש אומרים כי <strong>מקיזין אותו את הדם,</strong> ואולם <strong>רק</strong> <strong>במקום שאין עושין בו מום</strong> קבוע על ידי ההקזה, ששב האיבר שנפגע ומתרפא. <strong>ואין מקיזין את הדם במקום שעושין בו מום,</strong> שאין האיבר שנפגע שב ומתרפא. אלו <strong>דברי ר' מאיר.</strong>
 <strong>וחכמים אומרים: יקיז, אף במקום שעושין בו מום, ובלבד שלא ישחוט</strong> לאחר מכן את הבכור כחולין על מנת לאוכלו, <strong>על</strong> סמך <strong>אותו מום</strong> שעשה על ידי ההקזה, אלא ימתין לו עד שיפול בו מום אחר. ואילו <strong>ר' שמעון אומר:</strong>
## דף נו:
 <strong>אף נשחט</strong> לחולין <strong>על</strong> סמך <strong>אותו מום.</strong> ואילו <strong>ר' יהודה אומר: אפילו</strong> אם <strong>מת</strong> (ימות) הבכור אם לא יקיזו את דמו — <strong>אין מקיזין לו</strong> כלל <strong>את הדם.</strong>
 ובהתייחס לדעות הללו <strong>אמר ר' חייא בר אבא, אמר ר' יוחנן: הכל</strong> (כל החכמים הללו החולקים אם מותרת הקזת דם בבכור שאחזו דם) <strong>מודים</strong> באדם הבא ו<strong>מחמץ</strong> עיסת מנחה <strong>אחר מחמץ</strong> שקדם לו, שכבר היתה העיסה חמץ, והוא הוסיף להחמיצה, <strong>שהוא חייב</strong> על מעשהו מלקות. וטעם <strong>הדבר,</strong> <strong>דכתיב</strong> <small>[ש</small>כן <small>נאמר]</small> בכתוב בדין זה של איסור חימוץ המנחה "כל המנחה אשר תקריבו לה' <strong>לא תעשה חמץ"</strong> (ויקרא ב, יא) <strong>ו</strong>עוד נאמר בכתוב <strong>"לא תאפה חמץ</strong> חלקם נתתי אותה מאשי" (שם ו, י), הרי איפוא שחייבים על כל מעשה ומעשה של חימוץ הנעשה במנחה עד גמר עשייתה.
  וכמו כן, כל החכמים מודים <strong>ב</strong>אדם הבא <strong>ו</strong><strong>מסרס</strong> את הבהמה <strong>אחר מסרס</strong> אחר, שקדם וסירס בהמה זו, והוסיף השני בסירוסה, <strong>ש</strong>אף <strong>הוא חייב, דכתיב</strong> <small>[ש</small>כן <small>נאמר]:</small> <strong>"ומעוך וכתות ונתוק וכרות</strong> לא תקריבו לה' ובארצכם לא תעשו" (שם כב, כד), ויש מקום לשאול: <strong>אם על כורת</strong> את ביצי הבהמה ("וכרות") בלבד <strong>הוא חייב, על</strong> ה<strong>נותק</strong> אותן לגמרי מגוף הבהמה <strong>לא כל שכן</strong> שהוא חייב, ומה טעם הזכירו הכתוב במיוחד? — לא ציינו הכתוב <strong>אלא</strong> כדי <strong>להביא</strong> (לרבות) את ה<strong>נותק אחר</strong> ה<strong>כורת, ש</strong>גם <strong>הוא חייב</strong> משום מסרס.
 ו<strong>לא נחלקו</strong> החכמים הללו <strong>אלא ב</strong>אדם ה<strong>מטיל מום ב</strong>בהמת קדשים שהוא כבר <strong>בעל מום.</strong> ש<strong>ר' מאיר סבר</strong> <small>[סבור]</small> כי כיון שנאמר בדינו של הקרבן "תמים יהיה לרצון <strong>כל מום לא יהיה בו"</strong> (שם כב, כא), הרי לשון כוללת זו ("כל מום") באה לרבות איסור הטלת מום אף בבהמה שהיא כבר בעלת מום. <strong>ו</strong>אילו <strong>רבנן סברי</strong> <small>[חכמים סבורים]</small> כי כיון שנאמר <strong>"תמים יהיה לרצון"</strong> הרי זה בא להורות שאין איסור הטלת מום נוהג אלא בקרבן שאינו בעל מום ("תמים") הראוי להקרבה ("יהיה לרצון").
  ודנים בטעמיהם של ר' מאיר וחכמים: <strong>ו</strong>ל<strong>ר' מאיר,</strong> הלומד זאת מן הכתוב "וכל מום לא יהיה בו", <strong>נמי הכתיב</strong> <small>[גם כן הרי נאמר]</small> בכתוב זה <strong>"תמים יהיה לרצון",</strong> המורה שאין המדובר אלא במי שאינו בעל מום! ומשיבים: הכתוב <strong>ההוא</strong> בא <strong>למעוטי</strong> <small>[למעט]</small> מכלל איסור זה רק מי שהיה <strong>בעל מום מעיקרא</strong> <small>[מתחילתו],</small> שכך נולד, ואולם הקרבן שהיה בתחילתו תמים, ונפל בו מום לאחר מכן, אסורה הטלת מום בו אף לאחר מכן.
  ותוהים על כך: <strong>בעל מום מעיקרא</strong> <small>[מתחילה]</small> אין צורך למעט, שהרי כ<strong>דיקלא בעלמא</strong> <small>[דקל בלבד]</small> <strong>הוא,</strong> שאין עליו קדושת הגוף כלל, וברור שאין בו איסור הטלת מום!
 <strong>אלא</strong> צריך לומר כי לא בא הכתוב "תמים יהיה לרצון" כי אם <strong>למעוטי</strong> <small>[למעט]</small> את <strong>פסולי המוקדשים</strong> (קדשים שנפסלו מהקרבה) <strong>ש</strong><strong>לאחר פדיונם</strong> ויציאתם לחולין, אין נוהג בהם איסור הטלת מום. ונדרש כתוב מיוחד ללמדנו כן, כי <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ואסירי</strong> <small>[ו</small>הם <small>אסורים],</small> אף לאחר שנפדו והריהם חולין, <strong>בגיזה</strong> של <strong>צמרם</strong> <strong>ו</strong>ב<strong>עבודה</strong> בהם, היה מקום לומר כי <strong>במומם נמי ליתסרי</strong> <small>[גם כן ייאסרו],</small> בהטלת מום בם, על כן <strong>קא משמע לן</strong> <small>[הוא,</small> כתוב זה <small>משמיע לנו]</small> שמותר להטיל בהם מום.
  ומבררים עתה את שיטת חכמים: <strong>ורבנן</strong> <small>[ו</small>ל<small>חכמים]</small> שלמדו כן מהכתוב "תמים יהיה <strong>לרצון",</strong> <strong>נמי הכתיב</strong> <small>[גם כן הרי נאמר]:</small> <strong>"כל מום לא יהיה בו"</strong> הבא לרבות עוד אופנים בהם אסורה הטלת מום. ומשיבים: הכתוב <strong>ההוא מיבעי ליה לכדתניא</strong> <small>[נצרך לו</small> לדרשה אחרת, ו<small>כמו ששנויה</small> בברייתא<small>]:</small> ממה שנאמר <strong>"וכל מום לא יהיה בו"</strong> <strong>אין לי</strong> ללמוד <strong>אלא שלא יהא בו מום</strong> על ידי מעשה האדם, <strong>מנין</strong> שבכלל איסור זה אף <strong>שלא יגרום לו</strong> מום <strong>על ידי אחרים,</strong> וכגון <strong>שלא יניח בצק או דבילה על גבי האוזן</strong> של בהמת הקדשים <strong>כדי שיבא הכלב ויטלנו</strong> ואגב כך יקרע את האוזן, ויוטל מום בה? <strong>תלמוד לומר: "כל מום".</strong> ש<strong>אמר</strong> הכתוב <strong>"מום",</strong> והוסיף הכתוב <strong>ואמר</strong> בלשון כוללת <strong>"כל מום"</strong> — לרבות גרימת הטלת מום על ידי אחרים, שהיא אסורה.
 <big>א</big> ועוד בענין זה של גרימת חימוץ המנחה <strong>אמר ר' אמי: הניח שאור</strong> (בצק מחומץ הגורם להתססת העיסה ולחימוצה) <strong>על גבי עיסה</strong> של מנחה, <strong>והלך וישב לו</strong> ולא עשה דבר, <strong>ונתחמצה</strong> העיסה <strong>מאליה</strong> — <strong>חייב עליה</strong> מלקות, והרי זה <strong>כמעשה שבת,</strong> כמי שעושה מלאכה בשבת באופן דומה (וכגון שהניח בשר על גבי גחלים, ונצלה הבשר מאליו), שחייב על כך. ושואלים על השוואה זו: <strong>ומעשה שבת כי האי גוונא, מי מיחייב</strong> <small>[כגון זה, האם</small> הוא <small>מתחייב]</small> עליו? <strong>והאמר</strong> <small>[והרי</small> <strong>אמר]</strong> <strong>רבה בר בר חנה,</strong>
## דף נז.
 <strong>אמר ר' יוחנן:</strong> מי ש<strong>הניח</strong> בשבת <strong>בשר על גבי גחלים,</strong> אם לאחר מכן <strong>היפך בו</strong> בבשר, שהפכו לצידו האחר, ונצלה בשני צדדיו — הריהו <strong>חייב</strong> על כך משום בישול בשבת. ואם <strong>לא היפך בו</strong> בבשר — הריהו <strong>פטור,</strong> שכל עוד לא נצלה משני צידיו אינו מוגדר כמבושל. ואם כן, אף המניח שאור על גבי עיסת מנחה בלא שהפכה על צידה האחר, אם אמנם הריהו כעושה מעשה שבת, הריהו צריך להיות פטור, ושלא כדברי ר' אמי!
 <strong>אמר רבא</strong> בתשובה: <strong>מאי</strong> <small>[מה]</small> הכוונה במלים <strong>"חייב</strong> עליה כמעשה שבת" <strong>נמי דקאמר</strong> <small>[גם כן שאמר]</small> ר' אמי? שהמניח שאור על גבי עיסת מנחה (אף שלא הפכה מצד לצד) הריהו נחשב <strong>כ</strong>מי שעשה <strong>מעשה</strong> חיוב ב<strong>צלי של שבת,</strong> ונחשב כמי שהפך את הצלי על הגחלים.
 <big>א</big> <strong>גופא</strong> <small>[לגופה]</small> של ההלכה שהוזכרה למעלה, <strong>אמר רבה בר בר חנה,</strong> <strong>אמר ר' יוחנן: הניח</strong> בשבת <strong>בשר על גבי גחלים,</strong> אם לאחר מכן <strong>היפך בו</strong> לצידו האחר — <strong>חייב</strong> משום מבשל בשבת. ואם <strong>לא היפך בו</strong> לצידו האחר — הריהו <strong>פטור.</strong> ומבררים: <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> שהיה זה <strong>דאי</strong> <small>[שאם]</small> הוא <strong>לא היפך ביה</strong> <small>[לא</small> היה <small>הופך בו]</small> את הבשר על הגחלים, הבשר <strong>לא בשיל</strong> <small>[לא</small> היה <small>מתבשל]</small> — <strong>הרי</strong> <strong>פשיטא</strong> <small>[פשוט]</small> שפטור, ומה צורך להשמיענו זאת? <strong>אלא</strong> אם תאמר <strong>דאי</strong> <strong>לא מהפיך ליה, נמי הוה בשיל</strong> <small>[שאם לא</small> היה <small>מהפך בו, גם כן היה מתבשל]</small> — <strong>אמאי</strong> <small>[מדוע]</small> <strong>לא מיחייב</strong> <small>[אינו מתחייב]</small> על הנחת הבשר על הגחלים, אף שלא חזר והפך אותו?
 <small>אלא יש לומר כי</small> <strong>לא צריכא</strong> <small>[לא נצרכה]</small> הלכה זו להיאמר אלא באופן <strong>דאי</strong> <small>[שאם]</small> <strong>לא היפך ביה</strong> <small>[לא</small> היה <small>הופך בו],</small> והיה מונח על הגחלים רק בצידו האחד, <strong>הוה בשיל</strong> <small>[היה מתבשל]</small> <strong>מצד אחד</strong> רק בישול חלקי (כשליש הבישול הרגיל), ו<strong>כ</strong>דרך בישול ה<strong>מאכל</strong> של האיש <strong>בן דרוסאי.</strong> <strong>ו</strong>אילו עתה <strong>כי מהפיך ביה, בשיל</strong> <small>[כאשר מהפך בו</small> לצידו האחר, הריהו <small>מתבשל]</small> <strong>משני צדדין כמאכל בן דרוסאי. וקא משמע לן</strong> <small>[ומשמיע לנו]</small> ר' יוחנן בהלכה זו, ש<strong>כל</strong> בשר הנצלה <strong>מצד אחד כמאכל בן דרוסאי</strong> — <strong>לא כלום הוא,</strong> אינו נחשב למלאכת בישול של ממש, להתחייב עליה בשבת. ואולם אם נצלה משני צדדיו כמאכל בן דרוסאי — נחשב הדבר כבישול, וחייב על כך בשבת.
 <big>ב</big> למעלה הובאו דברי ר' יוחנן במניח בשר על גבי גחלים בשבת, ונצלה הבשר בצידו האחד. ובעקבות דברים אלה <strong>אמר רבא:</strong> <strong>ואם נצלה בו</strong> באותו בשר <strong>כ</strong>שיעור <strong>גרוגרת,</strong> אף אם היה זה רק <strong>מצד אחד</strong> של חתיכת <strong>הבשר, ו</strong><strong>במקום אחד</strong> בה, שלא נצלתה שאר החתיכה — הריהו <strong>חייב</strong> על כך משום מבשל בשבת. <strong>אמר ליה</strong> <small>[לו]</small> <strong>רבינא לרב אשי:</strong> מדברי רבא יש לדייק שדווקא אם נצלה הבשר כשיעור גרוגרת <strong>במקום אחד</strong> — <strong>אין</strong> <small>[כן]</small> מתחייבים על כך, ואולם אם היה זה <strong>בשנים או</strong> ב<strong>שלשה מקומות</strong> נפרדים — <strong>לא</strong> מתחייבים על כך. <strong>ו</strong>אולם <strong>התנן</strong> <small>[הרי שנינו</small> במשנה<small>]</small> בענין <strong>הקודח</strong> בשבת <strong>חור ששיעורו הוא</strong> <strong>כל שהוא</strong> — הרי זה <strong>חייב</strong> (משום מלאכת בונה או משום מכה בפטיש), ויש לדון,
 <strong>היכי דמי</strong> <small>[כיצד</small> בדיוק <small>היה הדבר]?</small> <strong>אילימא</strong> <small>[אם תאמר]</small> שמדובר במשנה כאשר קדח חור <strong>במקום אחד</strong> בלבד — מדוע יתחייב בכך, שהרי חור ששיעורו <strong>כל שהוא למאי חזי</strong> <small>[למה,</small> לאיזה שימוש הוא <small>ראוי]</small> לשמש? <strong>אלא לאו</strong> <small>[האם לא]</small> נאמר שמדובר במשנה באופן שקדח <strong>בשנים או שלשה מקומות</strong> נפרדים, וטעם הדבר שחייבים באופן שקדח על קדיחה שכזו, משום <strong>דחזו</strong> <small>[שראויים]</small> הם <strong>לצירוף,</strong> וכדרך שעושים בעלי המלאכה, הנצרכים לחור גדול, שבתחילה הריהם עושים שלשה חורים קטנים, ולאחר מכן מצרפים אותם זה לזה. ומעתה, יש לשאול על רבא, שאף אם התבשל הבשר במספר מקומות בחתיכה, שיתחייב בכך שהרי מצטרפים הם זה לזה! ודוחים את השאלה: <strong>לא,</strong> <strong>לעולם</strong> מדובר במשנה זו בקודח <strong>במקום אחד</strong> בלבד, ואשר לשאלה לאיזה שימוש נועד חור בשיעור כלשהו? — <strong>דחזו לבבא דאקלידא</strong> <small>[שראויים ל</small>שים בהם <small>פתח,</small> שן, <small>של מפתח],</small> שקטן הוא מאד.
 <strong>ואיכא דאמרי</strong> <small>[ויש שאומרים]</small> את מהלך הדברים הללו העוסק בדינו של רבא באופן אחר. <strong>אמר רבא: אפילו</strong> נצלה הבשר בשיעור כגרוגרת מצד אחד, ו<strong>בשנים ושלשה מקומות,</strong> הריהו חייב על כך משום מבשל בשבת. ועל כך <strong>אמר ליה</strong> <small>[לו]</small> <strong>רבינא לרב אשי: אף אנן נמי תנינא</strong> <small>[אנו גם כן שנינו]</small> במשנה דין ממנו ראיה <small>לדברי רבא, שכן שנינו:</small> <strong>הקודח</strong> בשבת בשיעור <strong>כל שהוא</strong> — <strong>חייב.</strong> ויש לברר: <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> שהיה החור <strong>במקום אחד</strong> — מדוע מתחייב הוא בכך, שהרי חור בשיעור <strong>כל שהוא למאי חזי</strong> <small>[למה,</small> לאיזה שימוש הוא <small>ראוי]?</small> <strong>אלא לאו</strong> <small>[האם לא]</small> מדובר במשנה זו שקדח <strong>בשנים ושלשה מקומות, דחזי</strong> <small>[שראויים]</small> החורים הללו <strong>לצירוף</strong> לחור גדול, והרי זה איפוא כשיטת רבא שמתחייב על בישולם של כמה מקומות בבשר, המצטרפים זה לזה. ודוחים את הראיה: <strong>לא,</strong> אין <strong>לפרש כן את המשנה, אלא</strong> <strong>לעולם</strong> תפרש שמדובר פה בקודח <strong>במקום אחד,</strong> ואשר לשאלה איזה שימוש יכול להיעשות בחור שכזה? <strong>—</strong> <strong>דחזו לבבא דאקלידא</strong> <small>[שראוי</small> הוא לשמש מקום <small>לפתח,</small> לשן <small>של מפתח].</small>
 <big>ג</big> ושבים לענין איסור חימוץ עיסת המנחה. <strong>תנו רבנן</strong> <small>[שנו חכמים],</small> נאמר בפרשת מנחת מרחשת "כל המנחה אשר תקריבו לה' לא תעשה <small>חמץ" (ויקרא ב, יא), ונראה לכאורה כייתור לשון ("כל המנחה אשר תקריבו לה' "). ומסבירים מה טעם נאמרו לשונות אלה:</small> <strong>אילו נאמר</strong> רק <strong>"אשר תקריבו לה' לא תעשה חמץ"</strong> — <strong>הייתי אומר</strong> כי <strong>אין לי אלא ב</strong>כלל האיסור <strong>"לא תעשה חמץ" אלא קומץ</strong> המנחה <strong>בלבד</strong> הקרב על המזבח ("אשר תקריבו לה' "), והיה מקום לשאול: ה
 <strong>מנחה</strong> שעדיין לא נקמצה <strong>מנין</strong> לנו שאף על חימוצה חייבים? לכך <strong>תלמוד לומר</strong> (מלמדנו האמור) עוד <strong>"מנחה"</strong> שאף היא בכלל איסור זה. ועדיין יש מקום לשאול: אין אנו למדים מכתוב זה אלא ביחס למנחת מרחשת, בה נאמר פסוק זה, ואולם שכך הדין אף ב<strong>שאר מנחות</strong> שלא נזכרו באותה פרשה <strong>מנין</strong> לנו? לכך <strong>תלמוד לומר</strong> (מלמדנו האמור) עוד בכתוב זה, ובלשון ריבוי, <strong>"כל המנחה"</strong> — לרבות דין זה אף בשאר המנחות.
  ועוד נדרש האמור בכתוב זה <strong>"אשר תקריבו לה' "</strong>— אין נוהג דין זה של איסור חימוץ המנחה אלא במנחה <strong>כשרה, ולא</strong> במנחה <strong>פסולה</strong> (כגון זו שיצאה אל מחוץ למקום המקדש, או שנטמאה). <strong>מכאן אמרו</strong> חכמים כי <strong>המחמיץ את</strong> המנחה <strong>הכשירה</strong> — <strong>חייב</strong> מלקות על כך, <strong>ו</strong>אולם המחמיץ <strong>את</strong> <strong>הפסולה</strong> — <strong>פטור.</strong>
 <big>ד</big> מתוך ששנינו שאין איסור חימוץ נוהג במנחה פסולה, אלא בכשרה, <strong>בעי</strong> <small>[שאל]</small> <strong>רב פפא:</strong> אם <strong>חימצה</strong> את המנחה בעודה כשרה, <strong>ו</strong>לאחר מכן <strong>יצאת</strong> (יצאה) אל מחוץ למקדש (ונפסלה בכך משום יוצא), <strong>וחזר וחימצה, מהו</strong> דינו; האם חייב גם על החימוץ השני? וצדדי הבעיה: האם נאמר כי <strong>כיון</strong> ש<strong>יצאת,</strong> הרי בכך <strong>איפסילה</strong> <small>[נפסלה]</small> <strong>לה ביוצא, ו</strong>לכן <strong>כי הדר</strong> <small>[כאשר</small> הוא <small>חוזר]</small> ו<strong>מחמיץ לה</strong> <small>[אותה]</small> — הוא <strong>לא מיחייב עלה</strong> <small>[לא מתחייב עליה]</small> <strong>משום מחמיץ אחר מחמיץ.</strong>
 <strong>או דילמא</strong> <small>[שמא]</small> יש לומר, כי <strong>כיון</strong> שבתחילה המנחה <strong>חימצה,</strong> מעתה <strong>פסול</strong> של <strong>יוצא</strong> שוב <strong>לא מהני ביה</strong> <small>[לא מועיל,</small> פועל <small>בה]</small> להפקיעה מדין <small>חימוץ, שרק במנחה כשרה שייך פסול "יוצא",</small> <strong>ו</strong>לכן <strong>כי הדר</strong> <small>[כאשר</small> הוא <small>חוזר]</small> ו<strong>מחמיץ לה</strong> <small>[אותה]</small> — הוא <strong>מיחייב עלה</strong> <small>[מתחייב עליה]</small> <strong>משום מחמיץ אחר מחמיץ?</strong> לשאלה זו לא נמצאה תשובה ו<strong>תיקו</strong> <small>[תעמוד,</small> תישאר<small>]</small> במקומה.
 <big>ה</big> ועוד בעיה בדין חימוץ המנחה <strong>בעי</strong> <small>[שאל]</small> <strong>רב מרי:</strong> <strong>חימצה</strong> הכהן את המנחה בהיותו עומד <strong>בראשו של מזבח, מהו</strong> הדין? וצדדי השאלה: "כל המנחה <strong>אשר תקריבו</strong> לה' לא תעשה חמץ" <strong>אמר רחמנא</strong> <small>[אמרה התורה],</small> ומלשון הכתוב "אשר תקריבו" משמע שמדובר במנחה שטרם הקריב אותה הכהן על המזבח, <strong>ו</strong>אילו <strong>הא</strong> <small>[זו]</small> הרי כבר <strong>אקרבה</strong> <small>[הקריבה],</small> שהרי כבר עלתה על המזבח, אף שטרם הקטירה, ולכן אין היא עוד בכלל איסור החמצה.
 <strong>או דלמא</strong> <small>[שמא]</small> תאמר, כל שהוא <strong>מחוסר הקטרה</strong> (שטרם הקטירוהו) הרי <strong>כמחוסר מעשה</strong> הקרבה למזבח <strong>דמי</strong> <small>[הוא נחשב]</small> אף שכבר עלה, והריהו איפוא בכלל "אשר תקריבו", ואף הוא עדיין באיסור החמצה. גם שאלה זו לא נמצאה לה תשובה ו<strong>תיקו</strong> <small>[תעמוד,</small> תישאר<small>]</small> במקומה.
 <big>ו</big> ושבים לבירורה של הברייתא שהובאה למעלה. שנינו בה שאילו לא היה נאמר בכתוב אלא "אשר תקריבו לה' לא תעשה <strong>חמץ" היינו אומרים כי אין דין חימוץ אמור אלא בקומץ המנחה, ולכן בא הכתוב "כל המנחה" וריבה את המנחה כולה שלא נקמצה, ואת כל המנחות כולן, ולא רק מנחת מרחשת. ושואלים:</strong> <strong>והשתא דנפקא ליה</strong> <small>[ועכשיו שיוצאת,</small> שנלמדת <small>לה]</small> הלכה זו <strong>מ"כל המנחה",</strong> אם כן הכתוב <strong>"אשר תקריבו"</strong> שנאמר בהמשך <strong>למה לי,</strong> מה הוא מלמדנו? ומשיבים: <strong>מיבעי ליה</strong> <small>[נצרך לו]</small> כתוב זה כדי <strong>ל</strong>השמיענו <strong>כדתניא</strong> <small>[כ</small>פי <small>ששנינו</small> בברייתא<strong>]:</strong> מה שנאמר בפרשת המנחות <strong>"אשר תקריבו"</strong> — הרי זה בא <strong>לרבות</strong> אף את <strong>מנחת נסכים</strong> (המנחה הבאה עם קרבנות שיש בהם גם נסכים, כגון עולת בהמה או קרבנות שלמים וחטאת ואשם של מצורע, והריהי נשרפת כולה על גבי המזבח) <strong>ל</strong>איסור <strong>חימוץ,</strong> אלו <strong>דברי ר' יוסי הגלילי. ר' עקיבא אומר:</strong> כתוב זה בא <strong>לרבות</strong> אף <strong>את</strong> <strong>לחם הפנים ל</strong>איסור <strong>חימוץ.</strong> ומבררים את שיטותיהם.
  שנינו כי לשיטת ר' יוסי הגלילי אף מנחת נסכים בכלל איסור חימוץ, ויש לשאול: הרי אי אפשר להחמיץ <strong>מנחת נסכים,</strong> שכן אין היא נילושה אלא בשמן בלבד (שהרי שמנה מרובה), והשמן הלא <strong>מי פירות הם,</strong>
## דף נז:
 <strong>ו</strong>כלל הוא ש<strong>מי פירות אין מחמיצין! אמר ריש לקיש</strong> בתשובה: <strong>אומר היה ר' יוסי הגלילי</strong> כי על אף ששמנה של <strong>מנחת נסכים</strong> מרובה, יש והעושה אותה <strong>מגבלה במים</strong> אם נראה לו שנצרכת להם, <strong>וכשרה</strong> היא בכך, ויתכן שתחמיץ בשל אותם מים. ולכך בא הכתוב "אשר תקריבו" להשמיענו שאף בה נוהג איסור חימוץ.
  ושואלים: ולדעת ר' עקיבא הסבור שבא הכתוב לרבות את לחם הפנים לאיסור חימוץ, והרי לשיטתו אין מקום לאסור חימוץ ב<strong>לחם הפנים,</strong> שהרי הכלי המשמש למדידתו של קמח העשרון, <strong>מדת</strong> דבר <strong>יבש</strong> בלבד <strong>היא,</strong> כקמח זה. <strong>ושמענא ליה</strong> <small>[ושמענו אותו]</small> את <strong>ר' עקיבא</strong> ש<strong>אמר</strong> כי כלי <strong>מדת יבש לא נתקדשה</strong> בקדושת כלי שרת, ולכן לדעתו לא התקדש לחם הפנים אלא משעה שניתן על שולחן הפנים, לאחר שכבר נאפה, ובשלב זה אין שייך בו חימוץ!
  ובתירוץ השאלה <strong>מוסרים כי</strong> <strong>שלח ר' ראובן</strong> מארץ ישראל לבבל אגרת ובה מסורת דברים <strong>משמיה</strong> <small>[משמו]</small> של <strong>ר' יוחנן,</strong> ובה נאמר כי <strong>כך היא הצעה של משנה</strong> (כך הוא נוסחה המדוייק של ברייתא זו), <strong>ואיפוך</strong> <small>[ו</small>יש <small>ל</small><small>הפוך]</small> בה את שמות החכמים החולקים בה, וכך יש לגורסה: <strong>"אשר תקריבו"</strong> (ויקרא ב, יא) — <strong>לרבות לחם הפנים לחימוץ,</strong> אלו <strong>דברי ר' יוסי הגלילי</strong> (ולא דברי ר' עקיבא). ואילו <strong>ר' עקיבא אומר:</strong> בא הכתוב <strong>לרבות מנחת נסכים לחימוץ</strong> (ואין אלה דברי ר' יוסי הגלילי). ומעתה אין מקום להקשות מדברי ר' עקיבא שבענין מדת יבש על דבריו שבברייתא.
 <big>א</big> למעלה הובאו דבריו של ר' יוחנן כי יש להפוך את שמות התנאים שבברייתא, והדעה האומרת כי "אשר תקריבו" בא לרבות אף את לחם הפנים לאיסור חימוץ היא דעת ר' יוסי הגלילי, שלדעתו כלי המשמש למידת יבש אף הוא התקדש. ומעירים: <strong>ואזדא</strong> <small>[והולך]</small> בכך <strong>ר' יוחנן לטעמיה</strong> <small>[לטעמו,</small> לשיטתו<small>],</small> שכן <strong>אמר ר' יוחנן: ר' יוסי הגלילי ו</strong>כן עוד חכם <strong>אחד מתלמידי ר' ישמעאל,</strong> שניהם <strong>אמרו דבר אחד</strong> (שווה), <strong>ומנו</strong> <small>[ומיהו]</small> תלמיד זה של ר' ישמעאל? — <strong>ר' יאשיה.</strong>
 <strong>דתניא</strong> <small>[ש</small>כן <small>שנויה</small> ברייתא<small>],</small> נאמר בקידוש המשכן וכליו לפני חנוכתו "ויהי ביום כלות משה להקים את המשכן וימשח אותו ויקדש אותו ואת כל כליו ואת המזבח ואת כל כליו וימשחם ויקדש אותם" (במדבר ז, א). ונחלקו חכמים בענין הכתוב <strong>"וימשחם ויקדש אתם". ר' יאשיה אומר:</strong> הכלי המשמש ל<strong>מדת</strong> (מדידת) <strong>הלח</strong> (כגון השמן והיין שבנסכים) <strong>נמשח</strong> והתקדש במשיחתו זו להיות קדוש <strong>בין מבפנים</strong> (בתוכו) <strong>ו</strong><strong>בין מבחוץ</strong> לו. ואילו הכלים המשמשים ל<strong>מדת</strong> (מדידת) הדבר ה<strong>יבש</strong> (כגון הקמח למנחות) <strong>נמשחו</strong> והתקדשו בכך להיות קדושים רק <strong>מבפנים</strong> להם, <strong>ואין נמשחו</strong> להיות קדושים <strong>אף</strong> <strong>מבחוץ</strong> להם.
 <strong>ר' יונתן אומר:</strong> הכלים המשמשים ל<strong>מדת</strong> (מדידת) <strong>הלח</strong> — <strong>נמשחו</strong> להיות קדושים רק <strong>מבפנים</strong> להם, <strong>ואין נמשחו</strong> להיות קדושים אף <strong>מבחוץ</strong> להם. ואילו הכלים המשמשים ל<strong>מדות</strong> (מדידות) של הדבר ה<strong>יבש</strong> — <strong>לא נמשחו</strong> להתקדש <strong>כל עיקר.</strong> ומוכיח ר' יונתן כשיטתו: <strong>תדע לך</strong> שמידות היבש לא התקדשו כלל, <strong>שהרי</strong> למדנו ש<strong>אין</strong> הכלים הללו <strong>מקדשות</strong> את הדברים שמכניסים בתוכם, <strong>דכתיב</strong> <small>[ש</small>הרי <small>נאמר]</small> בשתי הלחם הבאות בחג השבועות <strong>"ממושבתיכם תביאו לחם תנופה שתים שני עשרנים סלת תהיינה חמץ תאפינה בכורים לה' "</strong>(ויקרא כג, יז), <strong>אימתי הן</strong> נחשבות כמקודשות <strong>"לה' "</strong>("בכורים לה' ")? — רק <strong>לאחר שנאפו</strong> ("תאפינה... בכורים לה' "), הרי שלא התקדשו קודם לכן, כשנמדדו במדת העשרון לקמח.
  ומסבירים:  <strong>במאי קא מיפלגי</strong> <small>[במה הם חלוקים]</small> ר' יאשיה ור' יונתן? — <strong>ב</strong>דרשת המלה <strong>"אתם"</strong> האמורה בכתוב ב<small>משיחת המשכן וכליו. שלדעת שניהם המלה "אותם" באה למעט דבר שאינו בכלל משיחה והתקדשות, אלא שנחלקו מהו. ש</small><strong>ר' יאשיה סבר</strong> <small>[סבור]</small> כי המלה <strong>"אתם"</strong> באה <strong>למעוטי</strong> <small>[למעט]</small> את קדושת הכלים המשמשים ל<strong>מדת</strong> (מדידת) <strong>יבש</strong> מ<strong>בחוץ</strong> להם, שהם קדושים בתוכם בלבד. <strong>ו</strong>אילו <strong>ר' יונתן סבר</strong> <small>[סבור]</small> כי הכלי המשמש ל<strong>מדת</strong> (מדידת) <strong>יבש</strong> — כלי של <strong>חול הוא,</strong> ואינו קדוש כלל, לא מחוצה לו ולא בתוכו. <strong>ו</strong>לכן <strong>לא אצטריך קרא למעוטי</strong> <small>[לא הוצרך הפסוק למעט]</small> אותו. ואולם <strong>כי איצטריך קרא למעוטי</strong> <small>[כאשר הוצרך הפסוק למעט]</small> הרי זה את הכלי המשמש ל<strong>מדת</strong> (מדידת) <strong>הדבר ה</strong><strong>לח,</strong> וללמדנו שאין הוא קדוש <strong>מבחוץ</strong> לו.
  ושואלים: כיון שמחלוקת ר' יאשיה ור' יונתן היא בדינו של כלי יבש,  <strong>לימא נמי</strong> <small>[יאמר גם כן]</small> ר' יוחנן, כדרך שאמר לגבי ר' יוסי הגלילי, כי <strong>ר' עקיבא ואחד מתלמידי ר' ישמעאל אמרו דבר אחד, ומנו</strong> <small>[ומיהו]</small> תלמיד זה? <strong>ר' יונתן,</strong> ששניהם סבורים כי כלי מדידת יבש אינו קדוש! ומשיבים: סיבת הדבר שלא אמר ר' יוחנן שר' עקיבא ור' יונתן אמרו דבר אחד היא <strong>משום</strong> ש<strong>לא שוו</strong> <small>[לא משתוות]</small> שיטותיהם <strong>ב</strong>דינו של הכלי המשמש ל<strong>מדת</strong> (מדידת) <strong>לח להדדי</strong> <small>[זו לזו],</small> שכן ר' עקיבא סבור שכלים אלה קדושים הן בתוכם והן מחוצה להם, ואילו ר' יונתן סבור שהריהם קדושים רק בתוכם ולא מחוצה להם. ודנים עוד בענין זה.
 <strong>אמר ליה</strong> <small>[לו]</small> <strong>רב פפא לאביי</strong> בשאלה: כיצד אומרים אנו (לשיטת הסבורים כי כלי מדידת יבש לא התקדש) כי לחם הפנים לא התקדש אלא בנתינתו על השולחן, <strong>והא איכא</strong> <small>[והרי יש]</small> לפני כן השלב בו ניתן הבצק ב<strong>ביסא</strong> (הכלי המשמש ללישה), שכלי המשמש את ה<strong>לח הוא,</strong> והתקדשה העיסה כבר אז? <strong>אמר ליה</strong> <small>[לו]</small> אביי לרב פפא בתשובה: אין המדובר בזמן שלש את המנחה בביסא, אלא <strong>כגון שלש</strong> אותה <strong>על גבי קטבליא</strong> (מצע עור) שטוח, שאינו מקדש.
  ושואלים:  <strong>אי הכי</strong> <small>[אם כך]</small> שבכך מדובר, אף זה <strong>דקאמר ליה</strong> <small>[שאמר לו]</small> <strong>ר' יונתן</strong> לר' יאשיה כהוכחה לשיטתו <strong>תדע לך שהרי אינה מקדשת</strong> (מתקדשת) שתי הלחם לפני אפייתה, <strong>לימא ליה</strong> <small>[שיאמר לו]</small> ר' יאשיה בדחיית הראיה, שאף כאן מדובר <strong>כגון דכיילא</strong> <small>[שמדד]</small> את הקמח הבא לשתי הלחם <strong>בעשרון</strong> (כלי למדידת כמות עשרון) שהוא של
 <strong>חול,</strong> שאינו מקדש! ודוחים: <strong>הכי השתא</strong> <small>[כיצד אתה משווה]</small> את לישת המנחה למדידת הקמח, <strong>בשלמא</strong> <small>[נניח]</small> בענין לישה בקטבליא ולא ב<strong>ביסא</strong> ניתן להעמיד את <strong>הדברים כך, שהרי</strong> <strong>לא כתב רחמנא</strong> <small>[לא כתבה התורה]</small> <strong>דלעביד</strong> <small>[שיעשה]</small> דווקא ב<strong>ביסא למילש ביה</strong> <small>[ללוש בה],</small> ולכן גם <strong>כי</strong> <small>[כאשר]</small> <strong>לש לה</strong> את עיסת המנחה <strong>על גבי קטבליא</strong> — <strong>לית לן</strong> <small>[אין לנו]</small> דבר לומר <strong>בה. אלא</strong> במדידה ב<strong>עשרון,</strong> אי אפשר לומר כך, שכן <strong>כיון דאמר רחמנא</strong> <small>[שאמרה התורה]</small> במפורש <strong>עביד</strong> <small>[עשה]</small> <strong>עשרון וכייל ביה</strong> <small>[ומדוד בו],</small> האם יתכן שעושה המנחה <strong>שביק</strong> <small>[יעזוב]</small> <strong>עשרון</strong> של <strong>קודש וכייל</strong> <small>[וימדוד]</small> <strong>בעשרון</strong> של <strong>חול?!</strong>
 <big>ב</big> <strong>תנו רבנן</strong> <small>[שנו חכמים]:</small> <strong>מנין ל</strong>כהן ה<strong>מעלה</strong> למזבח <strong>מבשר</strong> קרבן ה<strong>חטאת</strong> לאחר שכבר הוקרבו אימוריו על המזבח על מנת להקטירו, <strong>ו</strong>כן <strong>מבשר</strong> <strong>ה</strong><strong>אשם</strong> לאחר שקרב החלק המוקטר על המזבח, שאמור להנתן לכהנים לאכילה, <strong>ו</strong>כן <strong>מבשר</strong> קרבנות <strong>קדשי הקדשים,</strong> כגון שלמי ציבור, <strong>ו</strong>כן המעלה <strong>מ</strong>בשר <strong>קדשים קלים</strong> הנאכלים לבעליהם, <strong>וממותר העומר</strong> לאחר קמיצתו, <strong>וממותר שתי הלחם, ומלחם הפנים, ומשירי מנחות</strong> לאחר שנקמצו והוקטר הקומץ, שבכל אלה כיון שאינם מהדברים האמורים לעלות על המזבח <strong>שהוא</strong> עובר על כך <strong>ב</strong>איסור <strong>לא תעשה?</strong>
 <strong>תלמוד לומר: "כי כל שאר וכל דבש לא תקטירו ממנו אשה לה' "</strong>— לומר כי <strong>כל</strong> דבר <strong>שהוא</strong> כבר העלה <strong>ממנו לאישים</strong> (לאש המזבח, שכבר הוקרב), <strong>הרי הוא</strong> עומד <strong>ב</strong>איסור <strong>בל תקטירו</strong> ("לא תקטירו" האמור בכתוב).
  ותוהים:  <strong>ו</strong>האם ב<strong>שתי הלחם ו</strong>ב<strong>לחם הפנים יש</strong> דבר הניתן <strong>מהן לאישים?</strong> <strong>והתניא</strong> <small>[והרי שנויה</small> ברייתא<small>]:</small> כל הקרבנות חלק מהם קרב על המזבח, <strong>יצאו</strong> מכלל זה <strong>שתי הלחם ולחם הפנים שאין</strong> חלק <strong>מהם</strong> ניתן <strong>לאישים!</strong>
 ומשיבים: <strong>אמר רב ששת:</strong> אמנם <strong>אין</strong> דבר <strong>מגופו</strong> של שתי הלחם ושל לחם הפנים שניתן <strong>לאישים,</strong> אבל לענין איסור העלאתם למזבח, הריהם כשאר הקרבנות שקרב חלקם על המזבח, שאסורים בהעלאה שכן אף הלחם נחשב כשיריים לכבשים והבזיכים שכן בהקטרתם התירו אותו באכילה.
 <big>ג</big> ועוד בדין המעלה על המזבח מכל אלה שכבר הוקרב חלקם על המזבח. <strong>איתמר</strong> <small>[נאמר]</small> שנחלקו אמוראים בדינו של <strong>המעלה</strong> ומקטיר <strong>מכולם</strong> לא על המזבח עצמו <strong>אלא</strong> <strong>על גבי הכבש</strong> של המזבח, אם אף הוא בכלל איסור בל תקטירו. ש<strong>ר' יוחנן אמר:</strong> <strong>חייב,</strong> ואילו <strong>ר' אלעזר אמר: פטור.</strong>
 ומסבירים את שיטותיהם: <strong>ר' יוחנן אמר</strong> ש<strong>חייב, דתניא</strong> <small>[ש</small>כן <small>שנויה</small> ברייתא<small>]:</small> לאחר שנאמר בפסוק "כל המנחה אשר תקריבו לה' לא תעשה חמץ כי כל שאור וכל דבש לא תקטירו ממנו אשה לה' " ממנו למדנו איסור הקטרת הדבר שחלק ממנו הוקרב כבר, נאמר בפסוק שלאחריו "קרבן ראשית תקריבו אותם לה' ואל המזבח לא יעלו לריח ניחוח". ומן האמור בפסוק זה <strong>"המזבח"</strong> — <strong>אין לי</strong> ללמוד שבכלל איסור זה <strong>אלא</strong> דבר שהוקרב ממנו ל<strong>מזבח</strong><strong>,</strong> ואילו דבר שהוקרב ממנו ל<strong>כבש</strong> המזבח <strong>מנין</strong> לי שאף הוא בכלל איסור זה? לכך <strong>תלמוד לומר</strong> (מלמד הנאמר) <strong>"ואל המזבח לא יעלו לרצון".</strong>
 <strong>ור' אלעזר</strong> ש<strong>אמר</strong> <strong>ש</strong><strong>פטור, מאי טעמא</strong> <small>[מה טעם</small> הדבר<small>]?</small> — שכן <strong>אמר קרא</strong> <small>[הכתוב]</small> "כי כל <strong>שאור ו</strong>כל <strong>דבש</strong> לא תקטירו ממנו אשה לה'. <strong>קרבן ראשית תקריבו אתם</strong> לה' ואל המזבח לא יעלו לריח ניחוח".
  אחז הכתוב בלשון <strong>"אתם"</strong> ללמדנו: דווקא בשתי הלחם וביכורים שהם באים משאור ודבש, ומכונים גם "קרבן ראשית". (שתי הלחם — הבא חמץ, "שאור", והריהו ראשון לכל המנחות הבאות מהתבואה החדשה, וביכורים — הבאים משבעת המינים, "דבש" והם "ראשית בכורי אדמתך". שמות כג, יט), <strong>הוא דרבי</strong> <small>[שריבה]</small> <strong>לך</strong> הפסוק שדינו של <strong>כבש</strong> המזבח לגביהם הוא <strong>כ</strong>דינו של ה<strong>מזבח,</strong> לענין איסור העלאה. <strong>אבל</strong> כל <strong>מידי אחרינא</strong> <small>[דבר אחר],</small> כגון בשר חטאות ובשר האשם — <strong>לא</strong> נתרבה כבש המזבח להיחשב לעניינם כמזבח עצמו.
## דף נח.
 ושואלים: <strong>ו</strong>לדעת <strong>ר' יוחנן</strong> הסבור שכל המנויים בברייתא הריהם בכלל איסור הקטרה אף על הכבש, <strong>האי</strong> <small>[</small>כתוב <small>זה]</small> <strong>"אתם"</strong> האמור בפסוק "קרבן ראשית תקריבו אותם" (ויקרא ב, יב) שממנו למד ר' אלעזר למעט את שאר המנויים בברייתא (מלבד שתי הלחם וביכורים), <strong>מאי עביד ליה</strong> <small>[מה</small> הוא <small>עושה בו,</small> לומד ממנו<small>]?</small>
 ומשיבים: <strong>מיבעי ליה</strong> <small>[נצרך לו]</small> כתוב זה <strong>ל</strong>למדנו הלכה אחרת, <strong>כדתניא</strong> <small>[כמו ששנויה</small> ברייתא<small>],</small> <strong>יכול יהא</strong> הדין שאף <strong>יחיד</strong> (אדם מישראל) <strong>מתנדב ומביא</strong> למקדש <strong>כיוצא בה</strong> (כמו) מנחת שתי הלחם (הבאה דווקא על ידי ציבור) ויביאנה <strong>ב</strong><strong>נדבה, וקורא אני בה</strong> בנדבה זו את האמור בדינו של הנודב למקדש <strong>"מוצא שפתיך תשמר ועשית</strong> כאשר נדרת לה' אלקיך נדבה אשר דברת בפיך" (דברים כג, כד), שחלה עליה קדושה וחייב להביאה כדבריו?
 <strong>לכך</strong> <strong>תלמוד לומר</strong> (מלמדנו האמור) <strong>"קרבן ראשית תקריבו"</strong> הכתוב בלשון רבים ("תקריבו") כי דווקא <strong>ציבור אמרתי לך</strong> שמקדיש ומביא את שתי הלחם (שהם "קרבן ראשית"), <strong>ולא יחיד</strong> מקדיש ומביא אותם.
  ודנים עוד בדבר: <strong>יכול</strong> <strong>ש</strong><strong>לא יהא</strong> ה<strong>יחיד מביא</strong> שתי הלחם בנדבה, משום <strong>ש</strong>היחיד <strong>אינו מביא חובתו כיוצא בה,</strong> שהרי אין לו מנחת חובה בדומה לזו, <strong>אבל</strong> אפשר <strong>יהא</strong> ה<strong>ציבור מביא</strong> בנדבה שתי הלחם, <strong>ש</strong>הרי הציבור <strong>מביא חובתו כיוצא בה?</strong> לכך <strong>תלמוד לומר</strong> (מלמדנו האמור) <strong>"אתם"</strong> למעט אף את הציבור מהבאת שתי הלחם בנדבה. <strong>ו</strong>מסכמים: <strong>מה יש לך להביא</strong> לקיום הנאמר בכתוב "כי כל שאור וכל דבש לא תקטירו... קרבן ראשית תקריבו אותם"? את <strong>שתי הלחם</strong> הבאים <strong>מן השאור,</strong> שבאים רק בציבור, <strong>ו</strong>את ה<strong>בכורים</strong> הבאים <strong>מן הדבש</strong> (מן הפירות המתוקים) שאותם מביא היחיד.
  ושואלים:  <strong>ו</strong>האם <strong>שתי הלחם לא יקרבו נדבה? והתניא</strong> <small>[והרי שנויה</small> ברייתא<small>]</small> על האמור בפסוק "כי כל שאור וכל דבש <small>לא תקטירו" —</small> <strong>אם</strong> כבר <strong>נאמר</strong> בכתוב איסור <strong>"כל שאר",</strong> שהריהו לשון ריבוי, <strong>למה נאמר</strong> עוד "ו <strong>כל דבש",</strong> ואינו נלמד מ"כל שאור". <strong>ו</strong>כן לצד האחר: <strong>אם נאמר "כל דבש", למה נאמר "כל שאר"?</strong> ומשיבים: נצרכו שניהם להיאמר, שאין אחד למד מחבירו, <strong>מפני שיש</strong> דין הנוהג דווקא <strong>בשאור, מה שאין</strong> נוהג <strong>בדבש. ויש</strong> דין הנוהג דווקא <strong>בדבש, מה שאין</strong> נוהג <strong>בשאור.</strong>
 ומפרטים: <strong>דבר הנוהג בשאור, ואינו נוהג בדבש —</strong> ה<strong>שאור,</strong> אף שבכללו הריהו אסור בהקרבה על המזבח, מצאנו בו ש<strong>הותר</strong> איסור זה <strong>מכללו במקדש,</strong> שהרי שתי הלחם ולחמי תודה קרבים חמץ, ואילו ה<strong>דבש לא הותר מכללו במקדש</strong> שאין קרבן הבא מהפירות המתוקים.
  ולהיפך, דבר הנוהג בדבש, ואינו נוהג בשאור — <strong>ה</strong><strong>דבש הותר</strong> באכילה <strong>בשירי מנחות,</strong> שמותר לאוכלם כשמעורב בהם דבש, ואילו <strong>שאור לא הותר בשירי מנחות,</strong> שאסור להחמיץ אותם. <strong>הא</strong> <small>[הרי]</small> <strong>מפני שיש בשאור מה שאין בדבש, ויש בדבש מה שאין בשאור,</strong> לכך <strong>הוצרך</strong> הכתוב <strong>לומר "כל שאר" והוצרך</strong> גם <strong>לומר</strong> "ו <strong>כל דבש",</strong> ונדייק בדברי הברייתא הללו: זה ששנינו בה כי ה
 <strong>שאור הותר מכללו במקדש, מאי ניהו</strong> <small>[מה הוא</small> עניינו<small>]?</small> <strong>לאו</strong> <small>[</small>האם <small>לא]</small> הכוונה היא <strong>ש</strong>מנחת <strong>שתי הלחם קרבה</strong> על ידי הציבור גם ב<strong>נדבה,</strong> ושלא כדברי הברייתא הקודמת! <strong>אמר רב עמרם: לא,</strong> אין כוונת הברייתא בצד ייחודו של השאור שהותר מכללו, ששתי הלחם באים בנדבת ציבור, אלא כוונתה שהשאור <strong>בא</strong> <strong>ליקרב עמהם,</strong> ששתי הלחם שהם חמץ באים עם כבשי העצרת. ואף שהכבשים בלבד הם שעולים למזבח ובלא שתי הלחם, מכל מקום הריהם באים כאחד, ולכך הוא נחשב כאילו הותר מכללו.
  ומקשים:  <strong>אי הכי</strong> <small>[אם כך],</small> שהלשון "הותר מכללו" מתייחסת אף לחלק הנלווה לקרבן, ב<strong>בכורים נמי</strong> <small>[גם כן]</small> יש הותר מכללו כיוצא בזה בדבר הקרב עם הביכורים. <strong>דתנן</strong> <small>[ש</small>כן <small>שנינו</small> במשנה<small>]:</small> את <strong>הגוזלות ש</strong>היו <strong>על גבי הסלין</strong> בהם נתונים הביכורים המובאים למקדש <strong>היו</strong> מביאים לקרבנות <strong>עולות, ו</strong>אילו <strong>הסלים שבידם</strong> של מביאי הביכורים היו <strong>ניתנין לכהנים.</strong> הרי איפוא שיש עולות שהותרו מכלל, שהרי הן באות מ"דבש" (מפירות המתוקים של הביכורים)! ומתרצים: <strong>הנהו</strong> <small>[אלה]</small> העופות הבאים עם הביכורים, אינם באים כחובה, ולכך אינם נחשבים כחלק הקשור לביכורים, שכן הגוזלות הללו רק כדי <strong>לעטר</strong> בהם את ה<strong>בכורים</strong> בלבד <strong>הוא דאתו</strong> <small>[שבאו]</small> ואף שאחר כך מעלים אותם כעולות אינם חלק מהביכורים.
 <big>א</big> ועוד בדינו של המעלה למזבח מן הקרבנות לאחר שהוקרב חלקם. <strong>בעי</strong> <small>[שאל]</small> <strong>רמי בר חמא מרב חסדא: המעלה מבשר חטאת העוף</strong> שאינה עולה למזבח אלא כולה עומדת לאכילת הכהנים <strong>על גבי המזבח, מהו</strong> דינו? האם לוקה על העלאה זו משום בל תקטירו?
  וצדדי השאלה: האם דווקא ב<strong>כל</strong> דבר מן הקדשים <strong>ש</strong>ניתן <strong>ממנו לאישים</strong> (על אש המזבח) <strong>אמר רחמנא</strong> <small>[אמרה התורה]</small> שהחוזר ומעלה ממנו על המזבח עובר בבל תקטירו, <strong>והאי</strong> <small>[ו</small>אילו <small>זה</small> בשר חטאת העוף<small>]</small> <strong>אין</strong> ניתן <strong>ממנו לאישים,</strong> שהרי אינו קרב כלל על המזבח, ולכן פטור על כך. <strong>או דלמא</strong> <small>[שמא]</small> הכוונה היא ש<strong>כל ששמו 'קרבן'</strong> הריהו בכלל איסור העלאה, <strong>והאי נמי</strong> <small>[וזה,</small> בשר חטאת העוף, <small>גם כן]</small> <strong>שמו 'קרבן',</strong> ויהיה חייב? <strong>אמר ליה</strong> <small>[לו]</small> רב חסדא לרמי בר חמא בפתרון שאלתו: <strong>כל ששמו 'קרבן'</strong> הריהו בכלל איסור העלאה, <strong>ו</strong>כיון ש<strong>האי נמי</strong> <small>[זה,</small> בשר חטאת העוף, <small>גם כן]</small> <strong>שמו 'קרבן',</strong> לכן הריהו חייב על כך.
  ומעירים: ספקו זה של רמי בר חמא, הריהו  <strong>כתנאי</strong> <small>[כ</small>מחלוקת <small>תנאים]</small> שנחלקו בדבר. שכן שנינו ש<strong>ר' אליעזר אומר:</strong> רק <strong>כל שממנו לאישים</strong> הריהו בכלל איסור העלאה. ואילו <strong>ר' עקיבא אומר:</strong> אף <strong>כל ששמו 'קרבן'</strong> הריהו בכלל איסור זה.
  ומבררים:  <strong>מאי בינייהו</strong> <small>[מה,</small> איזה הבדל להלכה, יש <small>ביניהם]?</small> <strong>אמר רב חסדא:</strong> הבדל בדינו של המעלה <strong>מ</strong><strong>בשר חטאת העוף</strong> למזבח <strong>איכא בינייהו</strong> <small>[יש ביניהם],</small> שלדעת ר' עקיבא חייב שהרי שם 'קרבן' עליו, ולדעת ר' אליעזר פטור שהרי אינו עולה לאישים.
 <strong>רב אמר:</strong> בדינו של המעלה למזבח <strong>לוג שמן של מצורע איכא בינייהו</strong> <small>[יש ביניהם]</small> הבדל. <strong>דתני</strong> <small>[ש</small>כן <small>שנה]</small> <strong>לוי</strong> על הכתוב בקדשים הניתנים לכהנים לאכילה "זה יהיה לך מקדש הקדשים מן האש <strong>כל קרבנם...</strong> קדש קדשים לך והוא ולבניך" (במדבר יח, ט), ובאה לשון ריבוי זה "כל קרבנם" <strong>לרבות לוג שמן של מצורע,</strong> שאף הוא נקרא "קרבן", ואולם אינו עולה לאש המזבח. ומעתה, לדעת ר' עקיבא המעלהו למזבח חייב, שהריהו בכלל "כל ששמו קרבן", ואילו לדעת ר' אליעזר פטור, שכן איננו בכלל "כל שממנו לאישים".
 <big>ב</big> ודנים עוד באיסור הקטרת שאור. <strong>תנו רבנן</strong> <small>[שנו חכמים]:</small> ממה שנאמר בתורה "כי כל <strong>שאור... בל</strong> (לא) <strong>תקטירו</strong> ממנו" (ויקרא ב, יא) <strong>אין לי</strong> <strong>אלא</strong> המקטיר את <strong>כולו,</strong> ואולם המקריב רק את <strong>מקצתו</strong> של השאור <strong>מנין</strong> לנו שאף הוא בכלל איסור זה? — <strong>תלמוד לומר</strong> <strong>"כל</strong> שאור" בלשון ריבוי, שאף זה אסור. ודנים עוד: אין לי בכלל האיסור אלא המקריב את השאור בעינו, ואולם המקריב אותו ב<strong>עירובו</strong> בדבר אחר, <strong>מנין?</strong> — <strong>תלמוד לומר</strong> בתוספת הלשון <strong>"כי כל",</strong> שאף זה בכלל האיסור.
  ומבררים את דברי החכם בברייתא, <strong>מאי קאמר</strong> <small>[מה הוא אמר],</small> מה כוונת הדברים "כולו" ו"מקצתו"? <strong>אמר אביי, הכי קאמר</strong> <small>[כך הוא אמר]:</small> ממה שנאמר בתורה <strong>"שאר בל תקטירו" אין לי</strong> ללמוד איסור <strong>אלא</strong> לענין הקטרת שאור ששיעורו <strong>כזית,</strong> ואולם שאור ששיעורו הוא רק כ<strong>חצי זית מנין?</strong> — <strong>תלמוד לומר: "כל".</strong> הקטרת שאור שאינו בעין אלא <strong>עירובו מנין</strong> לי שגם הוא אסור? לכך <strong>תלמוד לומר: "כי כל".</strong> שהלשונות "כולו" ו"מקצתו" מתייחסים לשיעור שלם של כזית, ולחלק משיעור זה.
  ואילו <strong>רבא אמר</strong> לפרש את דברי הברייתא באופן שונה, ו<strong>הכי קאמר</strong> <small>[כך הוא,</small> החכם שבברייתא, <small>אמר]:</small> ממה שנאמר בתורה <strong>"שאר בל תקטירו" אין לי</strong> ללמוד איסור <strong>אלא</strong> לענין הקטרת כל ה<strong>קומץ</strong> של השאור, ואולם איסור הקטרתו של <strong>חצי קומץ מנין?</strong> — <strong>תלמוד לומר</strong> לשון הריבוי <strong>"כל".</strong> הקטרת שאור ב<strong>עירובו מנין</strong> לי שאף הוא אסור? — <strong>תלמוד לומר: "כי כל".</strong>
 ומבררים: <strong>במאי קא מיפלגי</strong> <small>[במה,</small> באיזה עיקרון, <small>הם,</small> אביי ורבא <small>חלוקים]?</small> <strong>אביי סבר: יש קומץ</strong> גם <strong>פחות מ</strong>שיעור של כ<strong>שני זיתים.</strong> ולכן האיסור "שאור לא תקטירו" המתייחס לקומץ שלם אמור אף בפחות משני זיתים, והריבוי "כל שאור" מלמד שאף בחלק מקומץ זה, ואפילו פחות משיעור כזית הריהו עובר ב"לא תקטירו",
## דף נח:
 <strong>ו</strong>משום כך סבור אביי כי <strong>יש</strong> איסור <strong>הקטרה</strong> גם כשמידת השאור <strong>פחותה מכ</strong> שיעור <strong>זית. ו</strong>
 אילו <strong>רבא אמר</strong> כי <strong>אין קומץ</strong> ב<strong>פחות מ</strong>שיעור כ<strong>שני זיתים,</strong> ולכן האיסור "שאור... לא תקטירו" <strong>(ויקרא ב, יב) נאמר בשיעור שני זיתים ומעלה, ואילו הריבוי "כל שאור... לא תקטירו" מלמד שאף בחלק משיעור זה הריהו עובר</strong> <strong>ו</strong>לעולם <strong>אין הקטרה פחותה מכזית.</strong>
 <big>א</big> ועוד ממחלוקת אביי ורבא בענין זה. <strong>איתמר</strong> <small>[נאמר]</small> שנחלקו אביי ורבא בדינו של <strong>המעלה</strong> תערובת שיש בה <strong>משאור ומדבש על גבי המזבח,</strong> מה דינו? <strong>אמר רבא:</strong> הרי זה <strong>לוקה</strong> על העלאה זו ארבע סדרות מלקות, שכן יש במשמעות הכתוב "כי כל שאור וכל דבש לא תקטירו" (ויקרא ב, יא) ארבעה איסורים. ומפרטים: לוקה אחת <strong>משום</strong> איסור העלאה למזבח של <strong>שאור</strong> ("שאור... לא תקטירו"). <strong>ולוקה</strong> שניה <strong>משום</strong> איסור העלאה למזבח של <strong>דבש</strong> ("דבש לא תקטירו"). ו<strong>לוקה</strong> עוד <strong>משום</strong> איסור העלאה למזבח של <strong>עירובי שאור</strong> (הנלמד מלשון הריבוי "כל שאור"), <strong>ו</strong>לוקה עוד <strong>משום</strong> איסור העלאה למזבח של <strong>עירובי דבש</strong> (הנלמד מלשון הריבוי "וכל דבש").
  ואילו <strong>אביי אמר: אין לוקין על לאו שבכללות</strong> (לאו הכולל כמה איסורים), שכיון שנאמר בכל אלה ה<strong>לאו "לא תקטירו", הרי זה לאו כולל שאין לוקים עליו. ובפירוש שיטת אביי נחלקו חכמים,</strong>
 <strong>איכא דאמרי</strong> <small>[יש שאומרים]</small> כי לדעת אביי סדרת מלקות <strong>חדא</strong> <small>[אחת]</small> <strong>מיהא</strong> <small>[על כל פנים]</small> הריהו <strong>לקי</strong> <small>[לוקה]</small> על הקטרת השאור, וכן אחת נוספת על הקטרת הדבש, שכן שני איסורים אלה אינם בגדר לאו שבכללות (שהרי הכתוב "לא תקטירו" מתייחס לשניהם, וכאילו נאמר בכתוב "שאור לא תקטירו", "דבש לא תקטירו").
 <strong>ואיכא דאמרי</strong> <small>[ויש</small> <strong>שאומרים]</strong> כי לדעת אביי אף סדרת מלקות <strong>חדא</strong> <small>[אחת]</small> על השאור ועל הדבש <strong>נמי לא לקי</strong> <small>[גם כן אינו לוקה],</small> וטעם הדבר: <strong>דהא</strong> <small>[שהרי]</small> <strong>לא מיחד לאויה</strong> <small>[אין הלאו שלו מיוחד,</small> מוגדר לעצמו<strong>]</strong> <strong>כ</strong>דרך שמוגדר ה<strong>לאו</strong> של <strong>חסימה</strong> של שור בדישו (דברים כה, ד), שממנו למדים לכל הדינים של מלקות לעובר על מצוות לא תעשה.
## דף נט.
 <big>א משנה</big> <strong>יש</strong> מנחות ש<strong>טעונות</strong> (חייבות שיהיה בהן) הן <strong>שמן ו</strong>הן <strong>לבונה.</strong> ויש שחייבות ב<strong>שמן ולא</strong> ב<strong>לבונה.</strong> ויש שחייבות ב<strong>לבונה ולא</strong> ב<strong>שמן,</strong> ויש שאין חייבות <strong>לא</strong> ב<strong>לבונה ולא</strong> ב<strong>שמן.</strong>
 ומפרטים, <strong>ואלו</strong> הן ה<strong>טעונות</strong> גם <strong>שמן ו</strong>גם <strong>לבונה</strong> אף שהתנדב ואמר "מנחה" סתם, ולא פירש שבכלל זה שמן ולבונה: <strong>מנחת הסולת</strong> (בה נאמר בכתוב "ויצק עליה שמן ונתן עליה לבונה". ויקרא ב, א), <strong>ו</strong>הוא הדין במנחת <strong>המחבת, ו</strong>במנחת <strong>המרחשת,</strong> ומנחת מאפה תנור, <strong>ה</strong>באה <strong>חלות</strong> (לחמים) <strong>ו</strong>כן זו <strong>ה</strong>באה <strong>רקיקין</strong> (הדקות כמצות), שכן יכול הוא להביאה אם מחלות אם מרקיקים.
  וכיוצא באלה אף <strong>מנחת כהנים</strong> המתנדבים להביא אחת מהמנחות הללו, וכן <strong>מנחת כהן משיח</strong> (גדול) ("מנחת חביתין"), וכן <strong>מנחת</strong> ה<strong>גוי</strong> שהתנדב אחת מהמנחות הללו, וכן <strong>מנחת נשים</strong> שהתנדבו אחת מהמנחות הללו, וכן <strong>מנחת העומר</strong> הקרבה ביום ט"ז בניסן, למחרת יום ראשון של חג הפסח.
 ולעומת כל אלה <strong>מנחת נסכים</strong> הקרבה עם קרבנות העולה והשלמים — <strong>טעונה שמן ו</strong>אולם <strong>אין</strong> היא <strong>טעונה לבונה.</strong> ו<strong>לחם הפנים</strong> הריהו <strong>טעון לבונה, ו</strong>אולם <strong>אין</strong> הוא <strong>טעון שמן.</strong>
 ונבדלות מכל אלה <strong>שתי הלחם</strong> הבאה בחג השבועות, <strong>ומנחת חוטא</strong> הבאה על ידי העני כשחטא בדבר המחייב קרבן חטאת הבא לפי מעמדו הכספי של החוטא ("עולה ויורד"), <strong>ומנחת קנאות</strong> (מנחת הסוטה) — כל אלה <strong>אין טעונין לא שמן ולא לבונה,</strong> אם משום שלא הוזכרו בהן שמן או לבונה (כבשתי הלחם), מנחת חוטא — משום שנאמר בה במפורש שאין נותנים עליה שמן ולבונה "לא ישים עליה שמן ולא יתן עליה לבונה כי חטאת היא" (ויקרא ה, יא), ומנחת סוטה — שנאמר בה "לא יצוק עליו שמן ולא יתן עליו לבונה כי מנחת קנאות הוא מנחת זכרון מזכרת עון" (במדבר ה, טו).
 <big>ב גמרא</big> <strong>אמר רב פפא</strong> כי כלל הוא בלשון משניות מסכת מנחות (ובכלל זה משנתנו): <strong>כל היכא</strong> <small>[מקום]</small> במסכתנו <strong>דתנן</strong> <small>[ששנינו]</small> בו "מנחות" — במנחות הבאות ב<strong>עשר</strong> דומות (שיש בהן או עשרה לחמים או עשרה רקיקים, ובלבד שיהיו כולם מאותו הסוג) <strong>תנן</strong> <small>[שנינו].</small> ומסבירים: דברים אלה של רב פפא באו <strong>לאפוקי</strong> <small>[להוציא,</small> לשלול<small>]</small> <strong>מ</strong>שיטת <strong>ר' שמעון</strong> ש<strong>אמר</strong> שהנודר להביא מנחת מאפה, מביא עשרה לחמים, ואולם סוג הלחמים תלוי ברצונו: שיכול הוא להביאה בעשרה לחמים, או בעשרה רקיקים, ואם רצה להביא <strong>מחצה</strong> (חמש מהן) <strong>חלות ומחצה</strong> (וחמש אחרות) <strong>רקיקין</strong> — <strong>יביא,</strong> ולכך <strong>קא משמע לן</strong> <small>[הוא</small> רב פפא <small>משמיע לנו]</small> בכלל זה שאמר, ש<strong>לא</strong> כך סבורה משנתנו, ואין <strong>עשרת הלחמים באים אלא מאותו הסוג.</strong>
 <big>ג</big> שנינו במשנתנו כי מנחת העומר חייבת בשמן ובלבונה, ומקור הדבר בפסוק "ונתת עליה שמן ושמת עליה לבונה מנחה היא" (ויקרא ב, טו). ובענין זה <strong>תנו רבנן</strong> <small>[שנו חכמים]:</small> נאמר <strong>"ונתת עליה שמן"</strong> המלה "עליה" שלשון מיעוט היא באה ללמד כי דווקא על מנחת העומר נותנים שמן, <strong>ולא על לחם הפנים</strong> נותנים <strong>שמן.</strong>
 ונצרך הכתוב למעט את לחם הפנים מנתינת שמן עליו, <strong>ש</strong>כן <strong>יכול</strong> היה אדם לטעון: <strong>והלא דין</strong> (דבר הנלמד במידת קל וחומר) <strong>הוא</strong> שיהא לחם הפנים חייב בנתינת שמן עליו, ובאופן זה: <strong>ומה מנחת נסכים</strong> (הנלוית לקרבנות העולה והשלמים) הקלה בדינה מלחם הפנים, <strong>ש</strong>הרי היא <strong>אינה טעונה לבונה</strong> — בכל זאת הריהי <strong>טעונה שמן, לחם הפנים</strong> החמור בדינו ממנחת נסכים, <strong>ש</strong>הרי הוא <strong>טעון לבונה</strong> — <strong>אינו דין ש</strong>יהא גם הוא <strong>טעון שמן!</strong> לכך <strong>תלמוד לומר</strong> (מלמדנו הנאמר) במנחת העומר <strong>"עליה"</strong> שהוא לשון מיעוט — דווקא <strong>עליה</strong> אתה מצווה לתת <strong>שמן, ולא על לחם הפנים</strong> אתה מצווה לתת <strong>שמן.</strong> ודנים עוד בכתוב זה שבמנחת העומר.
  נאמר עוד בכתוב: <strong>"ושמת עליה לבנה"</strong> והרי המלה "עליה" לשון מיעוט היא, וללמד כי דווקא <strong>עליה,</strong> על מנחת העומר אתה נותן <strong>לבונה, ולא על מנחת נסכים</strong> נותנים <strong>לבונה.</strong>
 ונצרך הכתוב למעט את מנחת נסכים מנתינת לבונה עליה, <strong>ש</strong>כן <strong>יכול</strong> היה אדם לטעון: <strong>והלא דין הוא</strong> שתהא מנחת נסכים חייבת בנתינת לבונה עליה, ובאופן זה: <strong>ומה לחם הפנים</strong> הקל בדינו ממנחת נסכים, <strong>ש</strong>הרי <strong>אינו טעון שמן</strong> — בכל זאת הריהו <strong>טעון לבונה, מנחת נסכים</strong> החמורה מלחם הפנים בדינה, <strong>ש</strong>הרי היא <strong>טעונה שמן</strong> — <strong>אינו דין ש</strong>תהא <strong>טעונה לבונה!</strong> לכך <strong>תלמוד לומר</strong> במנחת העומר <strong>"עליה"</strong> שהוא לשון מיעוט — דווקא <strong>עליה</strong> אתה נותן <strong>לבונה, ולא על מנחת נסכים</strong> אתה נותן <strong>לבונה.</strong>
 ועוד נאמר באותו כתוב שבמנחת העומר <strong>"מנחה</strong> היא" — והרי הכתוב <strong>"מנחה" בא</strong> <strong>לרבות</strong> (להוסיף) לחיוב לבונה אף את <strong>מנחת</strong> היום ה<strong>שמיני</strong> למילואים בחנוכת המשכן במדבר. שכן נאמר שם "...ומנחה בלולה בשמן" (ויקרא ט, ד). ואולם חיוב לבונה לא נאמר, לכך נאמר "מנחה" <strong>ל</strong>הוסיף את חובת נתינת <strong>לבונה</strong> עליה. אכן נאמר בסיומו של כתוב זה "מנחה היא", והרי הלשון <strong>היא"</strong> לשון מיעוט — דווקא מנחת העומר חייבת בשמן ולבונה — <strong>להוציא</strong> (למעט) את <strong>שתי הלחם</strong> הבאות בחג השבועות <strong>שלא יטענו</strong> (שאינן חייבות) <strong>לא</strong> בנתינת <strong>שמן</strong> עליהן <strong>ולא</strong> בנתינת <strong>לבונה</strong> עליהן.
 <big>ד</big> ולאחר שהובאו בברייתא זו כמה הלכות הנלמדות מהכתוב במנחת העומר, דנים בכל הלכה לעצמה. <strong>אמר מר</strong> <small>[החכם]</small> בברייתא כי הכתוב "ונתת עליה שמן" בא ללמדנו כי דווקא <strong>עליה</strong> (על מנחת העומר) אתה מצווה בנתינת <strong>שמן, ולא על לחם הפנים</strong> אתה מצווה בנתינת <strong>שמן.</strong> ומקשים: מדוע נמעט מכאן דווקא את לחם הפנים, <strong>אימא</strong> <small>[אמור]</small> מיעוט אחר: דווקא <strong>עליה</strong> (על מנחת העומר) אתה נותן <strong>שמן, ולא על מנחת כהנים</strong> (שהתנדבו לתת מנחה) אתה נותן <strong>שמן!</strong>
 ומשיבים: <strong>מסתברא</strong> <small>[מסתבר]</small> שאת <strong>מנחת כהנים הוה ליה לרבויי</strong> <small>[היה לו לרבות],</small> שאף עליה נותנים שמן, <strong>שכן</strong> מנחת כהנים דומה למנחת העומר בצדדים מרובים. ומפרטים את צדדי הדמיון ביניהן: שתיהן באות מ<strong>עשרון</strong> קמח (בעוד שבלחם הפנים, כל לחם מבין שנים עשר הלחמים שבו בא משני עשרונים). וכן שתיהן נילושות ומתקדשות ב<strong>כלי</strong> שרת (בעוד שלחם הפנים אינו מתקדש בכלי שרת, אלא באפייתו בתנור בעזרה).
  ועוד, ששתיהן נעשות <strong>חוץ</strong> להיכל, על מזבח החיצון (בעוד שלחם הפנים נעשה על השולחן שבהיכל). <strong>ו</strong>עוד, שבשתיהן נוהג דין עיבור <strong>צורה</strong> (שינוי מהות), שנפסלו אם עבר עליהן הלילה בלא שקרבו (ואילו לחם הפנים מונח על שולחן הפנים כל ימי השבוע). ועוד, שבשתיהן נוהגת חובת <strong>הגשה</strong> כנגד הקרן הדרומית_מערבית של המזבח למטה (בעוד שלחם הפנים אינו טעון הגשה למזבח).
 <strong>ו</strong>כן שבשתיהן (כבכל המנחות) יש דבר הניתן <strong>ל</strong><strong>אישים</strong> (אש המערכה), שמנחת העומר קומצה קרב, ומנחת כהנים קרבה כולה, בעוד שלחם הפנים אינו קרב על המזבח כלל. הרי איפוא ששה צדדי דמיון בין מנחת כהנים למנחת העומר, שאינם קיימים בלחם הפנים. ומשום כך, ריבו את מנחת הכהנים לדין נתינת שמן ולא את לחם הפנים.
 ודוחים: <strong>אדרבה</strong> <small>[להיפך],</small> דווקא את <strong>לחם הפנים הוה ליה לרבויי</strong> <small>[היה לו לרבות]</small> לדין נתינת שמן עליו, ולא את מנחת הכהנים, <strong>שכן</strong> יש בו צדדי דמיון למנחת <small>העומר. ומפרטים: שתיהן מנחות</small> <strong>ציבורא</strong> <small>[ציבור]</small> (בעוד שמנחת כהנים היא מנחתם של יחידים). ועוד, ששניהם באים כ<strong>חובה</strong> ולא בנדבה (כמנחת כהנים). ועוד, ששניהם באים אף ב<strong>טמיא</strong> <small>[טומאה],</small> שטומאה <strong>הותרה בקרבן ציבור (בעוד שמנחת כהנים, שהיא של יחידים, אינה באה בטומאה). ועוד, שאת שניהם</strong> <strong>אכיל</strong> <small>[אוכל]</small> הכהן (בעוד שמנחת כהנים מוקטרת כולה, ואינה נאכלת).
  ועוד, שבשניהם נוהג דין <strong>פיגולא</strong> <small>[פיגול],</small> שנפסלים הם במחשבת הכהן לאוכלם לאחר זמנם (בעוד שאין דין פיגול במנחת כהנים). ועוד, שעבודת שניהם נעשית אף <strong>בשבתא</strong> <small>[בשבת],</small> מה שאין כן במנחת כהנים. הרי איפוא שאף בלחם הפנים יש ששה צדדי דמיון למנחת העומר, ומדוע איפוא לא נרבה מהכתוב את לחם הפנים שהוא החייב בנתינת שמן עליו, ואילו מנחת כהנים תתמעט מדין זה!
  ומשיבים: אף על פי כן  <strong>מסתברא</strong> <small>[מסתבר],</small> יותר לרבות את מנחת כהנים לדין נתינת שמן עליה, שכן בראשיתה של פרשת המנחות (בה הובאה פרשיית מנחת העומר), אמר הכתוב בדין מנחת הסולת "ו<strong>נפש</strong> כי תקריב קרבן מנחה לה' סולת יהיה קרבנו" (ויקרא ב, א), והרי זה בא לרבות כל מנחות יחיד, ובכלל זה מנחת כהנים.
 <big>ה</big> ודנים עוד בדברי הברייתא. <strong>אמר מר</strong> <small>[החכם]</small> בברייתא: נאמר בכתוב "ונתן עליה לבונה" — <strong>עליה</strong> (על מנחת העומר) אתה מצווה לתת <strong>לבונה ולא על מנחת נסכים</strong> אתה מצווה לתת <strong>לבונה.</strong> ומקשים: <strong>אימא</strong> <small>[אמור]</small> דרשה זו באופן אחר: <strong>עליה</strong> אתה מצווה לתת <strong>לבונה, ולא על מנחת כהנים</strong> אתה מצווה לתת <strong>לבונה!</strong>
 ומשיבים: <strong>מסתברא</strong> <small>[מסתבר]</small> יותר לומר ש<strong>מנחת כהנים הוה ליה לרבויי</strong> <small>[היה לו לרבות]</small> שתינתן בה לבונה, <strong>שכן</strong> יש במנחת כהנים כמה צדדי דמיון למנחת העומר. ומפרטים: שתיהן באות מ<strong>עשרון</strong> אחד של קמח (בעוד מנחת נסכים באה באופנים שונים, שיש בה שלושה עשרונים כשהיא נלוית לקרבן מפר, ושני עשרונים לקרבן מאיל, ועשרון לקרבן מכבש). ועוד, שבשתיהן עשרון הקמח הריהו <strong>בלול בלוג</strong> שמן אחד (בעוד שבמנחת נסכים נבלל העשרון הבא עם הכבש בשלושה לוגים שמן, ובמנחת נסכים הבאה עם הפר והאיל נבלל כל עשרון בשני לוגים שמן).
  ועוד, שבשתיהן נוהג דין <strong>מוגש</strong> (הגשה) למזבח (מה שאין כן במנחת נסכים). ועוד, ששתיהן באות <strong>בגלל עצם</strong> (עצמן), שאין מנחת העומר ומנחת הכהנים נלוות לקרבן אחר (מה שאין כן במנחת נסכים הבאה עם קרבן). הרי איפוא ארבעה צדדי דמיון בין מנחת כהנים למנחת העומר, שאינם במנחת נסכים.
  ודוחים:  <strong>אדרבה</strong> <small>[להיפך],</small> <strong>מנחת נסכים הוה ליה לרבויי</strong> <small>[היה לו לרבות]</small> לדין נתינת לבונה, <strong>שכן</strong> יש בה צדדי דמיון למנחת העומר, שאין במנחת כהנים. ומפרטים: שתיהן מנחות <strong>ציבורא</strong> <small>[ציבור]</small> (מה שאין כן מנחת כהנים, שהיא מנחת היחיד).
  ועוד, שתיהן באות כ<strong>חובה</strong> (מה שאין כן מנחת כהנים הבאה בנדבה). <strong>ו</strong>עוד, ששתיהן באות אף ב<strong>איטמי</strong> <small>[טומאה],</small> שהרי טומאה הותרה בקרבן ציבור (מה שאין כן במנחת כהנים).
  ועוד, ששתיהן נעשות אף <strong>בשבתא</strong> <small>[בשבת]</small> (מה שאין כן במנחת כהנים). הרי איפוא שיש גם בין מנחת נסכים למנחת העומר ארבעה צדדי דמיון, ותתרבה היא לדין נתינת הלבונה עליה! ומשיבים: על כל פנים <strong>מסתברא</strong> <small>[מסתבר]</small> יותר כי מנחת כהנים היא שהתרבתה לענין נתינת הלבונה עליה, שכן בתחילת פרשת המנחות נאמר <strong>"נפש"</strong> (וכדרך שהוסברו הדברים למעלה).
 <big>ו</big> עוד שנינו בברייתא שם: נאמר בכתוב <strong>"מנחה"</strong> — הרי זה בא <strong>לרבות</strong> אף את <strong>מנחת</strong> היום ה<strong>שמיני</strong> למילואים <strong>ל</strong>נתינת <strong>לבונה</strong> עליה. ומקשים: <strong>ואימא</strong> <small>[ואמור]</small> שבא הדבר <strong>להוציא</strong> (למעט) את מנחת היום השמיני מחובת נתינת לבונה עליה, לומר שאין נותנים בה לבונה? ודוחים בתמיהה: <strong>האי מאי</strong> <small>[</small>הצעה <small>זו, מה</small> מקומה<small>],</small> שכן, <strong>אי אמרת בשלמא</strong> <small>[נניח אם אומר אתה]</small> כי הכתוב בא <strong>לרבות</strong> את מנחת היום השמיני למילואים שאף לבונה ניתנת בה — <strong>שפיר</strong> <small>[יפה,</small> מובן הדבר<small>]</small> שנאמר ריבוי לעניינה, שכן לא הייתי למד דינה של מנחה זו שבאה לשעה בלבד מדינה של מנחת העומר שהיא לדורות, ולא הייתי יודע בה שחייבת בלבונה.
 <strong>אלא אי אמרת</strong> <small>[אם אומר אתה]</small> כי <strong>להוציא</strong> (למעט) את הלבונה מנתינת לבונה עליה בא הכתוב — <strong>למה לי</strong> כתוב לשם כך? והרי כלל הוא שדינו של דבר הבא ל<strong>שעה</strong> (לזמנו בלבד, חד פעמי) <strong>מ</strong>דינו של דבר הבא ל<strong>דורות</strong> (הקבוע) <strong>לא ילפינן</strong> <small>[אין אנו למדים],</small> ולא היינו מעלים על דעתנו שמנחת היום השמיני חייבת בלבונה ואין איפוא צורך בכתוב הממעט מהנחה זו.
 <big>ז</big> ועוד שנינו בברייתא כי מהמלה <strong>"היא"</strong> האמורה במנחת העומר למדים אנו <strong>להוציא</strong> (למעט) את <strong>שתי הלחם, שלא יטענו לא שמן ולא לבונה.</strong> ומקשים: <strong>ואימא</strong> <small>[ואמור]</small> שבא הכתוב <strong>להוציא מנחת כהנים</strong> מדין שמן ולבונה! ומשיבים: <strong>מסתברא</strong> <small>[מסתבר]</small> יותר לומר ש<strong>מנחת כהנים הוה ליה לרבויי</strong> <small>[היה לו לרבות]</small> לדין זה, ולמעט את שתי הלחם, <strong>שכן</strong> ישנם כמה צדדי דמיון בין מנחת כהנים לבין מנחת העומר, שאינם בשתי הלחם. ומפרטים: שתיהן באות ב<strong>עשרון</strong> קמח (מה שאין כן שתי הלחם).
  ושתיהן מתקדשות בלישתן ב<strong>כלי</strong> שרת (בעוד ששתי הלחם מתקדשות באפייתן בתנור). ושתיהן באות <strong>מצה,</strong> שאסורות הן בחימוץ (בעוד ששתי הלחם באים חמץ). <strong>ו</strong>שתיהן באות בגלל <strong>עצם</strong> (עצמן) ולא מחמת קרבן אחר (בעוד ששתי הלחם באים עם הכבשים בעצרת). ועוד, שבשתיהן נוהג דין <strong>הגשה</strong> למזבח (מה שאין כן בשתי הלחם). <strong>ו</strong>עוד, ששתיהן ניתנות ל<strong>אישים</strong> אש המזבח, אם בקומצן ואם כולן (מה שאין כן שתי הלחם שאינם קרבים)
 <strong>.</strong> ודוחים: <strong>אדרבה</strong> <small>[להיפך],</small>
## דף נט:
 ראוי לומר כי את <strong>שתי הלחם</strong> ולא את מנחת הכהנים <strong>הוה ליה לרבויי</strong> <small>[היה לו לרבות]</small> ממנחת העומר, לענין חיובם בנתינת שמן ולבונה, <strong>שכן</strong> יש ביניהם צדדי דמיון מרובים. ומפרטים: מנחת העומר ושתי הלחם הריהן קרבנות <strong>ציבור</strong> (מה שאין כן מנחת כהנים שהיא של יחידים). ועוד, שתיהן באות כ<strong>חובה</strong> (בעוד שמנחת כהנים באה בנדבה). ועוד, שתיהן קרבות אף ב<strong>טמיא</strong> <small>[טומאה],</small> שהרי טומאה הותרה בקרבן ציבור (מה שאין כן מנחת כהנים שאינה קרבה בטומאה). ועוד, את שתיהן <strong>אכל</strong> <small>[אוכל]</small> הכהן (בעוד שמנחת כהנים קרבה כליל על המזבח ואינה נאכלת).
  ועוד, בשתיהן נוהג דין <strong>פיגולא</strong> <small>[פיגול],</small> שמחשבת הכהן בשעת עבודתו בהן לאוכלן חוץ לזמנם הראוי פוסלתן (מה שאין כן במנחת כהנים שאין נוהג בה דין פיגול, שהרי כולה מוקטרת ואין בה כלל אכילה). ועוד, ששתיהן קרבות <strong>בשבתא</strong> <small>[בשבת]</small> (מה שאין כן מנחת כהנים, שאינה קרבה בשבת). ועוד, שהן מנחת העומר והן שתי הלחם הריהן דבר ה<strong>מתיר</strong> דברים אחרים (מנחת העומר מתירה את אכילת התבואה החדשה, ושתי הלחם מתירות את הקרבת המנחות הבאות מהתבואה החדשה, מה שאין כן מנחת כהנים שאינה מתירה דבר). ועוד, שבשתיהן נוהג דין ה<strong>תנופה</strong> (מה שאין כן מנחת כהנים שאין מניפים אותה). ועוד, ששתיהן אינן באות אלא מתבואת ה<strong>ארץ,</strong> ארץ ישראל (מה שאין כן מנחת כהנים הבאה אף מתבואת חוץ לארץ). ועוד, שלשתיהן <strong>זמן</strong> מסויים קבוע להקרבתן (מנחת העומר — למחרת יום ראשון של חג הפסח, ושתי הלחם — בחג השבועות, מה שאין כן מנחת כהנים שאין לה זמן קבוע).
  ועוד, ששתיהן אינן באות אלא מן יבול התבואה ה<strong>חדש,</strong> ואילו מנחת כהנים באה אף מן התבואה הישנה. <strong>ו</strong>נמצא איפוא כי <strong>הני</strong> <small>[אלה],</small> צדדי הדמיון שבין שתי הלחם ומנחת העומר (שמספרם אחד עשר), <strong>נפישן</strong> <small>[מרובים]</small> הם <small>מצדדי הדמיון שבין מנחת כהנים ומנחת העומר (שמספרם ששה)!</small>
 ומשיבים: אף על פי כן, <strong>מסתברא</strong> <small>[מסתבר]</small> יותר לרבות ממנחת העומר את מנחת כהנים לדין חיוב נתינת שמן ולבונה, ולא את שתי הלחם, שכן נאמר בתחילת פרשת מנחת הסולת "ו <strong>נפש</strong> כי תקריב קרבן מנחה..." (ויקרא ב, א), והרי זה מורה שיש לרבות לענין מתן השמן והלבונה את המנחה הבאה מיחידים, כמנחת כהנים, ולא את קרבן הציבור כשתי הלחם.
 <big>א משנה</big> <strong>ו</strong>כהמשך למה ששנינו בסוף המשנה הקודמת כי אין נותנים שמן ולבונה על מנחת חוטא או על מנחת קנאות (מנחת סוטה). מוסיפים כי העובר ונותן על אחת מן המנחות הללו שמן ולבונה, הריהו <strong>חייב</strong> מלקות <strong>על</strong> איסור נתינת <strong>השמן בפני עצמו, ו</strong>כן הריהו <strong>חייב</strong> מלקות <strong>על</strong> איסור נתינת ה<strong>לבונה בפני עצמה.</strong> שכן אלו הם שני איסורים נפרדים. והמנחה עצמה ש<strong>נתן עליה שמן</strong> — <strong>פסלה</strong> בכך, שהרי אין הוא יכול לחזור וללקט את השמן שניתן בה. ואולם אם נתן עליה <strong>לבונה</strong> — <strong>ילקטנה</strong> את הלבונה מהמנחה, שהדבר ניתן להיעשות, והריהי כשרה בכך.
  ועוד באיסור נתינת שמן במנחת חוטא: אין הדבר אסור אלא כשטרם נקמצה המנחה, ואולם מי ש<strong>נתן שמן על שיריה</strong> של מנחת החוטא, לאחר שכבר נקמצה, ואלה נאכלים לכהנים — <strong>אינו עובר בלא תעשה.</strong> ועוד בדין נתינת שמן למנחת חוטא: אין נתינת השמן פוסלת אותה אלא רק כאשר ניתן השמן עצמו לתוכה, ואולם אם <strong>נתן כלי</strong> שבתוכו שמן <strong>על גבי כלי</strong> שבתוכו המנחה — <strong>לא פסלה</strong> בכך.
 <big>ב גמרא</big> שנינו במשנתנו כי מנחת חוטא נפסלת במתן שמן לתוכה, ואין היא נפסלת במתן לבונה עליה אם חזר ולקט את הלבונה. ובענין זה <strong>תנו רבנן</strong> <small>[שנו חכמים]</small> נאמר בדינה של מנחת החוטא "לא ישים עליה שמן ולא יתן עליה לבונה כי חטאת היא" (שם ה, יא). ודנים: מן הכתוב <strong>"לא ישים עליה שמן"</strong> הנאמר בכתוב זה למדים אנו איסור נתינת שמן, <strong>ו</strong>ש<strong>אם</strong> עבר ו<strong>שם</strong> שמן במנחה — <strong>פסל</strong> אותה בכך.
 <strong>יכול</strong> יהא כן הדין אף באיסור <strong>"לא יתן עליה לבונה", ו</strong>ש<strong>אם</strong> עבר ו<strong>נתן</strong> עליה לבונה — <strong>פסל</strong> אותה בכך? לכך <strong>תלמוד לומר</strong> (מלמדנו הנאמר) בסוף הפסוק <strong>"כי חטאת</strong> היא" — שאף אם נתן עליה לבונה, עדיין בגדר חטאת היא, שאינה פסולה בכך. ודנים עוד: <strong>יכול</strong> יהא כן הדין <strong>אף בשמן</strong> שניתן למנחה, שאין היא נפסלת בכך? לכך <strong>תלמוד לומר</strong> הלשון <strong>"היא"</strong> ("מנחה היא"), למיעוט: דווקא בנתינת הלבונה עליה היא עדיין בכלל חטאת, מה שאין כן בנתינת שמן לתוכה.
  ושואלים:  <strong>ומה ראית</strong> (מדוע עדיף) בעיניך לדרוש באופן זה את הכתוב, ו<strong>לפסול</strong> את המנחה <strong>ב</strong>נתינת <strong>שמן ולהכשיר</strong> את המנחה <strong>ב</strong>נתינת <strong>לבונה,</strong> אפשר היה ללמוד באופן הפוך: להכשיר את המנחה בנתינת שמן, ולפסול אותה בנתינת לבונה! ומשיבים: סברה היא, <strong>פוסל אני ב</strong>נתינת <strong>שמן, ש</strong>כן <strong>אי אפשר</strong> לשוב <strong>ו</strong><strong>ללקטו</strong> ולהוציאו מהמנחה, שהרי השמן נספג בקמח בו הוא ניתן, <strong>ומכשיר אני ב</strong>נתינת <strong>לבונה, ש</strong>הרי <strong>אפשר ללוקטה</strong> ולהוציאה מהמנחה.
 <big>ג</big> <strong>בעא</strong> <small>[שאל]</small> <strong>רבה בר רב הונא מר' יוחנן:</strong> אם <strong>נתן עליה</strong> על מנחת החוטא <strong>לבונה</strong> ה<strong>שחוקה</strong> לאבקה דקה, שאי אפשר ללוקטה ולהוציאה, <strong>מהו</strong> דינה של המנחה, האם נפסלה בכך? וצדדי השאלה: האם הטעם בהכשר המנחה לאחר שנתנה עליה הלבונה הוא <strong>משום</strong> ש<strong>אפשר ללקטה, ו</strong>אילו <strong>הא</strong> <small>[זו],</small> <strong>לא אפשר ללקטה,</strong> ותהא איפוא המנחה פסולה. <strong>או דלמא</strong> <small>[שמא]</small> הטעם שאין המנחה שניתנה עליה לבונה נפסלת <strong>משום דלא מיבלעא</strong> <small>[שאין</small> הלבונה היבשה <small>נבלעת,</small> נספגת<small>]</small> בתוך קמח המנחה<small>,</small> <strong>ו</strong>לפי טעם זה, <strong>הא</strong> <small>[זו]</small> הלבונה השחוקה שניתנה על המנחה, <strong>נמי</strong> <small>[גם כן]</small> <strong>לא מיבלעא</strong> <small>[לא נבלעת]</small> במנחה, ותהא המנחה כשרה.
  ומציעים:  <strong>תא שמע</strong> <small>[בוא</small> ו<small>שמע]:</small> פתרון לשאלה ממה ששנינו במשנתנו <strong>"ולבונה</strong> שניתנה על המנחה <strong>ילקטנה",</strong> וכשרה בכך. הרי שהכשר המנחה תלוי בליקוט, ולבונה שחוקה שאינה יכולה להילקט, פוסלת נתינתה את המנחה!
  ודוחים:  <strong>דלמא</strong> <small>[שמא]</small> התנא במשנתנו בסגנון <strong>"חדא</strong> <small>[</small>טעם <small>אחד]</small> <strong>ועוד</strong> טעם" <strong>קאמר</strong> <small>[הוא אומר,</small> שונה דבריו<small>],</small> שיש שני טעמים בדבר, האחד (שלא הזכירו במפורש) ועוד טעם שני. ואף כאן, אמר התנא כי יש שני טעמים להתיר את המנחה שניתנה עליה לבונה: טעם <strong>חדא</strong> <small>[אחד],</small> הריהו משום ש<strong>לא</strong> פסלה התורה את המנחה שניתן עליה דבר האסור בנתינה, אלא בנתינה ש<strong>מיבלעא</strong> <small>[נבלעת]</small> בה, ולכך אין נתינת הלבונה (אף השחוקה) פוסלת, שהרי אינה נבלעת במנחה. <strong>ועוד</strong> טעם שאין המנחה נפסלת בנתינת לבונה עליה, שהרי יכול הוא ש<strong>ילקטנה,</strong> ותחזור המנחה לכמות שהיתה.
  ומציעים עוד: <strong>תא שמע</strong> <small>[בוא</small> ו<small>שמע]</small> פתרון <small>לבעיה ממה ששנינו בברייתא שהובאה למעלה</small> <small>:</small> <strong>מכשיר אני בלבונה,</strong> משום <strong>שאפשר ללוקטה,</strong> ומכאן שהכשרה של המנחה שנתנו לבונה עליה, אינו אלא משום שאפשר ללוקטה, ואילו לבונה שחוקה, שאי אפשר ללוקטה — פסולה. ודוחים: אין זו ראיה, שכן <strong>הכא נמי</strong> <small>[כאן גם כן]</small> אפשר לומר כדרך שאמרנו כי התנא בברייתא בסגנון <strong>"חדא</strong> <small>[אחד]</small> <strong>ועוד" קא אמר</strong> <small>[הוא אומר,</small> שונה דבריו<small>],</small> והנימוק שאפשר ללוקטה הוא הסבר נוסף, ואולם הנימוק הראשון הוא שאין היא נאסרת אלא בדבר הנבלע בה, ולפי טעם זה —  אף בנתינת לבונה שחוקה, אינה נאסרת.
  ושואלים: אם כן  <strong>מאי הוי עלה</strong> <small>[מה היה עליה,</small> כיצד הוכרעה<small>]</small> בעייתו זו של רבה בר רב הונא? <strong>אמר רב נחמן בר יצחק, תניא</strong> <small>[שנויה</small> ברייתא<small>]:</small> <strong>מנחת חוטא ומנחת קנאות שנתן עליה לבונה</strong> — <strong>מלקט את הלבונה, וכשרה. ואם עד שלא</strong> (בטרם) <strong>ליקט</strong> את <strong>לבונתה חישב</strong> (חשב) <strong>עליה</strong> הכהן העובד בה להקטיר את קומצה או לאכול את שייריה <strong>בין</strong> <strong>חוץ לזמנו</strong> הראוי, <strong>בין</strong> <strong>חוץ למקומו</strong> הראוי — בכך עשאה קרבן <strong>פסול, ו</strong>אולם <strong>אין בו</strong> באכילתו חיוב <strong>כרת</strong> כשאר קרבן שהתפגל משום מחשבת אכילה חוץ לזמנו.
  וטעם הדבר: שהרי בשעה שחשב מחשבת פסול זו, לא היתה המנחה כשרה (שהרי יש עליה לבונה). <strong>ו</strong>אכן <strong>אם מש</strong>כבר <strong>ליקט</strong> (לאחר שליקט) את <strong>לבונתה מחשב עליה</strong> מחשבת פסול של עבודה או אכילה <strong>חוץ למקומו </strong> — הרי דינו כמו בשאר מחשבת חוץ כזו ש<strong>פסול</strong> הקרבן <strong>ו</strong>אולם <strong>אין בו</strong> באכילתו <strong>כרת.</strong> ואם חשב עליה מחשבת פסול של עבודה או אכילה <strong>חוץ לזמנו</strong> — הרי זה כשאר <strong>פיגול,</strong> שנפסל בכך הקרבן, <strong>וחייבין עליו כרת.</strong> למדנו איפוא מדברי ברייתא זו שכל עוד הלבונה נמצאת על המנחה, הרי המנחה פסולה, ומכאן שטעם הכשרה של המנחה שניתנה עליה לבונה הוא משום ליקוט הלבונה, ולא מטעם שאין דבר שאינו בלוע פוסל את המנחה. ונפתרה בכך בעייתו של רבה בר רב הונא, והנותן לבונה שחוקה על לבונה — פסלה בכך.
 <big>ד</big> בברייתא שהובאה למעלה שנינו שמחשבת פסול במנחה, בזמן שיש עליה לבונה, פוסלת אותה. ושואלים: <strong>ותיהוי</strong> <small>[ושתיחשב]</small> מנחה זו שניתנה עליה לבונה, כמנחה שניתן עליה מ<strong>פך</strong> שמן, שנפסלה בכך, ושוב אין מחשבת פסול פועלת בה, <strong>ואמאי פסלה</strong> <small>[ומדוע פוסלת]</small> <strong>ב</strong>מנחה שניתנה עליה לבונה <strong>מחשבה</strong> של פסול, והלא כל עוד לא ליקטו את הלבונה מעליה <strong>דחוי הוא</strong> הקרבן מקדושה!
 <strong>אמר אביי:</strong> אף על פי שפסולה היא המנחה בזמן שנתונה עליה לבונה, עדיין <strong>"חטאת" קרייה רחמנא</strong> <small>[קראה אותה התורה],</small> ולכך פועלת בה מחשבת פסול באותה עת. <strong>רבא אמר</strong> הסבר אחר: ברייתא <strong>הא</strong> <small>[זו]</small> כשיטת <strong>מני</strong> <small>[מי היא]?</small> — כשיטת <strong>חנן המצרי הוא, דלית ליה</strong> <small>[שאין לו,</small> שאינו מקבל<small>]</small> כלל מושג זה של <strong>דחויין</strong> בקדשים.
 <strong>דתניא</strong> <small>[ש</small>כן <small>שנויה</small> ברייתא<small>]</small> בדינם של שני שעירי יום הכיפורים, <small>האחד הקרב לה' לאחר שנשחט, והשני הנשלח לעזאזל</small><small>,</small> <strong>חנן המצרי אומר:</strong> אם מת השעיר המשתלח לעזאזל, <strong>אפילו</strong> מת משכבר נשחט השעיר הפנימי, וה<strong>דם</strong> העומד לזריקה כבר נתון <strong>בכוס</strong> ועומד להיזרק על המזבח — אין השעיר הפנימי נדחה ולכן אין אותו הדם נדחה מזריקה. ומה עושים? <strong>מביא חבירו</strong> (שעיר אחר להשתלח), ובוחר אותו (שלא כמו השעיר הראשון שאבד) <strong>שלא בהגרלה</strong> בין שני שעירים, <strong>ומזווג</strong> את השעיר החדש כבן זוג <strong>לו,</strong> לשעיר הנשחט, וזורק את הדם כראוי.
 <strong>רב אשי אמר</strong> הסבר אחר, שכן כלל הוא: <strong>כל</strong> דבר <strong>שבידו</strong> לתקן — <strong>לא הוי</strong> <small>[אין בו]</small> דין <strong>דחוי,</strong> ואף כאן, כיון שבידו לחזור וללקט את הלבונה מעל המנחה, אין היא נחשבת כדחויה מן הקדשים, ולכך תופסת בה מחשבת פסול של הכהן.
  ולאחר שהובאו הסבריהם של אביי, רבא ורב אשי, <strong>אמר רב אדא: כוותיה</strong> <small>[כמותו,</small> כהסברו<small>]</small> של <strong>רב אשי</strong> שאין דיחוי במקום שבידו לתקן את הדבר <strong>מסתברא</strong> <small>[מסתבר]</small> לומר. <strong>דמאן</strong> <small>[ש</small>כן <small>מיהו]</small> החכם ש<strong>שמעת ליה דאית ליה</strong> <small>[</small>ש<small>שמעת אותו שיש לו,</small> שסבור הוא שיש דין<strong>]</strong> <strong>דחויין?</strong> הלא שיטת <strong>ר' יהודה היא. דתנן</strong> <small>[ש</small>כן <small>שנינו</small> במשנה<small>],</small> <strong>ועוד אמר ר' יהודה:</strong> אם <strong>נשפך הדם</strong> של שעיר יום הכיפורים המוקרב לה' — <strong>ימות</strong> בן זוגו, השעיר <strong>המשתלח</strong> לעזאזל, וכן אם <strong>מת</strong> השעיר <strong>המשתלח</strong> קודם שנזרק דם השעיר הקרב לה' — <strong>ישפך הדם.</strong> <strong>הרי שסבור ר' יהודה כי השעיר המשתלח (או במקרה השני, דם השעיר הקרב) נדחה לגמרי.</strong>
 <strong>ואילו היכא</strong> <small>[היכן,</small> באופן<small>]</small> ש<strong>בידו</strong> לתקן, <strong>תניא</strong> <small>[שנויה</small> ברייתא<small>],</small> <strong>ר' יהודה אומר:</strong> לאחר שנשחטו קרבנות הפסח בעזרה, <strong>כוס היה ממלא</strong> הכהן <strong>מדם התערובות</strong> שעל הרצפה, <strong>וזרקו זריקה אחת</strong> על המזבח <strong>כנגד היסוד</strong> כדינו של קרבן פסח. שאם נשפך דמו של אחד מן הקרבנות לרצפה, יוכשר בדרך זו. משמע מכאן, שלמרות שנשפך הדם מן הכלי בתחילה ולכאורה נדחה, כיון שבידו לתקן את הדבר — אין זה נחשב דיחוי.
 <big>ה</big> ועוד בדיני נתינת שמן על מנחת חוטא (או על מנחת סוטה), <strong>אמר רב יצחק בר יוסף, אמר ר' יוחנן:</strong> אם <strong>נתן</strong> שיעור <strong>משהו שמן על גבי</strong> <strong>כזית</strong> מן ה<strong>מנחה</strong> של חוטא — <strong>פסל</strong> בכך את המנחה. ומסבירים: <strong>מאי טעמא</strong> <small>[מה טעם</small> הדבר<small>]?</small> שכן נאמר באיסור נתינת שמן במנחת חוטא <strong>"לא ישים</strong> עליה שמן", ולשון זו של <strong>שימה</strong> אין לה שיעור, והריהי אף בשיעור <strong>כל דהו</strong> <small>[שהוא].</small> <small>וממה שנאמר בכתוב זה הלשון</small> <strong>"עליה",</strong> למדנו שאין המנחה נפסלת בנתינת שמן עליה אלא <strong>עד דאיכא שיעורא</strong> <small>[שיש</small> בה <small>שיעור]</small> ראוי שהוא כזית.
 <strong>ו</strong>עוד הלכה בדין נתינת לבונה על מנחת חוטא <strong>אמר רב יצחק בר יוסף, אמר ר' יוחנן:</strong> אם <strong>נתן כזית לבונה על גבי</strong> כשיעור <strong>משהו</strong> ב<strong>מנחה</strong> של חוטא — <strong>פסל</strong> בכך את המנחה. ומסבירים: <strong>מאי טעמא</strong> <small>[מה טעם</small> הדבר<small>]?</small> שכן בכתוב זה <strong>"לא יתן</strong> עליה לבונה" <strong>כתיב</strong> <small>[נאמר]</small> — ללמדנו, שאין היא אסורה אלא <strong>עד דאיכא</strong> <small>[שיש]</small> בה כשיעור <strong>נתינה,</strong> שהוא לפחות בכזית. ואולם מה שנאמר עוד בכתוב זה הלשון <strong>"עליה",</strong>
## דף ס.
 <strong>הוי</strong> <small>[הינה]</small> לשון המורה על ריבוי, ואם כן, הרי לפנינו בכתוב זה לשון <strong>רבוי אחר</strong> לשון <strong>רבוי,</strong> אחד בענין השמן ואחד בענין הלבונה, <strong>ו</strong>כלל הוא בידינו: <strong>אין רבוי אחר רבוי</strong> בא <strong>אלא למעט,</strong> ומכאן למדנו שנתינת לבונה אפילו על מנחה בשיעור כל שהוא, פוסלת אותה.
 <strong>ואיכא דאמרי</strong> <small>[ויש שאומרים]</small> בלשון אחרת אותה הלכה ש<strong>אמר רב יצחק בר יוסף</strong> בשמו של ר' יוחנן. לא היתה זו הלכה פסוקה אלא <strong>בעי</strong> <small>[שאל]</small> <strong>ר' יוחנן:</strong> אם עבר אדם ו<strong>נתן משהו שמן על גבי כזית מנחה</strong> של חוטא, <strong>מהו</strong> דינה של המנחה להיפסל בכך? וצדדי השאלה: כיון שאמרה התורה באיסור נתינת שמן על מנחת חוטא בלשון "לא ישים עליה שמן" (ויקרא ה, יא), ובאיסור נתינת הלבונה אמר אותו כתוב "ולא יתן עליה לבונה", ויש לדון: <strong>מי בעינן</strong> <small>[האם צריכים אנו]</small> בדין ה<strong>שימה</strong> של השמן שיהא <strong>כ</strong>דין ה<strong>נתינה</strong> של הלבונה, שהיא בכזית דווקא, <strong>או לא?</strong> ומסכמים: לבעיה זו לא נמצא פתרון, ו<strong>תיקו</strong> <small>[תעמוד,</small> תישאר<small>]</small> במקומה.
 <big>א</big> שנינו במשנתנו כי מי ש<strong>נתן שמן על שיריה</strong> של מנחת חוטא — אינו עובר בכך. ובענין זה עוד <strong>תנו רבנן</strong> <small>[שנו חכמים]:</small> ממשמעות הכתוב <strong>"לא ישים עליה שמן ולא יתן</strong> עליה לבונה", <strong>יכול</strong> היה הלומד לומר כי רק <strong>ב</strong>אופן בו <strong>שני כהנים</strong> עובדים במנחת החוטא, שהאחד נתן עליה את השמן והאחר נתן עליה את הלבונה, כל אחד מהם חייב מלקות. ואולם אם כהן אחד עשה את שתי הפעולות הללו — הריהו מתחייב רק פעם אחת מלקות.
  לכך <strong>תלמוד לומר</strong> (מלמדנו האמור) בפסוק <strong>"עליה"</strong> הן באיסור שימת שמן והן באיסור נתינת הלבונה, כי <strong>בגופה של</strong> ה<strong>מנחה הכתוב מדבר, ולא בכהן</strong> העושה אותם. וכיון שבמנחה זו נעשו שתי פעולות האיסור — מתחייב העושה אותם בשתי סדרות מלקות, גם אם היה זה כהן אחד שעשה את שתיהן.
  ועוד, שמא <strong>יכול</strong> הלומד לומר כי בכלל איסורים אלה אף ש<strong>לא יתן כלי</strong> שבו שמן או לבונה <strong>על גבי כלי</strong> שבו נמצאת מנחת החוטא, <strong>ואם</strong> עבר ו<strong>נתן</strong> כלי בו שמן או לבונה על גבי המנחה — <strong>פסל</strong> אותה בכך? לכך <strong>תלמוד לומר "עליה"</strong> — דווקא <strong>בגופה של מנחה הכתוב מדבר</strong> שאין לתת עליה ממש שמן או לבונה, ולא כלי שבו שמן או לבונה על כלי שבו נמצאת המנחה.
 <big>ב משנה</big> <strong>יש</strong> מנחות ש<strong>טעונות</strong> (חייבות) קודם קמיצתן <strong>ב</strong><strong>הגשה</strong> של הכלי בו הן נמצאות אל חודה של הקרן הדרומית_מערבית של המזבח, <strong>ו</strong>אולם <strong>אין טעונות תנופה</strong> (שיניפו אותן). ויש שחייבות הן ב<strong>הגשה ו</strong>הן ב<strong>תנופה.</strong> ויש שחייבות ב<strong>תנופה ולא</strong> ב<strong>הגשה,</strong> ויש שאינן חייבות <strong>לא</strong> ב<strong>תנופה ולא</strong> ב<strong>הגשה. ו</strong>מפרטים:
 <strong>אלו</strong> הן המנחות ה<strong>טעונות הגשה ואין טעונות תנופה: מנחת הסולת, ו</strong>מנחת <strong>המחבת, ו</strong>מנחת ה<strong>מרחשת, והחלות</strong> של מנחת מאפה תנור, <strong>והרקיקין</strong> של מנחת מאפה <strong>תנור, ו</strong><strong>מנחת כהנים</strong> המתנדבים להביא אחת מאלה, <strong>ומנחת כהן משיח</strong> (חביתי כהן גדול), <strong>ו</strong><strong>מנחת גוים</strong> שנדבו מנחה, וכן <strong>מנחת נשים, ומנחת חוטא.</strong>
 <strong>ר' שמעון אומר: מנחת כהנים ומנחת כהן משיח אין בהן</strong> חיוב <strong>הגשה.</strong> וטעם הדבר: <strong>לפי שאין</strong> נוהגת <strong>בהן קמיצה</strong> הבאה לייחד את החלק העולה למזבח, ולהתיר את שאר המנחה לאכילת כהנים (שהרי הן עולות כליל על המזבח), <strong>וכל</strong> המנחות <strong>שאין בהן קמיצה</strong> אף <strong>אין בהן הגשה.</strong>
 <big>ג גמרא</big> <strong>אמר רב פפא</strong> כלל הוא בלשון משניות מסכת מנחות (ובכלל זה משנתנו): <strong>כל היכא</strong> <small>[מקום]</small> במסכתנו <strong>דתנן</strong> <small>[ששנינו]</small> בו "מנחות" — במנחות הבאות ב<strong>עשר</strong> דומות (שיש בהן עשרה לחמים או עשרה רקיקים) <strong>תנן</strong> <small>[שנינו].</small> ואין יותר. ושואלים: <strong>מאי קא משמע לן</strong> <small>[מה הוא,</small> רב פפא, <small>משמיע לנו]</small> בכך?
  ומסבירים: דברים אלה של רב פפא באו  <strong>לאפוקי</strong> <small>[להוציא,</small> לשלול<small>]</small> <strong>מ</strong>שיטת <strong>ר' שמעון</strong> ש<strong>אמר</strong> שהנודר להביא מנחת מאפה, מביא עשרה לחמים, ואולם סוג הלחמים תלוי ברצונו: שיכול הוא להביאה לחמים או רקיקים, ואם רצה להביא <strong>מחצה</strong> (חמש מהן) <strong>חלות ומחצה</strong> (וחמש אחרות) <strong>רקיקין</strong> — <strong>יביא,</strong> ולכך <strong>קא משמע לן</strong> <small>[הוא,</small> רב פפא, <small>משמיע לנו]</small> ש<strong>לא</strong> כך סבורה משנתנו, ו<strong>עשרת הלחמים באים רק מאותו הסוג.</strong>
 <big>ד</big> שנינו במשנתנו שנחלקו חכמים ור' שמעון בדינן של מנחת כהנים ומנחת כהן משיח אם חייבות בהגשה. ומבררים: <strong>מנא הני מילי</strong> <small>[מנין הדברים הללו,</small> מה מקור הדברים<small>]?</small> <strong>דתנו רבנן</strong> <small>[ש</small>כן <small>שנו חכמים]</small> על האמור בדינה של מנחת המרחשת "והבאת את המנחה אשר יעשה <small>מאלה לה' והקריבה אל הכהן והגישה אל המזבח" (ויקרא ב, ח):</small> <strong>אילו</strong> היה <strong>נאמר</strong> בכתוב רק <strong>"והבאת אשר יעשה מאלה לה' והקריבה אל הכהן והגישה"</strong> ולא היה נאמר "המנחה" — <strong>הייתי אומר: אין לי</strong> מכאן <strong>שטעון הגשה אלא</strong> ה<strong>קומץ</strong> הקרב על המזבח <strong>בלבד,</strong> ואולם ה
 <strong>מנחה</strong> קודם שנקמצת, <strong>מנין</strong> לי שחייבת בהגשה למזבח? לכך <strong>תלמוד לומר</strong> (מלמדנו האמור) בייתור לשון "ה <strong>מנחה"</strong> — שכל המנחה חייבת בהגשה למזבח. ושואלים עוד: אין לי בכתוב זה אלא דין הגשה במנחת מרחשת, חובת הגשה אף ב<strong>מנחת חוטא מנין</strong> לי? <strong>תלמוד לומר</strong> עוד בכתוב <strong>"את המנחה"</strong> —  לרבות אף את מנחת החוטא לדין הגשה.
  ושואלים: מדוע נצרך כתוב ללמדנו דין הגשה במנחת חוטא,  <strong>ו</strong>הרי דבר הנלמד מ<strong>דין</strong> (קל וחומר) <strong>הוא</strong> זה. ומפרטים: <strong>נאמר הכא</strong> <small>[כאן],</small> במנחת חוטא
## דף ס:
 שיש להביאה, והריהי איפוא <strong>מנחת חובה, ונאמר הכא</strong> <small>[כאן]</small> במנחת מרחשת, שהיא <strong>מנחת נדבה.</strong>
 ומעתה נאמר: <strong>מה מנחת נדבה</strong> כמנחת המרחשת — <strong>טעונה הגשה, אף מנחת חובה</strong> כמנחת החוטא — <strong>טעונה הגשה!</strong> ואולם השווואה זו ניתנת לפירכה: <strong>מה למנחת נדבה</strong> החייבת בהגשה, <strong>שכן</strong> יש בה צד מעלה, ש<strong>טעונה</strong> נתינת <strong>שמן ולבונה</strong> עליה, מה שאין כן מנחת חוטא! ומשיבים: <strong>מנחת סוטה תוכיח,</strong> שאף בה אין נתינת שמן ולבונה, וחייבת בהגשה!
  ודוחים: אין ללמוד מנחת חוטא ממנחת סוטה לענין הגשה, שהרי יש צד מעלה במנחת סוטה, שכן  <strong>מה למנחת סוטה,</strong> החייבת בהגשה, <strong>שכן</strong> <strong>טעונה תנופה,</strong> מה שאין כן מנחת חוטא! ומשיבים: <strong>מנחת נדבה תוכיח,</strong> שאף שאין בה דין תנופה, נוהג בה דין הגשה. ונאמר כן שמנחת חוטא תנהג בה הגשה, אף שאין בה תנופה.
  ומסכמים:  <strong>וחזר הדין,</strong> כלומר, חוזרת ההוכחה למקומה, שהרי <strong>לא ראי זה כראי זה ולא ראי זה כראי זה,</strong> כל אחת מן ההוכחות אינה דומה לחברתה, שיש בה צד חמור יותר, אבל צד דמיון שווה לכולם, ו<strong>הצד השוה שבהן,</strong> במנחת נדבה ובמנחת סוטה — <strong>ש</strong>שתיהן <strong>שוו</strong> בדינן <strong>ל</strong>ענין חובת ה<strong>קמיצה</strong> בהן, <strong>ו</strong>כן <strong>שוו</strong> בדינן <strong>ל</strong>חובת <strong>הגשה, אף אני אביא</strong> (ארבה) את <strong>מנחת חוטא ששוה להן ל</strong>חובת ה<strong>קמיצה,</strong> ש<strong>תשוה להן</strong> אף <strong>להגשה!</strong>
 ודוחים: אינך יכול לומר כן, שהרי <strong>מה להצד השוה שבהן,</strong> בין מנחת נדבה ומנחת סוטה, <strong>שכן</strong> שתיהן <strong>הוכשרו</strong> (ראויות) <strong>לבא בעשיר כבעני, תאמר במנחת חוטא שלא הוכשרה לבא בעשיר כבעני,</strong> שהרי אין מנחה זו אלא של העני בלבד, <strong>תלמוד לומר</strong> (מלמדנו האמור), הכתוב היתר במנחת המרחשת <strong>"את המנחה"</strong> (ויקרא ב, ח) — לרבות את מנחת חוטא לדין ההגשה.
 ומוסיף <strong>ר' שמעון</strong> על דברי חכמים בדין הגשה במנחות, ו<strong>אומר,</strong> נאמר במנחת המרחשת: "והבאת את המנחה אשר יעשה מאלה והקריבה אל הכהן והגישה אל המזבח. והרים הכהן מן המנחה את אזכרתה והקטיר המזבחה אשה ריח ניחוח לה' " (שם ח— ט). ומן הכתוב <strong>"והבאת"</strong> יש <strong>לרבות</strong> אף את <strong>מנחת העומר ל</strong>חובת <strong>הגשה</strong> למזבח. ש<strong>כן</strong> במנחת העומר <strong>הוא אומר</strong> לשון "הבאה": <strong>"והבאתם את עמר ראשית קצירכם אל הכהן"</strong> (שם כג, י). והאמור במנחת המרחשת <strong>"והקריבה"</strong> בא <strong>לרבות</strong> אף את <strong>מנחת סוטה ל</strong>חובת <strong>הגשה</strong> למזבח. ש<strong>כן</strong> במנחת סוטה <strong>הוא אומר</strong> לשון "הקרבה": "ולקח הכהן מיד האשה את מנחת הקנאות והניף את המנחה לפני ה' <strong>והקריב אתה אל המזבח"</strong> (במדבר ה, כה).
  ודנים בהלכה זו: <strong>ו</strong>הלא דבר הנלמד מן ה<strong>דין</strong> (קל וחומר) <strong>הוא</strong> זה. ובאופן זה: <strong>ומה מנחת חוטא</strong> שיש בה צד קל, <strong>ש</strong>כן <strong>אינה טעונה תנופה</strong> — הריהי <strong>טעונה הגשה. מנחת סוטה,</strong> שיש בה צד חמור, <strong>ש</strong>כן היא <strong>טעונה תנופה</strong> — <strong>אינו דין ש</strong>תהא <strong>טעונה הגשה!</strong> ודוחים: יש לפרוך קל וחומר זה, שכן יש צד חמור במנחת חוטא ממנחת סוטה, <strong>מה למנחת חוטא שכן</strong> היא <strong>באה</strong> מן ה<strong>חיטין</strong> שהן משובחות, מה שאין כן במנחת סוטה הבאה מן השעורים, הפחותות!
  ודוחים:  <strong>מנחת העומר תוכיח,</strong> שאף שהיא באה מן השעורים, בכל זאת היא חייבת בהגשה ויהא כן אף דין מנחת סוטה! ומשיבים: אין להביא ראיה ממנחת העומר למנחת סוטה, שכן מנחת העומר דינה חמור משל מנחת סוטה, שהרי <strong>מה למנחת העומר</strong> שנוהג בה דין הגשה, <strong>שכן</strong> חמורה היא שהרי <strong>טעונה שמן ולבונה,</strong> בעוד שמנחת סוטה אין ניתנים בה שמן ולבונה. ודוחים: <strong>מנחת חוטא תוכיח</strong> שאין בה שמן ולבונה, ובכל זאת חייבת בהגשה.
  ומסכמים:  <strong>וחזר הדין,</strong> כלומר, חוזרת ההוכחה למקומה, שהרי <strong>לא ראי זה כראי זה ולא ראי זה כראי זה,</strong> כל אחת מן ההוכחות אינה דומה לחברתה, שיש בה צד חמור יותר, אבל <strong>הצד השוה שבהן,</strong> בשתי המנחות הללו, מנחת העומר ומנחת חוטא, <strong>ששוו</strong> שתיהן <strong>ל</strong>חובת ה<strong>קמיצה ושוו ל</strong>חובת ה<strong>הגשה. אף אני אביא</strong> את <strong>מנחת סוטה</strong> כיון <strong>ששוותה להן לקמיצה</strong> — <strong>תשוה להן</strong> גם <strong>להגשה!</strong>
 ודוחים: אינך יכול לומר כן, שהרי <strong>מה להצד השוה שבהן</strong> במנחת העומר ומנחת חוטא — שיש בהן צד חמור, <strong>שכן</strong> שתיהן <strong>לא הוכשרו</strong> (ראויות) <strong>לבא קמח</strong> אלא סולת (הקמח המנופה היטב) בלבד, <strong>תאמר</strong> שיהא כן הדין ב<strong>מנחת סוטה</strong> הקלה מהן בדינה, <strong>שהוכשרה לבא קמח?</strong> לכך <strong>תלמוד לומר</strong> הכתוב היתר בפרשת מנחת המרחשת <strong>"והקריבה"</strong> לרבות את מנחת הסוטה להגשה. מקודם נאמר כי ר' שמעון לומד מלשון "הבאה" האמורה בכתוב ("והבאת") שבפרשת מנחת מרחשת את דינה של מנחת העומר להגשה, שכן אף בה נאמרה לשון "הבאה".
  ואילו <strong>ר' יהודה אומר</strong> כי האמור <strong>"והבאת"</strong> בא <strong>לרבות</strong> את <strong>מנחת סוטה להגשה,</strong> ש<strong>כן</strong> במנחת הסוטה <strong>הוא אומר</strong> לשון "הבאה": "והביא האיש את אשתו אל הכהן <strong>והביא את קרבנה עליה</strong> עשירית האיפה קמח שעורים... כי מנחת קנאות היא מנחת זכרון מזכרת עון" (שם ה, טו).
 <strong>אבל מנחת העומר לא צריכא קרא</strong> <small>[לא צריכה פסוק]</small> ללמדנו שחייבת היא בהגשה, <strong>מאי טעמא</strong> <small>[מה טעם]?</small> שכן הלכה זו, <strong>מדינא קא אתיא</strong> <small>[מן הדין,</small> מקל וחומר היא <small>באה,</small> נלמדת<small>],</small> ובאופן זה: <strong>ומה מנחת חוטא</strong> שיש בה צד קל, <strong>ש</strong>כן היא <strong>אינה טעונה תנופה</strong> — <strong>הריהי</strong> <strong>טעונה</strong> בכל זאת <strong>הגשה.</strong> <strong>מנחת העומר</strong> שיש בה צד <strong>חמור,</strong> <strong>ש</strong>כן <strong>טעונה תנופה</strong> — <strong>אינו דין שטעונה הגשה!</strong>
 ודוחים: קל וחומר זה ניתן לפירכה: <strong>מה למנחת חוטא שכן</strong> יש בה צד חמור, ש<strong>באה חיטין,</strong> ואילו מנחת העומר קלה שבאה מן השעורים! ומשיבים: <strong>מנחת סוטה תוכיח,</strong> שאף שבאה מן השעורים חייבת בהגשה. ודוחים: אין להוכיח ממנחת סוטה, <strong>שכן</strong> <strong>מה למנחת סוטה</strong> שיש בה דין מיוחד, <strong>שכן</strong> היא <strong>באה לברר עו‍ן</strong> (אם זנתה האשה), שכן <strong>"מזכרת עו‍ן" היא</strong> נקראת בכתוב! ואומרים: אם כן <strong>מנחת חוטא תוכיח</strong> שאינה באה לברר עוון, וחייבת בהגשה.
 <strong>וחזר הדין,</strong> כלומר, חוזרת ההוכחה למקומה, <strong>לא ראי זה כראי זה ולא ראי זה כראי זה,</strong> שיש אמנם בכל הלכה שהובאה כהוכחה צד חמור שאין בהלכה הנלמדת, ואולם <strong>הצד השוה שבהן,</strong> בשתי ההלכות שהובאו כהוכחה — <strong>שכן</strong> שתיהן <strong>שוו</strong> בדין <strong>ל</strong>ענין <strong>ה</strong><strong>קמיצה</strong> בהן, <strong>ו</strong>כמו כן הן <strong>שוו</strong> בדינן <strong>ל</strong>ענין ה<strong>הגשה. אף אני אביא</strong> ללמוד מכאן את <strong>מנחת העומר ששוותה להן ל</strong>ענין <strong>ה</strong><strong>קמיצה,</strong> ש<strong>תשוה להן</strong> גם <strong>ל</strong>ענין ה<strong>הגשה.</strong>
 ונמצא שלמדנו דין הגשה במנחת העומר ממנחת סוטה וממנחת חוטא, <strong>ומאי פרכת</strong> <small>[ובמה אתה פורך,</small> דוחה, <small>אותו]?!</small> אין לכך פירכה, ומדוע היה צריך ר' שמעון ללמוד את דין הגשה במנחת העומר מהכתוב "והבאת"? ומשיבים: <strong>ר' שמעון פריך הכי</strong> <small>[פורך</small> לימוד זה <small>כך]:</small> <strong>מה להצד השוה שבהן,</strong> במנחת סוטה ובמנחת חוטא, <strong>שכן</strong> בשתיהן יש צד חמור שאין במנחת העומר, שהן מהדברים ה<strong>מצויין</strong> תמיד, שיכולות לבוא פעמים רבות במהלך ימות השנה, תאמר במנחת העומר שאינה אלא פעם אחת בשנה!
  ושואלים:  <strong>ור' יהודה,</strong> שלמד ממנחת סוטה וממנחת חוטא, מה הוא משיב על פירכה זו? — לדעתו אין זו פירכה, שכן <strong>אדרבה</strong> <small>[להיפך]</small> הוא, שהרי <strong>הא</strong> <small>[זו,</small> מנחת העומר<small>]</small> היא <strong>מצוייה טפי</strong> <small>[יותר]</small> מאשר מנחת סוטה ומנחת חוטא, שכן מנחת העומר בוודאי באה פעם אחת בשנה, ואילו <strong>הנך</strong> <small>[הללו],</small> מנחת חוטא ומנחת סוטה, <strong>זימנין</strong> <strong>דלא משכחת לה</strong> <small>[פעמים שאין מוצא אתה אותם]</small> <strong>כלל,</strong> אם אין חוטאים, ואין נשים נחשדות. ושבים אל המשך דברי הברייתא.
 <strong>או</strong> אפשר לומר ש<strong>אינו אומר</strong> הכתוב <strong>"והבאת"</strong> לרבות חיוב הגשה, <strong>אלא</strong> לענין אחר: <strong>ש</strong>ה<strong>יחיד</strong> (אדם מישראל) <strong>מתנדב ומביא</strong> אף <strong>מנחה אחרת</strong> הבאה מן <strong>השעורים (כמנחת העומר),</strong> <strong>חוץ מאלה</strong> חמש המנחות <strong>ש</strong>הזכירן הכתוב <strong>בענין</strong> (באותה פרשה, ויקרא ב, א— יג: מנחת סולת, מנחת מחבת, מנחת מרחשת, חלות שבמנחת מאפה תנור, ורקיקין שבמנחת מאפה תנור), שכולן באות מחיטים.
 <strong>ו</strong>לכאורה הרי דבר זה ב<strong>דין</strong> (היקש) <strong>הוא</strong> נלמד, ובזה האופן: כשם ש<strong>ציבור מביא מנחה מן החיטין</strong> כ<strong>חובה</strong> שתי הלחם, <strong>ו</strong>הריהו <strong>מביא מנחה מן השעורין</strong> כ<strong>חובה</strong> (מנחת העומר). <strong>אף יחיד שמביא</strong> ככלל <strong>מנחה מן החיטין</strong> כ<strong>נדבה, יכול</strong> ש<strong>יביא מנחה מן השעורין</strong> גם כן ב<strong>נדבה!</strong> לכך <strong>תלמוד לומר "אלה"</strong> ("והבאת את המנחה אשר יעשה מאלה") — <strong>אין לי</strong> בנדבת מנחה של היחיד <strong>אלא</strong> את חמש המנחות ה<strong>אלה</strong> בלבד.
  ומקשים:  <strong>או אינו אומר "אלה"</strong> <strong>אלא</strong> למעט דבר אחר, <strong>ל</strong>נודר מנחה ו<strong>אומר "הרי עלי מנחה",</strong> בלא שאמר במפורש איזו מנחה נדר — <strong>שמביא</strong> את <strong>חמישתן?</strong> לכך <strong>תלמוד לומר "מאלה"</strong> — <strong>רצה</strong> הנודר, מנחה <strong>אחת</strong> הוא <strong>מביא, רצה</strong> הנודר, את <strong>חמישתן</strong> הוא <strong>מביא.</strong> ועוד בדברי הברייתא.
 <strong>ר' שמעון אומר:</strong> מה שנאמר בכתוב שבמנחת המרחשת <strong>"את המנחה"</strong> בא <strong>לרבות</strong> אף <strong>את</strong> <strong>שאר</strong> ה<strong>מנחות, כגון מנחת גוים,</strong> ו<strong>מנחת נשים</strong> לחיוב <strong>הגשה.</strong> ויש לשאול: <strong>יכול שאני מרבה</strong> מכתוב זה לענין הגשה <strong>אף</strong> את <strong>שתי הלחם ו</strong>את <strong>לחם הפנים?</strong> לכך <strong>תלמוד לומר</strong> לשון הכתוב <strong>"מאלה"</strong> למעט, שאין כל המנחות בכלל הגשה.
 <strong>ו</strong>שואלים: אחר שבכתוב זה יש לשון ריבוי ("את המנחה") ולשון מיעוט ("מאלה"), <strong>מה ראית</strong> להעדיף <strong>לרבות</strong> את <strong>שאר</strong> ה<strong>מנחות</strong> להגשה, <strong>ולהוציא</strong> (למעט) <strong>את</strong> <strong>שתי הלחם ולחם הפנים</strong> מהגשה, והרי אפשר היה לומר להיפך, לרבות את שתי אלה להגשה ולמעט את שאר המנחות?! ומשיבים: <strong>מרבה אני</strong> את <strong>שאר</strong> ה<strong>מנחות</strong> להגשה, <strong>ש</strong>כן <strong>יש מהן</strong> חלק שניתן <strong>לאישים</strong> (הקרב על אש המזבח), <strong>ומוציא</strong> (ממעט) <strong>אני</strong> את <strong>שתי הלחם ולחם הפנים</strong> מהגשה, כיון <strong>שאין מהן</strong> דבר הניתן <strong>לאישים,</strong> אלא נאכלים כולם לכהנים.
  ושואלים:  <strong>והלא מנחת נסכים</strong> ש<strong>כולה</strong> ניתנת <strong>לאישים, יכול יהא</strong> דינה, לפי סברה זו, שתהא <strong>טעונה הגשה?</strong> לכך <strong>תלמוד לומר</strong> בהמשך אותו כתוב "אשר יעשה מאלה לה' <strong>והקריבה",</strong> והרי זה בא להורות שאין דין ההגשה ("והקריבה") אלא במנחות האמורות באותה פרשה, ולא במנחת נסכים שאינה נזכרת בה.
  ושואלים:  <strong>והא אפיקתיה</strong> <small>[והרי</small> כבר <small>הוצאת,</small> דרשת<small>]</small> מלה זו "והקריבה" לענין שאף מנחת סוטה בכלל הגשה? ומשיבים: היה יכול הכתוב לומר <strong>"והקריב"</strong> ונאמר <strong>"והקריבה"</strong> ובאה האות ה"א היתרה ללמדנו מיעוט זה של מנחת נסכים מהגשה. <strong>ו</strong>שואלים: אחר שבכתוב זה יש לשון ריבוי ("את המנחות") ויש לשון מיעוט ("והקריבה"), <strong>מה ראית</strong> להעדיף <strong>לרבות</strong> את <strong>שאר</strong> ה<strong>מנחות</strong> לדין הגשה, <strong>ולהוציא</strong> (למעט) את <strong>מנחת נסכים</strong> מהגשה, והרי אפשר היה לומר להיפך, לרבות את מנחת הנסכים ולמעט את אלה?!
## דף סא.
 ומשיבים: <strong>מרבה אני</strong> (מעדיף אני לרבות) מן הכתוב את <strong>שאר</strong> ה<strong>מנחות, ש</strong>הן <strong>באות בגלל עצמן,</strong> בדומה לחמש המנחות המנויות בפרשתנו (ויקרא ב, א— יג). <strong>ומוציא</strong> (ממעט) <strong>אני</strong> מן הכתוב "והקריבה" את <strong>מנחת נסכים, ש</strong>כן <strong>אינה באה בגלל עצמה</strong> אלא כנלוית אל הקרבן. ושואלים: <strong>והלא מנחת כהנים ומנחת כהן משיח</strong> אף הן <strong>באות בגלל עצמן,</strong> ולפי סברה זו <strong>יכול יהו</strong> אף הן <strong>טעונות הגשה?</strong>
 לכך <strong>תלמוד לומר</strong> <strong>"והגישה"</strong> — למעט את אלה, שאינן בכלל הגשה. ומקשים על כך: איך אתה יכול לדרוש הלכה זו מהכתוב "והגישה", והלא <strong>האי מיבעי ליה</strong> <small>[</small>כתוב <small>זה נצרך לו]</small> <strong>לגופה</strong> של ההלכה <strong>שטעונה</strong> המנחה <strong>הגשה</strong> למזבח! ומשיבים: למדים זאת <strong>מן</strong> הה"א הנוספת, שהיה יכול לומר <strong>"והגיש",</strong> ואמר <strong>"והגישה". ו</strong>שואלים: אחר שבכתוב יש לשון ריבוי ("את המנחה"), ויש לשון מיעוט ("והגישה") יש מקום לשאול
 <strong>מה ראית</strong> להעדיף <strong>לרבות</strong> את <strong>שאר מנחות</strong> להגשה, <strong>ולהוציא</strong> (למעט) את <strong>מנחת כהנים ומנחת כהן משיח,</strong> אמור להיפך, ונרבה את שתי אלה ונמעט את שאר המנחות? ומשיבים : הטעם ש<strong>מרבה אני</strong> לדין הגשה דווקא את <strong>שאר</strong> ה<strong>מנחות, ש</strong>כן בהן כמה דברים מיוחדים ש<strong>יש מהן</strong> חלק הניתן <strong>לאישים</strong> (אש המזבח), <strong>ו</strong>הן <strong>באות בגלל עצמן</strong> ולא מחמת קרבן אחר, <strong>ו</strong>אף <strong>יש מהן</strong> חלק הניתן <strong>ל</strong>אכילתם של <strong>כהנים. ומוציא אני</strong> מדין הגשה את המנחות שאין בהן דינים אלה. את <strong>שתי הלחם ו</strong>את <strong>לחם הפנים שאין מהן</strong> חלק הניתן <strong>לאישים, ו</strong>את <strong>מנחת נסכים שאינה באה בגלל עצמה, ו</strong>את <strong>מנחת כהנים ומנחת כהן משיח שאין מהן</strong> דבר הניתן <strong>ל</strong>אכילת <strong>כהנים.</strong> ועוד בדרשת הברייתא. נאמר עוד בכתוב "והרים הכהן מן המנחה את אזכרתה והקטיר המזבחה אשה ריח ניחוח לה' " (שם ט).
  ויש לדון: מן הכתוב <strong>"והרים"</strong> — <strong>יכול</strong> היית ללמוד שאף <strong>בכלי</strong> מרים הכהן? לכך <strong>תלמוד לומר</strong> (מלמדנו האמור) בדין המנחה "וזאת תורת המנחה הקרב אותה בני אהרן לפני ה' אל פני המזבח. <strong>והרים ממנו בקומצו..."</strong> (שם ו, ז— ח). ומכאן נלמד: <strong>מה</strong> דין <strong>הרמה האמור להלן</strong> — הרי זה דווקא <strong>בקומצו</strong> של הכהן, בידו ולא בכלי. <strong>אף</strong> דין <strong>הרמה האמור כאן</strong> — הרי זה דווקא <strong>בקומצו,</strong> ולא בכלי.
 <big>א משנה</big> <strong>אלו</strong> הם הדברים הקרבים שהם <strong>טעונות תנופה ואין טעונות הגשה: לוג שמן</strong> הבא עם קרבן אשם <strong>של</strong> ה<strong>מצורע</strong> שהתרפא מצרעתו, <strong>ו</strong>כן <strong>אשמו</strong> של המצורע, שכן נאמר בהם "...ולקח הכהן את הכבש האחד והקריב אותו לאשם ואת לוג השמן והניף אותם תנופה לפני ה' " (שם יד, יב). <strong>ו</strong>כן <strong>הבכורים.</strong> ודין זה בביכורים הוא אך <strong>כדברי</strong> (לשיטת) <strong>ר' אליעזר בן יעקב. ו</strong>כן <strong>אימורי</strong> (החלק הקרב על המזבח) של <strong>שלמי יחיד. ו</strong>אף <strong>חזה ושוק שלהן</strong> הניתנים לכהנים לאכילה (שנאמר בהם "שוק התרומה וחזה התנופה על אשי החלבים יביאו להניף תנופה לפני ה' ". שם י, טו).
  ומציינים: דין זה של חובת התנופה בשלמי יחיד, אמור  <strong>אחד</strong> (בין) בשלמי <strong>אנשים</strong> (גברים) <strong>ואחד</strong> בשל <strong>נשים.</strong> ואולם אין ההנפה נעשית אלא <strong>ב</strong>ידי בני <strong>ישראל</strong> הזכרים <strong>ולא באחרים</strong> (הנשים או הגויים). ועוד החייבים בתנופה הם <strong>שתי הלחם</strong> הבאות בחג השבועות <strong>ו</strong>כן <strong>שני כבשי עצרת</strong> (שכן נאמר באלה ובאלה "והניף הכהן אותם על לחם הביכורים תנופה לפני ה' על שני כבשים" שם כג, כ).
  ומסבירים:  <strong>כיצד הוא</strong> המניף את שתי הלחם ושני כבשי העצרת <strong>עושה</strong> על מנת לקיים את הכתוב "והניף... אותם על לחם הביכורים... על שני כבשים"? — הריהו <strong>נותן</strong> את <strong>שתי הלחם על גבי שני</strong> ה<strong>כבשים, ומניח שתי ידיו</strong> מ<strong>למטה</strong> מהם, ומניף אותם, וכך הוא עושה: <strong>מוליך</strong> (מושיט) אותם אל כנגד ארבע רוחות השמים, ושב <strong>ומביא</strong> (ומחזיר) אותם. ולאחר מכן הריהו <strong>מעלה</strong> אותם כלפי מעלה ושב <strong>ומוריד</strong> אותם מטה. וטעם הדבר: <strong>ש</strong>כן <strong>נאמר</strong> במצות התנופה של איל המילואים <strong>"אשר הונף ואשר הורם"</strong> (שמות כט, כז). ומובן הדברים: "אשר הונף" — בהולכה ובהבאה, "ואשר הורם" — בהעלאה ובהורדה. ה<strong>תנופה היתה</strong> נעשית <strong>אף</strong> <strong>במזרח</strong> המזבח, <strong>ו</strong>אילו ה<strong>הגשה</strong> היתה נעשית דווקא <strong>במערב</strong> המזבח, בקרן הדרומית מערבית שבו. ועוד: בכל המנחות החייבות בתנופות ובהגשות, ה<strong>תנופות קודמות</strong> בעשייתן <strong>להגשות,</strong> שבתחילה מניפים אותן ורק לאחר מכן מגישים אותן אל קרן המזבח.
 <strong>מנחת העומר</strong> הקרבה למחרת יום ראשון של חג הפסח, בט"ז בניסן, וכן <strong>מנחת קנאות</strong> (מנחת סוטה) הריהן <strong>טעונות</strong> הן <strong>הגשה</strong> <strong>ו</strong>הן <strong>תנופה</strong> שנאמר במנחת הסוטה "והניף את המנחה לפני ה' והקריב אותה אל המזבח" (במדבר ה, כה) — הרי זו תנופה והגשה. ובמנחת העומר נאמר "והניף את העומר" (ויקרא כג, יא) — הרי זו תנופה, ומצות הגשה נלמדה בדרשות חז"ל (בעמוד הקודם). <strong>לחם הפנים ומנחת נסכים</strong> <strong>אין טעונות לא הגשה ולא תנופה.</strong>
 <strong>ר' שמעון אומר: שלשה מינין</strong> של קרבנות <strong>טעונין שלש מצו‍ת</strong> הנעשות בהם. <strong>שתים</strong> משלוש המצוות הללו נוהגות <strong>בכל אחת ואחת</strong> משלושת הקרבנות הללו, אף כי לא בכולן אותן שתיים, <strong>ו</strong>אילו מצוה <strong>שלישית אין</strong> נוהגת <strong>בהן.</strong> <strong>ואלו הן</strong> שלושת מיני הקרבנות: <strong>זבחי שלמי יחיד</strong> (קרבנות שלמים שמביא היחיד), <strong>וזבחי שלמי ציבור</strong> (שני כבשי עצרת), <strong>ו</strong>קרבן <strong>אשם</strong> שמביא ה<strong>מצורע</strong> הנרפא מצרעתו.
 <strong>זבחי שלמי יחיד</strong> — <strong>טעונין סמיכה</strong> על ראש הקרבן בעודו ב<strong>חיים, ו</strong>כן <strong>תנופה</strong> של אימורי הקרבנות ה<strong>שחוטין,</strong> אבל <strong>אין בהן</strong> מצות <strong>תנופה</strong> בעודם ב<strong>חיים.</strong> ולעומת זאת <strong>זבחי שלמי ציבור</strong> — <strong>טעונים תנופה</strong> בעודם <strong>חיים ו</strong>כן בהנפת החזה והשוק הנלקחים מהם כשהם <strong>שחוטין, ו</strong>אולם <strong>אין בהם סמיכה,</strong> שאין הסמיכה נוהגת ברוב קרבנות ציבור, <strong>ו</strong>אילו <strong>אשם מצורע</strong> — <strong>טעון</strong> הן <strong>סמיכה</strong> ברוב קרבנות היחיד הטעונים סמיכה, <strong>ו</strong>הן <strong>תנופה</strong> בעודו <strong>חי</strong> (כמבואר למעלה), <strong>ו</strong>אולם <strong>אין בו</strong> מצוה של <strong>תנופה</strong> בקרבן ה<strong>שחוט.</strong>
 <big>ב גמרא</big> שנינו בראשית משנתנו כי לוג שמן של מצורע וכן אשמו חייבים בתנופה. <strong>ומבארים את מקור הדין,</strong> <strong>תנו רבנן</strong> <small>[שנו חכמים]:</small> נאמר במצורע המתרפא מצרעתו <strong>"והקריב אתו לאשם ואת לוג השמן והניף אתם תנופה</strong> לפני ה' " (שם יד, יב) — והרי לשון הרבים "והניף אותם" <strong>מלמד ש</strong>לוג השמן והקרבן <strong>טעונין תנופה</strong> שתיעשה בהם <strong>כאחד</strong> (ביחד).
 <strong>ומנין ש</strong>אין ההנפה יחד מעכבת ו<strong>אם</strong> עבר המניף ו<strong>הניף</strong> את <strong>זה בעצמו ו</strong>את <strong>זה בעצמו</strong> ש<strong>יצא</strong> בכל זאת ידי חובתו? <strong>תלמוד לומר</strong> בלשון יחיד <strong>"והקריב אתו לאשם והניף".</strong> ומבררים: <strong>יכול</strong> כוונת הכתוב (שיש בו הן לשון רבים והן לשון יחיד בתנופה) ללמדנו שהמצוה היא שבתחילה <strong>יניף</strong> את שניהם כאחד, <strong>ו</strong>לאחר מכן <strong>יחזיר</strong> (יחזור) <strong>ויניף</strong> כל אחד מהם לחוד? לכך <strong>תלמוד לומר</strong> בכתוב המסכם <strong>"תנופה</strong> לפני ה' " בלשון יחיד — תנופה אחת, <strong>ולא</strong> כמה <strong>תנופות.</strong>
 ומה שנאמר בכתוב זה <strong>"תנופה</strong> <strong>לפני ה' "</strong>בא ללמד שתהא התנופה נעשית אף <strong>במזרח</strong> המזבח, כדברי משנתנו. ומקשים: <strong>והא</strong> <small>[והרי]</small> <strong>אמר</strong> התנא בברייתא (שהובאה לעיל במסכתנו, יט,ב) בדין הגשת המנחה למזבח: ממה שנאמר <strong>"לפני ה' "</strong>— <strong>יכול</strong> שיגיש אותן <strong>במערב,</strong> שהוא לפני ה', מול ההיכל? לכך בא הכתוב "אל פני המזבח" — בדרום, שמשם עולים אל המזבח. ומכאן שנעשית ההגשה בקרן הדרומית מערבית. הרי שהביטוי <strong>"לפני ה' " מורה על צד מערב!</strong>
 <strong>אמרי</strong> <small>[אומרים]</small> בתשובה: <strong>הני מילי</strong> <small>[דברים אלה]</small> שהביטוי "לפני ה' " מורה על המערב במקדש, אמורים דווקא ב<strong>מנחה, דאיקרי</strong> <small>[ש</small>כן <small>נקראת,</small> מכונה היא<small>]</small> בכתוב בשם <strong>"חטאת"</strong> ("קדש קדשים היא כחטאת". ויקרא ו, י), <strong>ו</strong>ה<strong>חטאת טעונה</strong> שפיכת הדמים הנותרים בה אל <strong>יסוד</strong> המזבח. ומעתה, אף המנחה צריכה איפוא להיות מוגשת כנגד היסוד. <strong>ו</strong>אולם מאחר שב<strong>קרן</strong> ה<strong>דרומית מזרחית לא היה לו</strong> למזבח <strong>יסוד,</strong> משום כך הריהי מוגשת בקרן הדרומית_מערבית בה יש למזבח יסוד. ומתקיימים בקרן זו הן "אל פני המזבח" (=צד דרום), והן "לפני ה' ". <strong>אבל הכא</strong> <small>[כאן],</small> בדין תנופת לוג השמן ואשם של מצורע <strong>"לפני ה' " קרינא ביה</strong> <small>[קוראים אנו בו,</small> נחשב הדבר<small>]</small> אף בצד המזרחי של המזבח.
 <big>ג</big> <strong>ו</strong>עוד שנינו במשנתנו כי נוהגת תנופה אף אצל <strong>הבכורים</strong> ואולם אין זה אלא <strong>כדברי</strong> <strong>ר' אליעזר בן יעקב</strong> בלבד. ומבררים: <strong>מאי</strong> <small>[מהי]</small> אותה שיטה של <strong>ר' אליעזר בן יעקב</strong> הנרמזת כאן? — <strong>דתניא</strong> <small>[ש</small>כן <small>שנויה</small> ברייתא<small>]</small> על הנאמר במצות הביכורים <strong>"ולקח הכהן</strong> הטנא מידך והניחו לפני מזבח ה' אלהיך" (דברים כו, ד) — <strong>לימד</strong> כתוב זה <strong>על הבכורים ש</strong>הם <strong>טעונין תנופה,</strong> אלו <strong>דברי ר' אליעזר בן יעקב.</strong>
 ושואלים: <strong>מאי טעמא</strong> <small>[מה הטעם]</small> של <strong>ר' אליעזר בן יעקב,</strong> כיצד לדבריו נלמד הדבר מן הכתוב? ומשיבים: ר' אליעזר בן יעקב <strong>גמר</strong> <small>[למד]</small> זאת מגזירה שווה של המלים <strong>"יד"</strong> האמורה במצות הביכורים, ו<strong>"יד" מ</strong>האמור בקרבן ה<strong>שלמים.</strong> ומפרטים: <strong>כתיב הכא</strong> <small>[נאמר כאן,</small> בביכורים<small>]</small> <strong>"ולקח הכהן הטנא מידך", וכתיב התם</strong> <small>[ונאמר שם,</small> בשלמים<small>]</small> <strong>"ידיו תביאנה</strong> את אשי ה' את החלב על החזה יביאנו את החזה להניף אותו תנופה לפני ה' " (ויקרא ז, ל), ומכאן, שאף בביכורים נוהגת מצות תנופה, כבשלמים.
## דף סא:
 ולמדנו עוד מגזירה שווה זו: <strong>מה כאן</strong> במצות הביכורים ה<strong>כהן</strong> הוא שמניף את הביכורים, <strong>אף להלן</strong> בשלמים, ה<strong>כהן</strong> הוא שמניף את השלמים. <strong>ומה להלן</strong> בשלמים ה<strong>בעלים</strong> הוא שמניף, <strong>אף כאן</strong> בביכורים <strong>ה</strong><strong>בעלים</strong> הוא שמניף. <strong>הא</strong> <small>[הרי]</small> <strong>כיצד</strong> מקיים את שני הדברים יחד? <strong>כהן מניח ידו תחת ידי בעלים ומניף.</strong>
 ושואלים: ומדוע יוחסה הלכה זו לר' אליעזר בן יעקב, <strong>ולימא נמי</strong> <small>[ושיאמר</small> במשנה <small>גם כן]</small> שהוא <strong>כדברי ר' יהודה! דתניא</strong> <small>[ש</small>כן <small>שנויה</small> ברייתא<small>]</small> על האמור בפרשת הביכורים "ולקח <small>הכהן הטנא מידך והניחו לפני מזבח ה' אלהיך... והנחתו לפני ה' אלהיך..."</small>(דברים כו, ד— י), <strong>ר' יהודה אומר:</strong> אין משמעות הכתוב <strong>"והנחתו</strong> לפני ה' אלהיך" כמשמעה שצריך לעשות הנחה, אלא הרי <strong>זו תנופה</strong> (הנפה). ודן הוא בדבר: <strong>אתה אומר</strong> כי הרי <strong>זו תנופה, או</strong> שמא <strong>אינו אלא הנחה</strong> ממש?
  אינך יכול לומר כן, כי <strong>כשהוא</strong> (הכתוב) <strong>אומר</strong> לפני כן <strong>"והניחו</strong> לפני מזבח ה' אלהיך" — <strong>הרי</strong> דין <strong>הנחה</strong> כבר <strong>אמור, הא</strong> <small>[הרי]</small> מעתה ב<strong>מה אני מקיים</strong> את הכתוב <strong>"והנחתו"?</strong> — <strong>זו תנופה.</strong> הרי שאף ר' יהודה סבור שנוהגת מצות הנפה בביכורים!
 <strong>אמר רבא:</strong> אכן אפשר היה לייחס הלכה זו כשיטת ר' יהודה, והתנא העדיף לייחסה כשיטת ר' אליעזר בן יעקב <strong>הואיל ופתח בו</strong> בדין הנפה בביכורים <strong>הכתוב תחלה,</strong> שהרי לשיטת ר' אליעזר בן יעקב נלמד דין זה מן האמור בתחילת הדברים (מן הכתוב "ולקח הכהן הטנא מידך"), בעוד שר' יהודה למד דין זה מן הנאמר לאחר מכן ("והנחתו"). <strong>רב נחמן בר יצחק אמר</strong> תשובה אחרת: התנא העדיף לייחס הלכה זו כר' אליעזר בן יעקב, <strong>הואיל ורב גבריה</strong> <small>[וגדול כוחו]</small> של ר' אליעזר בן יעקב בתורה, שהלכה כמותו תמיד.
 <big>א</big> <strong>ו</strong>עוד שנינו במשנתנו כי <strong>אימורי</strong> (החלבים הקרבים על המזבח) <strong>של</strong> <strong>שלמי יחיד ו</strong>כן ה<strong>חזה ושוק שלהן,</strong> הניתנים לכהנים לאכילה, חייבים בתנופה. וחיוב זה נוהג <strong>אחד</strong> (בין) בשלמים של <strong>האנשים ואחד</strong> בשל <strong>הנשים.</strong> ואין נוהגת מצות התנופה אלא <strong>ב</strong>קרבנות של <strong>ישראל, אבל לא ב</strong>קרבנות של <strong>אחרים.</strong> ושואלים: <strong>מאי קאמר</strong> <small>[מה הוא אומר]?</small> שכן נראים הדברים כסתירה, שבראשית הדברים אנו למדים כי קרבנות הנשים חייבים בתנופה, והמשכם של הדברים מורה כי אין קרבנות הנשים ("אחרים") חייבים בתנופה.
 <strong>אמר רב יהודה</strong> בהסבר דברי התנא, <strong>הכי קאמר</strong> <small>[כך הוא אומר,</small> זו כוונתו<small>]:</small> <strong>אחד אנשים ואחד נשים</strong> — <strong>קרבנן טעון תנופה, ו</strong>אולם ה<strong>תנופה עצמה</strong> נעשית <strong>ב</strong>ידי גברים <strong>"ישראל",</strong> והבעלים והכהן מניפים יחד, <strong>אבל</strong> בקרבן של נשים התנופה <strong>לא</strong> נעשית <strong>בידי נשים</strong> בעלות הקרבן, אלא הכהן בלבד הוא המניף.
 <big>ב</big> ועוד בדין תנופה בקרבנן של נשים, <strong>תנו רבנן</strong> <small>[שנו חכמים]:</small> <small>בראשית פרשת הנפת השלמים נאמר "דבר אל בני ישראל לאמר המקריב את זבח שלמיו... ידיו תביאינה את אשי ה' את החלב על החזה יביאנו את החזה להניף אותו תנופה לפני ה' " (ויקרא ז, כט—</small> ל). ומן הכתוב "בני ישראל" למדים אנו כי רק <strong>בני ישראל</strong> המביאים <strong>קרבנות</strong> <strong>מניפין</strong> אותם, <strong>ואין הגוים</strong> המביאים קרבנות <strong>מניפין</strong> אותם. ועוד נלמד מכתוב זה כי רק <strong>בני ישראל</strong> הגברים <strong>מניפין</strong> את קרבנותיהם, <strong>ואין הנשים</strong> המביאות קרבן <strong>מניפות.</strong>
 <strong>אמר ר' יוסי: מצינו</strong> (מצאנו) <strong>שחלק</strong> (שהבדיל) <strong>הכתוב בין קרבן ישראל ל</strong>בין <strong>קרבן</strong> של <strong>גוים</strong> וכן <strong>ל</strong>בין <strong>קרבן נשים ב</strong>ענין חיוב ה<strong>סמיכה</strong> על הקרבן. שכן קרבן גברים מישראל חייב בסמיכה, ולא של גוים ושל נשים. ומעתה יש לשאול: <strong>יכול</strong> שנלמד מדין הסמיכה לדין התנופה ו<strong>נחלוק</strong> ביניהם גם <strong>ב</strong>דין ה<strong>תנופה</strong> בקרבנות שרק של האנשים מישראל יהא חייב בה?
  ויש להשיב: <strong>לא,</strong> אין ללמוד כך, שיש <strong>לומר כי</strong> <strong>מה לי</strong> (מה טעם) <strong>חלק</strong> הכתוב בין אנשים מישראל לבין גוים ונשים <strong>בסמיכה</strong> — משום <strong>ש</strong>מיוחד הוא דין <strong>הסמיכה,</strong> שנעשית רק <strong>בבעלים</strong> של הקרבן עצמם, ואין אחרים יכולים לסמוך עבורם. ומעתה יש מקום לומר, כי כשם שהתמעטו הכהנים ממעשה הסמיכה, התמעטו הגוים והנשים מסמיכה.
  ואולם האם נבוא ו<strong>נחלוק</strong> בין אנשים לבין גוים ונשים גם <strong>ב</strong>ענין ה<strong>תנופה? שהתנופה</strong> נעשית אף <strong>בכהנים,</strong> וממילא אין סיבה גם לחלק בין גוים ונשים לבין אחרים שיכולים לעשות את הכהנים לשליחיהם לתנופה! <strong>אם כן</strong> שאף קרבנם של גוים ושל נשים חייב בתנופה, יש לשאול: <strong>מה תלמוד לומר</strong> <strong>"בני ישראל"?</strong> — <strong>בני ישראל מניפין</strong> בעצמם את קרבנם, <strong>ואין הגוים מניפין</strong> בעצמם את קרבנם. וכמו כן: <strong>בני ישראל מניפין</strong> בעצמם את קרבנם, <strong>ואין הנשים מניפות</strong> בעצמן את קרבנן.
  ועוד בענין מצות התנופה <strong>תניא אידך</strong> <small>[שנויה</small> ברייתא <small>אחרת]:</small> ממה שנאמר בתחילת פרשת הנפת השלמים <strong>"בני ישראל"</strong> — <strong>אין לי</strong> ללמוד שחייבים בתנופה <strong>אלא בני ישראל</strong> ממש, ואולם <strong>גרים ועבדים משוחררין</strong> שדינם כישראל, <strong>מנין</strong> לי שגם הם חייבים בתנופת קרבנם? — <strong>תלמוד</strong> <strong>לומר</strong> מיד לאחר מכן <strong>"המקריב</strong> את זבח שלמיו" — לרבות לדין ההנפה כל אדם המביא קרבן למקדש ("המקריב"), ובכלל זה אף הגרים והעבדים המשוחררים.
  ואם תשאל: <strong>או</strong> אפשר שכוונת הכתוב "המקריב" <strong>אינו</strong> כן, <strong>אלא</strong> לומר שהמניף הוא <strong>זה</strong> ה<strong>כהן המקריב</strong> ממש את אימורי וחלבי הקרבן על המזבח? — אינך יכול לומר כן, שהרי <strong>כשהוא</strong> (הכתוב) <strong>אומר</strong> בפסוק הבא <strong>"ידיו תביאינה</strong> את אשי ה'... להניף אותו תנופה לפני ה' " — <strong>הרי</strong> שב<strong>בעלים אמור</strong> דין ההנפה. ומעתה יש לשאול: <strong>הא</strong> <small>[הרי]</small> <strong>כיצד</strong> מתקיימת איפוא מצוות ההנפה, על ידי הבעלים ועל ידי הכהן? — ה<strong>כהן מניח</strong> את <strong>ידיו תחת ידי הבעלים, ומניף</strong> את הקרבן.
## דף סב.
 ו<strong>כיצד</strong> מניף הקדשים <strong>עושה</strong> בהם לפני הנפתם? — בתחילה הוא <strong>מניח</strong> את ה<strong>אימורין</strong> (החלקים הקרבים על אש המזבח) <strong>על פיסת</strong> (כף) <strong>היד, ו</strong>את ה<strong>חזה ו</strong>ה<strong>שוק</strong> (הניתנים לכהנים לאכילה) מניח <strong>עליהן. ובכל מקום שיש</strong> עם הקרבן גם <strong>לחם</strong> — <strong>הלחם</strong> מונח <strong>מלמעלה</strong> בהנפה.
  ושואלים:  <strong>היכא</strong> <small>[היכן]</small> מצאנו בקרבנות המונפים שהלחם המונף צריך להיות מלמעלה? <strong>אמר רב פפא:</strong> באיל ה<strong>מלואים</strong> שנאמר בו "ויקח את החלב ואת האליה ואת כל החלב אשר על הקרב... ואת שוק הימין. ומסל המצות אשר לפני ה' לקח חלת מצה אחת וחלת לחם שמן אחת ורקיק אחד וישם על החלבים ועל שוק הימין. ויתן את הכל על כפי אהרן ועל כפי בניו וינף אותם תנופה לפני ה' " (ויקרא ח, כה— כז).
  ומבררים:  <strong>מאי טעמא</strong> <small>[מה הטעם,</small> המקור בתורה<small>]</small> לכך שבתחילה מניחים את האימורים, ומעליהם את החזה והשוק? <strong>אילימא</strong> <small>[אם תאמר]</small> שנלמד הדבר <strong>משום דכתיב</strong> <small>[שנאמר]:</small> <strong>"שוק התרומה וחזה התנופה על אשי החלבים יביאו להניף תנופה</strong> לפני ה' והיה לך ולבניך אתך לחק עולם...." (שם י, טו), הרי שהחזה והשוק ניתנים על החלבים בתנופה, <strong>והכתיב</strong> <small>[והרי נאמר]</small> כתוב אחר <strong>"את החלב על החזה יביאנו</strong> את החזה להניף אותו תנופה לפני ה' " (שם ז, ל), להיפך, שהחלבים ניתנים על החזה והשוק להנפה, ולא מתחתיהם!
 <strong>אמר אביי:</strong> אין להקשות מאותו כתוב, שכן הכתוב <strong>ההוא</strong> אינו מדבר על אופן ההנחה בשעת התנופה אלא על אופן ההנחה בזמן <strong>דמייתי ליה</strong> <small>[שמביא אותו,</small> את הקרבן העומד להנפה<small>]</small> ה<strong>כהן</strong> הבא <strong>מבית המטבחיים</strong> לאחר שנשחט הקרבן לכהן אחר לצורך הנפתו. ואצל הכהן המביא מניחים בתחילה את השוק ואת החזה, ולאחר מכן מניחים את החלבים. <strong>ו</strong>באופן זה של נשיאת החלקים, נמצא שכאשר <strong>רמי ליה</strong> <small>[מטיל אותו,</small> הופך ומניח<small>]</small> את הקרבן על כפי הכהן המניף, בתחילה יושמו על כפיו החלבים (הנמצאים למעלה), ואחר כך מעליהם יושמו החזה והשוק.
  ומקשים על כך: <strong>והכתיב</strong> <small>[והרי נאמר]</small> כתוב <small>נוסף המורה ששמים את החלבים מעל החזה והשוק, ולא מתחתיהם, שכן נאמר</small> <strong>"וישימו את החלבים על החזות"</strong> (שם ט, כ)! ומשיבים: אף מכתוב זה אין להקשות, שכן הכתוב <strong>ההוא</strong> מדבר בזמן <strong>דיהיב ליה</strong> <small>[שנותן אותו,</small> את החלקים המונפים<small>]</small> הכהן המניף, לאחר ההנפה, <strong>לכהן אחרינא</strong> <small>[אחר],</small> המעלה על המזבח את החלקים הקרבים עליו, ונמצא איפוא שבתחילה שם הכהן המניף על ידו של הכהן המקטיר את החזה והשוק, ולאחר מכן הוא שם עליהם את החלבים. <strong>ואזיל</strong> <small>[והולך]</small> כהן זה <strong>ומקטר ליה</strong> <small>[ומקטיר אותו].</small>
 <strong>והא</strong> <small>[וזה],</small> שלושת הכתובים הללו ופירושם <strong>קא משמע לן</strong> <small>[הוא משמיע לנו,</small> מלמדנו<small>],</small> <strong>דבעינן</strong> <small>[שצריכים אנו]</small> <strong>שלשה כהנים,</strong> לעבודה (המביא מבית המטבחיים, המניף, המקטיר), ואין כהן אחד עושה את שלוש העבודות הללו. וטעם הדבר: <strong>משום דכתיב</strong> <small>[שנאמר]:</small> <strong>"ברב עם הדרת מלך"</strong> (משלי יד, כח), שכבודו של מלך הוא שתיעשה מלאכתו בידי רבים.
 <big>א</big> <strong>ו</strong>עוד שנינו במשנתנו כי <strong>שתי הלחם ושני כבשי עצרת</strong> חייבים בהנפה, וכיצד הוא עושה בהנפתם? נותן את שתי הלחם על גבי שני הכבשים, ומניפם. ובענין זה <strong>תנו רבנן</strong> <small>[שנו חכמים]</small> בברייתא: נאמר "והניף הכהן אותם על לחם הביכורים תנופה לפני ה' על שני כבשים קדש יהיו לה' לכהן" (ויקרא כג, כ), ומן האמור בתחילתו <strong>"והניף הכהן אתם על לחם הבכרים"</strong>
 <strong>יכול</strong> היית ללמוד כי מצווה הכהן המניף ש<strong>יניח</strong> את ה<strong>כבשים על גבי הלחם,</strong> ויניפם. ולכך <strong>תלמוד לומר</strong> בהמשך הכתוב "תנופה לפני <strong>ה'</strong> <strong>על שני כבשים"</strong> — ללמדנו ששתי הלחם נמצאים על הכבשים בשעת ההנפה! וכן לצד האחר, <strong>אי</strong> <small>[אם]</small> תלמד דין הנפה מן <strong>"על שני כבשים", יכול</strong> היית לומר כי מצווה הכהן המניף שיניח את שתי ה<strong>לחם על גבי כבשים,</strong> ויניפם. לכך <strong>תלמוד לומר "על לחם הבכורים"</strong> — ללמדנו שהלחם נתון מתחת לכבשים בשעת ההנפה.
  נמצא כי <strong>נישתקל</strong> <small>[שקול]</small> הוא <strong>הכתוב,</strong> שיש בו שתי אמירות סותרות. <strong>ו</strong>מעתה <strong>איני יודע</strong> כיצד היא הנפתם, <strong>אם</strong> ה<strong>לחם</strong> נמצא <strong>על גבי כבשים, ואם</strong> ה<strong>כבשים</strong> הם הנמצאים <strong>על גבי</strong> ה<strong>לחם.</strong> ותיפתר הבעיה כך: <strong>מה מצינו</strong> (כשם שמצאנו) <strong>בכל מקום</strong> שנעשית הנפה, שה<strong>לחם</strong> נתון <strong>למעלה, אף כאן</strong> בשתי הלחם וכבשי העצרת ה<strong>לחם</strong> נתון <strong>למעלה</strong> בהנפה. ואגב הרצאת דברי הברייתא מבררים: <strong>היכא</strong> <small>[היכן]</small> באיזה מקום מצאנו שהלחם נתון למעלה בהנפה? <strong>אמר רב פפא: ב</strong>איל ה<strong>מילואים.</strong>
 ושבים לדברי הברייתא, <strong>ר' יוסי בן המשולם</strong> חולק על דברי חכמים, ו<strong>אומר</strong> שאין כבשי העצרת מונחים למטה ושתי הלחם מונחים למעלה בשעת ההנפה, אלא ה<strong>כבשים</strong> הם המונחים <strong>למעלה,</strong> ושתי הלחם מלמטה. <strong>ומה</strong> (כיצד) <strong>אני מקיים</strong> את האמור בכתוב <strong>"על שני כבשים"</strong> המורה לכאורה ששתי הלחם נמצאים מעל הכבשים? — בא כתוב זה לומר שאין הנפת הכבשים עם הלחמים נוהגת אלא בשני הכבשים (של עצרת), שהם שלמי ציבור, ו<strong>להוציא</strong> (למעט) מכלל דין זה <strong>את</strong> <strong>שבעה</strong> הכבשים, שהם עולות, הבאים גם הם עם הלחם, שאין הם מונפים עם הלחם.
  ואילו החכם <strong>חנינא בן חכינאי אומר:</strong> <strong>מניח</strong> את <strong>שתי הלחם בין ירכותיהן של</strong> שני ה<strong>כבשים, ומניף</strong> אותם כך, <strong>ונמצא</strong> שבאופן זה הריהו <strong>מקיים</strong> את <strong>שני</strong> ה<strong>מקראות הללו,</strong> שיש באופן זה גם <strong>לחם על גבי כבשים ו</strong>גם <strong>כבשים על גבי הלחם.</strong> על כך <strong>אמר רבי:</strong> אין לנהוג כדברי חנינא בן חכינאי, שהרי אם <strong>לפני מלך בשר ודם אין עושין כן</strong> להניח על שולחנם לחם הנתון בין ירכותיהם של הכבשים, <strong>לפני מלך מלכי המלכים הקדוש ברוך הוא עושין כן?! אלא</strong> כך יש לעשות: <strong>מניח</strong> את שתי הלחם ושני הכבשים הבאים בעצרת <strong>זה בצד זה, ומניף</strong> אותם יחד, ונמצא מקיים את שני המקראות, בדרך של כבוד לפני המקום.
  ומקשים על שיטת רבי: <strong>והא בעינן</strong> <small>[והרי צריכים אנו]</small> שיתקיים בהנפה הכתוב <strong>"על"</strong> ("על לחם הביכורים" או "על שני כבשים") ואילו באופן זה אין האחד נמצא על חבירו אלא לצידו! <strong>אמר ליה</strong> <small>[לו]</small> <strong>רב חסדא לרב המנונא, ואמרי לה</strong> <small>[ויש אומרים]</small> שאמר זאת <strong>רב המנונא לרב חסדא:</strong> <strong>רבי לטעמיה</strong> <small>[לטעמו,</small> לשיטתו<small>]</small> <strong>דאמר</strong> <small>[שאמר]</small> שהתיבה <strong>"על"</strong> משמשת גם במובן של <strong>בסמוך.</strong>
 <strong>דתניא</strong> <small>[ש</small>כן <small>שנויה</small> ברייתא<small>]</small> על הנאמר בלחם הפנים <strong>"ונתת על המערכת לבנה זכה"</strong> (ויקרא כד, ז), <strong>רבי אומר: "על"</strong> האמור בכתוב זה משמעו <strong>בסמוך,</strong> שאין הלבונה ניתנת על מערכת לחם הפנים עצמו, אלא לידו. <strong>אתה אומר</strong> כי <strong>"על"</strong> משמעה <strong>בסמוך, או אינו אלא</strong> שמשמעה <strong>על ממש?</strong> על כך יש להשיב: <strong>כשהוא</strong> (הכתוב) <strong>אומר</strong> בדינה של הפרוכת והארון: <strong>"ושמת שם את ארון העדות</strong> <strong>וסכת על הארן את הפרכת"</strong> (שמות מ, ג), והרי אין הפרוכת נתונה מעל הארון, אלא מצידו, כמחיצה. ומכאן <strong>הוי אומר</strong> כי אף בענייננו הכתוב <strong>"על"</strong> כוונתו <strong>בסמוך,</strong> ולא על ממש.
 <big>ב</big> שנינו במשנתנו שהנפת שתי הלחם ושני כבשי עצרת נעשית כך, מניח את שתי ידיו מלמטה ו<strong>מוליך</strong> (מושיט) כלפי כל רוח מארבע רוחות השמים, <strong>ומביא</strong> (ומחזיר אליו), ו<strong>מעלה</strong> כלפי מעלה <strong>ומוריד</strong> מטה. ובענין זה עוד <strong>אמר ר' חייא בר אבא, אמר ר' יוחנן: מוליך</strong> כנגד ארבע רוחות השמים <strong>ומביא</strong> — כהודיה <strong>ל</strong>קדוש ברוך הוא, <strong>מי</strong> שכל <strong>הרוחות</strong> (הצדדים בעולם) הן <strong>שלו,</strong> ו<strong>מעלה ומוריד</strong> — כהודיה <strong>ל</strong>קדוש ברוך הוא, <strong>מי שהשמים והארץ</strong> הם <strong>שלו.</strong>
 <strong>במערבא מתנו הכי</strong> <small>[בארץ ישראל היו שונים כך],</small> <strong>אמר רב חמא בר עוקבא,</strong> <strong>אמר ר' יוסי בר ר' חנינא: מוליך ומביא</strong> לארבע רוחות השמים — <strong>כדי לעצור</strong> בעד <strong>רוחות רעות</strong> שלא תבואנה לעולם, ו<strong>מעלה ומוריד</strong> — <strong>כדי לעצור</strong> בעד <strong>טללים רעים</strong> מלרדת לעולם.
 <strong>אמר ר' יוסי בר רב אבין: זאת</strong> <strong>אומרת</strong> כי מעלת <strong>שירי</strong> (נספחי, טפלי) <strong>מצוה,</strong> וכגון ההנפה שאינה עיקר מצות הקרבן (שהרי הקרבן מכפר אף אם לא נעשתה בו הנפה), שהם <strong>מעכבים</strong> (מונעים) <strong>את</strong> <strong>הפורענות</strong> מלבוא, <strong>דהא</strong> <small>[שהרי]</small> ה<strong>תנופה שירי מצוה היא,</strong> <strong>ו</strong>הריהי <strong>עוצרת רוחות רעות וטללים רעים</strong> מלבוא לעולם. <strong>אמר רבה: וכן</strong> צריך להוליך ולהביא לארבע רוחות השמים ולהעלות מעלה ולהוריד מטה את ה<strong>לולב</strong> בחג הסוכות.
  ונמסר כי <strong>רב אחא בר יעקב ממטי ליה ומייתי ליה ומחוי הכי ואמר</strong> <small>[היה מוליך אותו ומביא אותו,</small> את הלולב, <small>ומראה כך ואומר]:</small> יורה <strong>אני</strong> <strong>גירא בעינא דשטנא</strong> <small>[חץ בעינו של השטן].</small> ומעירים: <strong>ולאו מילתא</strong> <small>[ולא דבר,</small> עשייה<small>]</small> ראויה <strong>היא,</strong> <strong>משום דאתי</strong> <small>[ש</small>בכך <small>יבוא]</small> השטן <strong>לאתגרויי ביה</strong> <small>[להתגרות בו].</small>
 <big>ג</big> ועוד בענין ההנפה בקרבנות <strong>תנו רבנן</strong> <small>[שנו חכמים]:</small> <strong>זבחי שלמי צבור</strong> חייבים בתנופה בעודם חיים, וכן הריהם <strong>טעונין</strong> (חייבים) <strong>תנופה לאחר שחיטה, ותנופתן</strong> לאחר שנשחטו הריהי נעשית בשלמותם, <strong>כמות שהן</strong> בחייהם. אלו <strong>דברי רבי. ו</strong>אילו <strong>חכמים אומרים:</strong> אין ההנפה בכל הקרבן השחוט, אלא רק <strong>בחזה ושוק.</strong>
 ומבררים: <strong>במאי קא מיפלגי</strong> <small>[במה,</small> באיזה <small>עקרון,</small> <small>הם חלוקים]?</small> <strong>אמר ליה</strong> <small>[לו]</small> <strong>רב חסדא לרב המנונא, ואמרי לה</strong> <small>[ויש אומרים]</small> שאמר זאת <strong>רב המנונא לרב חסדא</strong> בהסבר מחלוקת רבי וחכמים, כי בשאלה העקרונית לגבי הלימוד מגזירה שווה הם נחלקים. האם נלמד מגזירה שווה <strong>ב</strong>אופן שיש ל<strong>דון מינה ומינה</strong> <small>[ללמוד ממנה וממנה],</small> כלומר, נלמד מכל פרטיו של הדבר המלמד לעניינו של הדבר הלמד. או שמא גזירה שווה מלמדת <strong>ב</strong>אופן שיש ל<strong>דון מינה ואוקי באתרה</strong> <small>[ללמוד ממנה</small> רק לענין הפרט בו נגזרה הגזירה שווה, <small>והעמד</small> את הדבר הלמד בשאר פרטיו <small>במקומה].</small> ובזאת <strong>קא מיפלגי</strong> <small>[הם חלוקים].</small>
 ומפרטים: למדים אנו דין הנפה בשלמי ציבור מדין הנפה בשלמי יחיד בגזירה שווה, <strong>רבנן סברי</strong> <small>[חכמים סבורים]</small> כגישה העקרונית האומרת <strong>דון מינה ומינה</strong> <small>[למד ממנה וממנה],</small> ולכך בענייננו גם כן נאמר: <strong>מה זבחי שלמי יחיד טעונין תנופה לאחר שחיטה, אף זבחי שלמי צבור טעונין תנופה לאחר שחיטה. ומינה</strong> <small>[וממנה]</small> נוסיף ונלמד עוד בשאר הפרטים: <strong>מה התם</strong> <small>[שם,</small> בשלמי יחיד<small>]</small> ההנפה נעשית <strong>בחזה ושוק</strong> בלבד, <strong>אף הכא נמי</strong> <small>[כאן,</small> בשלמי ציבור, <small>גם כן]</small> ההנפה נעשית <strong>בחזה ושוק</strong> בלבד.
 <strong>ו</strong>אילו <strong>רבי סבר</strong> <small>[סבור]</small> כשיטה העקרונית שיש ל<strong>דון מינה ואוקי באתרה</strong> <small>[ללמוד ממנה ולהעמיד במקומה],</small> ומשום כך, אף בענייננו, אכן לומד הוא בגזירה שווה: <strong>מה זבחי שלמי יחיד</strong> — <strong>טעונין תנופה לאחר שחיטה, אף זבחי שלמי צבור</strong> — <strong>טעונין תנופה לאחר שחיטה, ו</strong>אולם בשאר פרטים <strong>אוקי באתרה</strong> <small>[העמד</small> את ההלכה הנלמדת <small>במקומה],</small> ודווקא <strong>התם</strong> <small>[שם,</small> בשלמי יחיד<small>]</small> דין ההנפה <strong>הוא</strong> ב<strong>חזה ושוק, אבל הכא</strong> <small>[כאן,</small> בשלמי ציבור<small>]</small> ההנפה היא <strong>כמות שהן,</strong> שמונפים הם בשלמותם, <strong>כמות שהן בחיים.</strong>
## דף סב:
 <strong>רב פפא אמר</strong> הסבר אחר למחלוקתם של רבי וחכמים: <strong>דכולי עלמא</strong> <small>[שלדעת הכל],</small> אף לדעת רבי אופן הלימוד בגזירה שווה, יש ל<strong>דון מינה ומינה</strong> <small>[ללמוד ממנה וממנה]</small> <strong>הוא, ו</strong>אולם <strong>היינו טעמא</strong> <small>[זהו הטעם]</small> של <strong>רבי</strong> הסבור שמניפים את שלמי הציבור לאחר שחיטתם בשלמותם, ולא את החזה והשוק בלבד (כבשלמי יחיד): <strong>כי התם</strong> <small>[כמו שם,</small> בשלמי יחיד<small>],</small> <strong>מה התם</strong> <small>[שם]</small> מניפים את ה<strong>דבר ש</strong>הוא <strong>מתנה</strong> (הניתן) <strong>לכהן,</strong> שהרי החזה והשוק ניתנים לכהנים לאכילה, <strong>אף הכא</strong> <small>[כאן,</small> בשלמי ציבור<small>]</small> מניפים את ה<strong>דבר ש</strong>הוא <strong>מתנה לכהן,</strong> וכיון ששלמי ציבור ניתנים כולם לכהנים, אף הנפתם בשלמותם.
  ואילו <strong>רבינא אמר</strong> הסבר הפוך מזה של רב פפא: <strong>דכולי עלמא</strong> <small>[לדעת הכל],</small> אף לדעת חכמים בגזירה שווה יש ל<strong>דון מינה ואוקי באתרה</strong> <small>[ממנה</small> רק בפרט המסויים, <small>ולהעמיד</small> את <small>ההלכה הנלמדת בשאר פרטיה</small> <small>במקומה],</small> <strong>ו</strong>אולם <strong>היינו טעמא</strong> <small>[זהו הטעם]</small> של <strong>רבנן</strong> <small>[חכמים]</small> הסבורים שאין מניפים בשלמי ציבור אלא את החזה והשוק: משום שנאמר בדינם של שלמי יחיד "כי את חזה התנופה ואת שוק התרומה לקחתי מאת בני ישראל מזבחי שלמיהם ואתן אותם לאהרן הכהן ולבניו..." (ויקרא ז, לד), והרי המלה <strong>"שלמיהם"</strong> הנאמרת בלשון רבים (ולא בלשון יחיד, אף שבשלמי יחיד הכתוב מדבר) <strong>ריבויא</strong> <small>[ריבוי]</small> <strong>הוא,</strong> וללמדנו שאף בשלמי ציבור הוא הדין, שמניפים מהם את השוק ואת החזה בלבד.
 <big>א</big> שנינו במשנתנו ש<strong>ר' שמעון אומר</strong> כי <strong>שלשה מינין</strong> של קרבנות <strong>טעונין שלש מצו‍ת</strong> הנעשות בהם. <strong>שתים</strong> משלוש המצוות הללו נוהגות <strong>בכל אחד</strong> ואחד משלשת מיני הקרבנות הללו, <strong>ו</strong>אילו המצוה ה<strong>שלישית אין</strong> נוהגת <strong>בהן. ואלו הן</strong> שלושת מיני הקרבנות: <strong>זבחי שלמי יחיד</strong> (קרבנות שלמים שמביא אדם יחיד), <strong>וזבחי שלמי צבור</strong> (שני כבשי עצרת), <strong>ו</strong>קרבן <strong>אשם</strong> שמביא ה<strong>מצורע</strong> הנרפא מצרעתו.
 <strong>זבחי שלמי יחיד</strong> — הריהם <strong>טעונין סמיכה</strong> על ראש הקרבן בהיותו עדיין ב<strong>חיים, ו</strong>כן <strong>תנופה</strong> של האימורים הבאים מהקרבנות ה<strong>שחוטין, ו</strong>אולם <strong>אין בהן</strong> מצות <strong>תנופה</strong> בעודם <strong>חיים.</strong> ואילו <strong>זבחי שלמי צבור טעונין תנופה</strong> של הקרבנות בעודם <strong>חיים ו</strong>כן של החזה והשוק שלהם בהיותם כבר <strong>שחוטין, ו</strong>אולם <strong>אין בהן</strong> מצות <strong>סמיכה,</strong> שאין הסמיכה נוהגת בקרבנות ציבור (מלבד בשעיר המשתלח ביום הכיפורים ובפר העלם דבר של ציבור). ואילו <strong>אשם מצורע</strong> — <strong>טעון</strong> הן <strong>סמיכה</strong> (ככל קרבנות היחיד, מלבד הבכור והמעשר והפסח), <strong>ו</strong>הן <strong>תנופה</strong> של הקרבן בעודו <strong>חי.</strong> <strong>ו</strong>אולם <strong>אין בו</strong> מצות <strong>תנופה</strong> בקרבן ה<strong>שחוט.</strong> ונמצא איפוא שבכל אחד משלושת הקרבנות הללו אין אלא שתי מצוות מתוך אלה השלוש.
 ודנים בדברי ר' שמעון: <strong>ויהיו זבחי שלמי יחיד טעונין תנופה</strong> אף בעודם <strong>חיים</strong> כדרך שהם טעונים תנופה שחוטים, ויילמד הדבר <strong>מקל וחומר,</strong> ובאופן זה: <strong>ומה זבחי שלמי צבור</strong> הקלים בדינם משלמי יחיד, <strong>ש</strong>הרי <strong>אין</strong> הם <strong>טעונין סמיכה</strong> בעודם <strong>חיים</strong> (כשלמי יחיד), ובכל זאת הריהם <strong>טעונין תנופה</strong> כשהם <strong>חיים, זבחי שלמי יחיד</strong> החמורים בדינם משלמי ציבור, <strong>ש</strong>הרי הם <strong>טעונין סמיכה</strong> בעודם <strong>חיים</strong> בעוד ששלמי ציבור אינם טעונים סמיכה חיים — <strong>אינו דין ש</strong>יהיו <strong>טעונין תנופה</strong> כשהם <strong>חיים!</strong>
 ומשיבים: אין אומרים כן, כיון ש<strong>מיעט רחמנא גבי</strong> <small>[הכתוב אצל]</small> הנאמר ב<strong>זבחי שלמי צבור,</strong> בלשון <strong>"אתם"</strong> ("והניף הכהן אותם על לחם הביכורים תנופה לפני ה' על שני כבשים...", שם כג, כ), והמלה <strong>"אתם"</strong> באה <strong>למעוטי</strong> <small>[למעט]:</small> <small>שלמי ציבור מניפים בחיים, ואין מניפים בחיים</small> <strong>זבחי שלמי יחיד.</strong>
 ושואלים עוד על דברי ר' שמעון: <strong>ויהיו זבחי שלמי צבור טעונין סמיכה</strong> כמו שלמי יחיד, ויילמד הדבר <strong>מקל וחומר</strong> כך: <strong>ומה זבחי שלמי יחיד</strong> הקלים בדינם משלמי ציבור, <strong>ש</strong>הרי <strong>אין</strong> הם <strong>טעונין תנופה</strong> בעודם <strong>חיים</strong> כדרך ששלמי ציבור טעונים — הריהם <strong>טעונין סמיכה.</strong> מעתה, <strong>זבחי שלמי צבור</strong> החמורים משלמי יחיד, <strong>ש</strong>הרי הם <strong>טעונין תנופה</strong> בעודם <strong>חיים</strong> — <strong>אינו דין ש</strong>יהיו אף הם <strong>טעונין סמיכה! אמר רבינא</strong> בתשובה לשאלה זו: <strong>גמירי</strong> <small>[למודים]</small> חכמים במסורת הבאה מסיני, כי אין נוהגות אלא <strong>שתי סמיכות</strong> בלבד <strong>ב</strong>קרבנות <strong>צבור,</strong> בפר העלם דבר, ובשעיר המשתלח, ולכך אין ללמוד שתנהג סמיכה בשלמי ציבור.
  ועוד שואלים על דברי ר' שמעון: <strong>ויהא אשם מצורע טעון תנופה</strong> כשהוא כבר <strong>שחוט,</strong> כדרך ששלמי יחיד טעונים תנופה כשהם שחוטים, ויילמד הדבר <strong>מקל וחומר</strong> כך: <strong>מה זבחי שלמי יחיד</strong> הקלים בדינם מאשם מצורע, <strong>ש</strong>כן <strong>אין</strong> הם <strong>טעונין תנופה</strong> בעודם <strong>חיים,</strong> בעוד שאשם מצורע חייב בתנופה כשהוא חי — הריהם <strong>טעונין תנופה</strong> כשהם <strong>שחוטין.</strong> מעתה, <strong>אשם מצורע</strong> החמור בדינו משלמי יחיד, <strong>ש</strong>הרי <strong>הוא</strong> <strong>טעון תנופה</strong> בעודו <strong>חי,</strong> מה שאין כן שלמי יחיד — <strong>אינו דין ש</strong>יהא <strong>טעון תנופה</strong> כשהוא <strong>שחוט!</strong>
 ומשיבים: אין לומר כן, כיון ש<strong>מיעט רחמנא גבי</strong> <small>[הכתוב אצל]</small> הנאמר ב<strong>זבחי שלמי יחיד</strong> בלשון <strong>"אתו"</strong> ("ידיו תביאינה את אשי ה'... את החזה להניף אותו תנופה לפני ה' ", ויקרא ז, ל), והרי המלה <strong>"אתו"</strong> באה <strong>למעוטי</strong> <small>[למעט]:</small> בשלמי יחיד נוהגת הנפה בחיים, <small>ואין היא נוהגת ב</small><strong>אשם מצורע.</strong>
 <big>ב</big> ועוד בדין התנופה <strong>תנו רבנן</strong> <small>[שנו חכמים]:</small> <strong>חמשה</strong> אנשים <strong>שהביאו</strong> בשותפות <strong>קרבן אחד</strong> — <strong>אחד</strong> מהם <strong>מניף על ידי</strong> (עבור) <strong>כולם. והאשה</strong> — <strong>כהן מניף על ידה</strong> (עבורה). <strong>וכן השולח קרבנותיו ממדינת הים</strong> (מחוץ לארץ) — <strong>כהן מניף על ידו</strong> (עבורו).
## דף סג.
 <big>א משנה</big> <strong>ה</strong>נודב מנחה למקדש ו<strong>אומר "הרי עלי</strong> מנחה העשויה <strong>במחבת"</strong> — <strong>לא יביא</strong> מנחה העשויה <strong>במרחשת.</strong> שאין הוא יוצא ידי נדרו, אלא כאשר מביא כאותה מנחה שנדב. וכן האומר "הרי עלי מנחה העשויה <strong>במרחשת"</strong> — <strong>לא יביא</strong> מנחה העשויה <strong>במחבת.</strong> ואף שמנחות אלה דומות זו לזו, שכן שתיהן נעשות בכלי, מכל מקום הריהן מנחות שונות, ואין לשנות ממנחה שנדר בה למנחה אחרת. ומסבירים <strong>מה</strong> השוני <strong>בין</strong> ה<strong>מחבת ל</strong>בין ה<strong>מרחשת</strong> — ה<strong>מרחשת יש לה כיסוי,</strong> ואילו ה<strong>מחבת אין לה כיסוי.</strong> אלו <strong>דברי ר' יוסי הגלילי. ר' חנינא בן גמליאל אומר:</strong> ההבדל ביניהן הוא בזה שה<strong>מרחשת</strong> <strong>עמוקה</strong> ונותנים בה הרבה שמן, <strong>ו</strong>מתוך כך, <strong>מעשיה</strong> (הדברים הנעשים בה, העיסה שבה) <strong>רוחשין</strong> (מתנועעים) בתוכה והינם רכים. ואילו ה<strong>מחבת</strong> הריהי <strong>צפה</strong> (שטוחה, שאינה עמוקה), ואין נותנים בה אלא שמן מועט, <strong>ו</strong>מתוך כך <strong>מעשיה</strong> (הדברים הנעשים בה, העיסה המיטגנת בה) הינם <strong>קשין,</strong> שאינם רכים.
 <big>ב גמרא</big> ומבררים: <strong>מאי טעמא</strong> <small>[מה הטעם,</small> המקור<small>]</small> לדברי <strong>ר' יוסי</strong> הגלילי שהמרחשת מכוסה והמחבת גלויה, שהרי בתורה לא נאמר כיצד נראים כלים אלה? <strong>אילימא</strong> <small>[אם תאמר]</small> שלמד כן, שהרי מנחת ה<strong>מרחשת,</strong> מתוך <strong>דאתיא ארחושי הלב</strong> <small>[ש</small>היא <small>באה</small> לכפר <small>על רחשי,</small> מחשבות עבירה של <small>הלב]</small> שכן המחשבה נקראת "רחש", <strong>כדכתיב</strong> <small>[כמו שנאמר]:</small> <strong>"רחש לבי דבר טוב"</strong> (תהלים מה, ב). וכשם שמחשבת הלב מכוסה, אף מנחה זו נעשית בכלי מכוסה. <strong>ו</strong>אילו מנחת ה<strong>מחבת,</strong> מתוך <strong>דאתיא</strong> <small>[ש</small>היא <small>באה]</small> לכפר על עוונות שהיו ב<strong>מחבואי הפה,</strong> ברכילות, <strong>והרי הדיבור גלוי, ו</strong><strong>כדאמרי אינשי</strong> <small>[כמו שאומרים אנשים]</small> על אדם המדבר בקול רם שהוא <strong>מנבח נבוחי</strong> <small>[נובח נביחות],</small> ולכך היא נעשית בכלי גלוי.
  ואולם אפשר להקשות על הסבר <strong>זה:</strong> <strong>אימא איפכא</strong> <small>[אמור להיפך],</small> ובאופן זה: מנחת ה<strong>מחבת</strong> היא זו הנעשית בכלי מכוסה, וטעם הדבר — משום <strong>דאתיא</strong> <small>[ש</small>היא <small>באה]</small> לכפר על <strong>מחבואי הלב,</strong> <strong>דכתיב</strong> <small>[ש</small>כן <small>נאמר]</small> בדברי לבן ליעקב: <strong>"למה נחבאת לברח</strong> ותגנוב אותי..." (בראשית לא, כו). ואילו מנחת ה<strong>מרחשת</strong> היא המנחה הנעשית בכלי גלוי, וטעם הדבר — משום <strong>דאתיא ארחושי</strong> <small>[ש</small>היא <small>באה</small> לכפר <small>על רחשים,</small> דיבורים<small>],</small> שכן הדיבור נקרא "רחש", <strong>כדאמרי אינשי</strong> <small>[כמו שאומרים אנשים]</small> בתיאור האדם המדבר: <strong>הוה מרחשן שיפתותיה</strong> <small>[היו שפתיו מרחשות]!</small> ומסכמים: לא למד ר' יוסי הגלילי את ההבחנה בין מרחשת למחבת מן הכתובים, <strong>אלא גמרא גמירי לה</strong> <small>[מסורת מקובלת היא]</small> כי המרחשת מכוסה והמחבת גלויה.
 <big>ג</big> עוד שנינו במשנתנו כי <strong>ר' חנינא בן גמליאל אומר</strong> שהמרחשת היא עמוקה ואילו המחבת שטוחה ("צפה"), ומבררים מה מקור הבחנה זו: ה<strong>מרחשת עמוקה</strong> — <strong>דכתיב</strong> <small>[ש</small>כן <small>נאמר]</small> במנחתה <strong>"וכל נעשה במרחשת"</strong> (ויקרא ז, ט), והרי זה מלמד שהדברים נעשים בכלי שיש לו תוך, והרי שעמוקה היא. ואילו ה<strong>מחבת</strong> הריהי <strong>צפה</strong> (שטוחה) — <strong>דכתיב</strong> <small>[ש</small>כן <small>נאמר]</small> במחתה באותו כתוב <strong>"ועל מחבת"</strong> — והרי זה מלמד שהדברים נעשים עליה ולא בתוכה, משמע שאין לה תוך.
 <big>ד</big> ועוד בדין המרחשת, <strong>תנו רבנן</strong> <small>[שנו חכמים],</small> <strong>בית שמאי אומרים:</strong> אדם הנודר בלשון "הרי עלי מנחת מרחשת", ואף בלשון חסרה "הרי עלי במרחשת" — הריהו חייב במנחת מרחשת, ואולם <strong>האומר "הרי עלי מרחשת"</strong> — <strong>יהא מונח</strong> הדבר בספקו <strong>עד שיבא אליהו</strong> הנביא, ויתברר מה דינו.
  ומסבירים את ספקם של בית שמאי: <strong>מספקא להו</strong> <small>[</small>היה <small>מסופק להם]</small> מדוע נקראו מנחת המרחשת ומנחת המחבת כן, <strong>אי</strong> <small>[אם]</small> <strong>על שום</strong> <small>[שם]</small> ה<strong>כלי</strong> שבו הן נעשות <strong>נקראו,</strong> שהשמות "מרחשת" ו"מחבת" מיוחדים הם לכלים, <strong>ו"מנחת מרחשת" או "מנחת מחבת" משמעה: המנחה הנעשית בכלים אלה.</strong> <strong>או</strong> שנקראו המנחות הללו <strong>על שום</strong> <small>[שם]</small> אופן <strong>מעשיהן</strong> (עשייתם), ו"מנחת מרחשת" משמעה: המנחה הרוחשת בשעת עשייתה, ו"מנחת מחבת" משמעה: המנחה הצפה בשעת עשייתה. ומעתה, אם עיקר השם "מרחשת" הוא הכלי — זה הנודר "מרחשת", חייב בהבאת הכלי הנקרא כן. ואם עיקר השם "מרחשת" הוא דרך עשייתה של המנחה — חייב הנודר בהבאת מנחה זו. ומתוך שספק הוא, יהא מונח עד שיבוא אליהו.
 <strong>ו</strong>אילו <strong>בית הלל אומרים</strong> שאין זה ספק, שכן <strong>כלי היה במקדש, ו"מרחשת" שמה,</strong> ואם כן, הנודר "מרחשת" — התחייב להביא כלי זה. <strong>ו</strong>מוסיפים בית הלל ומתארים כלי זה: <strong>דומה</strong> כלי זה <strong>כמין כלבוס</strong> (יעויין ב"החיים") <strong>עמוק,</strong> שיש בכלי זה שקעים, <strong>וכשבצק מונח בתוכו</strong> הריהו נכנס לתוך השקעים שבו, ומקבל את צורתם, והריהו <strong>דומה</strong> <strong>כמין תפוחי</strong> עצי <strong>הברתים וכמין בלוטי</strong> (פירות) <strong>היוונים.</strong>
 <strong>ו</strong>מתוך ש<strong>אומר</strong> הכתוב בלשון נפרדת על כל אחד מהכלים הללו, <strong>"וכל נעשה במרחשת ועל מחבת",</strong> ולא נאמרה לשון כוללת "וכל נעשה במרחשת ובמחבת" — <strong>אלמא</strong> <small>[מכאן]</small> ש<strong>על שום</strong> <small>[שם]</small> <strong>הכלים נקראו, ולא על שום</strong> <small>[שם]</small> <strong>מעשיהם,</strong> שזו נעשית בתוך הכלי, וזו מעל הכלי.
 <big>ה משנה</big> אדם האומר <strong>"הרי עלי</strong> להביא מנחת מאפה הנעשה <strong>בתנור"</strong> — <strong>לא יביא</strong> מנחת <strong>מאפה</strong> שנעשתה <strong>ב</strong><strong>כופח</strong> (כלי אפיה קטן), <strong>ולא</strong> מנחת <strong>מאפה</strong> שנעשתה על גבי <strong>רעפים</strong> (לבנים של חמר שלובנו על גבי האש), <strong>ו</strong>לא מנחת <strong>מאפה</strong> שנעשתה <strong>ב</strong><strong>יורות הערביים</strong> (גומות חפורות באדמה, ומדופנות בטיט, המוסקות באש ומשמשות לאפיה). <strong>ר' יהודה אומר:</strong> אם <strong>רצה</strong> — הריהו <strong>מביא</strong> בנדרו מנחת <strong>מאפה כופח,</strong> שכן אף הוא בכלל תנור.
  והלכה נוספת: האומר <strong>"הרי עלי מנחת מאפה</strong> תנור" — חייב הוא להביא אותה או עשר חלות או עשרה רקיקים, אבל <strong>לא יביא</strong> אותה <strong>מחצה</strong> של עשרת הלחמים הללו (חמש) <strong>חלות ומחצה</strong> (חמש) אחרת <strong>רקיקין.</strong> ואילו <strong>ר' שמעון מתיר</strong> להביא מחצה חלות ומחצה רקיקים, <strong>מפני ש</strong>הן החלות והן הרקיקים כתובים במנחת מאפה תנור, והרי <strong>הוא</strong> איפוא <strong>קרבן אחד.</strong>
 <big>ו גמרא</big> שנינו במשנתנו כי חכמים סבורים שאין שאר כלי האפייה (כופח, רעפים, יורות הערבים) נחשבים כתנור לענין מנחת מאפה תנור, ואילו <strong>ר' יהודה סבור שהכופח הוא בכלל תנור. ובענין זה מביאים עוד,</strong> <strong>תנו רבנן</strong> <small>[שנו חכמים]:</small> מה שנאמר בכתוב "וכי תקריב קרבן מנחה <strong>מאפה תנור"</strong> (ויקרא ב, ד) בא להדגיש: דווקא מאפה תנור, <strong>ולא מאפה כופח, ולא מאפה רעפים, ולא מאפה יורות הערביים,</strong> וכשיטת חכמים שבמשנתנו.
  ואילו <strong>ר' יהודה אומר:</strong> לשון <strong>"תנור"</strong> נאמרה בכתוב זה, ונאמרה עוד לשון <strong>"תנור"</strong> בכתוב נוסף ("וכל מנחה אשר תאפה בתנור..." שם ז, ט), ושתיהן באות למעט כלי אחר, והרי זה ככל דבר שנאמרו בו לשונות מיעוט <strong>שני פעמים,</strong> שכלל הוא כי אין מיעוט אחר מיעוט אלא לרבות, ומכאן יש ללמוד <strong>להכשיר מאפה כופח</strong> שגם הוא בכלל מאפה תנור. <strong>ר' שמעון אומר:</strong> המלה <strong>"תנור" "תנור"</strong> הנאמרת <strong>שני פעמים</strong> באה ללמדנו שני לימודים, <strong>אחד</strong> — <strong>שתהא אפייתן בתנור, ואחד</strong> — <strong>שיהא הקדישן</strong> (התקדשותה) של המנחה <strong>בתנור,</strong> ולא בכלי שרת.
  ושואלים:  <strong>ומי אית ליה</strong> <small>[והאם יש לו,</small> מקבל<small>]</small> <strong>ר' שמעון האי סברא</strong> <small>[סברה זו]</small> שהתנור מקדש? <strong>והתנן</strong> <small>[והרי שנינו</small> במשנה במסכתנו<small>]</small> כי <strong>ר' שמעון אומר: לעולם הוי רגיל לומר</strong> כי <strong>שתי הלחם ולחם הפנים כשרות</strong> אם נעשו (לישתם, עריכתם, אפייתם) <strong>ב</strong>תוך ה<strong>עזרה</strong> שבמקדש, <strong>ו</strong>כמו כן הריהם <strong>כשרות</strong> אם נעשו <strong>ב</strong>מקום הנקרא <strong>בית פאגי</strong> המצוי מחוץ לחומת הר הבית. ומתוך שאין הן נפסלות (משום יוצא) בהיותם מחוץ לעזרה, משמע שאין הן מתקדשות בתוך כלי שרת!
 <strong>אמר רבא</strong> בתשובה: אכן לשיטת ר' שמעון אין התנור מקדש, ואשר לדבריו בברייתא כך <strong>אימא</strong> <small>[אמור]</small> בהם: שני לימודים למדנו. האחד — שתהא אפייתם בתנור, והשני — <strong>שיהא</strong> גם מעשה <strong>הקדישן</strong> מפורש, מתחילה צריך שיאמר כי הוא מקדישה <strong>לשום</strong> <small>[לשם]</small> אפייתה ב<strong>תנור.</strong>
 <big>ז</big> שנינו במשנתנו כי האומר <strong>"הרי עלי מנחת מאפה</strong> תנור" — <strong>לא יביא מחצה</strong> חלות ומחצה רקיקין, ואילו ר' שמעון מתיר, שלדעתו שניהם קרבן אחד. ובענין זה עוד <strong>תנו רבנן</strong> <small>[שנו חכמים]:</small> נאמר במנחת מאפה תנור "וכי תקריב קרבן מנחה מאפה תנור". ומן הנאמר <strong>"וכי תקריב"</strong> יש ללמוד שאין זו חובה, אלא <strong>כש</strong>תרצה ו<strong>תקריב,</strong> ולימדנו בכך הכתוב <strong>לעשות</strong> את הבאת מנחת מאפה תנור כ<strong>דבר</strong> ה<strong>רשות.</strong>
 ומן הנאמר עוד <strong>"קרבן מנחה"</strong> — יש ללמוד כדרך <strong>ש</strong><strong>אמר ר' יהודה: מנין לאומר "הרי עלי מנחת מאפה", שלא יביא מחצה</strong> מעשרת הלחמים <strong>חלות ומחצה רקיקין? תלמוד לומר "קרבן מנחה"</strong> — להורות: <strong>קרבן אחד</strong> (שיהיו כל העשרה לחמים ממין אחד<strong>)</strong> <strong>אמרתי לך</strong> להביא, <strong>ולא שנים ושלשה קרבנות</strong> ממינים שונים, ושלא כשיטת ר' שמעון.
 <strong>אמר לו ר' שמעון</strong> לר' יהודה בדחיית דבריו:
## דף סג:
 <strong>וכי נאמר</strong> במנחת מאפה תנור המלה <strong>"קרבן" "קרבן" שני פעמים,</strong> אחת במנחת חלות ואחת במנחת רקיקים, שאז יכול היית לומר כי שני מיני קרבן <strong>הם.</strong> <strong>והלא לא נאמר אלא "קרבן"</strong> פעם <strong>אחד</strong> ("וכי תקריב קרבן מנחה מאפה תנור חלות מצות בלולות בשמן ורקיקי מצות משוחים בשמן". ויקרא ב, ד), <strong>ונאמר בו</strong> באותו "קרבן" <strong>חלות ורקיקין,</strong> לומר ששני אלה הם קרבן אחד.
  ו<strong>מעתה</strong> נסיק, שאם <strong>רצה להביא</strong> עשר <strong>חלות</strong> — <strong>מביא</strong> עשר חלות, ואם רצה להביא עשרה <strong>רקיקין</strong> — <strong>מביא</strong> רקיקים, ואם רצה להביא <strong>מחצה</strong> מהן (חמש) <strong>חלות ומחצה</strong> מהן (חמישה) <strong>רקיקין</strong> — הריהו <strong>מביא. ו</strong>כשמביא חמש חלות וחמישה רקיקים כיצד הוא נוהג? הריהו <strong>בוללן</strong> (מערבב את כולם) <strong>וקומץ משניהם, ואם</strong> אירע ש<strong>קמץ ועלה בידו</strong> רק <strong>מ</strong>סוג <strong>אחד</strong> (מחלות או מרקיקים בלבד) <strong>על שניהם</strong> — <strong>יצא</strong> בכך ידי חובה.
 <strong>ר' יוסי בר</strong> (בנו של) <strong>ר' יהודה אומר: מנין</strong> לנו <strong>ל</strong>דינו של אדם ה<strong>אומר "הרי עלי מנחת מאפה", שלא יביא מחצה חלות ומחצה רקיקין?</strong> — שכן <strong>תלמוד לומר</strong> (מלמדנו הנאמר) בדין המנחות <strong>"וכל מנחה אשר תאפה בתנור"</strong> (שם ז, ט), וממשיך הכתוב ואומר <strong>"וכל נעשה במרחשת ועל מחבת לכהן המקריב אתה לו תהיה",</strong> ובפסוק שלאחריו <strong>נאמר</strong> <strong>"וכל מנחה בלולה בשמן וחרבה לכל בני אהרן תהיה</strong> איש כאחיו" (שם י).
  הקיש הכתוב את דינה של מנחת מאפה תנור לדין מנחת מרחשת ומנחת מחבת, שבשתיהן נאמר "וכל", וכן לדינה של מנחת נדבה ("בלולה בשמן") ומנחת חוטא ("חרבה"), שכן אף בהן נאמר "וכל" — ללמדנו: <strong>מה "וכל" האמור למטה</strong> (מאוחר יותר), במנחת מרחשת ומנחת מחבת, וכמו כן במנחת נדבה ומנחת חוטא — מדבר ב<strong>שני מינין</strong> של מנחות <strong>חלוקין</strong> (שונים). <strong>אף "וכל" האמור למעלה</strong> (מקודם, בתחילת פסוק ט), במנחת מאפה תנור — ב<strong>שני מינין חלוקין</strong> מדובר בו. ומכאן, שאין להביא מחצה מזה ומחצה מזה ולצרפם.
  ומבררים:  <strong>ור' יהודה,</strong> שלדעתו החלות והרקיקים שבמנחת מאפה תנור הם שני מיני קרבנות, והרי <strong>שפיר קאמר</strong> <small>[יפה אמר]</small> <strong>ר' שמעון</strong> בדחיית ראיה זו, שנאמר בכתוב <strong>"קרבן" פעם אחת בלבד, ומה משיב ר' יהודה על טענה זו? ומתרצים:</strong> <strong>אמר</strong> <small>[יכול לומר]</small> <strong>לך</strong> בתשובה: אף שלא נאמר בכתוב "קרבן" שתי פעמים, ואולם <strong>כיון דכתיב</strong> <small>[שנאמר]</small> בו <strong>"בשמן" "בשמן"</strong> שתי פעמים ("...חלות מצות בלולות בשמן ורקיקי מצות משוחים בשמן") — הרי זה <strong>כמאן דכתיב</strong> <small>[כמו שכתוב]</small> <strong>"קרבן" "קרבן" דמי</strong> <small>[נחשב],</small> ללמדנו כי שני מיני קרבן הם.
  ושואלים שוב: <strong>ור' שמעון,</strong> מה משיב הוא על טענתו זו של ר' יהודה? ומתרצים: נכתבה המלה "בשמן" "בשמן" שתי פעמים, לצורך לימוד אחר. שכן <strong>אי לא כתיב</strong> <small>[אם לא היה כתוב]</small> <strong>"בשמן" "בשמן", הוה אמינא</strong> <small>[הייתי אומר]</small> כי <strong>דווקא</strong> באופן זה באה מנחת מאפה תנור, <strong>מחצה חלות ומחצה רקיקין, אבל חלות לחודייהו</strong> <small>[לחוד]</small> <strong>ורקיקין לחודייהו</strong> <small>[לחוד]</small> <strong>אימא</strong> <small>[אמור]</small> ש<strong>לא</strong> באות. לכך <strong>קא משמע לן</strong> <small>[</small>הכתוב "בשמן" "בשמן" <small>משמיע לנו]</small> שבאה מנחת מאפה תנור, או בעשר חלות, או בעשרה רקיקים, או בעשרה המצורפים מזה ומזה.
  ומבררים עוד: בברייתא הובאו דבריו של ר' יוסי בנו של ר' יהודה האומר כי החלות והרקיקים שני מינים הם, ומה צורך להשמיענו זאת, שהרי שיטת <strong>ר' יוסי בר' יהודה היינו</strong> <small>[זוהי]</small> כשיטת <strong>אבוה</strong> <small>[אביו,</small> ר' יהודה<small>]</small> הנזכרת בברייתא? ומסבירים: צריך היה להביא אף את דבריו של ר' יוסי בנו של ר' יהודה, שכן <strong>איכא בינייהו</strong> <small>[יש ביניהם]</small> הבדל, במקרה <strong>דאי</strong> <small>[שאם]</small> עבר אדם ו<strong>עבד</strong> <small>[עשה]</small> מנחת מאפה תנור המצורפת מחלות ומרקיקים, שלדעתו של ר' יהודה — הריהי כשרה בדיעבד, ולדעתו של ר' יוסי בנו — איננה כשרה אף בדיעבד.
 
 <big>א משנה</big> <strong>ר' ישמעאל אומר:</strong> כאשר זמן הקרבת ה<strong>עומר</strong> (למחרת יום הראשון של חג הפסח, בששה עשר בניסן) <strong>היה בא</strong> (חל) <strong>ב</strong>יום ה<strong>שבת</strong> — מצמצמים בעבודה ולא היו קוצרים לצורך העומר אלא <strong>שלש סאין</strong> (איפה) שעורים בלבד. ומהם היו מוציאים עשירית האיפה קמח מובחר. <strong>ו</strong>אם חל זמן הקרבת <strong>העומר</strong> <strong>ב</strong>יום <strong>חול</strong> — היו קוצרים <strong>מחמש</strong> סאים, ומהן היו מוציאים את עשרון הקמח לצורך המנחה. <strong>וחכמים</strong> <strong>אומרים: אחד</strong> (בין) ביום <strong>שבת ואחד</strong> (ובין) ביום <strong>חול</strong> — <strong>משלש</strong> סאים בלבד <strong>היה</strong> העומר <strong>בא.</strong>
 ועוד נחלקו חכמים בדרך קצירת העומר בשבת ובחול, ש<strong>ר' חנינא סגן הכהנים אומר:</strong> אם חל ששה עשר בניסן <strong>ב</strong>יום ה<strong>שבת</strong> — <strong>היה</strong> העומר <strong>נקצר ביחיד</strong> (על ידי אדם אחר), <strong>ו</strong>הקצירה היתה נעשית <strong>ב</strong>אמצעות <strong>מגל אחד, ו</strong>השיבולים הקצורות היו מוכנסות <strong>ב</strong>תוך <strong>קופה</strong> (סל) <strong>אחת, ו</strong>אולם אם חל ששה עשר בניסן <strong>ב</strong>יום <strong>חול</strong> — היה העומר נקצר <strong>ב</strong>ידי <strong>שלשה</strong> קוצרים, והשיבולים הקצורות היו ניתנות <strong>ב</strong>תוך <strong>שלש קופות, ו</strong>הקצירה היתה נעשית באמצעות <strong>שלש מגלות. וחכמים אומרים: אחד</strong> ביום <strong>שבת ואחד</strong> ביום <strong>חול</strong> — הקצירה נעשית <strong>ב</strong>ידי <strong>שלשה</strong> קוצרים, וניתנות השיבולים הקצורות <strong>ב</strong>תוך <strong>שלש קופות, ו</strong>היתה הקצירה נעשית <strong>ב</strong>אמצעות <strong>שלש מגלות.</strong>
 <big>ב גמרא</big> שנינו במשנתנו שנחלקו חכמים בשאלה מכמה סאים שעורים היה בא עשרון הקמח למנחת העומר, שלדעת ר' ישמעאל אם זמן הבאת העומר חל בשבת — בא העשרון משלוש סאים, ואם חל ביום חול — בא העשרון מחמש סאים, ואילו לדעת חכמים, בין כשחל ביום שבת ובין כשחל ביום חול — בא העשרון משלוש סאים. ודנים בשיטותיהם, <strong>בשלמא רבנן</strong> <small>[נניח,</small> מובנת היא שיטת <small>חכמים],</small> שאינם מחלקים בדין העומר בין אם חל זמנו ביום חול או בשבת, שכן <strong>קא סברי</strong> <small>[הם סבורים]</small> כי <strong>עשרון</strong> קמח <strong>מובחר</strong> אף <strong>ב</strong>ניפוי מ<strong>שלשה סאין</strong> שעורים הוא <strong>אתי</strong> <small>[בא],</small> <strong>ו</strong>לכן <strong>לא שנא</strong> <small>[לא שונה]</small> דין הכנת העומר <strong>ב</strong>יום <strong>חול ולא שנא</strong> <small>[ולא שונה]</small> דינו <strong>ב</strong>יום ה<strong>שבת,</strong> שבשניהם קוצרים בתחילה שלוש סאים בלבד.
 <strong>אלא ר' ישמעאל</strong> המבחין בין שבת ויום חול, <strong>מאי קסבר</strong> <small>[מה הוא סבור]?</small> <strong>אי קסבר</strong> <small>[אם הוא סבור]:</small> ש<strong>עשרון</strong> קמח <strong>מובחר לא אתי</strong> <small>[לא בא]</small> <strong>אלא מ</strong>תוך <strong>חמש</strong> סאים — <strong>אפילו בשבת נמי</strong> <small>[גם כן]</small> יעשה מחמש סאים! ו<strong>אי</strong> <small>[אם]</small> הוא סבור כי עשרון מובחר אף <strong>משלש</strong> סאים הוא <strong>אתי</strong> <small>[בא]</small> — <strong>אפילו בחול נמי</strong> <small>[גם כן]</small> לא יביא אלא משלוש סאים!
 <strong>אמר רבא</strong> בהסבר שיטת ר' ישמעאל: <strong>קסבר</strong> <small>[סבור הוא]</small> <strong>ר' ישמעאל</strong> כי <strong>עשרון מובחר בלא טירחא</strong> מרובה הריהו <strong>אתי</strong> <small>[בא]</small> רק <strong>מחמש</strong> סאים, ואולם <strong>בטירחא</strong> מרובה, שירבה בניפוי הקמח יותר מהרגיל, הריהו <strong>אתי</strong> <small>[בא]</small> גם <strong>משלש</strong> סאים. ולכן, כשחל זמן הבאת העומר <strong>ב</strong>יום <strong>חול</strong> — <strong>מייתינן</strong> <small>[מביאים אנו]</small> את העשרון דווקא <strong>מ</strong>תוך <strong>חמש</strong> סאים, משום <strong>דהכי שביחא מילתא</strong> <small>[שכך משובח</small> יותר <small>הדבר].</small> ואולם כשחל זמן הבאת העומר <strong>ב</strong>יום <strong>שבת</strong> — אומרים אנו כי <strong>מוטב שירבה במלאכה אחת, ב</strong>מלאכת <strong>הרקדה</strong> (ניפוי) של שלוש סאים, <strong>ואל ירבה במלאכות הרבה</strong> בשבת, בקצירה ושאר מלאכות, בשתי הסאים הנוספות.
 <big>ג</big> כיון שאמרו בהסבר שיטת ר' ישמעאל שהיא משום מניעת טירחה יתירה בשבת, מביאים עוד מה ש<strong>אמר רבה: ר' ישמעאל</strong> במשנתנו, <strong>ור' ישמעאל בנו של ר' יוחנן בן ברוקה אמרו דבר אחד,</strong> כלומר, הולכים בשיטה אחת, שיש למעט ככל האפשר בטירחה ביום השבת אף בדבר המותר. ומפרטים: <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>יום</strong> <strong>ארבעה עשר</strong> בניסן (זמן הקרבת קרבן הפסח) <strong>שחל להיות ב</strong>יום ה<strong>שבת,</strong> הריהו <strong>מפשיט את</strong> עורו של קרבן <strong>הפסח</strong> (על מנת להוציא מגופו את האימורים הקרבים) רק <strong>עד החזה,</strong> אלו <strong>דברי ר' ישמעאל בנו של ר' יוחנן בן ברוקה. וחכמים אומרים:</strong> הריהו מפשיט את עור הקרבן <strong>עד שיפשיט את כולו.</strong>
 ומסבירים את מחלוקתם: <strong>מי</strong> <small>[האם]</small> <strong>לא אמר ר' ישמעאל בנו של ר' יוחנן בן ברוקה התם</strong> <small>[שם,</small> בדין הפשטת הפסח<small>]</small> שמפשיט רק עד החזה ולא יותר משום ש<strong>כל היכא</strong> <small>[היכן,</small> אופן<small>]</small> שבו <strong>אפשר</strong> להגיע ביום השבת אל התוצאה הדרושה בדרך שיש בה מלאכה מועטת, <strong>לא טרחינן</strong> <small>[אין</small> אנו <small>טורחים]</small> ועושים מלאכה מרובה (ולכך, מפשיטים את עור קרבן הפסח רק עד החזה, שכן די בכך כדי להוציא את אימוריו). ומעתה נאמר, כי <strong>הכא נמי</strong> <small>[כאן,</small> בהבאת העומר, <small>גם כן]</small> סבור ר' ישמעאל בנו של ר' יוחנן בן ברוקה ש<strong>כיון</strong> ש<strong>אפשר</strong> להביא עשרון משלוש סאים בניפוי מרובה — <strong>לא טרחינן</strong> <small>[אין אנו טורחים]</small> ומביאים אותו מחמש סאים, וכשיטת ר' ישמעאל.
 ודוחים את דברי רבה: <strong>ממאי</strong> <small>[ממה]</small> אתה מוכיח ששוות הן השיטות, ואף ר' ישמעאל סבור שאין מפשיטים את עור קרבן הפסח בשבת אלא עד החזה, <strong>דלמא</strong> <small>[שמא]</small> <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' ישמעאל הכא</strong> <small>[כאן]</small> את שיטתו זו שיש למעט במלאכות בשבת, <strong>אלא</strong> משום <strong>דליכא</strong> <small>[שאין]</small> כרוך בדבר כל <strong>בזיון</strong> ל<strong>קדשים,</strong> בכך שמביאים את העשרון משלוש סאים ולא מחמש. <strong>אבל התם</strong> <small>[שם]</small> בהפשטת עור הפסח <strong>דאיכא</strong> <small>[שיש]</small> בדבר משום <strong>בזיון קדשים,</strong> שנשאר הקרבן כך, עורו מופשט למחצה, עד הלילה, והריהו נראה כנבילה,
## דף סד.
 <strong>אימא</strong> <small>[</small>יכול אני <small>לומר]</small> <strong>לך</strong> כי ר' ישמעאל <strong>כ</strong>שיטתם של <strong>רבנן סבירא ליה</strong> <small>[חכמים</small> החולקים על ר' ישמעאל בנו של ר' יוחנן בן ברוקה <small>הוא סבור],</small> ולדעתו יש להפשיט את עור קרבן הפסח כולו, ומוסיפים,
 <strong>אי נמי</strong> <small>[או גם כן]</small> יש לפרוך לצד השני: שמא <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' ישמעאל בנו של ר' יוחנן בן ברוקא</strong> אלא דווקא <strong>התם</strong> <small>[שם,</small> בהפשטת עור הפסח<small>],</small> ואין טעמו <strong>אלא</strong> משום שכאשר מגיע המפשיט את עור הקרבן לחזהו — כבר <strong>איתעביד ליה</strong> <small>[נעשה לו,</small> התקיים<small>]</small> <strong>צורך גבוה</strong> (עבודת הקודש), שהרי עתה יכול הוא להוציא את האימורים, ואין בהמשך הפשטת עור הקרבן עוד ענין לעבודת הקודש, <strong>ו</strong>משום כך סבור ר' ישמעאל בנו של ר' יוחנן בן ברוקה כי <strong>לא צריך</strong> עוד <strong>אחולי</strong> <small>[לחלל]</small> <strong>שבת</strong> ולהוסיף ולפשוט את העור כולו. <strong>אבל הכא</strong> <small>[כאן,</small> בדין הבאת העומר<small>]</small> שעדיין <strong>לא איתעביד ליה</strong> <small>[לא נעשה לו]</small> <strong>צורך גבוה,</strong> שהרי מובחר הדבר כאשר העשרון בא מחמש סאים, <strong>ו</strong>לשם כך <strong>צריך</strong> עוד <strong>לאחולי</strong> <small>[לחלל]</small> <strong>שבת</strong> במלאכות נוספות — <strong>אימא</strong> <small>[יכול</small> אני <small>לומר]</small> לך כי ר' ישמעאל בנו של ר' יוחנן בן ברוקה <strong>כ</strong>שיטת <strong>רבנן סבירא ליה</strong> <small>[חכמים</small> החולקים על ר' ישמעאל <small>הוא סבור]!</small>
 <strong>אלא אמר רבה</strong> באופן שונה: <strong>ר' ישמעאל</strong> שבתחילת משנתנו <strong>ור' חנינא סגן הכהנים</strong> שבסוף משנתנו שניהם <strong>אמרו דבר אחד.</strong> שר' ישמעאל סבור כר' חנינא סגן הכהנים בדרך הקצירה בשבת, ור' חנינא סבור כר' ישמעאל במספר הסאים מהן בא העומר בשבת. <strong>דתנן</strong> <small>[ש</small>כן <small>שנינו</small> במשנתנו<small>],</small> <strong>ר' חנינא סגן הכהנים אומר:</strong> אם חל ששה עשר בניסן (יום הקרבת העומר) <strong>ב</strong>יום ה<strong>שבת</strong> היה העומר <strong>נקצר</strong> <strong>ב</strong>ידי אדם <strong>יחיד,</strong> ו<strong>במגל אחד</strong> לקצירה, <strong>ו</strong>השיבולים הקצורות ניתנות <strong>ב</strong>תוך <strong>קופה אחת.</strong> <strong>ו</strong>אילו כאשר חל <strong>ב</strong>יום <strong>חול</strong> — העומר היה נקצר <strong>ב</strong>ידי <strong>שלשה</strong> קוצרים, והשיבולים הקצורות ניתנות <strong>ב</strong>תוך <strong>שלש קופות ו</strong>היו קוצרים <strong>בשלש מגלות. וחכמים</strong> חולקים על כך ו<strong>אומרים</strong> כי <strong>אחד</strong> (בין) <strong>ב</strong><strong>שבת ואחד</strong> (ובין) ב<strong>חול</strong> — השיבולים הקצורות ניתנות <strong>ב</strong>תוך <strong>שלש קופות ו</strong>נקצרות <strong>בשלש מגלות.</strong>
 ומסבירים כיצד משתווה דעת ר' חנינא סגן הכהנים לדעת ר' ישמעאל, <strong>מי לא קאמר</strong> <small>[האם לא אמר]</small> <strong>ר' חנינא סגן הכהנים התם</strong> <small>[שם]</small> שקוצרים בשבת באדם אחד ולא בשלושה, שמ <strong>כיון</strong> ש<strong>אפשר</strong> לקצור באדם אחד — <strong>לא טרחינן</strong> <small>[אין אנו טורחים]</small> שיעשו את הקצירה כמה אנשים. ומכאן נסיק, <small>כי</small> <strong>הכא נמי</strong> <small>[כאן,</small> בשאלה בכמה סאים בא העומר בשבת, <small>גם כן]</small> יש <strong>לומר כי</strong> <strong>כיון</strong> ש<strong>אפשר</strong> להביא עשרון קמח לעומר משלוש סאים — <strong>לא טרחינן</strong> <small>[אין אנו טורחים],</small> מתירים להוסיף מלאכה בשבת ולהביא את העומר מחמש סאים, שיש בדבר ריבוי מלאכות, וכר' ישמעאל.
  ודוחים את ההשוואה: <strong>ממאי</strong> <small>[ממה,</small> מנין<small>]</small> לנו שמשתווים בדעותיהם ר' ישמעאל ור' חנינא סגן הכהנים? <strong>דלמא</strong> <small>[שמא]</small> <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' ישמעאל</strong> את דינו <strong>הכא</strong> <small>[כאן,</small> בענין מספר הסאים בהבאת העומר בשבת<small>],</small> שאין מרבים במלאכה, <strong>אלא</strong> רק משום <strong>דליכא פרסומי מילתא</strong> <small>[שאין כאן,</small> בהבאה מחמש סאים, <small>פרסום הדבר</small> יותר מאשר בהבאה משלוש סאים<small>],</small> <strong>אבל התם, דאיכא פרסומי מילתא</strong> <small>[שם,</small> בדרך הקצירה, <small>שיש פרסום דבר]</small> כאשר העומר נקצר בשבת בשלושה יותר מכאשר הוא נקצר באחד — <strong>אימא</strong> <small>[אמור]</small> כי <strong>כ</strong>דעת <strong>רבנן</strong> <small>[חכמים]</small> החולקים על ר' חנינא סגן הכהנים <strong>סבירא ליה</strong> <small>[סבור הוא].</small>
 ומקשים עוד על ההשוואה אף מצד שני, <strong>אי נמי</strong> <small>[או גם כן]</small> נקשה: מנין לנו שסבור ר' חנינא סגן הכהנים כר' ישמעאל, שמא <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' חנינא סגן הכהנים</strong> את דינו שקוצרים באחד ולא בשלושה, שאין מרבים במלאכה, אלא דווקא <strong>התם</strong> <small>[שם,</small> בדרך הקצירה בשבת<small>],</small> וטעמו: משום <strong>דאי בחד</strong> <small>[שאם,</small> בין <small>באחד]</small> הקוצר, <strong>אי</strong> <small>[אם,</small> בין<small>]</small> <strong>בשלשה</strong> הקוצרים — <strong>צורך גבוה</strong> (הנדרש לעבודת הקודש) <strong>מיתעביד</strong> <small>[נעשה]</small> <strong>כהלכתו,</strong> ולכך אין מרבים במלאכה בשבת, ואין קוצר אלא אחד. <strong>אבל הכא</strong> <small>[כאן,</small> לגבי מספר הסאים<small>],</small> ש<strong>לא איתעביד</strong> <small>[לא נעשה]</small> <strong>כהלכתו צורך גבוה,</strong> שהרי עשרון משובח ניטל מחמש סאים — <strong>אימא</strong> <small>[אמור]</small> כי <strong>כ</strong>דעת <strong>רבנן</strong> <small>[חכמים]</small> החולקים על ר' ישמעאל <strong>סבירא ליה</strong> <small>[סבור הוא],</small> ואפשר ששיטת ר' חנינא היא שמביאים מחמש סאים בשבת!
 <strong>אלא אמר רב אשי</strong> באופן שונה: <strong>ר' ישמעאל</strong> שבמשנתנו הסבור שאין מרבים במלאכת השבת אף במקום המותר, <strong>ור' יוסי</strong> שדבריו יובאו להלן, שניהם <strong>אמרו דבר אחד</strong> בענין ריבוי מלאכה בשבת. <strong>דתנן</strong> <small>[ש</small>כן <small>שנינו</small> במשנה<small>]</small> בדין עדות ראיית מולד הלבנה: <strong>בין שנראה</strong> הירח החדש <strong>בעליל</strong> (בגלוי לכל), <strong>ובין שלא נראה בעליל</strong> — עדים שראו אותו בחידושו <strong>מחללין עליו</strong> לצורך עדותם <strong>את השבת. ר' יוסי אומר: אם נראה בעליל</strong> — <strong>אין מחללין עליו את השבת,</strong> מפני שמן הסתם ראו אותו אף הדיינים, ויכולים לקדש את החודש על פי ראייתם.
  ומסבירים כיצד משתווה דעת ר' יוסי זו לדעתו של ר' ישמעאל שבמשנתנו, <strong>מי</strong> <small>[האם]</small> <strong>לא אמר ר' יוסי</strong> בטעם דעתו <strong>התם</strong> <small>[שם,</small> בעדות המולד<small>],</small> שמ <strong>כיון</strong> ש<strong>אפשר</strong> שיתקדש החודש אף בלא עדותם של אלה — <strong>לא טרחינן</strong> <small>[אין אנו טורחים],</small> מתירים להוסיף מלאכה בשבת, שיבואו העדים להעיד על ידי חילול שבת. ומכאן נסיק כי <strong>הכא נמי</strong> <small>[כאן,</small> בשאלה מכמה סאים <small>מביאים את העומר בשבת,</small> <small>גם כן]</small> יש לומר כדעת ר' יוסי, כי <strong>כיון</strong> ש<strong>אפשר</strong> להביא עשרון משלוש סאים — <strong>לא טרחינן</strong> <small>[אין אנו טורחים],</small> מתירים להוסיף מלאכה בשבת ולהביא מחמש סאים.
  ודוחים את ההשוואה: <strong>ממאי</strong> <small>[ממה,</small> מנין<small>]</small> לנו שמשתווים ר' ישמעאל ור' יוסי בדעותיהם? <strong>דלמא</strong> <small>[שמא]</small> <strong>עד כאן לא</strong> שמענו <strong>כי</strong> <strong>קאמר</strong> <small>[אמר]</small> <strong>ר' ישמעאל</strong> את דינו אלא <strong>הכא</strong> <small>[כאן,</small> במספר הסאים שמהן מביאים את העומר בשבת<small>]</small> בלבד, שאין מתירים להוסיף בחילול שבת, <strong>אלא</strong> משום <strong>דליכא</strong> <small>[שאין כאן]</small> לחשוש שאם לא נתיר להם להביא מחמש סאים, יבואו לומר כי אין מביאים את העומר בשבת, ו<strong>נמצאת</strong> שבכך <strong>אתה</strong> גורם ו<strong>מכשילן לעתיד לבא</strong> שלא יביאוהו, שהרי בפועל הביאו עומר בשבת, <strong>אבל התם</strong> <small>[שם,</small> בעדות החודש<small>]</small> יש לחשוש, שאם לא נתיר לעדים לחלל שבת כדי להעיד על מולד הלבנה, <strong>נמצאת</strong> שבכך <strong>אתה מכשילן לעתיד לבא,</strong> שלא ילכו להעיד על מולד הלבנה שראו, ונמצא איפוא שנגרם קלקול בכך — <strong>אימא</strong> <small>[אמור]</small> כי ר' ישמעאל <strong>כ</strong>דעת <strong>רבנן</strong> <small>[חכמים]</small> החולקים על ר' יוסי <strong>סבירא ליה</strong> <small>[סבור הוא],</small> ואף דעתו בדין עדות החודש היא שמחללים את השבת, אף כשנראתה הלבנה בעליל.
 ומקשים על ההשוואה מהצד השני, <strong>אי נמי</strong> <small>[או גם כן]</small> נקשה: מנין לנו שסבור ר' יוסי כר' ישמעאל, שמא <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' יוסי</strong> אלא <strong>התם</strong> <small>[שם]</small> בלבד, שאין מתירים לחלל שבת לעדים, ואין זה <strong>אלא</strong> משום <strong>דליכא</strong> <small>[שאין כאן]</small> <strong>צורך גבוה,</strong> שהרי אין זה מכלל עבודות המקדש והקרבנות, <strong>ולא ניתנה שבת לדחות</strong> בעדות החודש, אלא אם כן יש צורך בכך. <strong>אבל הכא, דאיכא</strong> <small>[כאן,</small> בהבאת העומר, <small>שיש כאן]</small> משום <strong>צורך גבוה, וניתנה שבת לדחות</strong> בהבאת העומר משלוש סאים — <strong>אימא</strong> <small>[אמור]</small> כי <strong>כ</strong>דעת <strong>רבנן</strong> <small>[חכמים]</small> החולקים על ר' ישמעאל <strong>סבירא ליה</strong> <small>[סבור הוא]</small> ר' יוסי, שמכיון שנדחית השבת בשל העומר תידחה אף לענין שיביאוהו מחמש סאים!
 <big>א</big> ועוד בענין ריבוי מלאכות בשבת בדבר שהותר בשבת, <strong>איתמר</strong> <small>[נאמר]:</small> מי שעבר ו<strong>שחט</strong> בשבת <strong>שתי חטאות של ציבור,</strong> כגון שעירי רגלים (שדוחים את השבת, כשאר קרבנות ציבור שקבוע להם זמן), <strong>ו</strong>אף ש<strong>אינו צריך</strong> לשחוט <strong>אלא</strong> חטאת <strong>אחת</strong> בלבד. והיה זה מתוך שסבר בטעות שכיון שחטאת ציבור דוחה את השבת, יכול הוא להוסיף ולשחוט חטאת ציבור אחרת שאין זמנה קבוע. <strong>אמר רבה, ואיתימא</strong> <small>[ויש אומרים]</small> שאמר זאת <strong>ר' אמי:</strong> <strong>חייב</strong> קרבן חטאת <strong>על</strong> שחיטתה של חטאת הציבור <strong>השניה,</strong> שנשחטה שלא כדין, <strong>ופטור</strong> מקרבן <strong>על</strong> שחיטת חטאת הציבור <strong>הראשונה.</strong> <strong>ו</strong>חייב על שחיטת השניה, <strong>אפילו</strong> אם בסופו של דבר <strong>נתכפר לו</strong> לציבור <strong>ב</strong>חטאת ה<strong>שניה</strong> ולא בראשונה (וכגון שנשפך דמה של החטאת הראשונה). ואף שהיה מקום לומר שלא יתחייב על שחיטת השניה, שהרי התכפר בה הציבור. <strong>ו</strong>עוד, חייב על שחיטת השניה, <strong>אפילו</strong> אם <strong>נמצאת</strong> לפני שחיטת החטאת השניה, כי החטאת ה<strong>ראשונה</strong> הינה <strong>כחושה</strong> ואינה ראויה לבא לקרבן, ושואלים:
 <strong>ומי</strong> <small>[והאם]</small> אמנם <strong>אמר רבה הכי</strong> <small>[כך],</small> שחייב על שחיטת השניה אפילו כאשר התברר כי הראשונה שנשחטה הינה כחושה? <strong>והא</strong> <small>[והרי]</small> <strong>אמר רבה: היו</strong> עומדות <strong>לפניו</strong> לשחיטה, בשבת, <strong>שתי חטאות</strong> ציבור, <strong>אחת</strong> מהן <strong>שמינה</strong> הראויה יותר להיקרב, <strong>ואחת</strong> מהן <strong>כחושה,</strong> וטעה ו<strong>שחט</strong> את ה<strong>שמינה</strong> כדין, <strong>ואחר כך</strong> עמד ו<strong>שחט</strong> אף את השניה ה<strong>כחושה</strong> — הרי זה <strong>חייב</strong> על שחיטת השניה הכחושה, שלא היה לו לשוחטה. ואולם אם שחט בתחילה את ה<strong>כחושה, ואחר כך</strong> עמד ושחט את ה<strong>שמינה</strong> — הריהו <strong>פטור</strong> על השחיטה השניה, לפי שנהג כראוי. <strong>ולא עוד</strong> <strong>אלא ש</strong>אף בית דין מורים <strong>ו</strong><strong>אומרים לו</strong> במקרה שכזה: <strong>הבא</strong> את החטאת ה<strong>שמינה לכתחלה, ושחוט</strong> אותה!
 ומתרצים את הסתירה בדברי רבה: <strong>איבעית אימא</strong> <small>[אם תרצה אמור]</small> כי אכן סבור רבה כפי ששנינו בשמו בברייתא השניה, <strong>ו</strong><strong>סמי</strong> <small>[מחק]</small> את מה שנאמר בדין השוחט את השמנה כשנמצאה הראשונה <strong>כחושה מקמייתא</strong> <small>[מ</small>המאמר <small>הראשון]</small> של רבה, שלא אמר כן רבה. <strong>ואיבעית אימא</strong> <small>[ואם תרצה אמור]</small> תשובה אחרת: אין לפנינו סתירה בדברי רבה, שכן ההלכה <strong>ההיא</strong> האומרת <small>שחייב על שחיטת השניה אף כאשר נמצאה הראשונה כחושה,</small> <strong>ר' אמי</strong> הוא ש<strong>אמרה</strong> ולא רבה.
 <big>ב</big> שנינו למעלה שמי שהיו לפניו שתי חטאות, ושחט את שתיהן בשבת, הריהו פטור על שחיטת השניה אם נמצאה הראשונה כחושה. ובעקבות דברים אלה <strong>אמר ליה</strong> <small>[לו]</small> <strong>רבינא לרב אשי</strong> את הבעיה הבאה: אם אמנם <strong>נמצאת הראשונה כחושה,</strong> אלא שהדבר התגלה רק <strong>ב</strong>בדיקת <strong>בני מעיין</strong> לאחר שנשחטה, <strong>מהו</strong> הדין? ומציג רבינא את צדדי הבעיה: האם <strong>בתר</strong> <small>[אחר]</small> <strong>מחשבתו אזלינן</strong> <small>[אנו הולכים],</small> <strong>ו</strong>הרי <strong>גברא</strong> <small>[האיש]</small> ששחט את השניה לאחר שנשחטה הראשונה, לא ידע בשעה ששחט את השניה שהראשונה היא כחושה, ו<strong>ל</strong>מעשה <strong>של</strong> <strong>איסורא קא מיכוין</strong> <small>[איסור הוא התכוון],</small> <strong>או דלמא</strong> <small>[שמא]</small> נאמר כי <strong>בתר</strong> <small>[אחר]</small> <strong>מעשיו,</strong> מה שבפועל נעשה על ידו, <strong>אזלינן</strong> <small>[אנו הולכים],</small> והרי עתה התברר שנהג <small>כראוי כששחט את השניה?</small>
 <strong>אמר ליה</strong> <small>[לו]</small> רב אשי לרבינא בפתרון בעייתו: <strong>לאו היינו</strong> <small>[האם אין זה]</small> דבר הנלמד ממשמעות מחלוקת <strong>רבה ורבא</strong> בענין אחר. <strong>דאיתמר</strong> <small>[שנאמר]</small> בדינו של אדם ש<strong>שמע שטבע תינוק בים,</strong> ועמד אותו אדם <strong>ופרש</strong> ביום השבת <strong>מצודה</strong> (מלכודת דגים) באותו מקום על מנת <strong>להעלות</strong> (לדוג) במצודה זו <strong>דגים</strong> (ולא כדי להציל את התינוק), <strong>ו</strong>אכן <strong>העלה</strong> בה <strong>דגים</strong> — הרי זה <strong>חייב</strong> משום איסור צידה בשבת. אבל אם התכוון בפרישת המצודה על מנת <strong>להעלות</strong> בה <strong>דגים, ו</strong>אולם <strong>העלה</strong> בה גם <strong>דגים ו</strong>גם את ה<strong>תינוק</strong> שטבע, מה דינו? <strong>רבא אמר: חייב,</strong> שהרי התכוון להעלות דגים ואף העלה אותם. <strong>ו</strong>אילו <strong>רבה אמר: פטר,</strong> שהרי בפועל עשה דבר בהיתר, משום שהוא מציל נפש.
  ומעתה נאמר, לשיטת רבא המחייב על פרישת המצודה, אף שבפועל הציל את התינוק, משום שאחר מחשבתו אנו הולכים, <strong>ו</strong>אף לשיטת רבה הפוטר בפרישת המצודה, יש לומר כי <strong>עד כאן רבה לא קא פטר</strong> <small>[אינו פוטר]</small> <strong>אלא</strong> מן הטעם <strong>ש</strong><strong>כיון</strong> שאותו אדם <strong>שמע</strong> שטבע תינוק, ועמד ופרש מצודת דגים, <strong>אמרינן נמי</strong> <small>[אומרים אנו]</small> שהיתה <strong>דעתיה</strong> <small>[דעתו,</small> כוונתו<small>]</small> בפרישת המצודה גם על מנת להעלות בה את ה<strong>תינוק</strong> <small>שטבע באותו מקום בים, וכיון שהעלה במצודה את התינוק, לכך פטר רבה.</small> <strong>אבל</strong> אם <strong>לא שמע</strong> אותו אדם שטבע תינוק בים, ופרש מצודה על מנת להעלות בה דגים, אף שבפועל העלה בה גם את התינוק — <strong>לא</strong> פטור. אף שבפועל הועיל מעשה פרישת המצודה להעלאת התינוק, כיון שאחר מחשבתו אנו הולכים. ונמצאנו למדים כי הכל סבורים שאחר מחשבתו אנו הולכים.
 <strong>ואיכא דאמרי</strong> <small>[ויש שאומרים]</small> שבאופן זה <strong>אמר ליה</strong> <small>[לו]</small> רב אשי לרבינא בפתרון בעייתו: <strong>היינו פלוגתייהו</strong> <small>[זהו</small> כ<small>מחלוקתם]</small> של <strong>רבה ורבא. דאיתמר</strong> <small>[שנאמר]:</small> <strong>שמע שטבע תינוק בים,</strong> <strong>ופרש מצודה להעלות</strong> בה <strong>דגים, ו</strong>אכן <strong>העלה</strong> בה <strong>דגים</strong> — <strong>חייב.</strong> אבל במקרה שאמנם פרש את המצודה <strong>להעלות</strong> בה <strong>דגים ו</strong>אולם <strong>העלה</strong> בה <strong>תינוק ודגים,</strong> חלוקות הדעות, ש<strong>רבה אמר:</strong> הריהו <strong>פטור</strong> על פרישת המצודה, <strong>ו</strong>אילו <strong>רבא אמר</strong> ש<strong>חייב</strong> על פרישת המצודה. ומסבירים את דעותיהם: <strong>רבה אמר</strong> ש<strong>פטור</strong> על פרישת המצודה — כי <strong>זיל בתר</strong> <small>[לך אחר]</small> <strong>מעשיו,</strong> והרי נמצא שבמעשהו זה העלה את התינוק, ולכך הריהו פטור. <strong>ו</strong>אילו <strong>רבא אמר</strong> ש<strong>חייב</strong> על פרישת המצודה — כי <strong>זיל בתר</strong> <small>[לך אחר]</small> <strong>מחשבתו,</strong> ומחשבתו היתה על מנת להעלות דגים, ולכך הריהו חייב. ונמצא איפוא שבעייתו של רבינא תלויה במחלוקת זו שבין רבה ורבא.
 <big>ג</big> ועוד בענין ריבוי מלאכה בשבת, בדבר שהותר לעשות בשבת, <strong>אמר רבה: חולה</strong> שיש בו פיקוח נפש, <strong>שאמדוהו</strong> (שהעריכו) הרופאים שלצורך רפואתו הוא זקוק <strong>לגרוגרת</strong> (תאנה) <strong>אחת,</strong> וקמו <strong>ורצו עשרה בני אדם</strong> ביום השבת, וקטפו <strong>והביאו עשרה גרוגרות בבת אחת</strong> — אף שלא נצרך החולה אלא לגרוגרת אחת, כולם <strong>פטורין,</strong> מפני שכולם עשו בהיתר. ו<strong>אפילו</strong> קטפו את התאנים לא באותו זמן, אלא <strong>בזה אחר זה</strong> — הריהם פטורים. ולא עוד אלא <strong>אפילו קדם והבריא</strong> החולה מיד לאחר שאכל את הגרוגרת ה<strong>ראשונה</strong> — כולם פטורים.
  ובעקבות הדברים הללו, <strong>בעי</strong> <small>[שאל]</small> <strong>רבא</strong> את הבעיה הבאה: <strong>חולה שאמדוהו</strong> הרופאים שצריך לרפואתו <strong>ל</strong>אכול <strong>שתי גרוגרות. ויש</strong> לפנינו עץ תאנה שיש עליו אמנם <strong>שתי גרוגרות</strong> התלויות <strong>בשתי עוקצין,</strong> ונדרש הקוטף לעשות שני מעשי קטיפה. <strong>ו</strong>אילו בענף אחר יש <strong>שלש</strong> גרוגרות התלויות <strong>בעוקץ אחת,</strong> ואין הקוטף נדרש אלא לקטיפה אחת. ומעתה הבעיה היא: <strong>הי מינייהו מייתינן</strong> <small>[איזו מהן אנו מביאים]?</small> ומסביר רבא את צדדי הבעיה: האם מהענף שיש בו <strong>שתים</strong> גרוגרות בשני עוקצים <strong>מייתינן</strong> <small>[אנו</small> קוטפים ו<small>מביאים],</small> וטעם הדבר: משום <strong>דחזו ליה</strong> <small>[ש</small>הן ה<small>ראויות לו]</small> ולא שלוש. <strong>או דלמא</strong> <small>[שמא]</small> מהענף שיש בו <strong>שלש</strong> גרוגרות על עוקץ אחד <strong>מייתינן</strong> <small>[אנו מביאים],</small> וטעם <strong>הדבר: משום</strong> <strong>דקא ממעטא</strong> <small>[ש</small>בכך <small>מתמעטת]</small> מלאכת ה<strong>קצירה</strong> שיש בקטיפת פרי מהעץ, שהרי הוא קוטף פעם אחת בלבד?
  ומשיבים:  <strong>פשיטא</strong> <small>[פשוט]</small> הוא הדין במקרה זה שמהענף שיש בו עוקץ אחד ובו <strong>שלש</strong> גרוגרות <strong>מייתינן</strong> <small>[מביאים אנו],</small>
## דף סד:
 ובכך אף ר' ישמעאל (הסבור שמביאים את העומר ביום השבת משלוש סאים, ולא מחמש סאים כביום חול, משום שאין להרבות במלאכות בשבת אף בדבר המותר), יודה שיש לקטוף את שלוש הגרוגרות, הגם שיש בדבר ריבוי מלאכה. שכן <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' ישמעאל התם</strong> <small>[שם,</small> במשנתנו<small>],</small> <strong>אלא דכי</strong> <small>[שכאשר]</small> הוא <strong>ממעט באכילה</strong> (בדבר הנקצר, בשלוש סאים ולא בחמש) — <strong>קא</strong> <small>[הריהו]</small> <strong>ממעט</strong> גם במעשה ה<strong>קצירה,</strong> ונמצא שמיעט בחילול השבת. <strong>אבל הכא</strong> <small>[כאן,</small> בקטיפת הגרוגרות<small>],</small> <strong>דכי</strong> <small>[שכאשר]</small> <strong>קא ממעט באכילה</strong> (בדבר הנקטף, שיקטוף שתי גרוגרות ולא שלוש) <strong>—</strong> <strong>קא מפשא</strong> <small>[מרבה]</small> במעשה ה<strong>קצירה,</strong> שכן נצרך לקטוף פעמיים במקום פעם אחת (אילו היה קוטף את שלוש הגרוגרות), במקרה כזה <strong>ודאי</strong> הוא כי את ה<strong>שלש מייתינן</strong> <small>[מביאים אנו].</small>
 <big>א משנה</big> <strong>מצות העומר</strong> לכתחילה, ראוי <strong>להביא</strong> את השעורים הנקצרות לצורך העומר <strong>מן</strong> המקום <strong>הקרוב</strong> לירושלים. ואולם אם בזמן קציר העומר עדיין <strong>לא ביכר</strong> (הבשיל) שדה שעורים <strong>ה</strong>נמצא <strong>קרוב לירושלים</strong> — <strong>מביאין אותו</strong> את העומר <strong>מכל מקום</strong> בארץ ישראל. ומוסרים כי פעם אירע <strong>מעשה ש</strong>לא נמצא שדה שעורים שביכר בסמוך לירושלים, ו<strong>בא העומר מ</strong>המקום הנקרא <strong>גגות צריפין</strong> המרוחק מירושלים. <strong>ו</strong>כן שאירע שאת התבואה הנקצרת לצורך קרבן <strong>שתי הלחם</strong> הבא בעצרת, הביאו <strong>מבקעת עין סוכר</strong> המרוחקת מירושלים.
 <big>ב גמרא</big> שנינו במשנתנו כי לכתחילה יש להביא את העומר ממקום הסמוך לירושלים. ושואלים: <strong>מאי טעמא</strong> <small>[מה טעם</small> הדבר<small>]?</small> ומסבירים: <strong>איבעית אימא</strong> <small>[אם תרצה אמור]</small> שהטעם <strong>משום</strong> שנאמר "ואם תקריב מנחת בכורים לה' אביב קלוי באש גרש כרמל תקריב את מנחת בכוריך" (ויקרא ב, יד). ומובנה של המלה <strong>כרמל</strong> — רך ונמלל, שתהיה התבואה טריה שהיא רכה ונמללת ביד. ולכך ראוי שתיקצר במקום קרוב לירושלים, כדי שלא תתייבש ותתקשה בדרך.
 <strong>ואיבעית אימא</strong> <small>[ואם תרצה אמור]</small> הסבר אחר: <strong>משום</strong> ש<strong>אין מעבירין על המצו‍ת,</strong> שכיון שיש תבואה בסמוך לירושלים — אין זה נכון, לעבור על פניה, ולבקש תבואה ממקום אחר.
 <big>ג</big> במשנתנו נמסר כי פעם אירע <strong>מעשה שבא העומר מגגות צריפין</strong> ושתי הלחם מבקעת עין סוכר, ומביאים ברייתא המפרטת מתי וכיצד היה דבר זה. <strong>תנו רבנן</strong> <small>[שנו חכמים]:</small> <strong>כשצרו</strong> האחים הורקנוס ואריסטובלוס, <strong>מלכי בית חשמונאי, זה על זה, והיה הורקנוס</strong> מטיל מצור על ירושלים <strong>מבחוץ</strong> לה, <strong>ואריסטובלוס</strong> היה <strong>מבפנים,</strong> בירושלים הנצורה. <strong>בכל יום ויום היו משלשלין להן</strong> הנצורים מבעד לחומת ירושלים <strong>דינרין ב</strong>תוך <strong>קופה</strong> (סל), <strong>ו</strong>היו הצרים <strong>מעלין להן</strong> בתמורה לדינרים באותו סל כבשים <strong>להקרבתם כקרבנות</strong> <strong>תמידין,</strong> הקרבים תמיד בכל יום, בבוקר ובין הערבים.
 <strong>היה שם</strong> בירושלים <strong>זקן אחד שהיה מכיר בחכמת יוונית, לעז להם</strong> לצרים, לאנשי הורקנוס, ברמז <strong>בחכמת יוונית, אמר להן:</strong> דעו <strong>כל זמן שעסוקין</strong> ישראל <strong>בעבודה</strong> במקדש — <strong>אין</strong> הם <strong>נמסרין בידכם.</strong> קבלו הצרים את דבריו ו<strong>למחר</strong> כאשר <strong>שלשלו להן</strong> הנצורים <strong>דינרין בקופה,</strong> חזרו <strong>והעלו להן</strong> הצרים מבחוץ במקום הכבשים לקרבן, <strong>חזיר.</strong> ומסופר, כי <strong>כיון</strong> (בעת) <strong>שהגיע</strong> החזיר תוך הנפת הקופה למעלה <strong>לחצי</strong> גובה ה<strong>חומה, נעץ צפרניו</strong> (טלפיו), <strong>בחומה, ונזדעזעה</strong> <strong>ארץ ישראל</strong> במרחב ששטחו <strong>ארבע מאות פרסה על ארבע מאות פרסה,</strong> מחמת גודל הבזיון.
 <strong>באותה שעה אמרו</strong> חכמים בגזירה חמורה: <strong>ארור</strong> מי <strong>שיגדל חזיר, וארור</strong> מי <strong>שילמד</strong> את <strong>בנו חכמת יוונית. ועל אותה שעה</strong> של מצור, שלא היו תבואות בכל המקומות הסמוכים לירושלים, <strong>שנינו</strong> במשנתנו כי אירע <strong>מעשה שבא</strong> ה<strong>עומר מגגות צריפין, ו</strong>באו <strong>שתי הלחם מבקעת עין סוכר.</strong>
 <big>ד</big> ומוסרים עוד אודות אותם פעמים שהובא העומר מגגות צריפין ושתי הלחם מבקעת בית סוכר: <strong>כי מטא</strong> <small>[כאשר הגיע]</small> זמן הבאת ה<strong>עומר, לא הוו ידעי</strong> <small>[לא היו יודעים]</small> החכמים שבאותו הדור <strong>מהיכא אייתי</strong> <small>[מהיכן,</small> <small>להביא]</small> את ה<strong>עומר,</strong> שכן שממו כל השדות שבסמוך לירושלים. עמדו <strong>ו</strong><strong>אכרזו</strong> <small>[הכריזו]</small> שמחפשים הם מקום שיש בו שעורים לקצירת העומר. <strong>אתא ההוא חרשא</strong> <small>[בא</small> אדם <small>אחד חרש,</small> אילם השומע ואינו מדבר<small>]</small> שידע היכן יש מקום מתאים לקצירת העומר לפני חכמים. וכיון שלא יכול היה לדבר, רמז להם בתנועות היכן הוא אותו המקום. וכך עשה: <strong>אותיב חדא ידא אאיגרא</strong> <small>[הניח יד אחת על הגג],</small> <strong>וחדא ידיה אצריפא</strong> <small>[ויד אחת על צריף</small>], כרומז להם על שמו של אותו המקום. <strong>אמר להו</strong> <small>[להם,</small> לחכמים<small>]</small> <strong>מרדכי</strong> (היהודי, שבימי אחשורוש): <strong>מי איכא דוכתא דשמה</strong> <small>[האם יש מקום ששמו]</small> הוא <strong>"גגות צריפין" או "צריפין גגות"?</strong> ומסופר כי אכן <strong>בדקו</strong> החכמים אם יש מקום הנקרא "גגות צריפין", <strong>ואשכחוה</strong> <small>[ומצאוהו]</small> שהיה באותו מקום שדה שעורים, וקצרו מהן לעומר.
  כיוצא בזה אירע באותה עת, <strong>כי בעי לאתוי</strong> <small>[כאשר היו צריכים להביא]</small> את <strong>שתי הלחם</strong> בעצרת, ו<strong>לא הוו ידעי מהיכא לאתויי</strong> <small>[ולא היו יודעים מהיכן להביא]</small> מן החיטים, עמדו ו<strong>אכרזו</strong> <small>[הכריזו]</small> שמחפשים הם אחר שדה חיטים שממנה אפשר להביא לצורך שתי הלחם. <strong>אתא ההוא גברא חרשא</strong> <small>[בא אדם אחד חרש,</small> אילם השומע ואינו מדבר<small>],</small> <strong>אותיב ידיה אעיניה וחדא ידא אסיכרא</strong> <small>[הניח ידו</small> האחת <small>על עיניו ויד אחת על מקום סגירת הדלת],</small> <strong>אמר להו</strong> <small>[להם,</small> לחכמים<small>]</small> <strong>מרדכי: ומי איכא דוכתא דשמה</strong> <small>[והאם יש מקום ששמו]</small> <strong>"עין סוכר" או "סוכר עין"?</strong> ומסופר כי אכן <strong>בדקו</strong> החכמים <strong>ואשכחו</strong> <small>[ומצאו]</small> מקום הנקרא "עין סוכר", והיה בו שדה חיטים, וקצרו מהן לשתי הלחם.
 <big>ה</big> ועוד מסופר על חכמת <strong>מרדכי, מעשה היה ב</strong><strong>הנהו</strong> <small>[אותן]</small> <strong>שלש נשים, דאייתו</strong> <small>[שהביאו]</small> למקדש <strong>שלש קינין,</strong> שלושה זוגות של קרבנות עוף למקדש. <strong>חדא</strong> <small>[אחת]</small> מהן <strong>אמרה:</strong> "קן זה הוא <strong>לזיבתי", וחדא</strong> <small>[ואחת]</small> מהן <strong>אמרה:</strong> "קן זה הוא <strong>לימתי", וחדא</strong> <small>[ואחת]</small> מהן <strong>אמרה:</strong> <strong>"קן זה הוא</strong> <strong>לעונתי".</strong>
 ונמסר כי <strong>סבור</strong> <small>[חשבו]</small> חכמים ששמעו את דבריהן אלה, כי <strong>מינה</strong> <small>[ממנה,</small> מתוך<small>]</small> שאמרה <strong>"זיבתי"</strong> משמע שהיתה <strong>זבה ממש,</strong> והיא מביאה קן עופות, כדין הזבה, הבאה להיטהר, שחייבת להביא זוג עופות, אחד לקרבן חטאת ואחד לקרבן עולה. וכן זו שאמרה <strong>"לימתי"</strong> — כוונתה לטהרת זיבה, והתכוונה לומר <strong>לימתי</strong> (שהיתה שופעת כים) <strong>ממש.</strong> וזו שאמרה <strong>"לעונתי"</strong> — כוונתה לטהרת זבה, שבאה <strong>לעונתה,</strong> עונת הקרבת הקרבן ביום השמיני לטהרתה. ונמצא <strong>דכולהו</strong> <small>[שכולן]</small> נצרכות להביא קרבן זבה המיטהרת, שיהיה <strong>חדא</strong> <small>[אחד]</small> העופות לקרבן <strong>חטאת וחדא</strong> <small>[ואחד]</small> לקרבן <strong>עולה,</strong>
 <strong>אמר להו</strong> <small>[להם]</small> <strong>מרדכי: שמא</strong> זו שאמרה "לזיבתי" — התכוונה לומר כי <strong>ב</strong>היותה במצב <strong>של</strong> <strong>זוב, סיכנה</strong> את חייה, וניצלה. ואין הקן הזה שהביאה קן הנטהרת, אלא קרבן נדבה, להודות על הצלתה. וכן זו שאמרה "לימתי" — <strong>שמא</strong> התכוונה לומר כי בהיותה <strong>בים סיכנה</strong> עצמה, וניצלה, ומביאה קרבן הודאה. וכן זו שאמרה "לעונתי" — <strong>שמא</strong> התכוונה לומר "לעיני", ואפשר ש<strong>בעינה סיכנה</strong> (הסתכנה) וניצלה, ובאה להודות על כך, בקן זה? וההבדל למעשה הוא <strong>דכולהו</strong> <small>[שכולן,</small> ששני העופות שבקן<small>]</small> קרבנות <strong>עולות נינהו</strong> <small>[הן],</small> ומסופר, כי אכן <strong>בדוק ואשכח</strong> <small>[בדקו ומצאו]</small> כדבריו.
## דף סה.
 <strong>והיינו דתנן</strong> <small>[וזהו ששנינו]</small> במשנה במסכת שקלים, ברשימת שמותיהם של הממונים בבית המקדש, ובתוכם נמנה <strong>פתחיה</strong> שהיה ממונה <strong>על</strong> קבלת המעות לצורך <strong>הקינין</strong> והבאתם. והסבירו שם במשנה כי פתחיה — <strong>זה</strong> הוא <strong>מרדכי</strong> היהודי שבשושן הבירה, ו<strong>למה נקרא שמו "פתחיה"?</strong> — לפי <strong>ש</strong>היה <strong>פותח</strong> (מפרש) <strong>דברים</strong> סתומים <strong>ודורשן</strong> (ומסבירם), <strong>ו</strong>היה <strong>יודע בשבעים לשון.</strong>
 ותוהים: מה החידוש שבכך, הלא <strong>כולהו</strong> <small>[כל]</small> היושבים ב<strong>סנהדרין נמי ידעי</strong> <small>[גם כן יודעים]</small> <strong>שבעים לשון!</strong> שכן <strong>אמר ר' יוחנן: אין מושיבים</strong> (ממנים) דיינים <strong>בסנהדרין אלא</strong> אנשים שהם <strong>בעלי חכמה, בעלי מראה</strong> (שמראיהם), <strong>בעלי קומה</strong> (שקומתם נותנת להם כבוד), <strong>בעלי זקנה, בעלי כשפים</strong> היודעים בכשפים השונים, <strong>ויודעים שבעים לשון.</strong> והטעם שצריכים לדעת שבעים לשון — כדי <strong>שלא תהא</strong> ה<strong>סנהדרין שומעת</strong> את עדותם של העדים המדברים באחת משבעים הלשונות הללו <strong>מפי התורגמן,</strong> אלא ישירות מפי העדים עצמם. משמע שכל היושבים בסנהדרין ידעו שבעים לשונות!
  ומתרצים: מרדכי היה מיוחד לא במה שידע שבעים לשונות,  <strong>אלא</strong> <strong>דהוה בייל לישני ודריש</strong> <small>[שהיה בולל לשונות</small> אחדות <small>ודורש],</small> שהיה מבין לא רק בשפות עצמן אלא גם בצירופי לשונות, <strong>והיינו דכתיב</strong> <small>[וזהו שנאמר]</small> <strong>ב</strong>רשימת השבים לירושלים מגולת בבל לאחר הכרזת כורש מלך פרס "אשר באו עם זרובבל... <strong>מרדכי בלשן"</strong> (עזרא ב, ב. נחמיה ז, ז). שנקרא כן על שהיה יודע להסביר אף בליל לשונות (="בלשן").
 <big>א משנה</big> ומפרטים את דרך קציר העומר: <strong>כיצד הן עושין</strong> בקציר העומר? בתחילה <strong>שלוחי בית דין יוצאין מערב יום טוב</strong> של פסח אל השדה בה תיקצר התבואה לעומר, <strong>ו</strong>שם היו <strong>עושין אותן</strong> את שבלי השעורים <strong>כריכות</strong> (אגודות) הקשורות אלו לאלו, כמלוא כפו של הקוצר, <strong>ב</strong>עת שהשבלים עדיין <strong>מחובר לקרקע, כדי שיהא נוח</strong> יותר <strong>לקצור</strong> אותן. ו<strong>כל</strong> בני <strong>העיירות הסמוכות לשם</strong> למקום הקצירה היו <strong>מתכנסות לשם,</strong> בזמן הקציר, וטעם הדבר: <strong>כדי שיהא נקצר בעסק</strong> (בהמולה ובעשייה) <strong>גדול.</strong>
 ובמוצאי החג, <strong>כיון</strong> (מיד) כ<strong>שהחשיכה</strong> השמש, היו הכל נמצאים בשדה הקצירה המיועד. והיה קוצר העומר <strong>אומר</strong> בקול <strong>להן</strong> לכל הנמצאים: האם כבר <strong>בא</strong> (שקעה) <strong>השמש,</strong> ועתה הוא ליל ט"ז בניסן? וכל הקהל הנאסף היה <strong>אומר</strong> לו בתשובה: <strong>הין</strong> (כן). ושוב היה הקוצר שואל: האם כבר <strong>בא השמש?</strong> והקהל <strong>אומר</strong> לו: <strong>הין,</strong> וכן בפעם שלישית, כך היה שואל וכך הם משיבים לו. ועוד היה הקוצר שואל את הקהל: האם אקצור ב<strong>מגל זו?</strong> והקהל היה <strong>אומר</strong> לו: <strong>הין.</strong> והקוצר חוזר ושואל: האם אקצור ב<strong>מגל זו?</strong> ושוב הקהל <strong>אומר</strong> לו: <strong>הין,</strong> וכן בפעם שלישית, הוא שואל והם משיבים לו. ועוד היה שואל הקוצר: האם אכניס את התבואה הנקצרת בתוך <strong>קופה זו?</strong> והקהל <strong>אומר</strong> לו בתשובה: <strong>הין.</strong> ושב ושואל: האם אכניס את התבואה הנקצרת בתוך <strong>קופה זו?</strong> והקהל <strong>אומר</strong> לו בתשובה: <strong>הין,</strong> ושוב היה שואל כך בפעם השלישית, והקהל משיב לו: הין.
  ואם ט"ז בניסן חל <strong>ב</strong>יום ה<strong>שבת,</strong> היה הקוצר מוסיף בשאלותיו ו<strong>אמר להן:</strong> האם אקצור ב<strong>שבת זו</strong> (שכן קציר העומר דוחה את השבת)? והקהל <strong>אמר</strong> בתשובה: <strong>הין,</strong> ושוב היה שואל: האם לקצור ב<strong>שבת זו?</strong> והקהל <strong>אמר</strong> לו: <strong>הין,</strong> וכך בפעם שלישית. ולבסוף, היה ה<strong>קוצר פונה אל הנאספים ושואל: האם</strong> <strong>אקצור</strong> עתה? <strong>והם אומרים לו: קצור.</strong> ושוב היה שואל: האם <strong>אקצור</strong> עתה? <strong>והם אומרים לו: קצור.</strong> וכן פעם שלישית.
 שכך היה הסדר, שכל אחד מהקוצרים היה שואל <strong>שלש פעמים על כל דבר ודבר, והן</strong> הנאספים <strong>היו</strong> <strong>אומרים לו</strong> בתשובה שלוש פעמים: <strong>הין, הין, הין.</strong> ומסבירים: <strong>כל כך למה לי,</strong> מדוע התקינו חכמים שיהיו עושים כך, בפרסום כה רב? <strong>מפני הבייתוסים</strong> (בני כת שכפרו בתורה שבעל פה), <strong>שהיו</strong> הבייתוסים <strong>אומרים</strong> ש<strong>אין קצירת העומר</strong> נעשית <strong>במוצאי יום טוב</strong> של פסח, אלא במוצאי יום השבת שלאחר יום טוב ראשון של פסח. ולהוציא מדעתם של הבייתוסים, התקינו לקצור בפרסום רב, לפרסם שהוא זמן הקציר הנכון.
 <big>ב גמרא</big> <strong>תנו רבנן</strong> <small>[שנו חכמים]</small> במגילת תענית: <strong>אלין יומיא</strong> <small>[אלה</small> הם <small>הימים]</small> שנחשבים ימי שמחה לישראל בשל אירועים טובים שאירעו לישראל באותם ימים במהלך הדורות, <strong>דלא להתענאה בהון</strong> <small>[שאין להתענות בהם],</small> <strong>ומקצתהון</strong> <small>[ומקצתם]</small> אף שמחים יותר <strong>דלא למספד בהון</strong> <small>[שאין להספיד בהם]</small> את הנפטרים. ומונים: <strong>מריש ירחא</strong> <small>[מראש חודש]</small> <strong>ניסן ועד תמניא ביה</strong> <small>[שמונה בו]</small> — שב ו<strong>איתוקם תמידא</strong> <small>[הועמד</small> על מכונו, קרבן <strong>ה</strong><small>תמיד]</small> במקדש, ומשום כך נקבע <strong>דלא למספד</strong> <small>[שאין להספיד]</small> בימים אלה. <strong>ומתמניא ביה</strong> <small>[ומשמונה בו,</small> בניסן<small>]</small> <strong>ועד סוף מועדא</strong> <small>[המועד,</small> חג הפסח<small>]</small> — <strong>איתותב חגא דשבועיא</strong> <small>[הושב</small> לזמנו הראוי <small>חג השבועות],</small> ולכך נקבע <strong>דלא למספד</strong> <small>[שאין להספיד]</small> בימים אלה.
  ומסבירים:  <strong>מריש ירחא</strong> <small>[מראש חודש]</small> <strong>ניסן ועד תמניא ביה</strong> <small>[שמונה בו]</small> <strong>איתוקם תמידא</strong> <small>[הועמד התמיד]</small> ולכך נקבע <strong>דלא למספד</strong> <small>[שאין להספיד]</small> בימים אלה — <strong>ש</strong>כן <strong>היו</strong> ה<strong>צדוקים</strong> (בני כת שכפרה במסורת חכמים) <strong>אומרים</strong> שאדם <strong>יחיד</strong> מישראל <strong>מתנדב ומביא</strong> את קרבן ה<strong>תמיד,</strong> ושלא כהלכה המסורה שהתמיד קרב רק משל ציבור. ומסבירים: <strong>מאי דרוש</strong> <small>[מה דרשו</small> הצדוקים<small>]</small> כדי להוכיח את דבריהם? — שנאמר בקרבן התמיד <strong>"את הכבש האחד תעשה בבקר ואת הכבש השני תעשה בין הערבים"</strong> (במדבר כח, ד) — בלשון יחיד אמורים הדברים, ומכאן שבא התמיד משל יחיד.
  ומסבירים עוד, <strong>מאי אהדרו</strong> <small>[מה החזירו,</small> השיבו להם<small>]</small> חכמים לצדוקים על טענתם זו? — שנאמר לפני פסוק זה, בתחילת פרשת קרבן התמיד: "צו את בני ישראל ואמרת אליהם <strong>את קרבני לחמי לאשי</strong> ריח ניחוחי <strong>תשמרו</strong> להקריב לי במועדו. ואמרת אליהם זה האשה אשר תקריבו לה' כבשים בני שנה תמימים שנים ליום עולה תמיד" (שם ב— ג) — שנאמרו הדברים לרבים, ללמד <strong>שיהיו כולן באין מ</strong>השקלים הניתנים על ידי הבאים למקדש כ<strong>תרומת הלשכה</strong> במקדש. וגברה ידם של חכמים על הצדוקים בימים אלה שבין ראש חודש ניסן ועד לח' בניסן, והועמד התמיד כהלכתו, שלא יהיה קרב אלא משל ציבור, ולכך קבעו אותם ימים כימי שמחה.
  ומסבירים עוד: <strong>מתמניא ביה</strong> <small>[משמונה בו,</small> בניסן<small>]</small> <strong>ועד סוף מועדא</strong> <small>[המועד]</small> <strong>איתותב חגא דשבועיא</strong> <small>[הושב חג השבועות</small> לזמנו הראוי<strong>],</strong> ולכך נקבע <strong>דלא למספד</strong> <small>[שאין להספיד]</small> בימים אלה — <strong>ש</strong>כן <strong>היו</strong> ה<strong>בייתוסין אומרים: עצרת</strong> (חג השבועות) הריהו חל תמיד <strong>אחר</strong> יום <strong>השבת,</strong> כלומר, ביום ראשון בשבוע.
  ומסופר כי <strong>ניטפל להם</strong> (פגש אותם) <strong>רבן יוחנן בן זכאי, ואמר להם: שוטים, מנין לכם</strong> ראיה לדבר זה? <strong>ולא היה</strong> בתוכם אף לא <strong>אדם אחד שהיה משיבו</strong> על שאלתו זו, <strong>חוץ מזקן אחד</strong> שהיה שם בין הבייתוסים, <strong>שהיה מפטפט כנגדו, ואמר</strong> לו כך: <strong>משה רבינו אוהב ישראל היה, ויודע</strong> היה <strong>שעצרת</strong> שלא כשאר הרגלים אינה אלא <strong>יום אחד הוא.</strong> ולכך <strong>עמד ותקנה</strong> את העצרת שתחול תמיד ביום של <strong>אחר שבת, כדי שיהו ישראל מתענגין שני ימים,</strong> ביום השבת ולמחרתו ביום ראשון שהוא חג השבועות. <strong>קרא</strong> רבן יוחנן בן זכאי <strong>עליו</strong> (כנגד אותו זקן) <strong>מקרא זה,</strong> שאמר משה רבינו בתחילת ספר דברים: <strong>"אחד עשר יום מחורב דרך הר שעיר</strong> עד קדש ברנע" (דברים א, ב),
## דף סה:
 <strong>ו</strong>כך אמר לו: <strong>אם</strong> כדבריך ש<strong>משה רבינו אוהב ישראל היה,</strong> ובשל כך דאג לרווחתם, <strong>למה איחרן</strong> (עיכב אותם) <strong>במדבר ארבעים שנה,</strong> למרות שיכלו להגיע אל הארץ בימים ספורים? <strong>אמר לו</strong> אותו זקן בייתוסי לרבן יוחנן בן זכאי: <strong>רבי, בכך,</strong> בדחיה זו בלבד, <strong>אתה פוטרני</strong> מתשובה על ראייתי? <strong>אמר לו: שוטה</strong> שכמותך, <strong>ולא תהא תורה שלמה שלנו,</strong> כלומר, הכתוב שממנו ראיה לכך שאין עצרת חייבת לחול דווקא ביום ראשון בשבוע, <strong>כשיחה בטילה</strong> (כדברים סתמיים של בני אדם), שאפשר לדחותם בטענות הבל אלה <strong>שלכם!</strong> ומסבירים מהי הראיה מן הכתוב שאין עצרת חייבת לחול דווקא ביום ראשון בשבוע: נאמר בדין ספירת העומר "וספרתם לכם ממחרת השבת מיום הביאכם את עומר התנופה שבע שבתות תמימות תהיינה. עד ממחרת השבת השביעית תספרו חמשים יום...
 " (ויקרא כג, טו— טז), ולכאורה יש כעין סתירה בין שני הפסוקים הללו, שהרי <strong>כתוב אחד</strong> (הפסוק הראשון) <strong>אומר: "תספרו חמשים יום"</strong> — הרי שאין הספירה אלא של ימים בלבד, שהסכום הכולל של הימים צריך להיות חמישים, ומובנה איפוא שהספירה יכולה להתחיל בכל יום בשבוע. <strong>ו</strong>אולם <strong>כתוב אחד</strong> (הפסוק השני) <strong>אומר: "שבע שבתות תמימת תהיינה"</strong> — שאין הספירה אלא של שבועות בלבד, וצריכים אלה להיות שבעה שבועות מלאים, ומכאן יש ללמוד שהספירה מתחילה ביום ראשון בשבוע.
 <strong>הא</strong> <small>[הרי]</small> <strong>כיצד</strong> ניישב את הסתירה שבין שני המקראות האלה? <strong>כאן,</strong> שאמר הכתוב שספירת העומר היא לשבועות — מדבר הכתוב <strong>ביום טוב</strong> (חג הפסח) <strong>שחל להיות ב</strong>יום ה<strong>שבת,</strong> ומתחילים לספור ביום ראשון, ותימצא הספירה שבעה שבועות מלאים. ויחול חג השבועות ביום ראשון בשבוע. ואילו <strong>כאן</strong> שאמר הכתוב שספירת העומר היא לימים — מדבר הכתוב <strong>ביום טוב</strong> (פסח) <strong>שחל להיות באמצע שבת</strong> (שבוע), ומתחילים לספור למחרת אותו יום, באמצע השבוע, ויחול חג השבועות אף הוא באמצע השבוע.
 <big>א</big> לאחר שהובאה ראיה לכך שספירת העומר מתחילה למחרת יום ראשון של חג הפסח, ולא למחרת יום השבת. ומכאן שאף חג השבועות אינו חל בדווקא ביום ראשון בשבוע, מביאים סדרת ראיות נוספת להלכה זו, שהביאו תנאים שונים. וכדי לזכור כל תנא ותנא וראייתו, נתנו חכמים סימן לדבר: בראייתו <strong>של ר' אליעזר</strong> יוזכר עניינו של ה<strong>סופר</strong> את ספירת העומר. ובראייתו של <strong>ר' יהושע</strong> יוזכר עניינו של ה<strong>מונה</strong> את הימים לעצרת. ובראייתו של <strong>ר' ישמעאל</strong> יובא עניינו של ה<strong>מעמר</strong> (המביא את העומר), ובראייתו של <strong>ר' יהודה</strong> תוזכר המלה <strong>"למטה".</strong> והרי זה <strong>סימן</strong> לזכרון נכון של שמועות הבאות ולעיקרון שבהם.
 ומפרטים, <strong>ר' אליעזר אומר: אינו צריך</strong> לראיה המובאת למעלה, שכן <strong>הרי הוא,</strong> הכתוב, <strong>אומר</strong> במצות ספירת העומר "שבעה שבועות <strong>תספר לך</strong> מהחל חרמש בקמה תחל לספור שבעה שבועות" (דברים טז, ט). ומן האמור "תספור לך" למדים אנו כי <strong>ספירה תלויה בבית דין.</strong> וטעם הדבר: <strong>ש</strong>כן <strong>הם</strong> ה<strong>יודעים לחדש</strong> חודשים, ועל פיהם בלבד נקבע מתי מתחיל החודש, ולפיכך רק על פיהם נקבע באיזה יום בשבוע יחול חג הפסח, ואיזה יום בשבוע הוא איפוא היום שלמחרתו. ולכך מובנו של הכתוב הנאמר בספירת העומר <strong>"ממחרת השבת"</strong> — אינו אלא מ<strong>מחרת יום טוב.</strong> ולמדנו כי <strong>יצאת</strong> (יצאה) מכלל משמעות הפסוק "ממחרת השבת" <strong>שבת בראשית</strong> (יום שבת עצמו) — <strong>ש</strong>כן <strong>ספירתה</strong> היא דבר התלוי <strong>בכל אדם</strong> ולא בבית דין, שהרי הכל יודעים מתי הוא יום ראשון שלאחר השבת.
 <strong>ר' יהושע אומר</strong> ראיה שונה בדרך היקש, <strong>אמרה תורה</strong> במצות קידוש החודש: <strong>מנה</strong> עשרים ותשעה <strong>ימים</strong> בחודש מזמן מולד הלבנה, <strong>ו</strong>לאחר מכן, ביום השלושים למנין הימים <strong>קדש</strong> את ראש ה<strong>חדש</strong> הבא. וכמו כן אמרה תורה במצות ספירת העומר וחג השבועות: <strong>מנה</strong> ארבעים ותשעה <strong>ימים, ו</strong>לאחר מכן ביום שלאחריהם <strong>קדש</strong> את ה<strong>עצרת.</strong> ומעתה נסיק מן ההשוואה: <strong>מה</strong> יומו של ראש <strong>חדש סמוך לביאתו ניכר</strong> (ברור) שהוא עומד להתקדש, שכן לאחר שחלפו עשרים ותשעה ימים מזמן מולד הלבנה של החודש הקודם, ברור שעומד להתקדש ראש החודש, <strong>אף</strong> קידוש ה<strong>עצרת סמוך לביאתו ניכרת.</strong> ולכן, אם סופרים את ארבעים ותשעה הימים מהיום שלמחרת יום טוב ראשון של פסח, ברור ממתי מתחילה הספירה — בט"ז בניסן, וברור הוא אימתי תחול העצרת.
 <strong>ו</strong>אולם <strong>אם תאמר</strong> כי <strong>עצרת לעולם</strong> היא <strong>אחר השבת,</strong> וספירת העומר מתחילה תמיד לאחר השבת, <strong>היאך תהא ניכרת</strong> הספירה <strong>משלפניה,</strong> שהרי אין היא חלה בתאריך קבוע.
 <strong>ר' ישמעאל אומר</strong> ראיה אחרת, ואף היא בדרך היקש, <strong>אמרה תורה</strong> במצות העומר: <strong>הבא עומר ב</strong>חג ה<strong>פסח, ו</strong>כן אמרה שיש להביא <strong>שתי הלחם בעצרת.</strong> ומעתה נלמד מן ההשוואה: <strong>מה</strong> במצוה הנידונה <strong>להלן</strong> (הלאה), בשתי הלחם — זמן המצוה הוא ב<strong>רגל, ו</strong>ב<strong>תחלת רגל</strong> (שהרי אין חג השבועות אלא יום אחד בלבד). <strong>אף כאן</strong> במצות הבאת העומר) — זמנה הוא ב<strong>רגל, ו</strong>ב<strong>תחלת</strong> ה<strong>רגל.</strong> והרי זה שלא כבייתוסים הסבורים שזמנה הוא לאחר יום השבת, שלשיטתם עשוי העומר לבוא בסוף הרגל (אם חל יום ראשון של הפסח בתחילת השבוע), ואף שלא ברגל כלל (כגון שחל יום ראשון של פסח ביום ראשון).
 ואילו <strong>ר' יהודה בן בתירא אומר</strong> ראיה אחרת, שאף היא מבוססת על היקש ספירת העומר וחג השבועות, <strong>נאמר</strong> הלשון "ממחרת ה<strong>שבת" למעלה</strong> ("וספרתם לכם ממחרת השבת". ויקרא כג, טו) <strong>ו</strong>כמו כן <strong>נאמר</strong> הלשון "ממחרת ה<strong>שבת" למטה</strong> (בדין חג השבועות "עד ממחרת השבת השביעית תספרו חמשים יום והקרבתם מנחה חדשה לה' ". שם פסוק טז). ומעתה נסיק מן ההשוואה: <strong>מה</strong> "ממחרת השבת" האמורה <strong>להלן</strong> בפסוק ט"ז — הכוונה היא ל<strong>רגל,</strong> העצרת, <strong>ותחלת</strong> ה<strong>רגל סמוך לה</strong> ל"שבת" (שהרי הוא בא למחרתה). <strong>אף כאן</strong> בספירת העומר — הכוונה ב"שבת" ל<strong>רגל, ותחלת רגל</strong> (יום שני של פסח) הריהו <strong>סמוך לה.</strong>
 <big>ב</big> ומביאים ראיות נוספות מדברי תנאים שזמן תחילת ספירת העומר הריהו למחרת יום ראשון של חג הפסח, ולא למחרת יום השבת. <strong>תנו רבנן</strong> <small>[שנו חכמים]:</small> מה שנאמר במצוות ספירת העומר <strong>"וספרתם לכם"</strong> בא ללמדנו שאין זו מצוה המוטלת על הציבור ככלל, אלא על היחיד, <strong>שתהא</strong> מצות ה<strong>ספירה ל</strong>חובת <strong>כל אחד ואחד</strong> מישראל.
  ועוד מה שנאמר בכתוב <strong>"ממחרת השבת"</strong> — הכוונה <strong>ממחרת יום טוב</strong> ראשון של פסח. ואם ישאל אדם: <strong>או אינו אלא</strong> כוונת הפסוק <strong>למחרת שבת בראשית? ר' יוסי בר יהודה אומר:</strong> אין לומר כן, ש<strong>הרי הוא,</strong> הכתוב, <strong>אומר "תספרו חמשים יום",</strong> והכוונה היא ש<strong>כל ספירות שאתה סופר לא יהו</strong> בכללם <strong>אלא</strong> אותם <strong>חמשים יום,</strong> הנפתחים בזמן קבוע בכל שנה ומסתיימים בזמן קבוע. כפי שהוא תמיד כשמתחילים לספור בט"ז בניסן.
 <strong>ו</strong>אולם <strong>אם תאמר</strong> שהספירה מתחילה <strong>ממחרת שבת בראשית</strong> — נמצא ש<strong>פעמים שאתה מוצא</strong> בכלל הימים שעברו מט"ז בניסן <strong>חמשים ואחד</strong> ימים (כגון שחל ט"ז בניסן ביום ששי בשבוע). ואם בשנה שעברה חל ט"ז בניסן ביום ראשון בשבוע — נמצא שחמישים הימים של הספירה שבשנה זו מסתיימים בתאריך שבו בשנה שעברה מלאו חמישים ואחד ימים. <strong>ו</strong>כיוצא בדבר <strong>פעמים שאתה מוצא</strong> שיש בה בספירה זו <strong>חמשים ושנים</strong> ימים, <strong>חמשים ושלשה</strong> ימים, <strong>חמשים וארבעה</strong> ימים, <strong>חמשים וחמשה</strong> ימים, ואף <strong>חמשים וששה</strong> ימים מט"ז בניסן. אלא ודאי הספירה היא תמיד של חמישים יום מאותו יום שחל בו.
 ואילו <strong>ר' יהודה בן בתירא אומר: אינו צריך</strong> להוכחה זו,
## דף סו.
 שכן יש להביא ראיה כי ספירת העומר מתחילה למחרת יום טוב <strong>ראשון של פסח, מן הנאמר בתורה במצות ספירת העומר. ש</strong><strong>הרי הוא,</strong> הכתוב, <strong>אומר</strong> "שבעה שבועות <strong>תספר לך"</strong> (דברים טז, ט) — להשמיענו כי <strong>ה</strong><strong>ספירה תלויה בבית דין,</strong> שהם הקובעים אימתי תתחיל. שכן בית דין הם הקובעים מתי יחול ראש חודש ניסן, ועל ידי כך נקבע גם מתי יחול יום טוב ראשון של פסח, שלמחרתו יש להתחיל לספור. <strong>יצתה</strong> (יצאה) מכלל זה <strong>שבת בראשית,</strong> <strong>ש</strong>אין ספירה זו תלויה בבית דין, שהרי יום השבת קבוע ועומד, ונמצא <strong>שספירתה</strong> תלויה <strong>בכל אדם</strong> ולא בבית דין.
 <strong>ר' יוסי אומר</strong> הוכחה אחרת: נאמר במצות ספירת העומר "וספרתם לכם <strong>ממחרת השבת"</strong> (ויקרא כג, טו) וכוונת הביטוי "ממחרת השבת" הוא: <strong>ממחרת יום טוב. אתה אומר</strong> שהכוונה היא <strong>ממחרת יום טוב, או אינו אלא</strong> הכוונה היא: <strong>ממחרת שבת בראשית,</strong> וכטענת הבייתוסים? <strong>אמרת</strong> (אמור) בדחיית טענה זו: <strong>וכי נאמר</strong> בכתוב <strong>"ממחרת השבת שבתוך הפסח"? והלא לא נאמר</strong> בכתוב <strong>אלא</strong> סתם <strong>"ממחרת השבת",</strong> ומנין אני יודע באיזה יום שבת המדובר, שכן <strong>כל השנה כולה</strong> הריהי <strong>מלאה</strong> בימי <strong>שבתות,</strong> אם כן, <strong>צא ובדוק איזו שבת</strong> היא זו, ולא תדע שהרי סתם הכתוב ולא פירש. והרי זו איפוא ראיה שלא כשיטת הבייתוסים.
 <strong>ועוד</strong> הביא ר' יוסי ראיה שכוונת "ממחרת השבת" היא ממחרת יום טוב ולא ממחרת שבת בראשית, מן ההיקש: <strong>נאמרה</strong> הלשון "ממחרת ה<strong>שבת" למטה</strong> (מקודם, בפסוק טו), <strong>ו</strong>כמו כן <strong>נאמרה</strong> הלשון "ממחרת ה<strong>שבת" למעלה</strong> (אחר כך, בפסוק טז, בדין חג השבועות "עד ממחרת השבת השביעית תספרו חמשים יום והקרבתם מנחה חדשה לה' "). ומעתה נסיק מן ההשוואה: <strong>מה</strong> "ממחרת השבת" האמורה <strong>להלן</strong> — הכוונה היא ל<strong>רגל,</strong> חג השבועות, <strong>ותחילת</strong> ה<strong>רגל</strong> סמוך לה, ל"שבת" <strong>(שהרי הוא בא למחרתה).</strong> <strong>אף כאן</strong> בספירת העומר — הכוונה ב"שבת" ל<strong>רגל, ותחילת רגל</strong> (יום שני של פסח) הריהו סמוך לה. ואילו לשיטת הבייתוסים, שספירת העומר מתחילה ביום ראשון בשבוע שלאחר יום טוב ראשון של פסח, פעמים ש"ממחרת השבת" הוא לאחר הרגל, וכגון שחל יום טוב ראשון של פסח ביום ראשון, ושביעי של פסח חל איפוא ביום שבת.
 <strong>ר' שמעון בן אלעזר אומר</strong> הוכחה אחרת כי ספירת העומר מתחילה למחרת יום טוב ראשון של פסח, ולא למחרת יום השבת (כטענת הבייתוסים), ומתוך שני מקראות בענין חג הפסח הנראים כסותרים זה את זה, שהרי <strong>כתוב אחד אומר: "ששת ימים תאכל מצות"</strong> (דברים שם ח), <strong>ו</strong>אילו <strong>כתוב אחד אומר: "שבעת ימים מצות תאכלו"</strong> (שמות יב, טו), <strong>הא</strong> <small>[הרי]</small> <strong>כיצד</strong> יש ליישב סתירה זו שבין הפסוקים? הכתוב המזכיר אכילת מצה שבעה ימים בפסח עוסק במצה שנעשתה מקמח תבואה ישנה, ואילו הפסוק המזכיר אכילת מצה ששה ימים עוסק ב<strong>מצה שאי</strong> (שאין) <strong>אתה יכול לאוכלה</strong> כל <strong>שבעה</strong> ימים של פסח, משום שהיא נעשתה <strong>מן</strong> התבואה שנקצרה עתה, שהריהי אסורה באיסור <strong>"חדש"</strong> (המותר באכילה על ידי הנפת העומר). שמצה הנעשית מתבואה זו <strong>אתה יכול לאוכלה</strong> רק <strong>ששה</strong> ימים מהקרבת העומר <strong>מן החדש,</strong> למחרת יום טוב ראשון של פסח. והרי זו איפוא ראיה שהבאת העומר נעשית למחרת יום טוב ראשון של פסח ולא למחרת יום השבת שלאחריו. ועוד מפרש ר' שמעון בן אלעזר שני מקראות שבספירת העומר.
  ממה שנאמר בכתוב "וספרתם לכם ממחרת השבת <strong>מיום הביאכם</strong> את עומר התנופה שבע שבתות תמימות תהיינה. עד ממחרת השבת השביעית <strong>תספרו</strong> חמשים יום..." (ויקרא שם טו—טז), <strong>יכול</strong> הייתי לומר כי מעת שהגיע המועד "ממחרת השבת", שהוא "יום הביאכם", ניתן להתחיל לספור את ספירת העומר, ואולם אין זו חובה להתחיל את הספירה דווקא ביום זה. ומעתה <strong>יקצור ויביא</strong> את העומר בזמנו, <strong>ו</strong>אילו ביחס למצות הספירה, <strong>אימתי שירצה</strong> יתחיל ו<strong>יספור?</strong>
 לכך <strong>תלמוד לומר</strong> בכתוב אחר במצות ספירת העומר "שבעה שבועות תספור לך <strong>מהחל חרמש בקמה תחל לספר</strong> שבעה שבועות" (דברים יז, ט) — לומר שתחילת הספירה משעת קצירת העומר דווקא. ומצד אחר, <strong>אי</strong> <small>[אם]</small> מן הכתוב <strong>"מהחל חרמש</strong> בקמה <strong>תחל לספר"</strong> — <strong>יכול</strong> היית לומר כי הספירה תלויה בזמן קציר העומר ולא בזמן הבאתו, ואין זמן הבאת העומר תלוי בזמן קצירתו. ומעתה, <strong>יקצור ויספור</strong> למחרת יום טוב ראשון של פסח, <strong>ו</strong>אולם ביחס להבאת העומר, <strong>אימתי שירצה יביא?</strong> לכך <strong>תלמוד לומר</strong> (מלמדנו הנאמר) "וספרתם לכם ממחרת השבת <strong>מיום הביאכם</strong> את עומר התנופה", ללמדנו שהספירה מתחילה אף מיום ההבאה, וזמן הקצירה וזמן ההבאה הינם אותו יום.
  ומצד אחר, <strong>אי</strong> <small>[אם]</small> מן הכתוב <strong>"מיום הביאכם"</strong> — <strong>יכול</strong> היית לומר כי אכן שלוש הפעולות הללו, קצירה, הבאה, וספירה נעשות ביום אחד, ואולם <strong>יקצור ויספור ויביא ביום</strong> ט"ז בניסן, ולא בלילו? לכך <strong>תלמוד לומר</strong> (מלמדנו הנאמר) <strong>"שבע שבתות תמימת תהיינה"</strong> — שתהא הספירה שבעה שבועות מלאים ושלמים ("תמימות"). ו<strong>אימתי אתה מוצא</strong> בספירה שמתקיים בה <strong>"שבע שבתות תמימת"?</strong> — <strong>בזמן שאתה מתחיל לימנות מבערב,</strong> ולא ביום.
  ומן הצד האחר, <strong>יכול</strong> היית לומר כי <strong>יקצור ויביא ויספור בלילה,</strong> שיעשה את שלוש הפעולות הללו כאחד? לכך <strong>תלמוד לומר</strong> (מלמדנו הנאמר) <strong>"מיום הביאכם", הא</strong> <small>[הרי]</small> <strong>כיצד</strong> יעשה? ה<strong>קצירה ו</strong>ה<strong>ספירה</strong> מצוותן <strong>בלילה, והבאה</strong> מצוותה <strong>ביום.</strong>
 <big>א</big> לאחר שהובאו שתי ברייתות, ובהן עשר ראיות מדברי התנאים המוכיחות שלא כדעתם של הבייתוסים בענין "ממחרת השבת", <strong>אמר רבא</strong> על הראיות הללו: ל<strong>כולהו אית להו פירכא</strong> <small>[כולן יש להן פירכה,</small> שבירה<small>],</small> <strong>בר מתרתי תנאי בתראי</strong> <small>[חוץ מ</small>הראיות של <small>שני התנאים האחרונים],</small> <strong>בין במתניתא קמייתא</strong> <small>[בברייתא הראשונה],</small> <strong>בין במתניתא בתרייתא</strong> <small>[בברייתא האחרונה]</small> <strong>דלית להו פירכא</strong> <small>[שאין להן פירכה].</small>
 ומפרט מהי הפירכה שבכל אחת מהראיות הללו: <strong>אי</strong> <small>[אם]</small> <strong>מ</strong>ראייתו של <strong>רבן יוחנן בן זכאי</strong> שעיקרה סתירת המקראות "תספרו חמשים יום... שבע שבתות תמימות תהיינה" — יש לפרוך: <strong>דלמא</strong> <small>[שמא]</small> יש ליישב את הסתירה באופן שונה, ו<strong>כ</strong>שיטתו של <strong>אביי,</strong> שכן <strong>אמר אביי: מצוה למימני יומי</strong> <small>[למנות ימים]</small> בספירת העומר, <strong>ומצוה למימני שבועי</strong> <small>[למנות שבועות],</small> שהכתוב "תספרו חמשים יום" עניינו ספירת הימים, והכתוב "שבע שבתות" עניינו ספירת שבועות.
 <strong>אי</strong> <small>[אם]</small> <strong>מ</strong>ראייתם של <strong>ר' אליעזר</strong> הדורש ממשמעות הכתוב שהספירה תלויה בבית דין, ולא בכל אדם, <strong>ו</strong>כן ראייתו של <strong>ר' יהושע</strong> הלומד מהיקש עניינים לקידוש החודש שתהא הספירה ניכרת, ביום קבוע — יש לפרוך: <strong>ממאי</strong> <small>[מנין]</small> לך ש<strong>ביום טוב ראשון</strong> של פסח <strong>קאי</strong> <small>[עומד,</small> עוסק<small>]</small> הכתוב? <strong>דלמא</strong> <small>[שמא]</small> <strong>ביום טוב אחרון</strong> של פסח <strong>קאי</strong> <small>[הוא עומד]</small> ומשם צריך להתחיל!
  ואולם ראיותיהם של <strong>ר' ישמעאל</strong> הלומד מהיקש בין הבאת העומר והבאת שתי הלחם <strong>ו</strong>של <strong>ר' יהודה בן בתירא</strong> הלומד מהיקש "שבת" "שבת" בעומר ובעצרת — <strong>לית להו פירכא</strong> <small>[אין להן</small> כל <small>פירכה].</small>
 ובברייתא האחרת, <strong>אי</strong> <small>[אם]</small> <strong>מ</strong>ראייתו של <strong>ר' יוסי בר' יהודה</strong> שלמד כן ממשמעות הכתובים "תספרו חמשים יום", שיהיו אלה חמישים ימים מזמן קבוע — יש לפרוך: <strong>הוה אמינא</strong> <small>[הייתי אומר,</small> יש עדיין מקום לומר<small>]:</small> <strong>דלמא</strong> <small>[שמא]</small> משמעות הכתוב היא, שיש לספור <strong>חמשין</strong> <small>[חמישים]</small> ימים <strong>לבר מהני</strong> <small>[חוץ מאלה]</small> הימים שבין ט"ו בניסן ועד לתחילת הספירה למחרת יום השבת (כשיטתם של הבייתוסים), שהם (כנזכר למעלה) עשויים להיות <strong>שיתא</strong> <small>[ששה]</small> ימים (אם חל יום טוב ראשון של פסח ביום שני בשבוע, והספירה תתחיל רק ביום ראשון שלאחריו) או פחות מששה ימים (ובהתאם ליום בשבוע בו חל ראשון של פסח, וכדרך שהתבאר למעלה).
 <strong>אי</strong> <small>[אם]</small> <strong>מ</strong>ראייתו של <strong>ר' יהודה בן בתירא</strong> — יש לפרוך: <strong>ממאי</strong> <small>[ממה,</small> מנין<small>]</small> אתה יודע ש<strong>ביום טוב ראשון</strong> של פסח הכתוב <strong>קאי</strong> <small>[עומד,</small> עוסק<small>]?</small> <strong>דלמא</strong> <small>[שמא]</small> <strong>ביום טוב אחרון</strong> של פסח הכתוב <strong>קאי</strong> <small>[עומד]</small> ומשם צריך להתחיל!
  ראייתו הראשונה של <strong>ר' יוסי נמי</strong> <small>[גם</small> <strong>כן]</strong> יש בה פירכה, שהרי ר' יוסי עצמו <strong>חזי ליה פירכא</strong> <small>[ראה בה פירכה],</small> <strong>והיינו דקאמר</strong> <small>[וזהו שאמר]</small> <strong>"ועוד",</strong> והביא ראיה נוספת. אכן, שתי הראיות האחרונות שבברייתא השניה, של ר' יוסי ושל ר' שמעון בן אלעזר, אין בהן כל פירכה.
 <big>ב</big> למעלה, הוזכרה בתוך דברי רבא שיטתו של אביי במצות ספירת העומר, ועתה דנים בה <strong>גופא</strong> <small>[עצמה].</small> שכך <strong>אמר אביי: מצוה למימני יומי</strong> <small>[למנות ימים]</small> <strong>ומצוה למימני שבועי</strong> <small>[למנות שבועות].</small> ונמסר כי אכן <strong>רבנן דבי</strong> <small>[החכמים בבית</small> המדרש<small>]</small> של <strong>רב אשי מנו</strong> בספירת העומר <strong>יומי</strong> <small>[ימים]</small> <strong>"ומנו</strong> גם <strong>שבועי</strong> <small>[שבועות],</small> וכשיטת אביי. ואילו <strong>אמימר מני יומי</strong> <small>[היה מונה ימים]</small> בלבד, <strong>ולא מני שבועי</strong> <small>[ולא היה מונה שבועות],</small> ובטעם הנהגתו זו <strong>אמר</strong> אמימר: בימינו, שאין בית המקדש קיים ואין מביאים את העומר, ספירת העומר רק <strong>זכר למקדש הוא,</strong> ולכך די בספירה לא מושלמת, של ימים בלבד, ולא של שבועות.
 <big>ג משנה</big> וממשיכים בתיאור סדר הבאת העומר: לאחר ש<strong>קצרוהו</strong> את שלוש הסאים של שעורים הנועדים להבאת העומר <strong>ונתנוהו בקופות</strong> במקום בו נקצר, <strong>הביאוהו לעזרה</strong> שבמקדש. <strong>ו</strong>שם <strong>היו מהבהבין</strong> (חורכים) <strong>אותו,</strong> את גרעיני שעורי העומר בעודם בשיבולים, <strong>באור</strong> (באש), <strong>כדי לקיים בו מצות קלי</strong> כנאמר במנחת העומר: "ואם תקריב מנחת בכורים לה' אביב קלוי באש גרש כרמל תקריב את מנחת בכוריך" (ויקרא ב, יד), אלו <strong>דברי ר' מאיר. ו</strong>אילו <strong>חכמים אומרים:</strong> לא כך היו עושים, אלא בתחילה היו מוציאים את גרגרי השעורה מהשיבולים <strong>בקנים</strong> רכים ולחים <strong>ובקולחות</strong> (קלחי כרוב) שבהם היו <strong>חובטין אותו.</strong> ומדוע היו חובטים אותם דווקא באלה? <strong>כדי שלא יתמעך</strong> גרעין השעורה (שעדיין לח הוא) בחבטה במקל כפי שעושים כרגיל בתבואה יבשה.
  ולאחר מכן <strong>נתנוהו ל</strong>תוך <strong>אבוב</strong> (כלי חלול), <strong>ואבוב</strong> זה <strong>היה מנוקב</strong> (היו בו חורים), <strong>כדי שיהא האור שולט בכולו</strong> (מגיע לכל הנמצא בתוכו), ולאחר שקלו את העומר <strong>שטחוהו בעזרה, והרוח</strong> היתה <strong>מנשבת בו</strong> ומקררת את גרגרי השעורה מחום הקלייה, ומייבשת את הלחות שעליהם שנוצרה מתוך הקלייה. ואחר כך <strong>נתנוהו ל</strong>אותן שלוש סאים בתוך <strong>ריחים של גרוסות</strong> (גריסים), בטחינה עבה ולא דקה, באופן שנועד למנוע תערובת הסובין (שבקליפת הגרגרים) בקמח. <strong>ו</strong>בטחינה זו של שלוש הסאים <strong>הוציאו ממנו</strong> לבסוף <strong>עשרון</strong> סולת, אחר <strong>שהוא מנופה בשלש עשרה נפה. והשאר</strong> (הקמח הנשאר לאחר הוצאת העשרון לעומר) <strong>נפדה</strong> מן ההקדש ויוצא בכך לחולין, <strong>ו</strong>מעתה הריהו <strong>נאכל</strong> (מותר באכילה) <strong>לכל אדם, וחייב</strong> קמח זה <strong>ב</strong>הפרשת <strong>חלה</strong> מן העיסה הנעשית ממנו, שכן חיוב חלה חל בשעת גלגול העיסה, ודבר זה נעשה לאחר שכבר נפדה הקמח, והריהו חולין. <strong>ו</strong>קמח זה <strong>פטור מן המעשר,</strong> שכן חיוב <strong>המעשרות הוא בזמן מירוח הכרי, כאשר עורמים את גרגרי התבואה לאחר הוצאת המוץ מהם ומיישרים את פני הערימה. ומירוח גרגרי השעורה הללו היה בזמן שהיו ברשות הקדש, ולא התחייבו במעשרות, שאין מירוח הקדש מחייב במעשרות.</strong> <strong>ר' עקיבא מחייב</strong> קמח זה הן <strong>ב</strong>הפרשת <strong>חלה ו</strong>הן <strong>ב</strong>הפרשת ה<strong>מעשרות,</strong> שכן מתחילה לא היה ברשות ההקדש אלא הקמח הנועד לעשרון, ולא שאר הקמח.
 <big>ד גמרא</big> שנינו במשנתנו שנחלקו ר' מאיר וחכמים אם היו מהבהבים בתחילה את גרעיני העומר בעודם בשיבולים באש (כדעת ר' מאיר), או שרק לאחר שחבטו את השיבולים היו מכניסים אותן לאבוב וקולים אותן שם. ובענין זה עוד <strong>תנו רבנן</strong> <small>[שנו חכמים]:</small> נאמר "ואם תקריב מנחת בכורים לה' אביב קלוי באש גרש כרמל תקריב את מנחת בכוריך". ו<strong>"אביב"</strong> האמור — הרי <strong>זה אביב</strong> (ראשית הנקצר), ללמדנו שבא העומר מתבואת השעורים הנקצרת ראשונה. והאמור <strong>"קלוי באש"</strong> — הרי זה <strong>מלמד שהיו ישראל מהבהבין אותו באש,</strong> קודם לטחינתו וניפויו, <strong>כדי לקיים בו מצות קלי,</strong> אלו <strong>דברי ר' מאיר.</strong> ואילו <strong>חכמים אומרים:</strong>
## דף סו:
 <strong>אין</strong> החריכה הישירה ב<strong>אור</strong> (באש), כשיטת ר' מאיר, בכלל <strong>לשון קלי</strong> האמורה בתורה ("קלוי באש"), <strong>אלא</strong> הקלוי באש הריהו הנתון בתוך <strong>דבר אחר,</strong> בכלי. <strong>הא</strong> <small>[הרי]</small> <strong>כיצד</strong> מתקיים "קלוי באש"? כדרך שיתבארו הדברים. <strong>אין לשון קלי אלא דבר אחר קליל</strong> (הנעשה בכלי נחושת קלל). <strong>הא</strong> <small>[הרי]</small> <strong>כיצד</strong> היו עושים? כלי <strong>אבוב</strong> של נחושת, כזה <strong>של קליות</strong> (מוכרי גרעיני תבואה קלויים בשוק) <strong>היה שם</strong> בעזרה שבמקדש, <strong>והיה מנוקב</strong> (מלא בנקבים) <strong>ככברה</strong> (נפה), <strong>כדי שתהא האור שולטת בכולו</strong> ובו היו קולים את גרעיני העומר.
 <big>א</big> עוד שנינו בברייתא: ממה שנאמר <strong>"אביב קלוי</strong> באש <strong>גרש</strong> כרמל" <strong>איני יודע אם</strong> המלה "קלוי" מוסבת על המלה "אביב", שיש לקרוא בכתוב <strong>"אביב קלוי",</strong> לומר שלפני טחינת גרגרי השעורה, כשהם עדיין שלמים יש לקלותם. או <strong>אם</strong> המלה "קלוי" מוסבת על "גרש", ויש לקרוא בכתוב "קלוי באש גרש" — להשמיענו שיהא ה<strong>גרש קלוי,</strong> שבתחילה יש לטחון את <strong>גרגרי התבואה, ולאחר מכן קולים את קמח הגריסים. ואולם</strong> <strong>כשהוא</strong> (הכתוב) <strong>אומר "באש"</strong> בין המלה "קלוי" לבין המלה "גרש" — <strong>הפסיק</strong> את <strong>הענין,</strong> ואין המלה "קלוי" מתייחסת ל"גרש" אלא ל"אביב". והשמיענו שיש לקלותם קודם טחינה ולא לאחריה.
  עוד נאמר בכתוב זה <strong>"כרמל",</strong> ודורשים את המלה כמורכבת מכמה מילים (כמין ראשי תיבות, נוטריקון): <strong>רך ומל,</strong> שיהו גרגרי התבואה רכים ונמללים ביד. <strong>וכן הוא,</strong> הכתוב, <strong>אומר</strong> בנביא אלישע <strong>"ואיש בא מבעל שלשה ויבא לאיש האלהים לחם בכורים ועשרים לחם שערים וכרמל בצקלנו ויאמר תן לעם ויאכלו"</strong> (מלכים ב ד, מב). שאף בו נזכרת המלה "כרמל", ואף האמור בו "בצקלונו" נדרש בנוטריקון, כרומז למלים: <strong>בא ויצק לנו ואכלנו, ונוה</strong> (יפה) <strong>היה</strong> ("בצקלונו" — בא ויצק לנו ואכלנו ונו ה).
 <strong>ו</strong>כן נדרש הכתוב ה<strong>אומר</strong> בדברי האשה המפתה לזנות: "לכה נרוה דודים עד הבוקר <strong>נתעלסה באהבים"</strong> (משלי ז, יח), ונדרשת המלה "נתעלסה" בדרך נוטריקון: <strong>נשא ונתן</strong> (נשוחח) בינינו, <strong>ו</strong>לאחר <strong>מכן</strong> <strong>נעלה</strong> למיטה, <strong>ונשמח ונתחטא</strong> (ונתפנק) <strong>באהבים,</strong> שכך נדרשת המלה <strong>"נתעלסה" —</strong> נ שא ונת ן, נעל ה ונש מח (בחילוף האותיות המצוי <strong>ש'—</strong> ס') ונתח טא (בחילוף האותיות המצוי ח'— ה'<strong>).</strong>
 <strong>ו</strong>כן נדרש הכתוב ה<strong>אומר</strong> מלה דומה בתיאור העוף הגדול (הנקרא בלשון חכמים "בר יוכני") <strong>"כנף רננים נעלסה"</strong> (איוב לט, יג), שנדרשת המלה "נעלסה" כראשי תיבות בדרך דומה: <strong>נושא</strong> את ביצתו <strong>עולה</strong> עמה למעלה אל הקן המיוחד לו, <strong>ו</strong>שם הוא <strong>נתחטא</strong> (מוריד) ומניח את ביצתו  ("נעלסה" — נ ושא, ע ולה ונתח טא).
 <strong>ו</strong>כן נדרש הכתוב ה<strong>אומר</strong> בדברי המלאך לבלעם על האתון <strong>"כי ירט הדרך לנגדי"</strong> (במדבר כב, לב), ונדרשת המלה "ירט": <strong>יראתה</strong> (מורא) <strong>ראתה</strong> האתון במלאך הניצב לקראתה, ולכך <strong>נטתה</strong> מן הדרך ("ירט" — י ראתה ר אתה נט תה).
  ושבים לענין ה"כרמל" ואומרים כי החכם <strong>דבי</strong> <small>[של בית</small> מדרשו<small>]</small> של <strong>ר' ישמעאל תנא</strong> <small>[שנה]</small> בדרשת המלה <strong>"כרמל"</strong> בדרך הנוטריקון — <strong>כר מלא,</strong> שתהא קליפת הגרעין ("כר") מלאה בגרעין הבשל כל צורכו הנתון בה.
 <big>ב</big> ועוד שנינו במשנתנו כי שאר הקמח (לאחר הוצאת העשרון לעומר) חייב <strong>בהפרשת חלה לכשיגולגל כעיסה, אך פטור מהפרשת מעשרות,</strong> <strong>ו</strong>אילו <strong>ר' עקיבא</strong> <strong>מחייב</strong> הן <strong>ב</strong>הפרשת <strong>חלה ו</strong>הן <strong>ב</strong>הפרשת <strong>מעשרות.</strong> ובפירוש שיטת ר' עקיבא <strong>אמר רב כהנא</strong> כי <strong>אומר</strong> (סבור) <strong>היה ר' עקיבא</strong> ש<strong>מירוח</strong> (צבירת גרגרי התבואה לכלל ערימה, גורן, ויישורה של <strong>ערימה זו, שהיא הפעולה המחילה את חיוב המעשרות) הנעשה בתבואה שברשות</strong> <strong>הקדש</strong> — <strong>אינו פוטר</strong> את התבואה מחיוב הפרשת המעשרות.
 <strong>מתיב</strong> <small>[מקשה]</small> על כך <strong>רב ששת</strong> ממה ששנינו בדינו של <strong>מותר</strong> (הקמח הנשאר) מ<strong>שלש סאין הללו</strong> של שעורים שהובאו לצורך העומר, לאחר שהופרש מהן עשרון הקמח ממנו יבוא העומר, <strong>מה היו עושין בו?</strong> — הריהו <strong>נפדה</strong> מן ההקדש במעות ויוצא בכך לחולין, <strong>ו</strong>מעתה הריהו <strong>נאכל</strong> (מותר באכילה) <strong>לכל אדם, וחייב ב</strong>הפרשת <strong>חלה, ו</strong>אולם הריהו <strong>פטור מן</strong> הפרשת <strong>המעשרות.</strong> זו דעת חכמים, ואילו <strong>ר' עקיבא מחייב</strong> הן <strong>ב</strong>הפרשת <strong>חלה ו</strong>הן <strong>ב</strong>הפרשת <strong>מעשרות</strong> ממותר זה. <strong>אמרו לו</strong> חכמים לר' עקיבא: דינה <strong>של</strong> התבואה שגדלה, נקצרה והתמרחה ברשות ההקדש, ובא אדם ו<strong>פודה</strong> אותה <strong>מיד גזבר</strong> ההקדש הממונה על פדיון הקדשים, <strong>יוכיח</strong> שלא כדבריך. <strong>ש</strong>כן הריהו <strong>חייב ב</strong>הפרשת <strong>חלה ופטור מן</strong> הפרשת <strong>המעשרות</strong> בתבואה זו.
 <strong>ו</strong>מעתה יש לשאול: <strong>אם</strong> אמנם <strong>איתא</strong> <small>[יש]</small> מקום לומר כדברי רב כהנא, ששיטת ר' עקיבא היא ש<strong>מירוח הקדש אינו פוטר</strong> את התבואה מחיוב מעשרות שבה, <strong>מאי קאמרי ליה</strong> <small>[מה הם,</small> חכמים, <small>אומרים לו],</small> לר' עקיבא כראיה<small>,</small> והלא <strong>היא היא,</strong> כדרך שההלכה במותר הקמח בשלוש הסאים שנטחנו לעומר שלדעת ר' עקיבא חייבים במעשר, משום שמירוח הקדש אינו פוטר. אף כן הלכה לדעת ר' עקיבא בתבואה שנתמרחה ברשות הקדש שחייבת במעשר, משום שמירוח הקדש אינו פוטר. ומכאן שאף ר' עקיבא סבור שמירוח הקדש פוטר, ושלא כהסברו של כהנא, מחייב ר' עקיבא את מותר הקמח בהפרשת מעשרות מטעם אחר.
 <strong>ועוד איתיביה</strong> <small>[הקשה לו]</small> <strong>רב כהנא בר תחליפא לרב כהנא (בר מתתיה)</strong> על הסבר רב כהנא בשיטת ר' עקיבא (שמירוח הקדש אינו פוטר), ממה ששנינו בדין שאר הקמח משלוש הסאים שנטחנו לצורך העומר: <strong>ר' עקיבא מחייב בחלה ובמעשרות, לפי שלא ניתנו מעות</strong> ההקדש בקניית שלוש הסאים הללו מאת בעל השדה הנקצרת, <strong>אלא לצורך להן</strong> להבאת העומר, כלומר, לצורך עשרון קמח אחד בלבד. והוא בלבד התקדש, ושאר הקמח לא היה ברשות ההקדש, ולכך גם לא התמרח ברשות ההקדש, וחייב איפוא במעשרות.
 <strong>אלא</strong> יש לומר בהסבר שיטת ר' עקיבא כדרך ש<strong>אמר ר' יוחנן, תלמוד ערוך</strong> (דין ברור וקבוע) <strong>הוא בפיו של ר' עקיבא</strong> בטעם חיוב שאר הקמח במעשרות — משום <strong>שלא ניתנו מעות אלא לצורך להן</strong> בלבד.
 <big>ג</big> ועוד בענין מירוח הקדש, <strong>אמר רבא: פשיטא</strong> <small>[פשוט]</small> <strong>לי</strong> ש<strong>מירוח הקדש פוטר</strong> את תבואת העומר <strong>מהפרשת מעשרות.</strong> <strong>ואפילו ר' עקיבא</strong> המחייב בהפרשת מעשרות את שאר הקמח (מלבד עשרון העומר) הנשאר משלוש הסאים שנקצרו לעומר, <strong>לא קא</strong> <small>[אין הוא]</small> <strong>מחייב התם</strong> <small>[שם]</small> <strong>אלא</strong> רק משום <strong>שלא ניתנו</strong> בתחילה <strong>מעות</strong> ההקדש לבעל השדה בו נקצרו שלוש סאים אלה, <strong>אלא ל</strong>דבר ש<strong>צורך להן</strong> בו, לעשרון שבהם. והוא בלבד שהתקדש, ושאר הקמח לא התקדש. <strong>אבל מירוח הקדש בעלמא</strong> <small>[סתם],</small> בתבואה שגדלה ברשות הקדש — <strong>פוטר</strong> מן המעשר, לכל הדעות, ואף לשיטת ר' עקיבא.
  והוסיף רבא ואמר, כי כמו כן פשוט לי בדין <strong>מירוח</strong> התבואה הנעשה על ידי <strong>הגוי,</strong> בתבואה שברשותו כי מחלוקת <strong>תנאי</strong> <small>[תנאים]</small> <strong>היא</strong> בענין זה. <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>תורמין</strong> (מפרישים תרומות ומעשרות) <strong>מ</strong>תבואה <strong>של ישראל על</strong> תבואה <strong>של ישראל, ו</strong>כן <strong>מ</strong>תבואה <strong>של גוים על</strong> תבואה <strong>של גוים, ו</strong>כן <strong>מ</strong>תבואה <strong>של כותיים על</strong> תבואה <strong>של כותיים, ו</strong>כן <strong>מ</strong>תבואתם <strong>של כל</strong> אחד מאלה הנזכרים (ישראלים, גוים, כותים) <strong>על של כל</strong> אחד מאלה הנזכרים. אלו <strong>דברי ר' מאיר ור' יהודה.</strong> הרי שלר' מאיר ור' יהודה מירוח הגוי אינו פוטר את התבואה מתרומות ומעשרות.
  ואילו <strong>ר' יוסי ור' שמעון אומרים: תורמין מ</strong>תבואה <strong>של ישראל על</strong> תבואה <strong>של ישראל, ו</strong>כן <strong>מ</strong>תבואה <strong>של גוים על</strong> תבואה <strong>של כותיים, ו</strong>כן <strong>מ</strong>תבואה <strong>של כותיים על</strong> תבואה <strong>של גוים. אבל לא</strong> תורמים <strong>מ</strong>תבואה <strong>של ישראל על</strong> תבואה <strong>של גוים ושל כותיים, ו</strong>כן <strong>לא</strong> תורמים <strong>מ</strong>תבואה <strong>של גוים ושל כותיים על</strong> תבואה <strong>של ישראל.</strong> והרי שלר' יוסי ור' שמעון מירוח הגוי (וכן הכותי בכלל) פוטר את התבואה ממעשרות.
## דף סז.
 <strong>גלגול</strong> הבצק (הלישה שהיא המחייבת את העיסה בהפרשת חלה) כאשר הוא נעשה ברשות <strong>ה</strong><strong>הקדש</strong> — <strong>פוטר</strong> את העיסה מחיוב הפרשת חלה ממנה. <strong>דתנן</strong> <small>[ש</small>כן <small>שנינו</small> במשנה<small>]</small> במסכת חלה: <strong>הקדישה</strong> האשה את <strong>עיסתה,</strong> <strong>עד שלא</strong> (בטרם) <strong>גלגלה</strong> אותה, וחזרה <strong>ופדאתה</strong> את העיסה מן ההקדש בכסף, וגלגלה אותה — הרי היא <strong>חייבת</strong> בחלה, שהרי בשעת הגלגול היתה העיסה ברשות ההדיוט. וכן אם הקדישה האשה את העיסה <strong>מש</strong> כבר <strong>גלגלה</strong> אותה ואחר כך חזרה <strong>ופדאתה</strong> מן ההקדש — הרי העיסה <strong>חייבת</strong> בהפרשת חלה, שכן בשעת הגלגול היתה ברשות ההדיוט, וכבר התחייבה בהפרשת חלה. אבל אם <strong>הקדישה</strong> את העיסה <strong>עד שלא</strong> <strong>גלגלה</strong> אותה, ועמד <strong>וגלגלה הגזבר</strong> של ההקדש, <strong>ואחר כך</strong> חזרה האשה ו<strong>פדאתה</strong> את העיסה מידי ההקדש — <strong>פטורה</strong> העיסה מהפרשת חלה, משום <strong>שבשעת חובתה</strong> (החלת החיוב), שהוא זמן הגלגול, <strong>היתה</strong> העיסה <strong>פטורה.</strong>
 עד כאן היה פשוט לרבא, ואולם <strong>בעי</strong> <small>[שאל]</small> <strong>רבא: גלגול</strong> עיסה שברשות <strong>גוי מאי</strong> <small>[מה]</small> הדין לענין חיוב הפרשת חלה. ומסביר רבא את בעייתו זו, הלא <strong>מיתנא תנן</strong> <small>[שנינו]:</small> <strong>גר שנתגייר והיתה לו</strong> ברשותו <strong>עיסה,</strong> אם הבצק <strong>נעשה עד שלא נתגייר</strong> — הרי שבשעת חיוב חלה היתה העיסה ברשות גוי, ולכך הריהו <strong>פטור</strong> מהפרשת חלה. ואם נעשה הבצק <strong>מש</strong> כבר <strong>נתגייר</strong> — <strong>חייב</strong> בהפרשת חלה, שהרי בשעת החיוב היתה העיסה ברשות ישראל. ואם הוא <strong>ספק</strong> מתי התגלגלה העיסה, אם לפני שהתגייר או לאחר שהתגייר — <strong>חייב</strong> להפריש חלה מספק.
  ויש לדון במה ששנינו במשנה זו שגלגול הגוי פוטר את העיסה מהפרשת חלה: משנה <strong>הא</strong> <small>[זו],</small> <strong>מאן</strong> <small>[מי]</small> מבין התנאים שנחלקו בדין מירוח הגוי לענין חיוב התבואה במעשרות, <strong>קתני לה</strong> <small>[שנה אותה]?</small> — כ<strong>דברי הכל היא. ואפילו ר' מאיר ור' יהודה דקמחייבי התם</strong> <small>[שהם מחייבים שם</small> בהפרשת מעשרות במירוח הגוי<small>],</small> <strong>פטרי הכא</strong> <small>[פוטרים כאן</small> בהפרשת חלה בגלגול הגוי<small>],</small> וטעם הדבר: דווקא
 <strong>התם</strong> <small>[שם,</small> בהפרשת מעשרות במירוח הגוי<small>]</small> הדין <strong>הוא,</strong> לדעתם, שמעשה החיוב הנעשה ברשות הגוי מחייב, משום <strong>דכתיב</strong> <small>[שנאמר]</small> בחיוב הפרשת מעשרות המלה <strong>"דגנך"</strong> ("לא תוכל לאכול בשעריך מעשר דגנך ותירושך ויצהרך". דברים יב, יז), הרי זו לשון מיעוט: דווקא דגנך הוא המתחייב במעשרות, ולא דגן אחר. ושוב חזרה <strong>ונאמרה המלה</strong> <strong>"דגנך"</strong> במצות אכילת המעשרות בירושלים ("ואכלת לפני ה' אלהיך במקום אשר יבחר לשכן שמו שם מעשר דגנך תירושך ויצהרך...". שם יד, כג), ועוד <strong>נאמרה המלה "דגנך" בחיוב הנתינה לכהן ("ראשית דגנך תירושך ויצהרך... תתן לו". שם יח, ד), שמלה</strong>
 <strong>יתירא</strong> <small>[יתירה]</small> היא, <strong>הוי</strong> <small>[הריהו]</small> איפוא לשון <strong>מיעוט אחר</strong> לשון <strong>מיעוט, ו</strong>כלל הוא ש<strong>אין מיעוט אחר מיעוט אלא לרבות</strong> — <strong>אפילו</strong> את התבואה שנעשה בה מירוח ברשות ה<strong>גוים.</strong>
 <strong>אבל הכא</strong> <small>[כאן,</small> בדין הפרשת חלה<small>],</small> <strong>תרי זימני</strong> <small>[שתי פעמים]</small> המלה <strong>"ערסתיכם" כתיב</strong> <small>[נאמרה],</small> בדין הפרשת חלה ("ראשית עריסותיכם חלה תרימו תרומה כתרומת גורן כן תרימו אותה. מראשית עריסותיכם תתנו לה' תרומה לדורותיכם", במדבר טו, כ— כא). ואין המלה "עריסותיכם" מקרא יתר, שכן כתוב <strong>חד</strong> <small>[אחד]</small> <strong>"ערסתיכם"</strong> בא ללמדנו כי חיוב הפרשת חלה הוא בעיסה ששיעורה הוא <strong>כדי</strong> (כשיעור) <strong>עיסתכם</strong> הנהוגה במדבר סיני (עומר), כשנאמרה מצוה זו. <strong>ו</strong>כתוב <strong>חד</strong> <small>[אחד]</small> נוסף האומר <strong>"ערסתיכם"</strong> בא ללמד כי דווקא עיסת ישראל חייבת בחלה, <strong>ולא עיסת גוים ולא עיסת הקדש.</strong> זו אפשרות אחת להבנת הדברים.
 <strong>או דלמא</strong> <small>[שמא]</small> נאמר כי דברי המשנה הפוטרת את העיסה שהתגלגלה ברשות הגוי מהפרשת חלה <strong>ר' יוסי ור' שמעון קתני לה, דקא פטרי</strong> <small>[הם השונים אותה, ש</small>כן <small>הם פוטרים]</small> את התבואה ממעשרות על ידי מירוח גויים, <strong>אבל ר' מאיר ור' יהודה</strong> הסבורים שמירוח גוי אינו פוטר ממעשרות, <strong>גמרי</strong> <small>[לומדים]</small> דינה של העיסה שגולגלה על ידי גוי שחייבת בהפרשת חלה, בגזירה שווה של המלים <strong>"ראשית"</strong> ("ראשית עריסותיכם..." האמורה בחלה), <strong>"ראשית"</strong> ("ראשית דגנך" האמורה במעשרות) <strong>מהתם</strong> <small>[משם,</small> ממעשרות<small>],</small> שכשם שחייבת התבואה שהתמרחה בידי גוי במעשרות, כן חייבת העיסה שגולגלה בידי גוי בהפרשת חלה.
 <strong>אמר רבא: יהא רעוא דאחזיה בחילמא</strong> <small>[יהי רצון ש</small>אזכה ו<small>אראה</small> את הפתרון לשאלה זו <small>בחלום].</small> <strong>הדר</strong> <small>[חזר]</small> ו<strong>אמר רבא</strong> בפתרון בעייתו: <strong>מאן דאמר</strong> <small>[מי</small> מבין התנאים <small>שאומר]</small> כי <strong>מירוח הגוי פוטר</strong> את התבואה מחיוב מעשרות, הוא גם זה האומר <strong>כי</strong> <strong>גלגול הגוי</strong> את העיסה <strong>פוטר</strong> אותה מחיוב הפרשת חלה. ואילו <strong>מאן דאמר</strong> <small>[מי</small> מבין התנאים <small>שאומר]</small> כי <strong>מירוח הגוי אינו פוטר</strong> את התבואה מהפרשת מעשרות, הוא גם האומר כי <strong>גלגול הגוי</strong> את העיסה <strong>אינו פוטר</strong> אותה מהפרשת חלה.
 <strong>איתיביה</strong> <small>[הקשה לו]</small> <strong>רב פפא לרבא</strong> על דבריו אלה, ממה ששנינו בברייתא: <strong>גוי שהפריש</strong> שה לפדות בו <strong>פטר חמור</strong> שנולד לו מאתון מבכירה, <strong>ו</strong>כן גוי שהפריש מעיסתו <strong>חלה</strong> — <strong>מודיעים אותו שהוא פטור</strong> מפדיון פטר חמור ומהפרשת חלה, ואין קדושה חלה על אלה, <strong>ו</strong>לכך <strong>חלתו נאכלת</strong> אף <strong>לזרים</strong> (שאינם כהנים), <strong>ו</strong>אין איסור הנאה ב<strong>פטר</strong> ה<strong>חמור,</strong> והריהו <strong>גוזז</strong> את <strong>שערו,</strong> <strong>ועובד בו.</strong>
 ויש לדייק בדברי הברייתא: דווקא בדברים אלה אין קדושה, <strong>הא</strong> <small>[הרי]</small> מכאן נלמד ש<strong>תרומתו</strong> של גוי <strong>אסורה,</strong> שסבור התנא של ברייתא זו, שמירוח הגוי אינו פוטר את התבואה מחיובה במעשרות, <strong>והא</strong> <small>[והרי]</small> נמצא איפוא כי <strong>האי</strong> <small>[זה]</small> ה<strong>תנא</strong> הוא ש<strong>אמר</strong> כי <strong>מירוח הגוי אינו פוטר</strong> את התבואה מהפרשת מעשרות, <strong>ו</strong>הוא שאמר <strong>כי</strong> <strong>גלגול גוי פוטר</strong> את העיסה מהפרשת חלה!
 <strong>ועוד</strong> כיוצא בזה <strong>איתיביה</strong> <small>[הקשה לו]</small> <strong>רבינא לרבא</strong> ממה ששנינו בברייתא אחרת, כי <strong>חלת גוי</strong> שהפריש מעיסתו שנילושה מקמח תבואה שגדלה ברשותו <strong>בארץ, ו</strong>כן <strong>תרומתו</strong> של גוי שהפרישה מתבואה שגדלה ברשותו <strong>בחוצה לארץ</strong> — <strong>מודיעין אותו שהוא פטור</strong> מלהפריש חלה ותרומה, ואין במה שהפריש קדושה, ולכך <strong>חלתו נאכלת</strong> אף <strong>לזרים, ותרומתו</strong> אם התערבה בתבואת חולין <strong>אינה מדמעת</strong> (אוסרת באכילה לישראל את התערובת). ויש לדייק בדברי הברייתא: דווקא בתבואה של הגוי שגדלה ברשותו בחוצה לארץ אין כל קדושה (שהרי אף בישראל, אין חיוב התרומה בחוץ לארץ אלא מדברי חכמים), <strong>הא</strong> <small>[הרי]</small> מכאן כי <strong>תרומתו</strong> של גוי שתרם מתבואה שגדלה ברשותו <strong>בארץ אסורה</strong> באכילה לישראל, <strong>ומדמעת</strong> את תערובת החולין שנפלה לתוכה. ואולם שנינו באותה ברייתא כי חלתו של גוי בארץ אין בה כל קדושה.
 <strong>והא</strong> <small>[והרי]</small> למדנו כי <strong>האי</strong> <small>[זה]</small> ה<strong>תנא</strong> ש<strong>אמר</strong> כי <strong>מירוח הגוי אינו פוטר,</strong> הוא גם זה שאמר כי <strong>גלגול הגוי פוטר!</strong> ומתרצים: בעיקרו של דבר, התנא הסבור כי גלגול הגוי פוטר את העיסה מחלה הוא גם זה הסבור שמירוח הגוי פוטר את התבואה ממעשרות.
  ואולם דין זה שמירוחו אינו פוטר את התבואה, אינו אלא <strong>מדרבנן</strong> <small>[מדברי סופרים],</small> שגזרו בו כן, כ<strong>גזירה משום בעלי כיסים</strong> (אנשים עשירים) שיבואו להערים על הפרשת מעשרותיהם, וימכרו לגוי את תבואותיהם, על מנת שימרחן הגוי, ויפטרן בכך מחיוב מעשרות.
## דף סז:
 ושואלים: <strong>אי הכי</strong> <small>[אם כך],</small> שהטעם שאין מירוח הגוי פוטר את התבואה הוא גזירת חכמים משום בעלי כיסים, <strong>אפילו</strong> ב<strong>חלה נמי</strong> <small>[גם כן]</small> יגזרו חכמים שגלגול הגוי אינו פוטר מהפרשת חלה, ומשום בעלי כיסים! ומשיבים: אין מקום לגזור כן בהפרשת חלה, שכן כל הרוצה להשתמט ממצות הפרשת חלה, אינו נזקק לשם כך למכור את עיסתו לגוי, אלא <strong>אפשר</strong> לו להיפטר מחיוב הפרשת חלה באופן פשוט יותר, <strong>דאפי לה</strong> <small>[שיאפה אותה,</small> את העיסה<small>]</small> בפחות משיעור הבצק המחייב בהפרשת חלה, שהוא <strong>פחות מחמשת רבעים קמח ועוד,</strong> ואז לא יתחייב.
  ומקשים עוד: והרי ב<strong>תרומה נמי</strong> <small>[גם כן]</small> <strong>אפשר</strong> לו לרוצה להערים ולהשתמט מהפרשת תרומה מתבואתו לעשות כן אף בלא למוכרה לגוי שהוא ימרחנה, ובאופן <strong>דעביד לה</strong> <small>[שיעשה בה]</small> כמו שאמר <strong>ר' אושעיא.</strong> שכך <strong>אמר ר' אושעיא:</strong> כיון שראיית פני הבית לאחר זריית התבואה ומירוחה היא המחייבת את התבואה בתרומה ומעשרות, <strong>מערים אדם על תבואתו</strong> כדי שלא להפריש ממנה מעשרות, <strong>ומכניסה</strong> לתוך הבית עוד לפני שזרו את התבואה, בעודה עדיין <strong>במוץ שלה, כדי ש</strong>בכך <strong>תהא בהמתו אוכלת</strong> מן התבואה הזו <strong>ופטורה</strong> <strong>מן המעשר. אי נמי</strong> <small>[או גם כן]</small> באופן אחר, <strong>דעייל לה</strong> <small>[שמכניס</small> הוא <small>אותה]</small> אל ביתו, לא דרך שער הבית, אלא <strong>דרך גגות ודרך קרפיפות,</strong> ובאופן זה אין התבואה מתחייבת. ומדוע נזקקו חכמים לגזור על תבואת ישראל שנתמרחה על ידי הגוי שתהא חייבת במעשרות?!
  ומשיבים: אין הדברים דומים, שכן  <strong>התם</strong> <small>[שם,</small> בתבואה<small>]</small> יש מקום לגזור משום בעלי כיסים שיעמדו וימכרו את תבואותיהם לגוי, מפני שאין זה נוח להם לפטור את תבואותיהם בהכנסתה לביתם בעודה במוץ, או דרך גגות וקרפיפות, שכן הריהם דברים הנעשים <strong>בפרהסיא</strong> (בפומבי), הנראית לכל, ו<strong>זילא ביה מילתא</strong> <small>[מזולזל בו הדבר],</small> שלא ירצה להתבזות על ידי אנשים שיראו שהוא מערים על המעשרות. וכדי להפטר מחובת המעשרות עלול הוא למכור את תבואותיו לגוי שימרחם, ויש מקום לגזור בו. ואולם <strong>הכא</strong> <small>[כאן,</small> בהפרשת חלה<small>]</small> שנעשה הדבר <strong>בצינעא,</strong> שאין בני אדם רואים בו שהוא עושה את עיסתו בשיעור פחות מכדי חיוב חלה, ו<strong>לא זילא ביה מילתא</strong> <small>[אין הדבר מזלזל בו],</small> אין מקום לגזור שמא יבוא למכור את עיסתו לגוי לפוטרה מן <small>החלה.</small>
 <big>א משנה</big> וממשיכים בתיאור סדר הבאת העומר. לאחר שנופה עשרון הקמח המיועד לעומר, לאחר שהאיר כבר יום ט"ז בניסן <strong>בא לו לעשרון,</strong> ו<strong>נתן עליו</strong> מקצת מ<strong>שמנו</strong> (מלוג השמן) בכלי שבידו, ונתן עליו את הסולת, <strong>ו</strong>הניח את <strong>לבונתו</strong> מן הצד בכלי. ו<strong>יצק</strong> מהשמן שבלוג גם על הסולת, <strong>ובלל</strong> אותם כאחד, את הסולת והשמן. וחזר ויצק פעם נוספת מהשמן על הסולת הבלולה (שכן כל המנחות טעונות שלוש נתינות שמן). ולאחר מכן <strong>הניף</strong> מעלה את מנחת העומר, <strong>והגיש</strong> אותה אל כנגד חודה של הקרן הדרומית מערבית של המזבח. ולאחר מכן <strong>קמץ</strong> ממנה את הקומץ, <strong>ו</strong>לאחר שמלח את הקומץ, <strong>הקטיר</strong> את הקומץ ואת הלבונה על המזבח. <strong>והשאר</strong> (שאר העומר) <strong>נאכל</strong> (ניתן לאכילה בעזרה) <strong>לכהנים.</strong>
 <strong>משקרב</strong> (מיד לאחר שקרב) <strong>העומר</strong> ביום ט"ז בניסן, <strong>יוצאין</strong> אנשים מביתם <strong>ו</strong>כבר <strong>מוצאין</strong> את <strong>שוק ירושלים שהוא מלא קמח קלי</strong> הבא מהתבואה החדשה, שהותרה לאכילה על ידי הנפת העומר. ודבר זה היה נעשה <strong>שלא ברצון חכמים,</strong> שאנשים הקדימו וקצרו וטחנו מן התבואה החדשה לפני הבאת העומר המתיר את החדש, ויש לחשוש שיבואו לאכול מן החדש קודם הנפת העומר, אלו <strong>דברי ר' מאיר,</strong> ואילו <strong>ר' יהודה אומר</strong> כי <strong>ברצון חכמים היו עושין,</strong> שלא חששו לכך.
 <big>ב גמרא</big> שנינו בסוף משנתנו בענין שווקי ירושלים שהיו מלאים בקמח קלי מיד לאחר הנפת העומר, ושהיה זה שלא ברצון חכמים, ולדעת ר' יהודה היה זה ברצון חכמים, שלא חששו שיבואו אנשים לאכול מן התבואה החדשה לפני הנפת העומר. ושואלים: <strong>ו</strong>האם <strong>לא גזר ר' יהודה דלמא אתי למיכל מיניה</strong> <small>[שמא יבואו לאכול ממנו],</small> מן החדש, תוך כדי העיסוק בו?
 <strong>ורמינהו</strong> <small>[ומשליכים,</small> מראים סתירה<small>]</small> לדבריו אלה ממה ששנינו בדין בדיקת חמץ, ש<strong>ר' יהודה אומר</strong> כי יתכן שיהיו <strong>בודקין</strong> את החמץ בערב פסח שלוש פעמים: מלכתחילה הריהו בודק <strong>אור</strong> (בליל) <strong>ארבעה עשר</strong> בניסן. <strong>ו</strong>אם לא בדק בליל י"ד בניסן, הריהו בודק <strong>ב</strong>יום <strong>ארבעה עשר</strong> ב<strong>שחרית, ו</strong>אם לא בדק בשחרית, הריהו בודק <strong>בשעת הביעור</strong> (שריפת החמץ, בתחילת השעה הששית). ואולם מכאן והלאה, לאחר שכבר חל איסור אכילת חמץ, לא יבדוק. שחשש ר' יהודה שמתוך שמתעסק בדבר האסור, עלול הוא להיכשל ולאוכלו. <strong>ו</strong>אילו <strong>חכמים אומרים</strong> שאם <strong>לא בדק</strong> בליל י"ד, יבדוק ביום י"ד בשחרית, ואם לא בדק אז — יבדוק לאחר מכן, ואף לאחר שחל איסור אכילת חמץ, ואפילו בתוך הפסח עצמו. הרי שר' יהודה חושש שמא בתוך עיסוקו של אדם בדבר, עלול הוא להיכשל באכילתו, ושלא כדבריו במשנתנו!
 <strong>אמר רבה</strong> בתירוץ הסתירה: <strong>שאני</strong> <small>[שונה]</small> הוא עניינו של איסור <strong>חדש</strong> מאיסור חמץ בפסח, שכן באיסור חדש חשש ר' יהודה שיבוא אדם לאוכלו,
## דף סח.
 וטעם הדבר, שכן <strong>מתוך שלא היתרתה לו</strong> לאדם לקצור במגל את התבואה לפני הנפת העומר <strong>אלא על ידי קיטוף</strong> (קטיפה) ביד בלבד, <strong>זכור הוא</strong> מתוך כך שלא לאכול מתבואה זו קודם הנפת העומר.
 <strong>אמר ליה</strong> <small>[לו]</small> <strong>אביי</strong> לרבה: <strong>תינח</strong> <small>[נוח]</small> הסבר זה לענין ה<strong>קצירה,</strong> שכיון שקצרו על ידי שינוי אין לחשוש שמא יבוא לאוכלם קודם הנפת העומר, ואולם בענין מלאכות ה<strong>טחינה ו</strong>ה<strong>הרקדה</strong> (ניפוי) שעשו אנשים בתבואה החדשה קודם להנפת העומר בדרך הרגילה <strong>מאי איכא למימר</strong> <small>[מה יש לומר],</small> מדוע אין ר' יהודה חושש שיבוא לאכול מן התבואה החדשה, כדרך שהוא חושש לכך בבדיקת חמץ?
  ומשיבים: אף  <strong>הא</strong> <small>[זה]</small> <strong>לא קשיא</strong> <small>[אינו קשה],</small> שכן גם המלאכות הללו נ <small>עשו בשינוי, ועל ידי כך היו עושי המלאכות הללו זכורים שלא לאכול מהתבואה החדשה. ומסבירים מה היה השינוי בדרך מלאכתן של אלה: ב</small><strong>טחינה</strong> — שהיו טוחנים <strong>בריחיא דידא</strong> <small>[בריחיים של יד],</small> ולא בריחיים גדולים כרגיל. <strong>וב</strong><strong>הרקדה</strong> — שהיו מנפים לא בתוך הנפה, כדרך הרגילה, אלא <strong>על גבי</strong> ה<strong>נפה,</strong> כלומר, שהופכים את הנפה ומנפים מהצד השני.
  ומוסיפים ושואלים עוד על שיטת ר' יהודה ממה ששנינו במשנה בדין קציר שדה <strong>בית השלחין</strong> (שדה המושקית בידי בני אדם) <strong>דשריא</strong> <small>[שמותרת]</small> בה <strong>קצירה</strong> אף לפני העומר, <strong>דתנן</strong> <small>[ש</small>כן <small>שנינו</small> במשנה<small>]</small> בפרקנו (להלן מנחות עא,א). <strong>קוצרין</strong> שדות <strong>בית השלחין ש</strong>נמצאות <strong>בעמקים,</strong> <strong>אבל לא גודשין</strong> (עורמים לערימה) אותו קציר לפני הנפת העומר. ולפי דברי ר' יהודה <strong>מאי איכא למימר</strong> <small>[מה יש לומר],</small> והלא יש לחשוש שמא כשהוא קוצרה, יבוא לאכול ממנה שלא כדין, ואין היכר בקצירתן של תבואות אלה המזכיר לקוצר שאין לאכול מהן!
 <strong>אלא אמר אביי</strong> הסבר אחר מדוע ר' יהודה אינו חושש בזמן עשיית המלאכות בתבואה החדשה בזמן איסור החדש, ואילו בבדיקת חמץ בזמן איסור חמץ הריהו חושש: שכן, שונה הוא איסור חדש מאיסור חמץ, שאיסור <strong>חדש</strong> — אדם <strong>בדיל מיניה</strong> <small>[נבדל,</small> פרוש <small>ממנו],</small> שהרי לא הותרה אכילתו אלא משיונף העומר ביום ט"ז בניסן. אבל <strong>חמץ</strong> — <strong>לא בדיל מיניה</strong> <small>[אין</small> אדם <small>נבדל ממנו]</small> שהרי כל הזמן הוא אוכל חמץ. ולכך, באיסור אכילת חמץ יש לחשוש שיבוא אדם לאכול ממנו תוך כדי עיסוקו בו, מה שאין כן באיסור אכילת חדש.
 <strong>אמר רבא</strong> בדחיית דברי אביי אלה: וכי רק מדברי <strong>ר' יהודה</strong> על דברי <strong>ר' יהודה קשיא</strong> <small>[קשה],</small> ומתורצת הסתירה כהצעת אביי, <strong>דרבנן אדרבנן לא קשיא</strong> <small>[</small><small>מדברי חכמים על דברי חכמים לא</small> <small>קשה]?</small> והרי גם בדבריהם נראית סתירה, שכן באיסור חדש הריהם חוששים שיבוא אדם לאכול מהתבואה החדשה מתוך עיסוקו בה, ואילו באיסור חמץ אין הם חוששים לכך, ומתירים את בדיקת החמץ אף בתוך זמן איסור חמץ. ומה איפוא יש לתרץ בסתירה זו שבדברי חכמים?
 <strong>אלא אמר רבא:</strong> מדברי <strong>ר' יהודה</strong> על דברי <strong>ר' יהודה לא קשיא</strong> <small>[אינו קשה],</small> שכן יש ליישב את הסתירה <strong>כדשנינן</strong> <small>[כמו שתירצנו]</small> בהצעת אביי. ואף הסתירה <strong>דרבנן אדרבנן לא קשיא</strong> <small>[מדברי חכמים על דברי חכמים אינה קשה],</small> שכן באיסור חמץ אין אנו חוששים שמא יבוא לאוכלו, שהרי כיון ש<strong>הוא עצמו מחזר עליו</strong> (מחפש אחריו) על מנת <strong>לשורפו,</strong> וכי יש לחשוש ש<strong>מיכל אכיל מיניה</strong> <small>[יאכל ממנו]?!</small>
 <strong>רב אשי אמר</strong> תירוץ אחר: הסתירה מדברי <strong>ר' יהודה</strong> בדין איסור חדש על דברי <strong>ר' יהודה</strong> בדין בדיקת חמץ <strong>לא קשיא</strong> <small>[אינה קשה],</small> שאף שר' יהודה חושש שיבוא אדם לאכול מהדבר האסור בו הוא מתעסק (כבדין החמץ), הוא מתיר חדש, שהרי ב<strong>קמח קלי תנן</strong> <small>[שנינו]</small> במשנה, שאינו ראוי לאכילה.
 ומעירים על תירוצו זה של רב אשי: <strong>והא</strong> <small>[ו</small>תירוץ <small>זה]</small> שאמר <strong>רב אשי ברותא</strong> <small>[טעות]</small> <strong>היא.</strong> ומסבירים: <strong>תינח</strong> <small>[נניח]</small> כי <strong>מ</strong>זמן שעושה אותם קמח ו<strong>קלי ואילך</strong> (והלאה), אין הם ראויים לאכילה, ואולם מזמן הקצירה והטחינה ו<strong>עד</strong> שעושה אותם <strong>קלי,</strong> שראויים הם לאכילה, <strong>מאי איכא למימר</strong> <small>[מה יש לומר],</small> ומדוע התיר ר' יהודה לעסוק בהם?
 <strong>וכי תימא</strong> <small>[ואם תאמר]</small> בהסבר הדברים, כי <strong>הכא נמי</strong> <small>[כאן גם כן]</small> אין חוששים, כיון שיש בקצירתם היכר המזכיר לאדם שהדבר אסור באכילה, שמותרים להיקצר רק <strong>על ידי קיטוף, ו</strong>כמו שאמר <strong>רבה</strong> בהסברו למעלה, ואולם ממה ששנינו בתבואת <strong>בית השלחין</strong> שבעמקים <strong>דשריא</strong> <small>[שמותרת]</small> בה ה<strong>קצירה</strong> אף בכלי, ובה אין היכר, <strong>מאי איכא למימר</strong> <small>[מה יש לומר]?</small> <strong>אלא</strong> יש לסכם כי אמירה <strong>הא</strong> <small>[זו]</small> של <strong>רב אשי ברותא</strong> <small>[טעות]</small> <strong>היא.</strong>
 <big>א משנה</big> <strong>משקרב העומר</strong> ביום ט"ז בניסן — <strong>הותר</strong> לאכילה יבול התבואה ה<strong>חדש מיד.</strong> ואלו המצויים במקומות <strong>הרחוקים</strong> מירושלים, שאינם יודעים אם כבר קרב העומר — <strong>מותרין</strong> באכילת החדש <strong>מ</strong>זמן <strong>חצות היום</strong> בירושלים <strong>ולהלן</strong> (והלאה). כך היה בזמן שבית המקדש היה קיים. ואולם <strong>משחרב</strong> <strong>בית המקדש, התקין רבן יוחנן בן זכאי שיהא יום הנף</strong> (הנפת) העומר, הוא יום ט"ז בניסן, <strong>כולו אסור,</strong> ויאכלו מהתבואה החדשה רק למחרתו.
 <strong>אמר ר' יהודה:</strong> לא היה צריך רבן יוחנן בן זכאי להתקין תקנה זו, <strong>והלא מן התורה</strong> יום זה כולו <strong>הוא אסור</strong> באכילת החדש, <strong>ש</strong>כן <strong>נאמר</strong> בתורה "ולחם וקלי וכרמל לא תאכלו <strong>עד עצם היום הזה</strong> עד הביאכם את קרבן אלקיכם...." (ויקרא כג, יד), ומובן הכתוב — עד עיצומו של יום זה, ועד בכלל, אסורה היא אכילת החדש, אלא שהנפת העומר מתירה אותה. ואולם כשאין הנפת העומר, חזר הדין וכל יום ט"ז בניסן אסור באכילת החדש. <strong>ו</strong><strong>מפני מה</strong> הגרים במקומות <strong>הרחוקים</strong> מירושלים <strong>מותרין מחצות היום ולהלן,</strong> אף בזמן שבית המקדש היה קיים? <strong>מפני שהן יודעין שאין בית דין מתעצלין בו,</strong> בהבאת העומר, ומזרזים את כל העוסקים בהבאתו, על מנת שיביאוהו בהקדם, ואחר חצות ודאי שכבר הקריבוהו.
 <big>ב גמרא</big> שנינו במשנתנו כי לדעת ר' יהודה בזמן שאין בית המקדש קיים — כל יום ט"ז בניסן אסור מן התורה באכילת החדש, ולכך אין צורך בתקנת רבן יוחנן בן זכאי. ובהסבר דעת החולקים עליו וסבורים שבזמן שאין בית המקדש קיים — כל יום ט"ז בניסן מותר באכילה, מביאים, <strong>רב ושמואל דאמרי תרוייהו</strong> <small>[שאמרו שניהם]:</small> <strong>בזמן שבית המקדש</strong> היה <strong>קיים</strong> — ה<strong>עומר</strong> היה <strong>מתיר</strong> את אכילת החדש, ואילו <strong>בזמן שאין בית המקדש קיים</strong> — <strong>האיר</strong> ה<strong>מזרח,</strong> כלומר, מיד בהנץ החמה של יום שישה עשר בניסן — הרי הוא <strong>מתיר</strong> את אכילת החדש.
  ומסבירים:  <strong>מאי טעמא</strong> <small>[מה טעם</small> הדבר, מה מקור הדברים<small>]?</small> שכן <strong>תרי קראי כתיבי</strong> <small>[שני מקראות</small> סותרים <small>נאמרו]</small> בדין איסור אכילת החדש: <strong>כתיב</strong> <small>[נאמר]</small> בכתוב אחד <strong>"עד יום הביאכם",</strong> שמשמעו שאיסור זה נוהג עד שעת הבאת העומר ביום ט"ז בניסן, <strong>וכתיב</strong> <small>[ונאמר]</small> באותו פסוק גם <small>:</small> <strong>"עד עצם היום הזה",</strong> שמשמעו עד הופעתו של יום ט"ז בניסן (שכן לדעתם, משמע המלה "עד" — ולא עד בכלל), והרי זה כעין סתירה, שכן הבאתו יכולה להיות בתוך היום, או בבוקר או יותר מאוחר! ומעתה יש לשאול: <strong>הא</strong> <small>[הרי]</small> <strong>כיצד</strong> ניישב סתירה זו?
  אלא <strong>כאן</strong> שאמר הכתוב שזמן ההיתר הוא שעת הבאת העומר — הרי זה אמור <strong>בזמן שבית המקדש קיים.</strong> ואילו <strong>כאן</strong> שאמר הכתוב שזמן ההיתר הוא עם הופעתו של יום ט"ז בניסן — הרי זה אמור <strong>בזמן שאין בית המקדש קיים.</strong>
 ואילו <strong>ר' יוחנן וריש לקיש דאמרי תרוייהו</strong> <small>[שאמרו שניהם]</small> הצעת הלכה שונה משל רב ושמואל, ולדעתם <strong>אפילו בזמן שבית המקדש קיים</strong> — הזמן בו <strong>האיר</strong> ה<strong>מזרח,</strong> כלומר הופעת יום ט"ז בניסן, הוא ה<strong>מתיר</strong> את התבואה החדשה. ומקשים על כך: <strong>והכתיב</strong> <small>[והרי נאמר]:</small> <strong>"עד הביאכם"</strong> שמשמע ממנו כי הנפת העומר היא המתירה את החדש, ואם הונפה יותר מאוחר אין החדש מותר עד לאותה שעה! ומשיבים: דבר זה הוא <strong>למצוה,</strong> שאכן ראוי להמתין מאכילת החדש עד הנפת העומר, אף שהחדש כבר הותר, ואולם כל שאכל לפני כן — לא עבר על איסור תורה.
  ומקשים עוד: והרי שנינו במשנתנו כי <strong>משקרב העומר</strong> — <strong>הותר</strong> ה<strong>חדש מיד,</strong> הרי משמע שהנפת העומר היא המתירה, וקודם לכן היה החדש אסור באכילה! ומשיבים: גם דברי משנתנו אלה אינם אלא <strong>למצוה,</strong> שכך הוא הראוי לעשות, ואולם החדש כבר הותר לאכילה כאשר האיר היום.
  ומקשים עוד: והרי שנינו במשנה (בעמוד הבא) כי <strong>העומר היה מתיר</strong> את אכילת החדש <strong>במדינה,</strong> כלומר, בכל מקום, <strong>ושתי הלחם</strong> הקרבים בחג השבועות היו מתירים את ההקרבה של המנחות <strong>במקדש</strong> מהתבואה החדשה. הרי משמע שהעומר הוא המתיר את אכילת החדש! ומשיבים באותו אופן: אף דברי משנה זו לא נאמרו אלא <strong>ל</strong>ענין ה<strong>מצוה</strong> שכך ראוי לעשות, ואולם לעיקרו של דין, הותר כבר החדש באכילה משהאיר היום.
## דף סח:
 <strong>משחרב בית המקדש,</strong> עמד ו<strong>התקין רבן יוחנן בן זכאי שיהא יום הנף</strong> (הנפת העומר) <strong>כולו אסור</strong> באכילת התבואה החדשה. ומסבירים: <strong>מאי טעמא</strong> <small>[מה טעם</small> הדבר<small>]?</small> — אם יתרגלו אנשים לאכול מן החדש ביום ט"ז בניסן ("יום הנף") כבר כשהאיר היום, הרי אנו מצפים כי ב<strong>מהרה</strong> יחזור ו<strong>יבנה בית המקדש, ו</strong>יש לחשוש <strong>ש</strong><strong>יאמרו אשתקד</strong> (בשנה שעברה) <strong>מי</strong> <small>[האם]</small> <strong>לא אכלנו</strong> מן החדש כבר <strong>בהאיר</strong> ה<strong>מזרח</strong> ביום ט"ז בניסן? <strong>השתא נמי ניכול</strong> <small>[עכשיו גם כן נאכל]</small> משעה זו.
 <strong>ולא ידעי</strong> <small>[ואינם יודעים]</small> ש<strong>אשתקד לא הוה</strong> <small>[לא היה]</small> הנף ה<strong>עומר,</strong> ולכן <strong>האיר מזרח</strong> הוא שהיה ה<strong>מתיר, ו</strong>אולם <strong>השתא דאיכא</strong> <small>[עכשיו ש</small>נבנה בית המקדש ו<small>יש]</small> הנף ה<strong>עומר</strong> — הנף ה<strong>עומר</strong> הוא ה<strong>מתיר,</strong> ואין לאכול מן החדש לפני כן. ולכך גזר רבן יוחנן בן זכאי איסור אכילת החדש בכל היום כולו. ויש לשאול: <strong>אי סלקא דעתך</strong> <small>[אם עולה על דעתך]</small> לומר שכוונת הכתוב "עד הביאכם" (ויקרא כג, יד), שאף בזמן שבית המקדש היה קיים, ההמתנה מלאכול מן החדש לפני ההנפה היא <strong>למצוה</strong> בלבד, הרי זה תמוה: וכי <strong>משום</strong> החשש שיבואו אנשים ויבטלו <strong>מצוה</strong> כשיבנה המקדש, <strong>ליקום וליגזור</strong> <small>[יעמוד ויגזור]</small> רבן יוחנן איסור אכילה בימינו על כל היום <small>כולו?</small>
 <strong>אמר רב נחמן בר יצחק</strong> בתשובה: <strong>רבן יוחנן בן זכאי בשיטת ר' יהודה</strong> השנויה במשנתנו, <strong>אמרה</strong> לשיטתו. שכך <strong>אמר:</strong> כאשר אין מניפים את העומר, <strong>מן התורה</strong> החדש <strong>אסור</strong> באכילה כל אותו יום. <strong>שנאמר</strong> "ולחם וקלי וכרמל לא תאכלו <strong>עד עצם היום הזה"</strong> (שם), ופירושו
 <strong>—</strong> <strong>עד עיצומו</strong> (עצמו) <strong>של</strong> ה<strong>יום</strong> (כל היום כולו). <strong>וקסבר</strong> <small>[וסבור הוא]</small> רבן יוחנן בן זכאי ששימוש המלה <strong>"עד"</strong> הנזכרת בכתוב הריהו: עד אותו היום, <strong>ו</strong>אף <strong>עד</strong> הוא <strong>בכלל,</strong> שכל יום זה אף הוא בכלל איסור אכילה.
  ושואלים על תשובה זו: <strong>ומי סבר לה כוותיה</strong> <small>[והאם סבור הוא</small> ר' יהודה <small>כמותו,</small> כשיטת רבן יוחנן בן זכאי<small>]?</small> <strong>והא מיפלג פליג עליה</strong> <small>[והרי חולק הוא עליו]!</small> <strong>דתנן</strong> <small>[ש</small>כן <small>שנינו</small> במשנתנו<small>]:</small> <strong>משחרב בית המקדש, התקין רבן יוחנן בן זכאי שיהא יום הנף כולו אסור. אמר ר' יהודה: והלא מן התורה הוא אסור, דכתיב</strong> <small>[שנאמר]:</small> <strong>"עד עצם היום הזה",</strong> ואין צורך בתקנה! משמע שר' יהודה חולק על רבן יוחנן בן זכאי!
  ומשיבים:  <strong>ר' יהודה הוא דקא טעי</strong> <small>[שטעה],</small> שכן <strong>הוא סבר</strong> כי <strong>רבן יוחנן בן זכאי מדרבנן קאמר</strong> <small>[מדברי סופרים אמר]</small> את דבריו, שהתקין רבן יוחנן בן זכאי תקנה חדשה. <strong>ו</strong>אולם <strong>לא</strong> <strong>היא,</strong> שכן <strong>מדאורייתא קאמר</strong> <small>[מדין תורה הוא,</small> רבן יוחנן בן זכאי <small>אמר]</small> את דבריו. ותוהים על הסבר זה: כיצד ניתן לומר שדברי רבן יוחנן בן זכאי הם דין תורה, <strong>והא</strong> <small>[והרי]</small> <strong>"התקין</strong> רבן יוחנן בן זכאי" <strong>קתני</strong> <small>[שנינו]</small> במשנה, ולשון זו מורה שהריהי תקנת חכמים, ולא דין תורה. ומשיבים: <strong>מאי</strong> <small>[מה</small> פירוש<small>]</small> <strong>"התקין"?</strong> — ש<strong>דרש</strong> רבן יוחנן בן זכאי את המקראות הללו לפני הרבים, והודיע הלכה לכל, ועמד <strong>והתקין</strong> (תיקן) פירצה וקלקול שהיה.
 <big>א</big> בעקבות הדברים בזמן בו מותרת אכילת החדש בארץ ישראל, מביאים כיצד נהגו חכמים בזמן אכילת החדש בחוץ לארץ (בבבל). <strong>רב פפא ו</strong>כן <strong>רב הונא בריה</strong> <small>[בנו]</small> של <strong>רב יהושע אכלי</strong> <small>[היו אוכלים]</small> מן ה<strong>חדש</strong> כבר <strong>באורתא דשיתסר נגהי שבסר</strong> <small>[בלילה,</small> בסוף היום <small>של ששה עשר</small> בניסן, <small>אור</small> ל<small>שבעה</small> <strong>עשר</strong> בניסן<small>].</small> וטעמם: <strong>קסברי</strong> <small>[סבורים הם]</small> כי איסור אכילת ה<strong>חדש בחוצה לארץ</strong> אינו מן התורה, אלא רק מ<strong>דרבנן</strong> <small>[דברי סופרים],</small> <strong>ו</strong>כמו כן הריהם סבורים כי <strong>לספיקא</strong> <small>[לספק]</small> שמא אין זה יום ט"ז בניסן אלא <strong>ט"ו בניסן האסור באכילת החדש (משום הספק אם החודש שעבר, חודש אדר, היה מלא או חסר)</strong> <strong>לא חיישינן</strong> <small>[אין אנו חוששים].</small> ומשום כך, לאחר שעבר יום ט"ז בניסן, יכלו לאכול כבר מן החדש.
 <strong>ו</strong>אילו <strong>רבנן דבי</strong> <small>[החכמים שבבית</small> מדרשו<small>]</small> של <strong>רב אשי אכלו</strong> מן התבואה החדשה רק <strong>בצפרא דשבסר</strong> <small>[בבוקר של שבעה עשר</small> בניסן<small>],</small> וטעמם: <strong>קסברי</strong> <small>[סבורים הם]</small> כי ה<strong>חדש בחוצה לארץ</strong> אסור באכילה מ<strong>דאורייתא</strong> <small>[מן התורה],</small> ולכך בחוץ לארץ יש לחשוש אף לספק אם היום הוא <strong>ט"ז בניסן או ט"ו בניסן, ומשום כך אין לאכול בליל ט"ז בניסן.</strong>
 <strong>ו</strong>אולם הריהם סבורים כי <strong>רבן יוחנן בן זכאי</strong> שאסר את יום ט"ו כולו <strong>מדרבנן קאמר</strong> <small>[מדברי סופרים הוא אמר</small> כן<small>],</small> אבל מן התורה מותרת אכילת החדש בזמן שאין בית המקדש קיים החל משהאיר המזרח, <strong>ו</strong>כן סבורים הם: <strong>כי תקין</strong> <small>[כאשר תיקן]</small> רבן יוחנן בן זכאי איסור זה — הרי זה דווקא ב<strong>יום הנף</strong> עצמו (ביום ט"ו בניסן), אבל <strong>ל</strong>ענין איסורו של יום ט"ז בניסן משום <strong>ספיקא</strong> <small>[ספק]</small> (שמא הוא יום הנף, יום ט"ו בניסן), בזה <strong>לא תקין</strong> <small>[לא תיקן]</small> רבן יוחנן. ומשום כך, לא אכלו עד בוקר יום י"ז (מפני שספק היום נוגע לדין תורה, שאולי הוא יום ט"ו בניסן האסור מן התורה), ואולם לאחר שכבר האיר פני מזרח של יום י"ז בניסן, שאין ספק היום נוגע אלא לאיסור מדרבנן (תקנת רבן יוחנן בן זכאי) — הריהו מותר באכילה.
  ובענין זה <strong>אמר רבינא,</strong> כך <strong>אמרה לי אם</strong> (אימי): <strong>אבוך לא הוה אכיל</strong> <small>[אביך לא היה אוכל]</small> מן ה<strong>חדש אלא באורתא דשבסר נגהי תמניסר</strong> <small>[בלילה של</small> יום <small>שבעה עשר</small> בניסן, <small>אור</small> ליום <small>שמונה עשר</small> בניסן<small>],</small> וטעם הדבר: משום <strong>דסבר לה</strong> <small>[שסבור היה]</small> שהלכה <strong>כר' יהודה</strong> האומר שבזמן שאין בית המקדש קיים כל יום ט"ז בניסן אסור מן התורה באכילת החדש, <strong>ו</strong>משום כך <strong>חייש לספיקא</strong> <small>[חושש לספק]</small> היום, שמא יום <strong>ט"ז בניסן הריהו למעשה ט"ו בניסן, ולכך לא אכל מן החדש אלא לאחר יום ט"ז בניסן.</strong>
 <big>ב משנה</big> בזמן בית המקדש הנף <strong>העומר</strong> במקדש, ביום ט"ז בניסן, <strong>היה מתיר</strong> את אכילת התבואה החדשה <strong>במדינה</strong> (בכל המקומות שמחוץ למקדש). <strong>ו</strong>רק הקרבתם של <strong>שתי הלחם</strong> בחג השבועות היא שהתירה את הקרבתן <strong>במקדש</strong> של מנחות מן התבואה החדשה. שכן נאמר בשתי הלחם "מנחה חדשה לה' בשבועותיכם" (במדבר כח, כו), שהריהי החדשה (הראשונה) לכל המנחות הבאות מהתבואה החדשה. ועוד בדין הבאה למקדש מהתבואה החדשה: <strong>אין מביאין מנחות, וביכורים, ומנחת</strong> נסכים הבאה עם קרבן <strong>בהמה קודם ל</strong>הקרבת ה<strong>עומר,</strong> ו<strong>אם</strong> עבר ו<strong>הביא</strong> מנחה או ביכורים מהתבואה החדשה, לפני שהוקרב העומר — הרי קרבן זה <strong>פסול,</strong> מה שאין כן כשהביא קודם לשתי הלחם שהמנחה כשרה. וכמו כן <strong>קודם ל</strong>הקרבת <strong>שתי הלחם לא יביא</strong> מנחה וביכורים מהתבואה החדשה, אבל <strong>אם</strong> עבר ו<strong>הביא</strong> את אלה מהתבואה החדשה — קרבנו <strong>כשר.</strong>
 <big>ג גמרא</big> שנינו במשנתנו שאם הביא מנחה מן התבואה החדשה קודם לעומר הרי זה פסול, ואולם אם הביא ממנה קודם לשתי הלחם הרי זה כשר. ובענין זה מספרים כי <strong>יתיב</strong> <small>[ישב]</small> <strong>ר' טרפון וקא קשיא ליה</strong> <small>[והיה קשה לו]:</small> <strong>מה בין</strong> הבאה <strong>קודם לעומר</strong> שהוא פסול, <strong>ל</strong>הבאה <strong>קודם</strong> ל<strong>שתי הלחם,</strong> שהוא כשר?
 <strong>אמר לפניו יהודה בר נחמיה: לא,</strong> אין מקום לשאלה זו. שכן <strong>אם אמרת</strong> במנחה שהובאה מן החדש <strong>קודם לעומר</strong> שהיא פסולה — <strong>שכן לא הותר</strong> איסור חדש <strong>מכללו</strong> אפילו <strong>אצל הדיוט. תאמר</strong> לפסול את המנחה שהובאה מהחדש <strong>קודם לשתי הלחם, שהותר מכללו אצל הדיוט?</strong> שהרי מותרת כבר אכילת החדש לאדם מישראל.
 <strong>שתק ר' טרפון,</strong> שלא מצא דרך לדחות את דבריו. <strong>צהבו</strong> (האירו) <strong>פניו של ר' יהודה בן נחמיה,</strong> שהצליח להביא הוכחה שר' טרפון לא ידע. <strong>אמר לו ר' עקיבא: יהודה, צהבו פניך שהשבת את זקן, תמהני אם תאריך ימים. אמר ר' יהודה בר' אלעאי: אותו הפרק</strong> (זמן) שבו אירע הדבר, <strong>פרס</strong> (מחצית החודש, שבועיים טרם) <strong>הפסח היה. כשעליתי לעצרת</strong> (חג השבועות) שוב ללמוד בישיבה <strong>שאלתי אחריו: יהודה בן נחמיה היכן הוא? ואמרו לי: נפטר והלך לו,</strong> שנתקיימו בו דבריו של ר' עקיבא.
  ובעקבות דברי יהודה בן נחמיה <strong>אמר רב נחמן בר יצחק: לדברי יהודה בן נחמיה,</strong> המסביר שאין לפסול את המנחות הבאות מן החדש לאחר שהוקרב העומר, משום שכבר הותרו מכללן אצל הדיוט, יש לומר שאף <strong>נסכים ביכורים</strong> (נסכי יין הבאים מן החדש) <strong>שהקריבם קודם ל</strong>הבאת ה<strong>עומר</strong> — הריהם <strong>כשירין</strong> שכן לא נאסר לאכילת הדיוט מן החדש קודם לעומר אלא התבואה, ואילו היין לא נאסר להדיוט אלא אסור למקדש בלבד (עד להבאת שתי הלחם). ושואלים: <strong>פשיטא</strong> <small>[פשוט]</small> שכך הוא, ומה צורך להשמיענו זאת?!
  ומשיבים:  <strong>מהו דתימא</strong> <small>[שתאמר]</small> כי היה מקום לומר כי חמור דין נסכי היין הבאים מן החדש לאחר <small>הבאת העומר ממנחת תבואה הבאה מהחדש לאחר הבאת העומר, שכן דווקא</small> <strong>התם</strong> <small>[שם,</small> במנחת תבואה הבאה מהחדש לאחר הבאת העומר<small>]</small> — <strong>הוא</strong> שיש מקום להכשיר, משום ש<strong>הותר מכללו אצל הדיוט</strong> דבר שהיה אסור לפני כן. <strong>אבל הכא</strong> <small>[כאן,</small> בנסכי יין הבאים מן החדש לאחר הבאת העומר<small>]</small> ש<strong>לא הותר</strong> הדבר האסור <strong>מכללו,</strong> שהרי עדיין אסור היין למקדש — <strong>לא</strong> יהיה כשר. על כן <strong>קא משמע לן</strong> <small>[הוא,</small> רב נחמן בר יצחק, <small>משמיע לנו]</small> ש<strong>כל שכן הכא</strong> <small>[כאן,</small> בנסכי יין<small>]</small> שהם כשרים, וטעם הדבר: <strong>שהרי</strong> <strong>לא איתסר</strong> <small>[לא נאסר]</small> <strong>כלל</strong> להדיוט.
 <big>ד</big> ומביאים עתה את המלים הבאות: <strong>סדר. הנצא. גלי. פיל.</strong> כ<strong>סימן</strong> זכרון לארבע בעיות שתידונה להלן ("סדר" — האם היתר החדש למקדש על ידי שתי הלחם הריהו דווקא כשבאו כסדרם. "הנצה" — האם הנצת פרי האילן קודם להבאת שתי הלחם היא המתירתו או שמא חנטתו. "גלי" — האם ניתן להביא מנחות מחיטים שהיו בגללי בקר וחזרו והצמיחו מהן חיטים חדשות. "פיל" — מה דינו של סל שבלעו פיל וחזר והקיאו). שנינו במשנתנו איסור הבאת המנחות מן התבואה החדשה לפני הבאת העומר ולפני הבאת שתי הלחם. ובענין זה מביאים מה ש<strong>בעי</strong> <small>[שאל]</small> <strong>רמי בר חמא: שתי הלחם מהו</strong> דינם לענין <strong>שיתירו</strong> תבואה חדשה למקדש כ<strong>שלא</strong> היה היתר החדש (להדיוט) על ידי העומר והיתר החדש (למקדש) על ידי שתי הלחם <strong>כסדרן</strong> הראוי, אלא שקדם היתר החדש שעל ידי שתי הלחם להיתר החדש שעל ידי העומר.
  ומסבירים:  <strong>היכי דמי</strong> <small>[כיצד בדיוק מדובר]?</small> — <strong>כגון דזרעינהו</strong> <small>[שזרע אותם,</small> את החיטים מהן מובאת המנחה<small>]</small> בזמן ש<strong>בין</strong> הבאת <strong>העומר ל</strong>בין הבאת <strong>שתי הלחם, ו</strong>באופן זה נמצא ש<strong>חליף עלייהו</strong> <small>[חלף עליהן]</small> זמן היתר החדש שעל ידי <strong>שתי הלחם</strong> בעצרת בשנה זו, <strong>ו</strong>לאחר מכן חלף עליהם זמן היתר החדש שעל ידי ה<strong>עומר</strong> בפסח בשנה הבאה. ומעתה השאלה היא: <strong>מאי</strong> <small>[מה]</small> יהא דינם של חיטים אלה להקרבה לאחר הבאת העומר בשנה הבאה (ולפני הבאת שתי הלחם). וצדדי השאלה: האם רק כששתי הבאות אלה, של העומר ושל שתי הלחם, הינן <strong>כסדרן שריין</strong> <small>[מתירות]</small> את התבואה החדשה להקרבה, ואולם כשהן באות <strong>שלא כסדרן, לא שריין</strong> <small>[לא מתירות].</small> <strong>או דלמא</strong> <small>[שמא]</small> אף כששתי הבאות אלה היו <strong>שלא כסדרן נמי שריין</strong> <small>[גם כן מתירות]</small> את <strong>הקרבת התבואה החדשה.</strong>
 <strong>אמר רבה: תא שמע</strong> <small>[בוא</small> ו<small>שמע]</small> פתרון לבעיה זו ממה ששנינו בברייתא: מה שנאמר <strong>"ואם תקריב מנחת בכורים</strong> לה' אביב קלוי באש גרש כרמל תקריב את מנחת בכוריך" (ויקרא ב, יד) — <strong>במנחת העומר</strong> הבאה בפסח <strong>הכתוב מדבר. מהיכן,</strong> מאיזה מין ממיני הדגן <strong>באה</strong> מנחה זו — <strong>מן השעורין.</strong> ודנים בדבר: <strong>אתה אומר</strong> שמנחת העומר באה <strong>מן השעורין, או אינו אלא</strong> שבאה <strong>מן החיטין?</strong>
 <strong>ר' אליעזר אומר:</strong> אין לומר כך, ונלמד זאת מגזירה שווה. <strong>נאמר "אביב" ב</strong>מכות <strong>מצרים,</strong> במכת ברד ("...והשעורה נוכתה כי השעורה אביב". שמות ט, לא). <strong>ו</strong>כן <strong>נאמר "אביב"</strong> בציווי הנאמר <strong>לדורות</strong> (בהבאת מנחת ביכורים, "אביב קלוי באש"). ומעתה נאמר: <strong>מה "אביב" האמור במצרים</strong> — הריהו <strong>שעורין</strong> דווקא ולא חיטים (שכן נאמר במפורש במכת ברד, בפסוק שלאחר מכן "והחטה והכוסמת לא נוכו כי אפילות הנה". שם לב), <strong>אף "אביב" האמור לדורות</strong> — הריהו <strong>שעורין</strong> ולא חיטים.
 <strong>ור' עקיבא אומר</strong> ראיה אחרת, שכן <strong>מצינו</strong> (מוצאים אנו) בדינו של אדם <strong>יחיד</strong> מישראל <strong>ש</strong>הוא <strong>מביא חובתו</strong> למנחה (כשחטא העני בשבועת העדות או בשבועת ביטוי או בטומאת מקדש וקדשיו) <strong>מן החיטין</strong> (ככתוב בו "עשירית האיפה סולת". שם ה, יא) <strong>ו</strong>הריהו מביא גם מנחה <strong>ל</strong><strong>חובתו מן השעורין</strong> ("מנחת חוטא", במנחת הסוטה, ככתוב בה "עשירית האיפה קמח שעורים". במדבר ה, טו).
 <strong>ו</strong>כן מוצאים אנו כי <strong>ב</strong><strong>ציבור ש</strong>הם <strong>מביאין</strong> מנחת <strong>חובתן מן החיטין</strong> (בשתי הלחם הקרב בעצרת, ככתוב בהם "לחם תנופה שתים שני עשרונים סולת תהיינה". ויקרא כג, יז). ומעתה נקיש: מה יחיד מביא מנחת חובתו מן השעורים וכן מן החיטים — אף ציבור <strong>מביאין חובתן</strong> גם <strong>מן השעורין</strong> וגם מן החיטים. <strong>ואם אתה אומר</strong> שמנחת ביכורים (שהיא מנחת חובה של ציבור) <strong>בא מן החיטין,</strong> ולא מן השעורים — אם כן <strong>לא מצינו</strong> ב<strong>ציבור שמביא</strong> מנחת <strong>חובתו מן השעורין!</strong> אלא ודאי שמנחת העומר באה מהשעורים.
  ועוד <strong>אמר ר' עקיבא</strong> <strong>דבר אחר</strong> (אופן נוסף) להוכיח כי מנחת העומר באה מהשעורים: שכן <strong>אם אתה אומר</strong> שה<strong>עומר בא</strong> דווקא <strong>מן החיטין</strong> ולא מן השעורים — אם כן מעתה <strong>אין שתי הלחם</strong> הבאים בחג השבועות מן החיטים נקראים <strong>"בכורים",</strong> שהרי קדמם העומר, והרי אמרה תורה בחג השבועות "וביום הביכורים בהקריבכם מנחה חדשה לה' בשבועותיכם" (במדבר כח, כו), אלא ודאי הריהו בא מן השעורים.
 <strong>ו</strong>מתוך דברי הברייתא הללו אומר רבה כי יש פתרון לבעייתו של רמי בר חמא: <strong>אם איתא</strong> <small>[יש]</small> מקום לסברה שאף <strong>שתי הלחם</strong> שבאו <strong>שלא כסדרן שריין</strong> <small>[מתירות]</small> את התבואה החדשה, אפשר לפרוך את ראייתו השניה של ר' עקיבא. שלפי צד זה <strong>משכחת לה</strong> <small>[מוצא אתה אותה,</small> אפשרות שכזו<small>],</small> במקרה ש<strong>מקריב</strong> הציבור בשנה זו בפסח <strong>עומר מהנך דאשרוש</strong> <small>[מאלה</small> החיטים <small>שהשרישו]</small> בשנה שעברה <strong>קודם ל</strong>זמן הבאת <strong>שתי הלחם ובתר</strong> <small>[ואחר]</small> הבאת <strong>העומר</strong> של <strong>אשתקד</strong> (שנה שעברה).
  ומביא הציבור עוד בשנה זו במנחת <strong>שתי הלחם מהנך דאשרוש</strong> <small>[מאלה</small> החיטים <small>שהשרישו]</small> <strong>קודם לעומר דהשתא</strong> <small>[של השנה],</small> <strong>ובתר</strong> <small>[ואחר]</small> הבאת <strong>שתי הלחם</strong> של <strong>אשתקד.</strong> והרי באופן זה שתי הלחם הבאים בשנה זו מן החיטים של שנה זו ראויים להיקרא "ביכורים", אף שגם מנחת העומר הובאה מחיטים, ואולם היו אלה חיטים של שנה שעברה! ומכאן פתרון לבעיית רמי בר חמא, שאין שתי הלחם הבאים שלא כסדרן מתירים את התבואה למקדש.
  ודוחים את דברי רבה: <strong>מי סברת</strong> <small>[האם סבור אתה]</small>
## דף סט.
 כי מה שנאמר בתורה בחג השבועות <strong>"בכורים"</strong> — <strong>ל</strong>ענין <strong>פירא קא אמרינן</strong> <small>[הפירות,</small> החיטים הבאות בשתי הלחם<small>, אנו אומרים],</small> כלומר, שהחיטים הבאות בו למנחה הן החיטים הראשונות מתבואת שנה זו? אין זה כך, אלא הכוונה שיהיו ביכורים <strong>ל</strong>ענין <strong>ה</strong><strong>מזבח קא אמרינן</strong> <small>[אנו אומרים],</small> שבחג השבועות תהיה הקרבת המנחה הראשונה הבאה מן התבואה החדשה, ולא תהא קרבה לפני כן מנחה הבאה מן התבואה החדשה, <strong>ו</strong>אילו לפי אופן זה שהציע רבה <strong>הא אכיל לה</strong> <small>[הרי</small> כבר <small>נאכל לו,</small> הוקרב<small>]</small> ב<strong>מזבח מפירי דהא שתא</strong> <small>[מפירות של שנה זו]</small> בהבאת החיטים בעומר. ונדחתה איפוא ראייתו של רבה, ונשארה במקומה בעייתו של רמי בר חמא.
 <big>א</big> ועוד <strong>בעי</strong> <small>[שאל]</small> <strong>רמי בר חמא</strong> שאלה בענין היתר החדש שעל ידי שתי הלחם: פירות האילן של היבול החדש משנה זו, שהם מותרים לאכילת הדיוט (שאין דין חדש להדיוט אלא בתבואת הדגן בלבד), ואולם לא הותרו למקדש אלא לאחר הבאת <strong>שתי הלחם</strong> בעצרת. ומעתה מבררים באיזה שלב התפתחות צריך להיות האילן בשעת הבאת שתי הלחם כדי שפירותיו יהיו מותרים, האם כבר בשלב ה<strong>הנצה</strong> שלו <strong>שריא</strong> <small>[מתירה]</small> אותו הבאת שתי הלחם, <strong>או</strong> שמא מאוחר יותר ורק מזמן שהוא בשלב ה<strong>חנטה</strong> שלו והלאה, <strong>שרייה</strong> <small>[מתירה]</small> אותו הבאת שתי הלחם? ומבררים: <strong>מאי</strong> <small>[מה</small> פירוש<small>]</small> <strong>הנצה, ומאי</strong> <small>[ומה</small> פירוש<small>]</small> <strong>חנטה? אילימא</strong> <small>[אם תאמר]</small> שהכוונה <strong>ל</strong><strong>הנצה דפירא</strong> <small>[של הפרי]</small> <strong>ו</strong>ל<strong>חנטה דפירא</strong> <small>[של הפרי]</small> — אין לומר כן, שכן <strong>השתא</strong> <small>[עכשיו,</small> הרי<small>]</small> בהיתר התבואה החדשה להקרבה במקדש שעל ידי הבאת שתי הלחם למדנו (להלן מנחות ע,א) כי כאשר התבואה היתה בזמן הבאת שתי הלחם עדיין בשלב ה<strong>השרשה</strong> שלה, <strong>שריא</strong> <small>[מתירה]</small> הבאת שתי הלחם, ואם כן כאשר פרי האילן בזמן הבאת שתי הלחם בשלב ה<strong>הנצה ו</strong>ה<strong>חנטה</strong> שלו <strong>מיבעיא</strong> <small>[נצרך]</small> להישאל מה דינו, והרי ברור שהוא מותר.
 <strong>אלא</strong> הכוונה היא ל<strong>הנצה</strong> של <strong>עלה</strong> האילן <strong>ו</strong>ל<strong>חנטה</strong> של <strong>עלה</strong> האילן שהם בשלב מוקדם בהרבה מהנצה וחנטת הפרי. והשאלה היא: <strong>מי הוי כי</strong> <small>[האם הריהם כמו]</small> <strong>השרשה</strong> בתבואה, המותרת על ידי הבאת שתי הלחם <strong>או לא?</strong> שאלה זו לא נפתרה, ו<strong>תיקו</strong> <small>[תעמוד]</small> במקומה.
 <big>ב</big> ועוד שאלה בדין היתר החדש על ידי העומר <strong>בעי</strong> <small>[שאל]</small> <strong>רבא בר רב חנן: חטין שזרען בקרקע,</strong> האם הבאת ה<strong>עומר מתירן</strong> מאיסור חדש, <strong>או אין</strong> הבאת ה<strong>עומר מתירן?</strong> ומקשים על רבא בר רב חנן: <strong>היכי דמי</strong> <small>[כיצד בדיוק מדובר]?</small> <strong>אי דאשרוש</strong> <small>[אם</small> מדובר <small>ש</small>כבר <small>השרישו]</small> החיטים הללו באדמה לפני שהובא העומר — הרי כבר <strong>תנינא</strong> <small>[שנינו]</small> במשנה (להלן מנחות ע,א) שאם השרישו התבואות לפני הבאת העומר, מותר לקוצרן בעת שיבשילו, והרי פירותיהם מותרים באכילה! ו<strong>אי</strong> <small>[אם]</small> המדובר כאשר עדיין <strong>לא אשרוש</strong> <small>[לא השרישו]</small> החיטים הללו בזמן הבאת העומר — אף בזאת כבר <strong>תנינא</strong> <small>[שנינו]</small> במשנה זו שבאופן זה אין העומר מתירם.
 <strong>דתנן</strong> <small>[ש</small>כן <small>שנינו]:</small> <strong>אם השרישו</strong> התבואות <strong>קודם לעומר</strong> — ה<strong>עומר מתירן, ואם לאו</strong> <small>[לא]</small> — הריהם <strong>אסורין עד שיבא</strong> ה<strong>עומר הבא.</strong> ונמצא איפוא שאין מקום לבעיה זו!
 ומשיבים: <strong>לא צריכא</strong> <small>[לא נצרכה]</small> בעיה זו אלא באופן הבא, <strong>דחצדינהו וזרעינהו</strong> <small>[שקצר אותן,</small> את החיטים הללו, וחזר <small>וזרע אותן</small> שוב<small>]</small> <strong>קודם ל</strong>הבאת ה<strong>עומר, ואתא</strong> <small>[ובא]</small> ה<strong>עומר וחליף עלייהו</strong> <small>[וחלף עליהן],</small> <strong>וקא מיבעיא ליה</strong> <small>[והיא</small> השאלה <small>שנשאלה לו]:</small> <strong>מהו</strong> דינן של החיטים הללו <strong>לנקוטי ומיכל מינייהו</strong> <small>[לקחתן ולאכול מהן,</small> מהחיטים הללו שבאדמה<small>]?</small> ועיקרה של השאלה: כיצד יש להתייחס לחיטים הללו המונחים עתה בקרקע. וצדדי השאלה: האם נאמר שהריהן כשאר חיטים קצורות <strong>ו</strong><strong>כמאן דשדייא בכדא דמיא, ושרינהו</strong> <small>[כמי שמוטלות בכד</small> הן <small>נחשבות, והתירן]</small> ה<strong>עומר,</strong> כדרך שהוא מתיר את החיטים הנמצאות במקומות איחסון אחרים. <strong>או דלמא</strong> <small>[שמא]</small> יש לומר כי בזריעתו את החיטים הללו בקרקע הרי זה נחשב כמי ש<strong>בטיל להו לגבי ארעא</strong> <small>[ביטל אותן אצל הקרקע],</small> ואין העומר מתיר את התבואות הזרועות בקרקע.
 וכיוצא בדבר, יש עוד לשאול בדינן של החיטים הללו הנתונות עתה בקרקע, שאין זה ברור אם כמטלטלין הן נחשבות או כקרקע, לענין דין אונאה בהן: האם <strong>יש להן</strong> דין <strong>אונאה</strong> כדברים המטלטלים (שאם המחיר שניתן בעדם היה גבוה או נמוך בשישית ממחירם — נקנה המקח, ואולם המאנה חייב להחזיר למתאנה את דמי האונאה. ואם היה המחיר שניתן בעד המקח גבוה או נמוך ביותר משישית מערכם — המקח בטל), <strong>או אין להן</strong> דין <strong>אונאה,</strong> כדין הקרקעות?
  ומקשים:  <strong>היכי דמי</strong> <small>[כיצד בדיוק מדובר]?</small> <strong>אילימא</strong> <small>[אם תאמר]</small> שמדובר באופן ש<strong>אמר ליה</strong> <small>[לו]</small> מוכר החיטים הללו לקונה אותן: <strong>שדאי</strong> <small>[הטלתי,</small> זרעתי<small>]</small> <strong>בה</strong> בקרקע זו שבה הן מונחות עתה <strong>שיתא</strong> <small>[שש]</small> מידות מסויימות של חיטים, <strong>ואתו סהדי ואמרי</strong> <small>[ובאו עדים</small> <strong>ואמרו]</strong> ש<strong>לא שדא</strong> <small>[לא הטיל]</small> <strong>בה אלא חמשה</strong> מידות אלה של חיטים, והרי זו איפוא אונאה בשיעור שישית — <strong>ו</strong>אולם באופן זה <strong>האמר</strong> <small>[הרי</small> כבר <small>אמר]</small> <strong>רבא: כל דבר</strong> אונאה <strong>ש</strong>נעשתה ב<strong>מדה ושבמשקל ושבמנין</strong> (שלא ניתנו המידה או המשקל או המנין המוסכם בין הקונה והמוכר), <strong>אפילו</strong> אם היה ההפרש בין מה שהוסכם לבין מה שניתן <strong>פחות מכדי</strong> דין <strong>אונאה</strong> (שהוא שישית) <strong>חוזר</strong> בו הצד המתאנה מן המקח!
 <strong>אלא</strong> יש לומר שכך היא הבעיה בדין אונאה בחיטים הללו: ש<strong>אמר ליה</strong> <small>[לו]</small> המוכר את החיטים לקונה אותן: <strong>שדאי</strong> <small>[הטלתי,</small> זרעתי<small>]</small> <strong>בה</strong> בקרקע זו כמות גרעיני חיטה <strong>כדבעי</strong> <small>[כמו שצריך,</small> כראוי<small>]</small> <strong>לה,</strong> ולא נקב במידה מסויימת, <strong>ואתו סהדי ואמרי</strong> <small>[ובאו עדים ואמרו]</small> <strong>דלא שדא</strong> <small>[שלא הטיל]</small> <strong>בה כדבעי</strong> <small>[כמו שצריך]</small> <strong>לה.</strong> וכאן יש לשאול: האם במקרה כזה <strong>יש להן אונאה,</strong> כדברים המטלטלין, <strong>דכמאן דשדייא בכדא דמיא</strong> <small>[שכמו שמוטלות בכד</small> הן <small>נחשבות],</small> <strong>ויש להן אונאה. או דלמא</strong> <small>[שמא],</small> בזריעתו אותן בקרקע, <strong>בטיל להו לגבי ארעא</strong> <small>[ביטל אותן אצל הקרקע],</small> וכקרקע הן נחשבות, ואין להם אונאה כקרקע?
 כיוצא בדבר יש לשאול בדינן של החיטים הללו: האם החיטים הללו נחשבות כמטלטלין ו<strong>נשבעין עליהן,</strong> כדרך שנשבעים על מטלטלין, <strong>או</strong> ש<strong>אין נשבעין עליהן,</strong> כדרך שאין נשבעים על הקרקעות. וצדדי השאלה הריהם כעין אלה שנאמרו למעלה: האם <strong>כדשדייא בכדא דמיא</strong> <small>[כמו שמוטלות בכד</small> הן <small>נחשבות],</small> <strong>וכמטלטלי דמו</strong> <small>[וכמטלטלים</small> הן <small>נחשבות],</small> <strong>ו</strong>משום כך אף <strong>נשבעין עליהן. או דלמא</strong> <small>[שמא]</small> בזריעתו אותן בקרקע, <strong>בטיל להו אגב ארעא</strong> <small>[ביטל אותן אצל הקרקע],</small> <strong>וכמקרקעי דמו</strong> <small>[וכקרקעות</small> הן <small>נחשבות],</small> <strong>ואין נשבעין עליהן?</strong> אף שאלות אלה לא נפתרו, ו<strong>תיקו</strong> <small>[תעמודנה]</small> במקומן.
 <big>ג</big> ועוד שאלה <strong>בעי</strong> <small>[שאל]</small> <strong>רמי בר חמא: חטין ש</strong>נמצאים <strong>ב</strong>תוך <strong>גללי בקר</strong> (שפלטתן הבהמה בתוך צואתה), <strong>ו</strong>כן <strong>שעורין ש</strong>נמצאים <strong>ב</strong>תוך <strong>גללי בהמה, מהו</strong> דינם? וכיון שלא הסביר רמי בר חמא במה עוסקת בעייתו זו שואלים: <strong>למאי</strong> <small>[למה],</small> לאיזה ענין הוא שואל? ומציעים: <strong>אילימא</strong> <small>[אם תאמר]</small> ששאל אם חיטים או שעורים אלה נחשבים בכלל אוכלים לענין <strong>לטמויי</strong> <small>[שייטמאו]</small> ב<strong>טומאת אוכלין</strong> אם נגע בהן דבר המטמא אוכלים, אין מקום לבעיה זו, שהרי כבר <strong>תנינא</strong> <small>[שנינו]</small> בתוספתא: <strong>חטין</strong> שנמצאות <strong>ברעי</strong> (גללי) <strong>בקר ו</strong>כן <strong>שעורין</strong> שנמצאות <strong>בגללי בהמה,</strong> אם בעליהן רק <strong>חישב עליהן</strong> להשתמש בהן <strong>לאכילה,</strong> ועדיין לא עשה כל מעשה המבטא את מחשבתו זאת — <strong>אין מטמא טומאת אוכלין,</strong> שאין מחשבה מספיקה כדי להוציאן מביטולן בהיותן בגללים. ואולם אם <strong>לקטן</strong> מתוך הגללים <strong>ל</strong>צורך <strong>אכילה</strong> — החיטים והשעורים הללו <strong>מטמא טומאת אוכלין!</strong>
 <strong>אלא</strong> אם תאמר שבעייתו של רמי בר חמא היא לענין לקיחתן של החיטים והשעורים הללו <strong>למנחות</strong> — אף בזה אין מקום לבעיה, <strong>שהרי</strong> <strong>פשיטא</strong> <small>[פשוט]</small> הוא ש<strong>לא</strong> ניתן לעשות כן, כמו שנאמר בתוכחת הנביא מלאכי את המביאים למקדש מן הדברים המאוסים, ומבזים את שם ה': "...לכם הכהנים בוזי שמי ואמרתם במה בזינו את שמך. מגישים על מזבחי לחם מגואל... וכי תגישו עור לזבוח אין רע וכי תגישו פסח וחולה אין רע <strong>הקריבהו נא לפחתך</strong> <strong>הירצך או הישא פניך..."</strong>(מלאכי א, ז—ח)!
  ומשיבים: <strong>לא צריכא</strong> <small>[לא נצרכה]</small> בעייתו של רמי בר חמא אלא באופן מסויים זה, <strong>דנקטינהו</strong> <small>[שאסף אותן]</small> בתחילה מתוך הגללים, <strong>ו</strong>לאחר מכן <strong>זרעינהו</strong> <small>[זרע אותן]</small> באדמה, ועמד וקצרן, <strong>וקא בעי לאיתויי</strong> <small>[ו</small>עתה <small>הוא רוצה להביא]</small> <strong>מנחות מינייהו</strong> <small>[מהן],</small> והשאלה היא: <strong>מאי</strong> <small>[מה]</small> הדין? וצדדי הבעיה: האם עיקר פסולן בתחילה של החיטים והשעורים הללו שנלקטו מתוך הגללים, <strong>משום דמאיסותא</strong> <small>[של מאיסות]</small> <strong>הוא</strong> זה, <strong>ו</strong>מעתה יש מקום לומר כי <strong>כיון דזרעינהו אזדא למאיסותייהו</strong> <small>[כיון שזרע אותו הלכה,</small> נעלמה, <small>מאיסותן],</small> ותהיינה מותרות למנחה. <strong>או דלמא</strong> <small>[שמא]</small> יש לומר כי עיקר פסולן בתחילה <strong>משום כחישותא</strong> <small>[רזון]</small> <strong>הוא,</strong> שבזמן שהיו במעי הבקר איבדו את מלאותן ובריאותן, <strong>ו</strong>מעתה יש מקום <strong>לומר כי אף</strong> <strong>השתא</strong> <small>[עכשיו],</small> לאחר שעמד וזרען וצמחו מחדש, <strong>נמי</strong> <small>[גם כן]</small> התבואה הגדלה מגרגרים אלה היא <strong>כחושה,</strong> ולכך היא פסולה למנחה. ומסכמים כי אף שאלה זו לא נפתרה, ו<strong>תיקו</strong> <small>[תעמוד]</small> במקומה.
 <big>ד</big> ועוד שאלה דומה <strong>בעי</strong> <small>[שאל]</small> <strong>רמי בר חמא: פיל שבלע כפיפה מצרית</strong> (סל העשוי מנצרים) <strong>והקיאה</strong> (פלט אותה) <strong>דרך בית הרעי</strong> (פי הטבעת), <strong>מהו</strong> דינה של כפיפה זו? ואף בבעיה זו מבררים: <strong>למאי</strong> <small>[למה],</small> לאיזה ענין הוא שואל?
  ומציעים:  <strong>אילימא</strong> <small>[אם תאמר]</small> שמדובר בכפיפה שהיתה טמאה, והשאלה היא <strong>למבטל</strong> <small>[ל</small>ענין <small>שתיבטל]</small> <strong>טומאתה</strong> על ידי הבליעה שבלעה הפיל — אין מקום לשאלה זו, שהרי כבר <strong>תנינא</strong> <small>[שנינו]</small> במשנה: <strong>כל הכלים יורדין</strong> (נכנסים) <strong>לידי טומאתן</strong> (שיהיו ראויים לקבלת טומאה) אף <strong>במחשבה</strong> שחשב עליהם הבעלים להשתמש בהם. <strong>ו</strong>אולם <strong>אין</strong> הם <strong>עולין</strong> (יוצאים) <strong>מטומאתן</strong> (מקבלת טומאה) <strong>אלא בשינוי מעשה.</strong> ואם לא היה שינוי מעשה בכפיפה זו, והכפיפה נשארה בעינה כפי שהיתה לפני שנבלעה —  הריהי עדיין טמאה!
  ומסבירים:  <strong>לא צריכא</strong> <small>[לא נצרכה]</small> השאלה של רמי בר חמא אלא באופן שהפיל <strong>בלע הוצין</strong> (עלים של דקל), ולא השתנו העלים הללו בתוך מעיו של הפיל, שלא לעסם. ולאחר מכן, כשהוציאם מתוך מעיו עמדו <strong>ועבדינהו</strong> <small>[ועשו</small> את <small>אותם]</small> עלים ל<strong>כפיפה מצרית.</strong> ואלו צדדי השאלה: <strong>מי</strong> <small>[האם]</small> הבליעה שבלע הפיל את העלים <strong>הוה</strong> <small>[הינה]</small> נחשבת <strong>כ</strong><strong>עיכול</strong> של העלים, והריהם נחשבים כגללים, ומעתה הכפיפה שנעשתה מהם <strong>הוה ליה</strong> <small>[הרי היא]</small>
## דף סט:
 <strong>ככלי</strong> שנעשה מ<strong>גללים</strong> ו<strong>ככלי</strong> הנעשה מ<strong>אדמה, ו</strong>כלים אלה <strong>אין</strong> <strong>מקבלין טומאה.</strong> שכן <strong>אמר מר</strong> <small>[החכם]:</small> <strong>כלי אבנים וכלי גללים וכלי אדמה</strong> — <strong>אין מקבלין טומאה</strong> כלל, <strong>לא מדברי תורה ו</strong>אף <strong>לא מדברי סופרים.</strong> ואף כפיפה זו אינה מקבלת טומאה ככלי גללים. <strong>או דלמא</strong> <small>[שמא]</small> יש לומר כי הבליעה שבלע הפיל את עלי הדקל, <strong>לא הוי</strong> <small>[לא נחשבת]</small> <strong>עיכול,</strong> שהרי חזר ופלטם כשהם שלמים וראויים למלאכתם, ותהא הכפיפה שנעשתה מהם מקבלת טומאה, כשאר כלי עץ.
  ומציעים:  <strong>תפשוט ליה מהא</strong> <small>[תפתור לו,</small> לרמי בר חמא את בעייתו <small>מ</small>הלכה <small>זו],</small> ש<strong>אמר עולא משום</strong> <small>[בשם]</small> <strong>ר' שמעון בר יהוצדק: מעשה</strong> היה <strong>ובלעו זאבים שני תינוקות בעבר הירדן,</strong> ולאחר מכן חזרו ופלטו אותם כשהם מתים דרך בית הרעי. <strong>ובא מעשה</strong> זה כשאלה הלכתית <strong>לפני חכמים</strong> מה דינם של התינוקות הללו לענין טומאת המת, האם נטמאו העוסקים בהם כעוסקים בשאר מתים. <strong>וטהרו</strong> חכמים <strong>את הבשר</strong> של התינוקות מלטמא בטומאת מת, שאין זה עוד כבשר אדם אלא כגללי הזאבים, שכן נחשבת בליעתם של התינוקות כעיכולם. ומכאן ראיה לענין הכפיפה, שנחשבת בליעת עלי הדקל כעיכולם!
  ודוחים: אין להביא ראיה משם, שכן  <strong>שאני</strong> <small>[שונה]</small> הוא דינו של ה<strong>בשר</strong> שנחשב כמעוכל, משום <strong>דרכיך</strong> <small>[שרך]</small> הוא. מה שאין כן עלי הדקל (שהם קשים מבשר) שנבלעו, יש מקום לומר שאין הם נחשבים בכך כמעוכלים. ומציעים עוד: <strong>ולפשוט מסיפא</strong> <small>[ושיפתור</small> את הבעיה <small>מ</small>מה ששנינו ב<small>סוף]</small> דבריו של ר' שמעון בר יהוצדק: <strong>וטמאו</strong> חכמים <strong>את העצמות,</strong> שהריהם בכלל טומאת מת. הרי מכאן ראיה שאין הבליעה נחשבת כעיכול, והעצמות אינן נחשבות כגללי הזאבים, ומכאן ראיה לענין עלי הדקל שנבלעו שאף הם אינם נחשבים כמעוכלים! ודוחים: גם מכאן אין להוכיח, שכן <strong>שאני</strong> <small>[שונה]</small> הוא דין <strong>ה</strong><strong>עצמות, דאקושי טפי</strong> <small>[ש</small>הן <small>קשות ביותר],</small> ומשום כך אין הן נחשבות כמעוכלות, מה שאין כן עלי הדקל שהם רכים מן העצמות, יש מקום לומר שנחשבים הם כמעוכלים. ולא נפתרה גם בעיה זו.
 <big>א</big> וכן <strong>בעי</strong> <small>[שאל]</small> <strong>ר' זירא: חיטין שירדו</strong> לארץ <strong>בעבים</strong> (עננים), <strong>מהו</strong> דינם? ושואלים: <strong>למאי</strong> <small>[למה]?</small> לאיזה ענין שאל ר' זירא? ומציעים: <strong>אי</strong> <small>[אם]</small> תאמר שהשאלה היא האם מותר <strong>ל</strong>הביא מהן <strong>מנחות</strong> למקדש — אין זו שאלה כלל, שהרי <strong>אמאי</strong> <small>[מדוע]</small> <strong>לא</strong> יהיו חיטים אלה כשרות למנחה?! <strong>אלא</strong> לענין ההיתר <strong>ל</strong>הביא מחיטים אלה את קרבן <strong>שתי הלחם, מאי</strong> <small>[מה]</small> הדין?
  וצדדי השאלה: האם <strong>"ממושבתיכם"</strong> ("ממושבותיכם תביאו לחם תנופה שתים...". ויקרא כג, יז) ש<strong>אמר רחמנא</strong> <small>[</small>ש<small>אמרה התורה]</small> בלשון המורה על מיעוט הרי זה בא <strong>לאפוקי</strong> <small>[להוציא</small> מכלל הכשרים <small>לשתי הלחם</small><small>]</small> את החיטים שבאו מ<strong>חוצה לארץ,</strong> ש<strong>לא</strong> מביאים מהן לשתי הלחם, <strong>אבל</strong> החיטים שלא באו מחוצה לארץ, הגם שלא באו מאדמת ארץ ישראל, כגון אלה שבאו מן ה<strong>עבים</strong> — <strong>שפיר דמי</strong> <small>[יפה,</small> ראוי <small>נחשב</small> הדבר<small>].</small> <strong>או דלמא</strong> <small>[שמא]</small> יש לומר כי הכתוב <strong>"ממושבתיכם"</strong> בא להורות: <strong>דווקא</strong> (רק) מחיטים הבאים ממקומות שבארץ ישראל מביאים לשתי הלחם, ואין מביאים מחיטים אחרות, <strong>ואפילו</strong> החיטים הבאות מן ה<strong>עבים נמי</strong> <small>[גם כן]</small> <strong>לא</strong> מביאים מהן?
  ותוהים על עצם השאלה: <strong>ומי איכא כי האי גוונא</strong> <small>[והאם יש כדבר כזה]</small> שהחיטים יורדות מן העבים? ומשיבים: <strong>אין</strong> <small>[כן],</small> <strong>כ</strong>דרך שמסופר באדם ששמו <strong>עדי טייעא</strong> <small>[הערבי],</small> שקרה ו<strong>נחיתא ליה</strong> <small>[ירד לו]</small> מן השמים <strong>רום כיזבא חיטי בתלתא פרסי</strong> <small>[כגובה טפח חיטים ב</small>מרחב של <small>שלוש פרסאות].</small>
 <big>ב</big> וכמו כן <strong>בעי</strong> <small>[שאל]</small> <strong>ר' שמעון בן פזי: שיבולת שהביאה</strong> (שגדלה) כדי <strong>שליש</strong> גידולה <strong>קודם לעומר, ועקרה</strong> קודם להבאת העומר, והובא העומר, ולאחר מכן חזר <strong>ושתלה</strong> שוב <strong>לאחר</strong> הבאת <strong>העומר, והוסיפה</strong> וגדלה השיבולת, <strong>מהו</strong> דינה לענין שתותר אכילתה על ידי העומר שהובא. וצדדי השאלה: <strong>האם</strong> <strong>בתר</strong> <small>[אחר]</small> ה<strong>עיקר אזלינן</strong> <small>[אנו הולכים],</small> <strong>ו</strong>לכך אף שיבולת זו <strong>שרייה</strong> <small>[התיר אותה]</small> ה<strong>עומר.</strong> שהרי עיקרה של השיבולת הותר על ידי הנפת העומר, ואחר עיקר זה אנו הולכים, ולא אחר התוספת שנוספה בשיבולת זו לאחר הבאת <strong>העומר.</strong> <strong>או דלמא</strong> <small>[שמא]</small> יש לומר כי <strong>בתר</strong> <small>[אחר]</small> ה<strong>תוספת אזלינן</strong> <small>[הולכים אנו],</small> <strong>ו</strong>לכך תהא אסורה באכילה (משום חדש) <strong>עד שיבא</strong> ה<strong>עומר הבא</strong> בשנה הבאה?
  ומציעים:  <strong>תפשוט ליה מהא</strong> <small>[תפתור לו,</small> לר' שמעון בן פזי את בעייתו <small>מ</small>הלכה <small>זו]</small> ש<strong>אמר ר' אבהו,</strong> <strong>אמר ר' יוחנן:</strong> גפן <strong>ילדה</strong> (צעירה) שעדיין היא ערלה (בשלוש השנים הראשונות לנטיעתה), ופירותיה אסורים, <strong>שסבכה</strong> (הרכיב אותה) <strong>ב</strong>גפן <strong>זקנה</strong> לאחר שנות ערלה שפירותיה מותרים באכילה, <strong>ו</strong>היו <strong>בה</strong> בגפן הצעירה <strong>פירות. אפילו הוסיף</strong> הפרי שבגפן הצעירה היונקת עתה מהגפן הישנה וגדל <strong>ב</strong>שיעור פי <strong>מאתים</strong> ממה שהיה בה מקודם לכן (שהוא השיעור בו בטלים איסורי הערלה וכלאי הכרם בהיתר) — בכל זאת הפרי <strong>אסור,</strong> שאין הגידולים המותרים מבטלים את העיקר האסור, שהתוספת הולכת אחר העיקר.
 <strong>ו</strong>כיוצא בדבר <strong>אמר ר' שמואל בר נחמני, אמר ר' יונתן</strong> לענין איסור כלאי הכרם: <strong>בצל ששתלו בכרם,</strong> ונאסר משום כלאי הכרם, <strong>ו</strong>אחר כך <strong>נעקר הכרם,</strong> וגדל הבצל בהיתר, <strong>אפילו הוסיף</strong> הבצל וגדל בהיתר <strong>ב</strong>שיעור שיש בו פי <strong>מאתים</strong> מהשיעור שהיה בו כשגדל באיסור — הריהו <strong>אסור.</strong> הרי שהולכים אחר העיקר, ונפשוט איפוא את בעייתו של ר' שמעון בן פזי!
  ומשיבים:  <strong>היא,</strong> הלכה זו <strong>גופה</strong> <small>[עצמה]</small> <strong>קא מיבעיא ליה</strong> <small>[היתה מסופקת לו,</small> לר' שמעון בן <small>פזי</small><small>]:</small> האם <strong>מפשט פשיטא להו לרבנן דבתר</strong> <small>[פשוט להם לחכמים שאחר]</small> ה<strong>עיקר אזלינן</strong> <small>[הולכים אנו],</small> <strong>לא שנא</strong> <small>[אינו שונה]</small> אם בעקבות קביעה זו יהיה הדין <strong>לקולא</strong> <small>[להקל],</small> <strong>ולא שנא</strong> <small>[ואינו שונה]</small> <strong>לחומרא</strong> <small>[להחמיר].</small> ותהא אף שיבולת זו מותרת על ידי העומר. <strong>או דלמא</strong> <small>[שמא]</small> אין בידי חכמים קביעה מוחלטת בשאלה אם הולכים אחר העיקר או אחר התוספת, אלא <strong>ספוקי מספקא להו</strong> <small>[מסופק להם הדבר],</small> <strong>ו</strong>משום כך, <strong>לחומרא אמרינן</strong> <small>[להחמיר אומרים אנו]</small> שהולכים אחר העיקר, ולכך במקרים הללו של הגפן ושל הבצל, בדין הערלה וכלאי הכרם — נאסור אותם, אף שהוסיפה פי מאתיים בהיתר. ואולם לפסוק כן אף <strong>לקולא לא אמרינן</strong> <small>[להקל אין אנו אומרים]</small> שהולכים אחר העיקר, ולא תותר איפוא השעורה הזו שבבעייתו של ר' שמעון בן פזי? ומסכמים כי גם שאלה זו לא נפתרה ו<strong>תיקו</strong> <small>[תעמוד]</small> במקומה.
 <big>ג</big> ובעקבות בעייתו זו של ר' שמעון בן פזי שעניינה הוא דין השיבולת שנעקרה וחזר ושתלה להיתר העומר בשנה זו, הוסיף ו<strong>בעי</strong> <small>[שאל]</small> <strong>רבה: לענין מעשר מאי</strong> <small>[מה]</small> דין שיבולת זו? ומבררים: <strong>היכי דמי</strong> <small>[כיצד בדיוק היה הדבר]?</small> <strong>כגון</strong>
## דף ע.
 שקצר שיבולים רבות, ולא דש אותן, ו<strong>אמדינהו</strong> <small>[אמד אותן,</small> את כמות השיבולים שקצר<small>],</small> <strong>ועשרינהו</strong> <small>[ועישר אותן,</small> הפריש מהן תרומות ומעשרות<small>]</small> כשיעור הראוי, ולאחר מכן חזר <strong>ושתלינהו</strong> <small>[ושתל אותן],</small> וצמחו השיבולים <strong>והוסיפה להו</strong> <small>[להן],</small> כמות השיבולים על מה שהיתה בתחילה. ומעתה יש לשאול: האם הולכים אנו אחר העיקר, השיבולים שכבר נפטרו מתרומות ומעשרות, ואף התוספת תהיה פטורה מהן. או שהולכים אנו אחר התוספת, ויש לעשר אותה.
  ויש להוסיף עוד שאלה: אף <strong>אם תמצא</strong> מקום להכריע ו<strong>לומר</strong> כי <strong>לא אזלינן בתר</strong> <small>[אין אנו הולכים אחר]</small> ה<strong>עיקר, ו</strong>משום כך ה<strong>תוספת בעי עשורי</strong> <small>[צריכה עישור],</small> עדיין יש לשאול: ה<strong>עיקר מאי</strong> <small>[מה]</small> דינו, האם גם אותו צריך לעשר (אף <small>שעושר כבר), או שאין צורך לעשרו?</small> <strong>אמר ליה</strong> <small>[לו]</small> <strong>אביי</strong> לרבה בשאלה על בעייתו זו: <strong>מאי שנא</strong> <small>[</small>ב<small>מה שונה]</small> מקרה זה של בעייתך <strong>מכל</strong> מקרה רגיל של זרעי <strong>חיטי ושערי דעלמא</strong> <small>[חיטים ושעורים סתם],</small> שאף שהופרשו מאותם זרעים תרומות ומעשרות, בכל זאת כאשר חוזרים וקוצרים את התבואה שגדלה מהם, חייבת היא במעשר. ואף במקרה זה של בעייתך — מדוע תהיינה השיבולים שחזרו וצמחו מהשיבולים פטורות מן המעשר!
 <strong>אמר ליה</strong> <small>[לו]</small> רבה לאביי בתשובה: באופן הזריעה הרגיל, בו זורעים גרגרי חיטה ושעורה מעושרים, שהרי זה <strong>דבר שזרעו כלה</strong> (נרקב ומתפרק באדמה עד תום) ולאחר מכן צומח ממנו הפרי, <strong>לא מיבעיא</strong> <small>[לא נשאלה]</small> <strong>לי</strong> שאלתי, שהרי ברור הוא שהתבואה <small>הגדלה מהם חייבת בתרומות ומעשרות.</small> <strong>אלא כי קמיבעיא</strong> <small>[כאשר נשאלה]</small> <strong>לי</strong> שאלתי, הרי זה רק ב<strong>דבר שאין זרעו כלה</strong> באדמה עם זריעתו, אלא הולך ומתפתח ומוסיף על מה שהיה בו מקודם. וכאן יש מקום לשאול <strong>מאי</strong> <small>[מה]</small> הדין? האם תהא התוספת פטורה ממעשרות ותרומה, כיון שהולכת התוספת אחר העיקר שכבר עושר, אם לאו.
  ומציעים:  <strong>תפשוט ליה</strong> <small>[תפתור לו,</small> לרבה<small>]</small> את בעייתו <strong>מהא</strong> <small>[מ</small>הלכה <small>זו]</small> ש<strong>אמר ר' יצחק, אמר ר' יוחנן: ליטרא</strong> (מידת נפח ומשקל) של <strong>בצל שתיקנו</strong> (שעישר אותו), וחזר <strong>וזרעו</strong> אחר כך, וצמח והוסיף הבצל על מה שהיה קודם לכן — <strong>הריהו</strong> <strong>מתעשר לפי כולו,</strong> והרי <strong>זו ראיה שגם כאשר אין העיקר כלה לאחר שתילתו מחדש והוא עצמו מוסיף וצומח, שחייב בהפרשת תרומות ומעשרות וכאילו לא נתעשר מעולם!</strong> ודוחים את הפתרון: אין מכאן תשובה לשאלת רבה.
  שכן יש הבדל בין המקרים, שהרי <strong>התם</strong> <small>[שם],</small> במקרה של בצל שחזר ונשתל — <strong>היינו</strong> <small>[זהו]</small> אופן <strong>זריעתו</strong> הרגיל. מה שאין כן <strong>הכא</strong> <small>[כאן]</small> — <strong>לאו היינו</strong> <small>[אין זה]</small> אופן <strong>זריעתו</strong> הרגיל. ולא נמצא פתרון לשאלה זו, ונשארה בספק.
 <big>א</big> ובעקבות בעייתו של רבה <strong>אמר ליה</strong> <small>[לו]</small> <strong>ר' חנינא בר מניומי לאביי:</strong> דבר שגדל ב<strong>עציץ שאינו נקוב,</strong> שאינו חייב מן התורה בהפרשת תרומות <strong>ומעשרות,</strong> <strong>מהו</strong> דינו להפרשת תרומות ומעשרות? ותמה על הספק: <strong>אי</strong> <small>[אם]</small> אמנם המדובר באופן זה של הפרשה מן הגדל בעציץ <strong>לא נקוב</strong> זה על הדבר שגדל בעציץ לא נקוב אחר — אין כאן כל מקום ספק, שכן <strong>הא</strong> <small>[הרי]</small> הדבר הגדל בעציץ <strong>לא נקוב</strong> חייב אף הוא מדברי חכמים. ומעתה כשם שהצמח הגדל בעציץ לא נקוב זה הריהו חייב מדברי חכמים, אף הצמח הגדל בעציץ לא נקוב אחר הריהו חייב מדברי חכמים, והרי זה איפוא כמפריש מן החיוב על החיוב!
  והציע אביי <strong>לר' חנינא בר מניומי:</strong> <strong>דלמא</strong> <small>[שמא]</small> למקרה אחר, שבתחילה גדל הצמח בעציץ שאינו נקוב (והרי איפוא חלק זה שגדל אינו חייב מן התורה בהפרשת תרומות ומעשרות), ולאחר מכן <strong>חזר</strong> הבעלים <strong>ונקבו,</strong> והוסיף הצמח וגדל (והרי איפוא חלק זה חייב בהפרשת תרומות ומעשרות מן התורה), ולענין הפרשת תרומות ומעשרות מן הצמח הזה כשלעצמו, <strong>קא אמרת</strong> <small>[הוא</small> ש<small>אמרת,</small> התכוונת בשאלתך<small>].</small> וצדדי הבעיה: מן הצד האחד יש לומר שהולכים אחר התוספת אף לענין זה שיהיה הצמח כולו (ובכלל זה גם עיקרו שגדל בעציץ שאינו נקוב) חייב בהפרשה מן התורה, ומפריש מן הצמח את תרומותיו ומעשרותיו ונפטר בכך. ואולם מן הצד האחר יש לומר שאין העיקר הולך אחר התוספת, ואין חיובו בתרומות ומעשרות אלא מדרבנן, ולכך אי אפשר להפריש מהצמח תרומות ומעשרות על עצמו, שהרי במה שהוא מפריש יש חלק הבא מן העיקר (הפטור מן התורה) המופרש אף על התוספת (החייבת מן התורה), ואין מפרישים מן הפטור על החייב. וממשיך אביי ואומר, שאף זו אינה בעיה, שאין היא כבעייתו של רבה (בדין השיבולים שנקצרו וחזרו ונשתלו), ואין להשוותן.
  כי <strong>הכא</strong> <small>[כאן],</small> במקרה זה שבבעייתך — כפעולה <strong>חדא</strong> <small>[אחת]</small> של <strong>זריעה היא</strong> נחשבת, שהרי לא נזרע הצמח בעציץ אלא פעם אחת בלבד, שכשניקב העציץ <strong>איחבורי</strong> <small>[חיבור]</small> <strong>הוא דקא מיחברא</strong> <small>[שהיא מתחברת]</small> אל האדמה <strong>ועולה</strong> (וצומחת), שאף החלק שצמח בעציץ הלא נקוב מתחבר עתה אל הקרקע, ומתחייב איפוא בהפרשת תרומות ומעשרות מן התורה. ואילו <strong>התם</strong> <small>[שם]</small> בבעיתו של רבה — <strong>שתי זריעות נינהו</strong> <small>[הן].</small>
 <big>ב</big> ועוד בעיה דומה לבעיית רבה <strong>בעי</strong> <small>[שאל]</small> <strong>ר' אבהו: שבולת שמרחה בכרי</strong> (שהחליק את ערימת התבואה, הגורן, והתחייבה בכך בתרומות ומעשרות), ולאחר מכן חזר <strong>ושתלה</strong> בקרקע, <strong>וקרא עליה שם</strong> (תרומות ומעשרות, שייחדה להפרשה) <strong>ב</strong>היות הצמח עדיין <strong>מחובר</strong> לקרקע, <strong>מהו</strong> דינה של שיבולת זו? האם הפרשה זו חלה. וצדדי השאלה: האם <strong>כיון</strong> שעמד בתחילה <strong>ו</strong><strong>מרחה</strong> בכך השיבולת <strong>טבלא לה</strong> <small>[נעשתה טבל</small> התבואה החייבת בהפרשת תרומות ומעשרות<small>],</small> ומשום כך, <strong>כי</strong> <small>[כאשר]</small> <strong>קרא עליה שם</strong> — <strong>קדשה</strong> <small>[התקדשה]</small> <strong>לה</strong> התבואה, שחלה ההפרשה. <strong>או דלמא</strong> <small>[שמא]</small> יש לומר מן הצד האחר, כי <strong>כיון</strong> שלאחר מכן חזר ו<strong>שתלה</strong> — <strong>פקע ליה טבלא מינה</strong> <small>[פקע לו</small> בכך שם <small>טבל ממנה],</small> ואין <small>השיבולת הזו חייבת עדיין בתרומות ומעשרות, ולכך לא חלה קריאת השם עליה בהיותה מחוברת לקרקע?</small>
 <strong>אמרי ליה רבנן</strong> <small>[אמרו לו חכמים]</small> <strong>לאביי:</strong> אם נאמר (כאחד מצדדי הבעיה) שחלה התרומה על התבואה המחוברת לקרקע, <strong>אם כן מצינו</strong> (מצאנו) איפוא <strong>תרומה ב</strong>דבר <strong>ה</strong><strong>מחובר לקרקע, ו</strong>אולם הרי <strong>תנן</strong> <small>[שנינו]</small> כי <strong>לא מצינו תרומה במחובר לקרקע!</strong>
 <strong>אמר ליה</strong> <small>[להם]</small> אביי לחכמים: אין להקשות מכאן, שכן <strong>כי תניא ההיא</strong> <small>[כאשר נשנתה אותה</small> הלכה<small>]</small> הרי זה רק <strong>לענין איחיובי</strong> <small>[חיוב]</small> <strong>מיתה</strong> בידי שמים על אכילת תרומה זו במזיד על ידי זר, <strong>ו</strong>לענין חיוב תשלומי <strong>חומש</strong> (חמישית) נוסף לקרן, אם אכלה בשוגג. וטעם חיוב זה: משום <strong>דאי תליש ואכיל</strong> <small>[שאם</small> הוא <small>תולש</small> מן המחובר לקרקע <small>ואוכל]</small> — הרי זו אכילתו של <strong>דבר</strong> <strong>תלוש הוא,</strong> ובכגון זה ודאי שחייב. <strong>ואי גחין ואכיל</strong> <small>[ואם</small> הוא <small>גוחן ואוכל]</small> מן המחובר לקרקע — אין זו נחשבת אכילה, שאין בני אדם אוכלים כך, ואף שהוא עשה כן, <strong>בטלה</strong> (אינה נחשבת) <strong>דעתו אצל</strong> (בהתייחס אל) <strong>כל אדם,</strong> והריהו פטור ממיתה ומחומש על אכילה זו.
  ושואלים:  <strong>ומאי שנא</strong> <small>[ו</small>ב<small>מה שונה]</small> דינו של האדם האוכל ישירות מן הדבר המחובר, שאין זו נחשבת אכילה, שכן בטלה דעתו אצל כל אדם, <strong>מדכתב אפינקסא</strong> <small>[מ</small>דין זה <small>ש</small>נמצא <small>כתוב על הפנקס]</small> של החכם <strong>אילפא</strong> בענינן של <strong>ביצי נבלת העוף הטהור,</strong> ובאופן שהיו <strong>מקצתן</strong> (חלק מהביצים) נמצאות <strong>בחוץ,</strong> מחוץ לגוף העוף, <strong>ומקצתן</strong> נמצאות <strong>בפנים.</strong> שהביצים שהן <strong>מבפנים</strong> — נחשבות כגוף העוף, וכשם שנבלת עוף טהור מטמאת את האדם ואת בגדיו להצריכם כיבוס ("מטמא בגדים") אף הן <strong>מטמאין</strong> את האוכלן בטומאת <strong>בגדים</strong> כשהן <strong>אבית</strong> (בבית) <strong>הבליעה.</strong> ואילו אכילת הביצים ש<strong>מבחוץ</strong> — <strong>אין מטמאין בגדים אבית הבליעה.</strong> הרי שאף דרך אכילה לא מקובלת שכזו נחשבת כאכילה, וחייבים עליה!
  ודוחים: אין  <strong>הדברים דומים, שכן דבר ה</strong><strong>תלוש</strong> כביצים הנמצאות בתוך גוף העוף — <strong>עבידי אינשי דאכלי הכי</strong> <small>[עשויים אנשים שאוכלים כך],</small> אבל <strong>ב</strong>דבר ה<strong>מחובר,</strong> וכגון אכילה מן הצמח המחובר לקרקע — <strong>לא עבידי אינשי דאכלי</strong> <small>[אין עשויים אנשים לאכול</small> כך<small>].</small> ולא נפתרה בעיית ר' אבהו, ותעמוד במקומה.
 <big>ג</big> למעלה נידון דין דבר הנזרע בעציץ שאינו נקוב לענין חובת המעשר, ועוד בדין הדבר הנזרע בעציץ שאינו נקוב, <strong>אמר רב טביומי בר קיסנא,</strong> <strong>אמר שמואל: הזורע כלאים בעציץ שאינו נקוב</strong> — <strong>אסור</strong> מדברי חכמים. <strong>אמר אביי:</strong> מה השמיענו שמואל שאמר שהדבר אסור, <strong>בשלמא אי אשמעינן</strong> <small>[נניח אם היה משמיע לנו]</small> שהעובר על כך <strong>לוקה מכת מרדות מדרבנן</strong> <small>[מדברי סופרים]</small> — <strong>שפיר</strong> <small>[יפה]</small> לימדנו בכך, <strong>אלא</strong> במה שאמר ש<strong>אסור</strong> הדבר, <strong>מאי קא משמע לן</strong> <small>[מה הוא משמיע לנו]?</small>
 אם תאמר שמשמיע לנו <strong>דמדרבנן הויא</strong> <small>[שמדברי סופרים הריהי</small> נחשבת<small>]</small> <strong>זריעה</strong> — הלא כבר <strong>תנינא</strong> <small>[שנינו]</small> זאת, שכן שנינו: אם <strong>תרם מ</strong>דבר שגדל בעציץ <strong>שאינו נקוב</strong> (החייב בתרומה רק מדרבנן) <strong>על</strong> דבר שגדל בעציץ <strong>הנקוב</strong> (החייב בתרומה מן התורה) — הרי זו <strong>תרומה,</strong> שהרי מדרבנן נחשב <strong>כתורם מן החייב על החייב.</strong> <strong>ו</strong>אולם דינו הוא ש<strong>יחזור ויתרום,</strong> שכן ביחס לדין תורה, הרי זה כתורם מן הפטור על החייב. והרי איפוא שנחשבת היא הזריעה בעציץ שאינו נקוב?
 <big>ד משנה</big> חמשת מיני דגן, <strong>החיטין, והשעורין, והכוסמין, והשיבולת שועל, והשיפון</strong> — <strong>הרי</strong> <strong>אלו חייבין ב</strong>הפרשת <strong>חלה</strong> מן העיסה שנעשתה מהם. <strong>ומצטרפין זה עם זה</strong> לכדי שיעור המחייב הפרשת חלה מן העיסה. <strong>ואסורים ב</strong>איסור אכילת היבול ה<strong>חדש מלפני</strong> הבאת <strong>ה</strong>עומר <strong>ב</strong><strong>פסח, ו</strong>כן אסור <strong>לקצור</strong> מכל אלה <strong>מלפני</strong> קציר <strong>העומר. אם השרישו</strong> כל אלה <strong>קודם לעומר</strong> — <strong>העומר מתירן, ואם לאו</strong> <small>[לא]</small> — הריהם <strong>אסורין עד שיבא העומר הבא</strong> בשנה הבאה.
 <big>ה גמרא</big> שנינו במשנתנו דינם של חמשת מיני דגן, ובעניינם של אלה עוד <strong>תנא</strong> <small>[שנה</small> בברייתא<small>]:</small> ה<strong>כוסמין</strong> — הריהם <strong>מין חיטים, שיבולת שועל ושיפון</strong> — הריהם <strong>מין שעורין.</strong> ומפרשים מה טיבם: <strong>כוסמין</strong>
## דף ע:
 קרויים בארמית <strong>גולבא, שיפון</strong> — הצמח הנקרא בארמית <strong>דישרא, שיבולת שועל</strong> — זו הקרויה אף בארמית <strong>שבולי תעלא</strong> <small>[שיבולת שועל].</small> <big>א</big> שנינו במשנה כי העיסה הנעשית מחמשת המינים הללו חייבת בהפרשת חלה, ומדייקים: דווקא זו הנעשית מ<strong>הני</strong> <small>[אלה]</small> — <strong>אין</strong> <small>[כן]</small> חייבת בהפרשת חלה, אבל הנעשית מ<strong>אורז ו</strong>מ<strong>דוחן</strong> — <strong>לא.</strong>
 ומבררים: <strong>מנא הני מילי</strong> <small>[מנין אלה הדברים,</small> מה מקורם<small>]?</small> <strong>אמר ריש לקיש: אתיא</strong> <small>[בא,</small> נלמד הדבר<small>]</small> בגזירה שווה של המלה <strong>"לחם"</strong> האמורה בתורה בדין הפרשת חלה, והמלה <strong>"לחם" מ</strong>תוך הנאמר בתורה בדין אכילת <strong>מצה</strong> בפסח. ומפרטים: <strong>כתיב הכא</strong> <small>[נאמר כאן,</small> בחלה<small>]:</small> <strong>"והיה באכלכם מלחם הארץ</strong> תרימו תרומה לה'. ראשית עריסותיכם חלה תרימו תרומה... מראשית עריסותיכם תתנו לה' תרומה לדורותיכם" (במדבר טו, יט— כא), <strong>וכתיב התם</strong> <small>[ונאמר שם,</small> במצות אכילת מצה בפסח<small>]:</small> "לא תאכל עליו חמץ שבעת ימים תאכל עליו מצות <strong>לחם עני</strong> כי בחפזון יצאת מארץ מצרים..." (דברים טז, ג). ומתוך השוואת דין הפרשת חלה לדין אכילת מצה למדים אנו, כי כשם שאין המצה נאכלת בפסח אלא מחמשת מיני דגן אלה בלבד, אף הפרשת חלה אינה נעשית אלא מעיסה שנעשתה מחמשת מיני דגן אלה בלבד.
  ושואלים:  <strong>והתם גופה מנלן</strong> <small>[ושם</small> במצה <small>עצמה מנין לנו]</small> שאין מצוותה אלא בחמשת מיני דגן אלה בלבד? <strong>אמר ריש לקיש, וכן תנא דבי</strong> <small>[שנה</small> החכם <small>מבית</small> המדרש<small>]</small> של <strong>ר' ישמעאל, וכן תנא דבי</strong> <small>[שנה</small> החכם <small>מבית</small> המדרש<small>]</small> של <strong>ר' אליעזר בן יעקב: אמר קרא</strong> <small>[המקרא]</small> בדין המצה: <strong>"לא תאכל עליו חמץ שבעת ימים תאכל עליו מצות לחם עני"</strong> — ומה שהוזכרו בכתוב אחד איסור אכילת חמץ ומצות אכילת מצה, הרי זה להורות כי רק ב<strong>דברים הבאים</strong> (העלולים, שיש ביכולתם להגיע) <strong>לידי חימוץ</strong> (שהם חמשת מיני הדגן), <strong>אדם יוצא בהן ידי חובתו בפסח. יצאו</strong> מכלל זה <strong>אלו</strong> (אורז ודוחן) <strong>שאין</strong> הן <strong>באין</strong> לעולם <strong>לידי חימוץ</strong> אם באו במגע עם מים, <strong>אלא</strong> רק <strong>לידי סירחון</strong> (קלקול), שאין מקיימים בהם מצות אכילת מצה.
 <big>ב</big> <strong>ו</strong>עוד שנינו במשנתנו כי חמשת מיני הדגן הללו <strong>מצטרפין זה עם זה.</strong> ומציינים כי בענין זה עוד <strong>תנא</strong> <small>[שנה</small> החכם<small>]</small> בברייתא: גרגרי <strong>התבואה והקמחים</strong> הבאים מהם לאחר טחינתם, <strong>והבציקות</strong> הנעשות מהקמח — כל אלה <strong>מצטרפין זה עם זה</strong> לשיעור הנדרש כדין. ושואלים: <strong>למאי הלכתא</strong> <small>[למה,</small> לאיזו <small>הלכה]</small> נאמרו הדברים?
 <strong>אמר רב כהנא:</strong> נאמרו הדברים <strong>לענין</strong> איסור האכילה מן היבול ה<strong>חדש</strong> לפני התרתו בפסח, שאם אכל מן החדש כשיעור כזית המורכב מגרגרי תבואה ומקמח ומבצק, הריהו לוקה על כך. <strong>רב יוסף אמר:</strong> נאמרו הדברים <strong>לענין</strong> איסור אכילת <strong>חמץ בפסח,</strong> ולהשמיענו שאם אכל בפסח כזית חמץ המורכב מגרגרים ומקמח ומבצק שהוחמצו, הריהו נענש על כך ככל האוכל כזית חמץ. <strong>רב פפא אמר:</strong> נאמרו הדברים <strong>לענין</strong> איסור אכילת פירות <strong>מעשר שני</strong> מחוץ לחומת ירושלים, וללמדנו <strong>דאי אכיל ליה</strong> <small>[שאם אוכל</small> את <small>אותו]</small> מעשר שני בשיעור כזית המורכב מגרגרי תבואה ומקמח ומבצק של מעשר שני <strong>חוץ לחומה</strong> של ירושלים הריהו <strong>לקי</strong> <small>[לוקה]</small> על כך.
 <strong>רבא אמר:</strong> <small>נאמרו הדברים</small> <strong>לענין</strong> צירוף כל אלה לכלל שיעור כביצה, <small>ולטמא ב</small><strong>טומאת אוכלין.</strong> <strong>ו</strong>מסביר רבא את דבריו, כי <strong>הא קא משמע לן</strong> <small>[</small>דבר <small>זה היא,</small> הברייתא <small>משמיעה,</small> מחדשת <small>לנו],</small> שאין גרגרי ה<strong>תבואה</strong> (הבאים מן השעורים) <strong>ו</strong>ה<strong>קמחין</strong> מצטרפים לשיעור המטמא אלא רק כשהם <strong>דומיא</strong> <small>[בדומה]</small> ל<strong>בצקות: מה התם</strong> <small>[שם,</small> הבצקות<small>]</small> — הרי זה <strong>אוכלא בעיניה</strong> <small>[אוכל בעינו,</small> כשלעצמו, וללא תוספת וקליפה<small>],</small> <strong>אף הכא נמי</strong> <small>[כאן,</small> בתבואה ובקמחים <small>גם</small> <strong>כן]</strong> — <strong>אוכלא בעיניה</strong> <small>[אוכל בעינו]!</small>
 ומוסיף רבא עוד: <strong>והתניא</strong> <small>[והרי</small> כך גם <small>שנויה</small> ברייתא<small>]:</small> גרגר ה<strong>חטה</strong> הטמאה, <strong>בין</strong> שהיא <strong>קלופה, בין שאינה קלופה</strong> — <strong>מצטרפת</strong> החיטה בגרגריה ובקליפתם לאוכל אחר, להשלים לשיעור כביצה לענין טומאת אוכלין, ואין הדברים אמורים אלא בחיטה, מה שאין כן ב<strong>שעורה,</strong> שה<strong>קלופה</strong> — <strong>מצטרפת</strong> לאוכל אחר לכלל שיעור כביצה. <small>ואילו זו</small> <strong>שאינה קלופה</strong> — <strong>אין מצטרפת.</strong> ואף הלכה זו אמורה בשעורה, ולכך אין מצטרפים הגרגרים והקמח אלא כשהם ללא קליפה, ובדומה לבצקות.
  ותוהים:  <strong>איני</strong> <small>[כך הוא]</small> הדין, שאין גרגרי השעורה מצטרפים לשיעור טומאה אלא בלא קליפתם? <strong>והא תנא דבי</strong> <small>[והרי שנה</small> החכם <small>מבית</small> המדרש<small>]</small> של <strong>ר' ישמעאל:</strong> נאמר בתורה לענין קבלת טומאה של דברי המאכל על ידי הדברים המטמאים בטומאת שרץ "וכי יפול מנבלתם <strong>על כל זרע זרוע אשר יזרע</strong> טהור הוא" (ויקרא יא, לז), שכל עוד לא הוכשרו הזרעים לקבל טומאה בנפילת מים (או שאר משקים המכשירים לקבל טומאה) אינם מקבלים טומאה. ואם הוכשרו — הריהם מקבלים טומאה, כנאמר בהמשך פסוק זה "וכי יותן מים על זרע ונפל מנבלתם עליו טמא הוא לכם" (שם לח), ולמדנו מכאן שהאוכל המקבל טומאה הריהו כ"זרע זרוע אשר יזרע", <strong>כדרך שבני אדם מוציאין לזריעה,</strong> ובפועל: גרגרי <strong>חטה בקליפתה ו</strong>גרגרי <strong>שעורה בקליפתה ועדשים בקליפתן,</strong> משמע מכאן שלטומאת אוכלין נחשבות גם הקליפות של השעורים!
  ומשיבים:  <strong>לא קשיא</strong> <small>[אין</small> זה <small>קשה]:</small> <strong>הא</strong> <small>[זה]</small> שאמרנו שקליפת השעורים מצטרפת לקבלת הטומאה — הרי זה דווקא <strong>ב</strong>שעורים <strong>לחות,</strong> ואילו <strong>הא</strong> <small>[זה]</small> שאמרנו שאין קליפת השעורים מצטרפת לקבלת טומאה — הרי זה <strong>ב</strong>שעורים <strong>יבשות.</strong>
 <big>ג</big> <strong>ו</strong>עוד נאמר במשנתנו בדינם של חמשת מיני הדגן הנזכרים, שכל אלה <strong>אסורין ב</strong>אכילה מן ה<strong>חדש מלפני הפסח,</strong> ואין שאר מינים אסורים באכילת החדש. ומבררים: <strong>מנא הני מילי</strong> <small>[מנין הדברים הללו,</small> מה מקורם<small>]</small> שאין איסור החדש אלא בחמשת המינים הללו בלבד? <strong>אמר ריש לקיש: אתיא</strong> <small>[נלמד הדבר]</small> בגזירה שווה <strong>"לחם" "לחם" ממצה,</strong> וכדרך שהתבאר למעלה שכשם שהמצה באה מחמשת המינים הללו בלבד, אף איסור אכילת חדש נוהג בחמשת המינים הללו בלבד.
 <big>ד</big> <strong>ו</strong>עוד שנינו במשנתנו בדינם של חמשת מיני דגן אלה שאסור <strong>לקצור</strong> אותם <strong>לפני העומר.</strong> ושואלים: <strong>מנא הני מילי</strong> <small>[מנין הדברים הללו,</small> מה מקורם<small>]?</small> <strong>אמר ר' יוחנן: אתיא</strong> <small>[בא,</small> נלמד הדבר<small>]</small> בגזירה שווה של המלה <strong>"ראשית"</strong> האמורה בדין קצירת העומר ("...כי תבואו אל הארץ אשר אני נותן לכם וקצרתם את קצירה והבאתם את עומר ראשית קצירכם אל הכהן". ויקרא כג, י), והמלה <strong>"ראשית" מ</strong>תוך הנאמר בדין הפרשת <strong>חלה</strong> ("ראשית עריסותיכם חלה תרימו תרומה...". במדבר טו, כ). וכשם, שאין החלה באה אלא מעיסה העשויה מחמשת מיני הדגן הללו, אף איסור קצירה לפני העומר אינו נוהג אלא באלה.
 <big>ה</big> שנינו במשנתנו שאסורים כל חמשת מיני הדגן הללו באיסור חדש קודם לעומר, <strong>ו</strong>שואלים: <strong>מאי</strong> <small>[מה</small> הכוונה<small>]</small> בלשון זו <strong>"קודם לעומר",</strong> שהרי בהבאת העומר ישנם שלבים שונים, המתחילים בקצירתו בלילה, ולאחר מכן מאירים פני המזרח של יום הבאת העומר, ועד להנפתו של העומר במקדש, ולא פירשה המשנה למה כוונתה? ונחלקו חכמים בדבר, ש<strong>ר' יונה אמר</strong> כי הכוונה היא לזמן ש<strong>קודם קצירת העומר,</strong> כלומר, בכל הלילה, שהוא הזמן הכשר לקצירה, ובהארת פני המזרח של יום ט"ז בניסן הותרה אכילת היבול החדש. ואילו <strong>ר' יוסי בר זבדא אמר</strong> שהכוונה היא לזמן ש<strong>קודם הבאת העומר</strong> במקדש, שעדיין אסורה אכילת החדש, אף משהאירו פני מזרח של יום ט"ז בניסן, עד שיובא ממש העומר.
  ודנים בשיטותיהם: <strong>תנן</strong> <small>[שנינו</small> במשנתנו<small>]</small> כי חמשת המינים הללו <strong>אסורין ב</strong>אכילת היבול ה<strong>חדש לפני פסח ו</strong>כמו כן הריהם אסורים מ<strong>לקצור לפני העומר. בשלמא למאן דאמר</strong> <small>[נניח ל</small>שיטת <small>מי שאומר]</small> שהכוונה באיסור אכילת החדש לזמן ש<strong>קודם הבאת העומר</strong> — <strong>היינו</strong> <small>[זהו]</small> הטעם לכך שהתנא במשנתנו <strong>לא קא עריב להו</strong> <small>[אין הוא מערב אותם,</small> את איסור אכילת החדש ואת איסור קצירתו<small>]</small> <strong>ותני להו</strong> <small>[ושונה אותם</small> יחד<small>],</small> שהרי אין האכילה אסורה עד הבאת העומר ביום השני של פסח, ואילו הקצירה אסורה רק עד תום זמן קצירת העומר בלילה.
 <strong>אלא למאן דאמר</strong> <small>[ל</small>שיטת <small>מי שאומר]</small> שהכוונה באיסור אכילת החדש לזמן ש<strong>קודם קצירת העומר</strong> — אם כן <strong>ליערבינהו וליתנינהו</strong> <small>[שיערב אותם וישנה אותם]</small> באופן זה: <strong>אסורין בחדש ולקצור לפני הפסח!</strong>
 אלא יש לומר שלא נחלקו ר' יונה ור' יוסי בר זבדא בפירוש כוונת תחילת דברי משנתנו <strong>אלא אי איתמר אסיפא איתמר</strong> <small>[אם נאמרה</small> מחלוקת זו, הרי ש<small>על</small> הדברים שב<small>סוף</small> משנתנו <small>נאמרה],</small> שכך שנינו במשנה: <strong>אם השרישו קודם לעומר</strong> — <strong>העומר מתירן.</strong> ובשאלה <strong>מאי</strong> <small>[מה]</small> הכוונה בביטוי <strong>"קודם לעומר",</strong> ש<strong>ר' יונה אמר</strong> שהכוונה היא לזמן ש<strong>קודם הבאת העומר,</strong> ואילו <strong>ר' יוסי בר זבדא אומר</strong> שהכוונה היא לזמן ש<strong>קודם קצירת העומר.</strong>
 <big>ו</big> שנינו במשנתנו שהעומר מתיר את האסורים באיסור חדש אם השרישו קודם לעומר. ובענין זה <strong>אמר ליה</strong> <small>[לו]</small> <strong>ר' אלעזר</strong>
## דף עא.
 <strong>לר' יאשיה דדריה</strong> <small>[של דורו],</small> וככינוי המסביר שאין הכוונה לר' יאשיה התנא: <strong>לא תיתב אכרעיך</strong> <small>[אל תשב על רגליך]</small> אלא עמוד <strong>עד דמפרשת ליה להא מתניתין</strong> <small>[עד שאתה מפרש את הברייתא הזו,</small> הבאה<small>]:</small> <strong>מנין לעומר שמתיר בהשרשה?</strong>
 ולפני שמביאים את תשובת הברייתא, תוהים על עצם השאלה: מה מקום לשאול <strong>מנלן</strong> <small>[מנין לנו]?</small> שכן ממה <strong>דכתיב</strong> <small>[שנאמר]</small> במנחת העומר "ואם תקריב מנחת בכורים לה'<strong> אביב</strong> קלוי באש גרש כרמל תקריב את מנחת בכוריך" (ויקרא ב, יד), שאמרה תורה שיש להביא את העומר המתיר את התבואה החדשה דווקא מהתבואה שהיא בגדר "אביב" (הבשלה כל צורכה), <strong>לאו</strong> <small>[</small>האם <small>לא]</small> נלמד <strong>מכלל</strong> כך <strong>דאיכא</strong> <small>[שיש]</small> תבואה <strong>דלאו</strong> <small>[שאינה]</small> בכלל <strong>"אביב",</strong> שאינה מובאת כמנחת העומר, ואולם הריהי מותרת על ידו. והיא התבואה שהושרשה וטרם בשלה כדי "אביב", שמותרת על ידי העומר.
  ודוחים: אפשר לומר שאף התבואה  <strong>דלאו</strong> <small>[שאינה]</small> בכלל <strong>"אביב"</strong> מותרת על ידי העומר, <strong>ו</strong>אולם <strong>לעולם</strong> אין היתר זה אלא בתבואה <strong>דעייל</strong> <small>[שהביאה]</small> כבר <strong>שליש</strong> גידולה בזמן העומר, שאף שאינה בכלל "אביב" הריהי מותרת.
 <strong>אלא אמר שמואל:</strong> היתר התבואה שהשרישה בזמן העומר נלמד ממה שנאמר "שבעה שבועות תספור <strong>לך</strong> <strong>מהחל חרמש</strong> בקמה תחל לספור שבעה שבועות" (דברים טז, ט). ומתוך שהדגיש הכתוב שקציר העומר נעשה דווקא בקמה שהיא בת קצירה בחרמש, ולא בתבואה אחרת שאינה כזו, <strong>לאו</strong> <small>[האם לא]</small> נלמד <strong>מכלל</strong> כך, <strong>דאיכא</strong> <small>[שיש]</small> יבול תבואה אחר, <strong>דלאו</strong> <small>[ש</small>עדיין <small>אינו]</small> <strong>בר</strong> קצירה ב<strong>חרמש</strong>, שאינו בא למנחת העומר, ואולם מותר על ידו. אפשר לומר שאף יבול התבואה <strong>דלאו בר</strong> <small>[שאינו בן]</small> קצירת <strong>חרמש</strong> הריהו מותר על ידי העומר, <strong>ו</strong>אולם <strong>לעולם</strong> אין היתר זה אלא רק לתבואה שגדלה דיה כדי לשמש כ<strong>שחת</strong> (אוכל לבהמות).
 <strong>אמר ר' יצחק:</strong> למדים את היתר התבואה שהושרשה טרם הבאת העומר ממה שנאמר באותו כתוב "מהחל חרמש ב<strong>קמה",</strong> ומתוך שהדגיש הכתוב כי קציר העומר נעשה דווקא בקמה, <strong>לאו</strong> <small>[האם לא]</small> <strong>מכלל</strong> כך אתה למד שישנה תבואה אחרת, <strong>דלאו בר</strong> <small>[ש</small>היא <small>אינה בת,</small> בגדר<small>]</small> <strong>קמה,</strong> שאמנם אין קצירת העומר נעשית בה, ואולם העומר מתירה, והרי זו התבואה שהשרישה בזמן העומר. ודוחים: אפשר לומר שיש תבואה אחרת <strong>דלאו בר</strong> <small>[ש</small>היא <small>אינה בת]</small> <strong>קמה,</strong> המותרת על ידי העומר, <strong>ולעולם</strong> (ואולם) הוא היתר רק לתבואה שהיא בכלל <strong>אגם</strong> (שגדלה מעט, כדי כיפוף ראשה כלפי מטה)!
 <strong>אלא אמר רבא:</strong> למדים אנו שהתבואה שהשרישה טרם לעומר הריהי מותרת על ידו מן הנאמר "וחג הקציר בכורי מעשיך <strong>אשר תזרע</strong> בשדה" (שמות כג, טז), שאף שאמורים הדברים בשתי הלחם הבאים בחג השבועות ("חג הקציר") ומתירים את התבואה החדשה למקדש, הרי הכתוב מתייחס גם לעומר (הבא בפסח, ומתיר את התבואה להדיוט), ולמדנו איפוא מן האמור בו "אשר תזרע" כי כל התבואה החל <strong>משעת זריעה</strong> שנזרעה, הריהי מותרת (להדיוט — על ידי העומר, ולמקדש — על ידי שתי הלחם). <strong>אמר ליה</strong> <small>[לו]</small> <strong>רב פפא לרבא</strong> בשאלה: <strong>אי הכי</strong> <small>[אם כך],</small> שזה המקור להיתר התבואה שהשרישה טרם העומר על ידו, יש מקום לומר שכל מין דגן שנזרע, ו<strong>אף על גב</strong> <small>[אף על פי]</small> שעדיין <strong>לא השריש</strong> בזמן העומר <strong>נמי</strong> <small>[גם כן]</small> נתיר אותו, שהרי בכתוב זה מדובר על הדגן משעת זריעתו! <strong>אמר ליה</strong> <small>[לו]</small> רבא לרב פפא בתשובה, בדרך חיבה וכבוד: <strong>סודני</strong> (תלמיד חכם), "אשר תזרע <strong>בשדה" כתיב</strong> <small>[נאמר]</small> בכתוב זה, וללמדנו שלא בכל דבר שנזרע העומר מתיר, אלא רק זה שנעשה כשדה, נזרע ונקלט ונשרש בשדה.
 <big>א משנה</big> אף לפני העומר <strong>קוצרין</strong> (מותר לקצור) את התבואה הגדלה בשדה <strong>בית השלחין</strong> (מקום המושקה בידי אדם, ולא על ידי גשמים בלבד) <strong>ש</strong>נמצאים <strong>בעמקים. אבל לא גודשין</strong> (עושים גדיש, ערימת תבואה קצורה) לפני העומר אותה תבואה לאחר שנקצרה. ובענין זה נמסר כי <strong>אנשי</strong> העיר <strong>יריחו,</strong> ששדות תבואותיהם היו של בית השלחין שבעמקים, היו <strong>קוצרין</strong> את תבואות שדותיהם לפני העומר, והיה הדבר נעשה <strong>ברצון</strong> (בהסכמת) <strong>חכמים, ו</strong>אולם אנשי יריחו היו גם <strong>גודשין</strong> לפני העומר אותה התבואה, והיה דבר זה נעשה <strong>שלא ברצון חכמים. ו</strong>למרות שלא היה הדבר לרצונם של חכמים, <strong>לא מיחו בידם</strong> חכמים למונעם מלעשות כן. ודין נוסף: לפני העומר <strong>קוצר</strong> אדם את התבואה שבכל מקום (ואף בשדה בעל, שאינה בית השלחין) קודם לעומר <strong>ל</strong>צורך <strong>שחת</strong> (מאכל בהמה), ו<strong>מאכיל</strong> אותה <strong>לבהמה. אמר ר' יהודה: אימתי</strong> מותר לקצור לשחת ולהאכיל בה את הבהמה? רק <strong>בזמן שמתחיל</strong> לקצור לצורך מאכל בהמתו <strong>עד שלא</strong> (בטרם) <strong>הביא שליש</strong> (גודל צמח התבואה כדי שליש בישולו). שאם בתחילת קצירתו עדיין לא נגמר שליש גידולו של הצמח — מותר להמשיך ולקוצרו למאכל בהמה אף לאחר שהביא שליש. ואילו <strong>ר' שמעון אומר: יקצור ויאכיל</strong> (רשאי אדם <strong>לקצור קודם לעומר לצורך בהמתו ולהאכילה)</strong> <strong>אף משהביא</strong> (לאחר שהביא) צמח התבואה <strong>שליש</strong> בישולו.
 <strong>ו</strong>עוד בדינים הנוהגים לפני העומר: <strong>קוצרין</strong> את התבואה הגדלה בין הנטיעות, לא לצורך אכילה אלא <strong>מפני</strong> (על מנת) שלא יגרם על ידן הפסד ל<strong>נטיעות</strong> שבצידה. וכן מותר לקצור את התבואה לפני העומר <strong>מפני</strong> (כדי) לפנות את מקום התבואה שישמש ל<strong>בית האבל</strong> (מקום בו מברכים את האבלים בשובם מקבורת מתם). או <strong>מפני</strong> שישמש אותו מקום את התלמידים הלומדים תורה, שאלמלא כן היה נגרם <strong>ביטול בית המדרש</strong> בשל חוסר מקום. ואולם בכל האופנים שבהם הותר לקצור קודם העומר, <strong>לא יעשה אותן</strong> לאחר קצירתן <strong>כריכות</strong> (אלומות אגודות), <strong>אבל מניחין</strong> אותן כ<strong>צבתים</strong> (אלומות לא אגודות).
  והלכה נוספת: האופן הראוי לקיום <strong>מצות העומר</strong> הוא <strong>לבא מן ה</strong>שעורים בעודן <strong>קמה</strong> (העומדת בשדה בקומתה, שטרם נקצרה). ואולם אם <strong>לא מצא</strong> קמה לקצור ולהביאה כעומר, שכן כבר נקצר הכל — <strong>יביא</strong> את העומר <strong>מן העמרים</strong> (שיבולים קצורות שנאגדו באלומות). ועוד הלכה: האופן הראוי לקיום <strong>מצותו</strong> הוא <strong>לבא מן</strong> צמח השעורה <strong>הלח</strong> והמלא. ואולם אם <strong>לא מצא</strong> מן הלח — <strong>יביא</strong> מיבול השעורים ה<strong>יבש.</strong> ועוד, האופן הראוי לקיום <strong>מצותו</strong> הוא <strong>לקצור</strong> את העומר <strong>בלילה,</strong> במוצאי יום טוב ראשון של פסח. ואולם אם לא נקצר העומר בלילה, ו<strong>נקצר ביום</strong> — הריהו <strong>כשר. ו</strong>עוד, קציר העומר <strong>דוחה את השבת.</strong>
 <big>ב גמרא</big> שנינו במשנתנו שמותר לקצור את התבואות הגדלות בבית השלחין שבעמקים לפני העומר. ובענין זה <strong>תניא</strong> <small>[שנויה</small> ברייתא<small>]:</small> <strong>ר' בנימין אומר</strong> על הנאמר בתורה בדין העומר "דבר אל בני ישראל ואמרת אליהם כי תבואו אל הארץ אשר אני נותן לכם וקצרתם את קצירה והבאתם את עומר ראשית קצירכם אל הכהן" (ויקרא כג, י): בפסוק זה יש כעין סתירה, שהרי <strong>כתוב אחד אומר "וקצרתם את קצירה והבאתם את עמר"</strong> — בתחילה "וקצרתם", ורק אחר כך "והבאתם את עומר", ולכאורה הכוונה שבתחילה קוצרים את קציר הארץ לצורככם, ולאחר מכן יש להביא את העומר, ונמצא איפוא שאין קציר העומר ראשית הקציר. <strong>ו</strong>אולם לאחר מכן <strong>כתיב</strong> <small>[נאמר]:</small> בפסוק <strong>"ראשית קצירכם אל הכהן"</strong> — והרי זה מורה שהעומר הוא ראשית הקציר.
 <strong>הא</strong> <small>[הרי]</small> <strong>כיצד</strong> ניישב את הסתירה? אלא שני חלקי הפסוק עוסקים בקצירת תבואות שונות, ובאופן זה: <strong>ממקום</strong> תבואות <strong>ש</strong>ממנו <strong>אתה מביא</strong> (רשאי להביא) את העומר — <strong>אי</strong> (אין) <strong>אתה קוצר</strong> לפני העומר (ואז העומר הוא "ראשית קצירכם"). ואילו <strong>ממקום</strong> תבואות <strong>שאי</strong> (שאין) <strong>אתה מביא</strong> ממנו את העומר — <strong>אתה קוצר</strong> לפני העומר (ובאופן זה מתקיים האמור בכתוב "וקצרתם... והבאתם את עומר", שיש תבואה הנקצרת לפני העומר).
 ומקשים: והרי ניתן ליישב את הסתירה שבכתובים הללו באופן אחר, ו<strong>אימא</strong> <small>[אמור]</small> כך: <strong>ממין</strong> הדגן <strong>שאתה מביא</strong> ממנו את העומר (כלומר, ממין השעורים) — <strong>אי</strong> (אין) <strong>אתה קוצר</strong> לפני העומר, ואילו <strong>ממין</strong> הדגן <strong>שאי</strong> (שאין) <strong>אתה מביא</strong> ממנו את העומר (כלומר, בשאר מיני הדגן) — <strong>אתה קוצר</strong> לפני העומר. ומעתה אם כן אין אנו יודעים שמותרת לפני העומר קצירת תבואות השעורים שבבית השלחין שבעמקים! ודוחים: האופן <strong>ההוא</strong> של הסבר <strong>לא מצית אמרת</strong> <small>[אינך יכול לומר],</small> <strong>מ</strong>דברי <strong>ר' יוחנן</strong> בעמוד הקודם שלימדנו מדרשת גזירה שווה "ראשית" "ראשית" האמורות בעומר ובמצות חלה, שאסורה הקצירה לפני העומר בכל סוגי התבואה, ולא רק בשעורים שמהן בא העומר.
 <big>ג</big> שנינו במשנתנו כי <strong>אנשי יריחו</strong> היו <strong>קוצרין</strong> את תבואותיהם לפני העומר, והיה הדבר <strong>ברצון חכמים, ו</strong>היו אנשי יריחו <strong>גם</strong> <strong>גודשין</strong> את התבואה שנקצרה לפני העומר, ודבר זה היה <strong>שלא ברצון חכמים,</strong> ואולם חכמים לא מיחו בידם על כך, למונעם מלעשות כן. ושואלים: <strong>מאן</strong> <small>[מיהו]</small> התנא <strong>ש</strong><strong>שמעת ליה</strong> <small>[אותו]</small> ש<strong>אמר</strong> בלשון של <strong>מיחו</strong> חכמים <strong>ולא מיחו</strong> חכמים? הלא <strong>ר' יהודה</strong> הוא זה (שדבריו בענין זה יובאו להלן), ומכאן יש איפוא להסיק כי דברי משנתנו <strong>הריהם דברי ר' יהודה.</strong>
 <strong>ו</strong>אולם על כך יש לשאול: האם <strong>סבר ר' יהודה</strong> שה<strong>קצירה</strong> של התבואות לפני העומר על ידי <strong>אנשי יריחו ברצון חכמים הואי</strong> <small>[היתה],</small> כנאמר במשנתנו, <strong>והא תניא</strong> <small>[והרי שנויה</small> ברייתא<small>]</small> כי <strong>ששה דברים עשו אנשי יריחו, שלשה</strong> מהם היו <strong>ברצון חכמים, ושלשה</strong> מהם היו <strong>שלא ברצון חכמים.</strong>
 ומפרטים, <strong>ואלו</strong> הם שלושת הדברים <strong>ש</strong>היו <strong>ברצון חכמים:</strong> אנשי יריחו היו <strong>מרכיבין דקלים כל היום</strong> של ערב פסח; <strong>ו</strong>היו אנשי יריחו <strong>כורכין</strong> (אומרים במחובר, בלא הפסק בין מלה למלה) <strong>את</strong> מלותיה של פרשת <strong>"שמע</strong> ישראל"; <strong>ו</strong>היו <strong>קוצרין לפני העומר,</strong> ואלה היו <strong>ברצון חכמים. ואלו</strong> שלושת הדברים שעשו <strong>שלא ברצון חכמים:</strong> היו <strong>גודשין לפני העומר;</strong> <strong>ו</strong>היו <strong>מתירין</strong> ליהנות מן ה<strong>גמזיות</strong> (ענפים) <strong>של הקדש של</strong> עץ ה<strong>חרוב ושל</strong> עץ ה<strong>שקמה; ו</strong>היו <strong>פורצין פרצות בגנותיהן ובפרדסותיהן</strong> על מנת <strong>להאכיל נשר</strong> (הפירות הנושרים מן העצים שבגנות ובפרדסים) <strong>לעניים בשני</strong> (בשנות) <strong>בצורת בשבתות ובימים טובים,</strong> אלו <strong>דברי ר' מאיר.</strong>
 <strong>אמר לו ר' יהודה:</strong> אי אפשר לומר כדבריך, שהרי <strong>אם ברצון חכמים הן</strong> היו <strong>עושין, יהו כל אדם עושין כן,</strong> ומדוע לא היה זה אלא מנהגם של אנשי יריחו בלבד! <strong>אלא אלו ואלו</strong> כולם נעשו <strong>שלא ברצון חכמים.</strong> <strong>ו</strong>אולם <strong>על שלשה</strong> מתוך אלה <strong>מיחו</strong> חכמים <strong>בידם</strong> של אנשי יריחו, למונעם מלעשות כן, <strong>ו</strong>אילו <strong>על שלשה</strong> האחרים <strong>לא מיחו בידם.</strong>
 ומפרט ר' יהודה את דבריו: <strong>ואלו</strong> שלושת הדברים <strong>שלא מיחו</strong> חכמים <strong>בידם:</strong> על זה שהם היו <strong>מרכיבין דקלים כל היום; ו</strong>על זה שהם היו <strong>כורכין את שמע; ו</strong>על זה שהם היו <strong>קוצרין וגודשין לפני העומר. ואלו</strong> שלושת הדברים <strong>שמיחו</strong> חכמים <strong>בידם</strong> של אנשי יריחו:
## דף עא:
 על שהיו אנשי יריחו <strong>מתירין גמזיות של הקדש של</strong> עצי <strong>חרוב ושל</strong> עצי <strong>שקמה,</strong> <strong>ו</strong>כן על שהיו <strong>פורצין פרצות בגנותיהן ובפרדסותיהן כדי להאכיל נשר לעניים בשני בצורת בשבתות ובימים טובים.</strong> <strong>ו</strong>כן על שהיו <strong>נותנין פאה</strong> לעניים מערוגות ה<strong>ירק,</strong> שאינן חייבות בפאה, וחייבות בתרומות ומעשרות (בעוד שהפאה פטורה מתרומות ומעשרות). <strong>ומיחו בידם</strong> חכמים. הרי שלדעת ר' יהודה אף הקצירה לפני העומר של אנשי יריחו היתה שלא ברצון חכמים, ושלא כאמור במשנתנו!
  ודוחים:  <strong>וליטעמיך</strong> <small>[ולטעמך,</small> לשיטתך<small>]</small> שאתה סומך על דיוקה של ברייתא זו, הרי נאמר בה שהיו <strong>ששה</strong> דברים שעשו אנשי יריחו שלא ברצון חכמים, והרי לא ששה אלא <strong>שבעה</strong> דברים <strong>הוו</strong> <small>[היו]</small> מנויים שם, משמע שאין דברי ר' יהודה שבברייתא מדוייקים, ויש לגרוע אחד משבעת הדברים שמנה, <strong>אלא סמי</strong> <small>[מחק]</small> <strong>מכאן</strong> מדברי ר' יהודה שבברייתא את ענין ה<strong>קצירה</strong> לפני העומר שהיתה שלא ברצון חכמים. ונמצא איפוא שאין סתירה בין דברי ר' יהודה שבברייתא לבין דברי משנתנו.
 <big>א</big> שנינו במשנתנו כי אף לפני העומר <strong>קוצר</strong> אדם <strong>לשחת ומאכיל לבהמה,</strong> ונחלקו ר' יהודה ור' שמעון בפרטי היתר זה. ובענין זה מביאים, <strong>תנן התם</strong> <small>[שנינו שם,</small> במסכת פאה<small>]</small> בדינם של הדברים הנחשבים כחוצים את השדה לשתים, שיש לתת פאה מכל אחת מהן, <strong>ואלו מפסיקין</strong> (חוצים) את השדה <strong>ל</strong>ענין נתינת <strong>פאה: הנחל</strong> העובר בתוך השדה, <strong>והשלולית</strong> (תעלת מים), <strong>ודרך היחיד</strong> (שרוחבה ארבע אמות), <strong>ודרך הרבים</strong> (שרוחבה שש עשרה אמות), <strong>ושביל</strong> צר, המשמש את <strong>הרבים</strong> העוברים בו לשדותיהם, <strong>ושביל היחיד הקבוע</strong> למעבר בו, בין <strong>בימות החמה</strong> בין <strong>בימות הגשמים, והבור</strong> (שדה לא מעובדת), <strong>והניר</strong> (שדה שנחרש ולא נזרע), <strong>ו</strong>כן <strong>זרע</strong> ממין <strong>אחר</strong> שנזרע בשדה, כגון שזרע חלקת חיטים בתוך שדה שעורים — כל אחד מאלה נחשב כהפסק,
 <strong>ו</strong>נחלקו חכמים בדינו של ה<strong>קוצר</strong> תבואה <strong>ל</strong>צורך <strong>שחת</strong> מתוך השדה, האם נחשב הדבר כהפסק בשדה, והרי זה <strong>מפסיק,</strong> ואלו הם <strong>דברי ר' מאיר. ו</strong>אילו <strong>חכמים אומרים</strong> ש<strong>אין</strong> הקוצר לשחת <strong>מפסיק</strong> את השדה, <strong>אלא אם כן</strong> הוסיף ו<strong>חרש</strong> את המקום הקצור, ואזי מפסיק הדבר, כדרך שניר מפסיק את השדה. ואולם הקצירה לשחת כשלעצמה אינה נחשבת כדי לעשות את המקום כשדה בפני עצמו, משום שרואים חכמים את הקצירה לשחת כתחילתה של קצירת השדה.
  ובהסבר שיטת ר' מאיר <strong>אמר רבה בר בר חנה,</strong> <strong>אמר ר' יוחנן: ר' מאיר</strong> הסבור בדין הפאה שאין הקצירה לשחת נחשבת כתחילת קצירת כל השדה (ולכך היא מפסיקה את השדה) <strong>בשיטת ר' שמעון</strong> חבירו, שבמשנתנו, <strong>אמרה</strong> את שיטתו זו, שכן <strong>אמר</strong> ר' שמעון במשנתנו: <strong>יקצור</strong> לפני העומר <strong>ויאכיל</strong> מן התבואה החדשה <strong>אף משהביאה שליש, אלמא קסבר</strong> <small>[מכאן</small> ש<small>הוא סבור]</small> כי <strong>כל</strong> שקוצר <strong>לשחת</strong> — <strong>לאו</strong> <small>[לא]</small> כ<strong>קצירה היא</strong> נחשבת.
  ומוסרים כי כאשר <strong>יתיב</strong> <small>[ישב]</small> <strong>רבה וקאמר לה להא שמעתא</strong> <small>[ואמר את השמועה הזו]</small> של ר' יוחנן, <strong>איתיביה</strong> <small>[הקשה לו]</small> <strong>רב אחא בר הונא לרבא</strong> ממה ששנינו בברייתא בדין הפסק השדה לענין הפאה: אם חלק מתבואת השדה אבדה שלא על ידי מעשה אדם, כגון ש<strong>אכלה</strong> ה<strong>חגב,</strong> וכתוצאה מכך נותר חלק מן השדה ריק מתבואה, או שמקצת מתבואת השדה <strong>קרסמוה נמלים,</strong> או ש<strong>שברתהו הרוח</strong> — <strong>הכל מודים</strong> שאם <strong>חרש</strong> באותו מקום — הרי זה <strong>מפסיק,</strong> ואם <strong>לא חרש</strong> — <strong>אינו מפסיק.</strong> ויש לדייק בדברי הברייתא: הביטוי <strong>"הכל מודים"</strong> רומז לתנא מסויים החולק בנושא דומה, אף כי כאן הוא מודה, ו<strong>מאן</strong> <small>[מיהו]</small> תנא זה? ודאי הכוונה היא ל<strong>ר' מאיר,</strong> ה<strong>סבור שהקוצר לשחת אף בלא חרישה הרי זה מפסיק, ואילו כאן מודה שאין אלה מפסיקים בלא חרישה. ויש להקשות:</strong>
 <strong>אי אמרת בשלמא מתניתין</strong> <small>[נניח אם אומר אתה</small> כי <small>משנתנו</small> במסכת פאה<small>],</small> שאינה מתנה את ההפסק בקצירה לשחת (לשיטת ר' מאיר) בחרישה, מדברת <strong>ב</strong>קצירתה של שחת <strong>שלא הביאה שליש</strong> (וכשיטת ר' יהודה במשנתנו), בעוד ש<strong>ברייתא</strong> זו המתנה את ההפסק בחרישה, ולכך דווקא אם <strong>חרש</strong> — <strong>אין</strong> <small>[כן]</small> מפסיק, ואם <strong>לא חרש</strong> — <strong>לא</strong> מפסיק, מדברת <strong>בשהביא שליש,</strong> נמצא שאין סתירה בין המשנה לברייתא.
 <strong>אלא אי אמרת מתניתין נמי</strong> <small>[אם אומר אתה</small> ש<small>משנתנו</small> במסכת פאה מדברת <small>גם כן]</small> <strong>בשהביא שליש, השתא</strong> <small>[מעתה]</small> יש מקום להקשות: <strong>ומה התם</strong> <small>[שם,</small> בקצירה לשחת לענין פאה<small>]</small> ב<strong>קצירה דהתם</strong> <small>[של שם],</small> שנעשית על ידי אדם, <strong>אמר ר' מאיר</strong> כי <strong>לא שמה</strong> (אין היא נחשבת) כתחילת ה<strong>קצירה</strong> ולכך היא מפסיקה לפאה, <strong>הכא</strong> <small>[כאן,</small> בברייתא<small>],</small> שאין זה מעשה אדם, אלא מעשה חגבים או רוח — <strong>לא כל שכן</strong> הוא, לדעת ר' מאיר שאין זו נחשבת כתחילת הקצירה, והרי זה הפסק אף אם לא חרש. ושלא כדברי הברייתא שר' מאיר מודה ("הכל מודים") שאין זה נחשב הפסק אלא אם כן חרש!
 <strong>אלא</strong> יש לדחות את הסברו של ר' יוחנן, ולומר כי <strong>ר' מאיר</strong> שבמסכת פאה האומר שקצירה לשחת נחשבת כהפסק לענין הפאה, <strong>בשיטת ר' יהודה</strong> שבמשנתנו, <strong>אמרה</strong> לשיטתו. שכן <strong>אמר</strong> ר' יהודה במשנתנו: <strong>אימתי</strong> מותר לקצור מהתבואה החדשה לפני העומר לצורך שחת? רק <strong>בזמן שהתחיל</strong> לקצור <strong>עד שלא</strong> (טרם) <strong>הביא</strong> היבול <strong>שליש</strong> גידולו, שסבור ר' יהודה שאין זו נחשבת כתחילת הקצירה. ואף ר' מאיר שבמסכת פאה סבור שקצירה לשחת מפסיקה רק בקצירה של דבר שטרם הביא שליש גידולו. <strong>אבל אם התחיל</strong> לקצור <strong>עד</strong> (אחר) <strong>שהביא</strong> כבר <strong>שליש</strong> גידולו — <strong>אסור</strong> לקצור לפני העומר.
  ומקשים על הסבר זה: <strong>אימר</strong> <small>[אמור]</small> ש<strong>שמעת ליה</strong> <small>[אותו],</small> את <strong>ר' יהודה</strong> שקצירה לשחת של התבואה שעדיין לא הביאה שליש אינה נחשבת כקצירה, אלא בקצירה <strong>לבהמה,</strong> ואולם בקצירה <strong>ל</strong>צורך אכילת <strong>אדם</strong> (כגון לעשות מגרגרי התבואה הללו קליות), <strong>מי</strong> <small>[האם]</small> גם כן <strong>שמעת ליה</strong> <small>[אותו]?!</small> שהרי אם תאמר ששיטת ר' יהודה אמורה בין בקצירה לבהמה ובין בקצירה לאדם, <strong>אם כן, הוו להו תלתא תנאי</strong> <small>[הרי אלה</small> במשנתנו, <small>שלוש</small> דעות <small>תנאים],</small> דעת תנא קמא (המתיר קצירה לשחת רק לבהמה), דעת ר' יהודה (המתיר קצירה לשחת אף לאדם, בטרם הביאה שליש), ודעת ר' שמעון (המתיר לקצור אף לאדם, אפילו לאחר שהביאה שליש)!
 <strong>אלא</strong> יש לדחות אף הסבר זה. ומוסרים: <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל הביא עמו הסבר אחר <strong>ו</strong><strong>אמר: ר' מאיר</strong> במסכת פאה <strong>בשיטת ר' עקיבא רבו אמר</strong> את דבריו, שכן סבור ר' עקיבא ש<strong>אף</strong> קצירת שחת <strong>לאדם נמי</strong> <small>[גם כן]</small> <strong>לא הויא</strong> <small>[אין היא]</small> נחשבת כתחילת <strong>ה</strong><strong>קצירה.</strong> <strong>דתנן</strong> <small>[ש</small>כן <small>שנינו</small> במשנה<small>]</small> במסכת פאה, <small>בדין הפסק בשדה לחיוב נתינת פאה מכל חלק שבה:</small> <strong>המנמר שדה</strong> (הקוצר מקומות פזורים במקומות שונים בשדה, בהם בשלו פירותיה, ומשאיר מקומות אחרים בלתי קצורים, ונראית השדה על ידי כך כעורו של הנמר בו כתמי צבע פזורים), <strong>ושייר בו</strong> עדין <strong>קלחים לחים</strong> (שטרם הבשילו), מה דין השדה לענין הפאה? <strong>ר' עקיבא אומר:</strong> אין קצירה שכזו נחשבת כתחילת הקצירה הכללית, ולכך כל אחד מהחלקים הלא קצורים נחשב כשדה בפני עצמו, ולכשיחזור ויקצור את הנשארים, הריהו נותן <strong>פאה לכל אחד ואחד</strong> מהם.
 <strong>ו</strong>אילו <strong>חכמים אומרים:</strong> קצירה זו נחשבת כתחילת הקצירה, ולכך אין היא מפסקת בין החלקים שלא נקצרו, והריהו נותן פאה <strong>מ</strong>מקום <strong>אחד</strong> שבה <strong>על הכל. ו</strong>בהסבר שיטתו זו של ר' עקיבא <strong>אמר רב יהודה, אמר שמואל: לא חייב ר' עקיבא</strong> לתת פאה מכל חלק וחלק לעצמו, <strong>אלא במנמר ל</strong>צורך עשיית <strong>קליות</strong> מגרגרי התבואה הנקצרת, שאין התבואה הנקצרת בשלה עדיין, והריהי כקצירה לשחת. <strong>אבל במנמר</strong> את השדה <strong>ל</strong>צורך שמירתה ב<strong>אוצר</strong> (מחסן), שהתבואה הביאה כבר שליש גידולה — <strong>לא</strong> אמר ר' עקיבא שמפריש פאה מכל חלק וחלק, שכן באופן זה הקצירה הריהי תחילתה של הקצירה הכללית. הרי ששיטת ר' עקיבא היא שאין הקצירה לשחת כשהתבואה עדיין לא הביאה שליש נחשבת תחילת הקצירה הכללית, והרי זו כשיטת ר' מאיר לענין הפסק השדה בקצירה לשחת.
  ומקשים על מסורת זו בשמו של שמואל: <strong>איני</strong> <small>[האם כך הוא]?</small> <strong>והא כי אתא</strong> <small>[והרי כאשר בא]</small> <strong>רבין</strong> מארץ ישראל <strong>אמר</strong> בשם <strong>ר' יוחנן: מחייב היה ר' עקיבא אף במנמר לאוצר,</strong> כלומר, סבור הוא שהרי זה הפסק אף בקוצר תבואה שהביאה שליש, ושלא כשיטת ר' מאיר המבחינה בין קצירת התבואה שהביאה שליש לקצירת תבואה שלא הביאה שליש!
## דף עב.
 ומתרצים: אין זו קושיה, שכן ר' מאיר <strong>סבר לה כוותיה</strong> <small>[סבור הוא כשיטתו,</small> של ר' עקיבא רבו<small>]</small> <strong>בחדא</strong> <small>[ב</small>דבר <small>אחד],</small> בדינה של התבואה שלא הביאה עדיין שליש, שאין קצירתה נחשבת כתחילת <strong>הקצירה הכללית,</strong> <strong>ופליג</strong> <small>[וחולק]</small> ר' מאיר <strong>עליה</strong> <small>[עליו,</small> על ר' עקיבא<small>],</small> <strong>בחדא</strong> <small>[ב</small>דבר <small>אחר],</small> בתבואה שהביאה שליש, שבעוד שלר' עקיבא אף בזו אין הקצירה נחשבת כתחילת הקצירה הכללית, ר' מאיר סבור שזו נחשבת קצירה ואפילו כשהיא לצורך בהמה, ולכך אין היא מפסיקה את השדה לענין פאה.
 <big>א</big> שנינו במשנתנו כי אף שאין קוצרים את התבואה החדשה לפני העומר מכל מקום <strong>קוצרין</strong> אותה <strong>מפני הנטיעות, ומפני בית האבל, ומפני בית המדרש.</strong> ושואלים: <strong>מאי טעמא</strong> <small>[מה טעם,</small> מה מקור הדברים<small>]?</small> ומשיבים: בדין העומר "...והבאתם את עומר ראשית <strong>קצירכם</strong> אל הכהן" (ויקרא כג, י) <strong>אמר רחמנא</strong> <small>[אמרה התורה],</small> והרי זה בא למעט: קצירת העומר היא הקצירה הראשונה לקצירות הרשות ("קצירכם") — <strong>ו</strong>אולם היא <strong>לא</strong> הקצירה הקודמת ל<strong>קציר מצוה,</strong> כגון אלה המנויים במשנתנו, שלשם מצוה נקצרת התבואה אף לפני העומר.
 <big>ב</big> <strong>ו</strong>עוד שנינו במשנתנו כי אף באלה שהותרה הקצירה בהם לפני העומר, <strong>לא יעשה</strong> את התבואה הנקצרת <strong>כריכות, אבל מניחן צבתים.</strong> ושואלים: <strong>מאי טעמא</strong> <small>[מה טעם</small> הדבר<small>]?</small> ומשיבים: אף שהתירו חכמים את הקצירה, מכל מקום כל <strong>כמה</strong> ש<strong>אפשר</strong> להימנע מטירחת יתר, וכגון עשיית כריכות, <strong>לא טרחינן</strong> <small>[אין אנו טורחים].</small>
 <big>ג</big> ובדיני מצות העומר לכתחילה, שנינו במשנתנו שלוש הלכות: <strong>מצות העומר</strong> הראויה היא <strong>להביא</strong> את התבואה החדשה <strong>מן הקמה</strong> העומדת בשדה. ואולם אם לא מצא קמה לקצור, וכגון שכבר נקצר הכל — יביא מן העומרים (אלומות קצורות וכרוכות מן התבואה החדשה); מצות העומר הראויה היא שיביאו מן התבואה הלחה. ואולם אם לא מצא מן הלח — יביא מן היבש; מצות העומר הראויה היא להביאו מן הנקצר בלילה, במוצאי יום טוב ראשון של פסח. ואולם אם לא נקצר העומר בלילה — יביא מן הנקצר ביום. ועוד שנינו במשנתנו כי קיום מצות העומר דוחה את השבת. ועוד בענין זה <strong>תנו רבנן</strong> <small>[שנו חכמים]:</small> נאמר במצות העומר <strong>"ואם תקריב מנחת בכורים</strong> לה' אביב קלוי באש גרש כרמל תקריב את מנחת בכוריך" (ויקרא ב, יד). ודנים בכתוב זה: <strong>מה תלמוד לומר</strong> (מה מלמדנו האמור) בתחילת הפסוק "ואם תקריב מנחת בכוריך", שהרי כדבר הזה נאמר בסוף הפסוק "תקריב את מנחת בכוריך"? — <strong>לפי שמצות העומר</strong> לכתחילה היא <strong>להביא</strong> אותו <strong>מן הקמה</strong> דווקא, ויתור הכתוב מלמדנו על כך. <strong>מנין</strong> לנו <strong>שאם לא מצא</strong> להביא עומר <strong>מן הקמה,</strong> ש<strong>יביא מן העומרין?</strong> — <strong>תלמוד לומר "תקריב</strong> את מנחת בכוריך" — לרבות אף את הבא מן העומרים.
 <strong>דבר אחר</strong> (דרשה אחרת מן הכתוב הזה): מה מלמדנו הכתוב <strong>"תקריב</strong> את מנחת בכוריך"? — <strong>לפי ש</strong>ה<strong>מצוה</strong> היא <strong>להביא</strong> את העומר <strong>מן</strong> יבול התבואה <strong>הלח</strong> דווקא, <strong>ומנין</strong> לנו <strong>שאם לא מצא</strong> להביא עומר <strong>מן הלח,</strong> ש<strong>יביא מן היבש?</strong> לכך <strong>תלמוד לומר "תקריב</strong> את מנחת בכוריך" — לרבות אף את הבא מן היבש. <strong>דבר אחר:</strong> מה מלמדנו הכתוב <strong>"תקריב</strong> את מנחת בכוריך"? — <strong>לפי שמצותו</strong> הראויה של הקרב לעומר <strong>לקצור</strong> אותו <strong>בלילה</strong> של מוצאי יום טוב הראשון של פסח, בליל ט"ז בניסן. <strong>מנין</strong> לנו <strong>שאם</strong> לא <strong>נקצר</strong> אלא <strong>ביום</strong> שהוא <strong>כשר</strong> להבאה? לכך <strong>תלמוד לומר "תקריב</strong> את מנחת בכוריך" — לרבות אף את הנקצר ביום.
 <strong>ו</strong>עוד מדרשות הכתוב הזה, לענין ארבע הלכות שבו: מנין שהוא <strong>דוחה את</strong> איסור מלאכת <strong>השבת</strong> ומתירו בעשייה; <strong>תלמוד לומר "תקריב".</strong> ועוד אתה לומד מלשון זו: <strong>"תקריב"</strong> — שיש להביאו ב<strong>כל</strong> אופן <strong>שהוא,</strong> ואף מן העומרים (אם אין בנמצא קמה לצורך קצירת העומר); <strong>"תקריב"</strong> — שיש להביאו <strong>מכל מקום</strong> שהוא (אם לא נמצא במקום הקרוב לירושלים), ואף מהמקום המרוחק מירושלים; <strong>"תקריב"</strong> — <strong>ואפילו בשבת; "תקריב"</strong> — <strong>ואפילו בטומאה,</strong> שהריהו דוחה את הטומאה.
 <big>ד</big> שנינו במשנתנו שאף שמצות העומר היא להיקצר בלילה, ואולם אם <strong>נקצר ביום</strong> — הריהו <strong>כשר.</strong> ושואלים על כך: <strong>והתנן</strong> <small>[והרי שנינו</small> במשנה במסכת מגילה<small>]:</small> <strong>כל הלילה</strong> של ליל ט"ז בניסן <strong>כשר לקצירת העומר, ולהקטיר</strong> (לשרוף על המזבח) את ה<strong>חלבים</strong> של הקרבנות שנזרק דמם ביום, <strong>ו</strong>את ה<strong>אברים</strong> של קרבן עולה. <strong>זה הכלל:</strong> כל <strong>דבר ש</strong>זמן קיום <strong>מצותו כל היום</strong> — הריהו <strong>כשר כל היום,</strong> וכיוצא בו, כל <strong>דבר</strong> מצוה <strong>ש</strong>זמן <strong>מצותו בלילה</strong> — הריהו <strong>כשר כל הלילה.</strong>
 ויש לדייק בדברי משנה זו: <strong>קתני</strong> <small>[שנה]</small> בה דין דבר שמצוותו ב<strong>לילה דומיא</strong> <small>[בדומה]</small> לדבר שמצוותו ב<strong>יום,</strong> ומעתה כיון שהושוו זה לזה, נלמד עוד מהשוואתם: <strong>מה</strong> (כמו) שדברי מצוה של <strong>יום</strong> הריהם כשרים דווקא אם נעשו ביום, ואם נעשו <strong>בלילה</strong> — <strong>לא</strong> התקיימה מצוותם, <strong>אף</strong> בדברי מצוה של <strong>לילה</strong> שנעשו <strong>ביום</strong> — <strong>נמי</strong> <small>[גם כן]</small> <strong>לא</strong> התקיימה מצוותם. ושלא כמשנתנו האומרת שהנקצר ביום הריהו כשר למצות העומר!
 <strong>אמר רבה: לא קשיא</strong> <small>[אין</small> זה <small>קשה],</small> שכן ניתן לומר <strong>ש</strong><strong>הא</strong> <small>[</small>משנתנו <small>זו]</small> האומרת שמצוה של לילה, כגון קצירת העומר, כשרה אם נעשתה ביום — הריהי כשיטת <strong>רבי, ו</strong>אילו <strong>הא</strong> <small>[זו,</small> המשנה במסכת מגילה<small>]</small> שדבר מצוה של לילה שנעשה ביום פסול — הריהי כשיטת <strong>ר' אלעזר בר' שמעון.</strong> והיכן נחלקו? — <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>היה עומד ומקריב</strong> את <strong>מנחת העומר ו</strong>בתוך כך <strong>נטמאת</strong> המנחה בידו, מה יעשה? <strong>אם יש</strong> אפשרות להביא את העומר מתבואה <strong>אחרת</strong> מן החדש — <strong>אומר לו</strong> החכם למביא העומר: <strong>"הבא</strong> את מנחת העומר ה<strong>אחרת תחתיה</strong> (במקומה)". <strong>ואם לאו</strong> <small>[אין]</small> אפשרות להביא את העומר מתבואה אחרת — <strong>אומר לו: "הוי</strong> (היה) <strong>פקח, ושתוק,</strong> והבא אותה כפי שהיא" (שכן טומאה דחויה בקרבן ציבור, כעומר), אלו <strong>דברי רבי.</strong>
 ואילו <strong>ר' אלעזר בר' שמעון אומר: בין כך</strong> כשאין אפשרות להביא מנחת עומר אחרת, <strong>ובין כך</strong> כשיש אפשרות להביא מנחת עומר אחרת, <strong>אומר לו: "הוי פקח, ושתוק",</strong> שהרי אף כשיש תבואה אחרת — אין היא כשרה להבאה לעומר, שהרי לא נקצרה בלילה כמצוות העומר, וכלל הוא: <strong>שכל העומר שנקצר שלא כמצותו</strong> — <strong>פסול</strong> להבאה. הרי שנחלקו בדבר זה רבי ור' אלעזר בר' שמעון.
 <big>ה</big> למעלה הובאו דברי ר' אלעזר בנו של ר' שמעון הסבור שכל שלא נקצרה התבואה בלילה של מוצאי יום טוב ראשון של פסח, אינה כשרה לעומר. ובענין זה <strong>אמר רבה בר בר חנה, אמר ר' יוחנן: ר' אלעזר בר' שמעון בשיטת ר' עקיבא רבו של אביו אמרה</strong> לשיטתו זו. <strong>דתנן</strong> <small>[ש</small>כן <small>שנינו</small> במשנה<small>],</small> <strong>כלל אמר ר' עקיבא: כל מלאכה</strong> האסורה בשבת, <strong>ש</strong>היה <strong>אפשר לו לעשותה מערב שבת</strong> — גם אם יש בה מצוה, <strong>אינה דוחה את השבת,</strong> שאין השבת נדחית מפני מצוה שזמנה בשבת אלא כאשר אי אפשר לעשות את ההכנה לה קודם לכן.
 <strong>ו</strong>כמו כן <strong>סבר לה</strong> <small>[סבור הוא]</small> ר' אלעזר בנו של ר' שמעון <strong>כ</strong>שיטת <strong>ר' ישמעאל,</strong> ש<strong>אומר</strong> כי <strong>קצירת העומר,</strong> בהיותה <strong>מצוה,</strong> הריהי דוחה את השבת. <strong>דתנן</strong> <small>[ש</small>כן <small>שנינו</small> במשנה<small>],</small> נאמר בדין השנה השביעית "בחריש ובקציר תשבות" (שמות לד, כא), ולכאורה אין צורך בכתוב זה, שהרי נאמר מקרא מלא ומפורט "שדך לא תזרע וכרמך לא תזמור את ספיח קצירך לא תקצור..." (ויקרא כה, ד— ה). אלא <strong>ר' ישמעאל אומר:</strong> בא כתוב זה ללמדנו לענין שבת, ובאופן זה: <strong>מה חריש</strong> האסור בשבת אינו אלא <strong>של</strong> <strong>רשות</strong> (שהרי אין חריש של מצוה) — <strong>אף קציר</strong> האסור בשבת אינו אלא זה של <strong>רשות, יצא</strong> מכלל איסור שבת <strong>קציר העומר שהיא</strong> של <strong>מצוה. ו</strong>מעתה נאמר:
 <strong>אי סלקא דעתך</strong> <small>[אם עולה על דעתך]</small> לומר שהעומר ה<strong>נקצר שלא כמצותו,</strong> כגון זה שנקצר ביום <strong>כשר</strong> להבאה, <strong>אמאי דחי</strong> <small>[מדוע</small> אם כן <small>דוחה]</small> קציר העומר את איסור ה<strong>שבת</strong> (כדעת ר' ישמעאל), <strong>נקצריה</strong> <small>[שיקצרנו]</small> <strong>מערב שבת,</strong> והרי זו איפוא מלאכה שאפשר לעשותה בערב שבת, שאינה דוחה את השבת! <strong>אלא מדדחי</strong> <small>[מ</small>תוך <small>ש</small>קציר העומר <small>דוחה]</small> את ה<strong>שבת, שמע מינה</strong> <small>[למד מכאן]</small> שאם <strong>נקצר שלא כמצותו</strong> — <strong>פסול.</strong> ונמצא איפוא ששיטת ר' אלעזר בנו של ר' שמעון הריהי כשיטת ר' עקיבא רבו של ר' שמעון אביו (וכשיטת ר' ישמעאל).
  ותוהים:  <strong>ו</strong>האם <strong>רבי,</strong> החולק על ר' אלעזר בנו של ר' שמעון, <strong>לאו תלמידיה</strong> <small>[לא תלמידו]</small> של <strong>ר' שמעון</strong> (שהוא תלמידו של ר' עקיבא) <strong>הוא?</strong> וכשם שר' אלעזר בנו של ר' שמעון הולך בשיטת ר' עקיבא (רבו של ר' שמעון), אף דעת רבי החולק על ר' אלעזר בר' שמעון <strong>צריכה להיות כשיטת ר' עקיבא. ואף רבי סבור שכל מצוה שאפשר לעשותה מערב שבת —</strong> אינה דוחה את השבת, ואם העומר הנקצר ביום כשר לדעת רבי אף שהוא שלא כמצוותו — אם כן יקצרנו מערב שבת ולא ידחה את השבת!
 <strong>ו</strong>מנין לנו שרבי הוא תלמידו של ר' שמעון, שכן <strong>התניא</strong> <small>[הרי שנויה</small> ברייתא<small>],</small> <strong>אמר רבי: כשהיינו למדין תורה אצל ר' שמעון ב</strong>ישוב <strong>תקוע, היינו</strong> תלמידיו <strong>מעלין</strong> (מביאים) <strong>לו</strong> בשבת <strong>שמן</strong> לסוך בו את גופו, <strong>ואלונטית</strong> לנגב בה. וכיצד היינו מעבירים אותם? שלא כדרך הרגילה, אלא היינו מעלים אותם <strong>מחצר</strong> הבית <strong>לגג</strong> הבית, <strong>ומגג</strong> הבית <strong>לקרפיף</strong> (החצר האחורית של הבית), <strong>ומקרפיף</strong> בית זה <strong>לקרפיף</strong> בית <strong>אחר,</strong> ובאופן זה היינו מעבירים אותם <strong>עד שאנו מגיעין למעיין שאנו רוחצין בו!</strong>
 ומשיבים: אכן רבי הוא תלמידו של ר' שמעון, וראוי היה איפוא שילך כשיטת ר' עקיבא רבו של ר' שמעון, ואולם רבי <strong>סבר לה כאידך</strong> <small>[סבור הוא כ</small>ברייתא <small>אחרת]</small> של <strong>ר' שמעון. דתניא</strong> <small>[ש</small>כן <small>שנויה</small> ברייתא<small>],</small> <strong>אמר ר' שמעון: בא וראה כמה חביבה</strong> היא קיום <strong>מצוה בשעתה, שהרי הקטר</strong> (הקרבת) ה<strong>חלבים ואברים</strong> של קרבנות התמידים והמוספים של <strong>שבת</strong> <strong>כשרים כל הלילה,</strong> ואפשר היה איפוא להמתין לצאת השבת, ולהקריבם במוצאי השבת וללא עשיית מלאכה בשבת, <strong>ו</strong>בכל זאת לא נהגו כן במקדש, ש<strong>לא היה</strong> הכהן המקריב אותם <strong>ממתין להן</strong> מלהקריבם <strong>עד שתחשך</strong> (שתצא השבת), אלא היה מקריבם בשבת עצמה, משום חביבותה של המצוה המקויימת בשעתה. ואף בקציר העומר, אף שהנקצר ביום הריהו כשר, ואפשר היה לקצור את העומר לפני השבת בכל זאת קציר העומר דוחה את השבת, משום חביבות קיום המצוה בשעתה.
## דף עב:
 ושואלים על הסבר זה בשיטת רבי: <strong>ו</strong>האם <strong>ר' אלעזר בר' שמעון לא שמיע ליה</strong> <small>[לא שמע</small> קביעה עקרונית <small>זו]</small> של אביו שחביבה היא המצוה המקויימת בשעתה, ולכך אין ממתינים במצוה שיש בה מלאכה בשבת למוצאי שבת?!
 <strong>אלא שאני התם</strong> <small>[שונה</small> הוא הענין <small>שם,</small> בהקטר חלבים ואברים בשבת<small>]</small> שהותרה מלאכה זו בשבת, <strong>שהרי</strong> כבר <strong>דחתה</strong> ה<strong>שחיטה</strong> של הקרבן (שהיא תחילת ההקרבה) <strong>את השבת,</strong> והקטרת החלבים והאברים הבאה שלאחר מכן, היא כהשלמה להקרבה זו.  ואין ללמוד מכאן להתיר בשבת את קצירת העומר כיון שאפשר לה שתיעשה שלא בחילול שבת ולא היתה מלאכה קודמת לה שנעשתה כבר בשבת.
  ושואלים:  <strong>ו</strong>הלא אף <strong>ל</strong>שיטת <strong>רבי הכי נמי</strong> <small>[כך גם כן]</small> יש להבחין בין מצות הקטר חלבים ואברים לבין מצות קצירת העומר, שהרי בהקטר חלבים ואברים כבר <strong>דחתה שחיטה את השבת,</strong> מה שאין כן בקציר העומר! <strong>אלא</strong> צריכים לומר הסבר אחר בשיטת רבי: <strong>קסבר</strong> <small>[סבור הוא]</small> <strong>רבי</strong> כי <strong>קצירת העומר לא דחיא</strong> <small>[אינה דוחה]</small> את ה<strong>שבת,</strong> ושלא כשיטת ר' ישמעאל, ולכך אין להביא ראיה מכאן (כסברת ר' אלעזר בנו של ר' שמעון החולק על רבי) שקציר העומר שנעשה שלא בזמנו פסול. ולדעת רבי קציר העומר שנעשה שלא בזמנו כשר.
 <strong>ו</strong>מקשים על כך: והאם סבור רבי שקצירת העומר <strong>לא</strong> דוחה את השבת? <strong>והתנן</strong> <small>[והרי שנינו</small> במשנה בתחילת פרקנו<small>]</small> במחלוקתם של <small>ר' ישמעאל וחכמים כאשר חל ט"ז בניסן (זמן קציר העומר) בשבת, שלדעת ר' ישמעאל ממעטים את הכמות הנקצרת לכדי שלוש סאים בלבד (בעוד שביום חול קוצרים חמש סאים),</small> <strong>ו</strong><small>אילו</small> <strong>חכמים אומרים</strong> כי <strong>אחד</strong> ב<strong>שבת ואחד</strong> הנעשה ב<strong>חול</strong> — <strong>משלש</strong> סאים תבואה נקצרת <strong>היה</strong> העומר <strong>בא.</strong> הרי שאף חכמים, החולקים על ר' ישמעאל (במספר הסאים הנקצרים בחול) סבורים שהעומר נקצר בשבת, ואף רבי לכאורה סבור כן! ומתרצים: משנה זו הריהי ש<strong>לא כ</strong>שיטת <strong>רבי,</strong> שהוא סבור שאין קציר העומר דוחה את השבת.
  ומוסיפים ושואלים מן האמור עוד באותה משנה שר' חנינא סגן הכהנים אומר שהעומר היה נקצר בשבת על ידי אדם אחד, ובמגל אחד, וניתנת התבואה הנקצרת לתוך קופה אחת, <strong>ו</strong>אילו <strong>חכמים אומרים</strong> כי <strong>אחד</strong> קציר העומר הנעשה ב<strong>שבת ואחד</strong> קציר העומר הנעשה ב<strong>חול</strong> — נעשה <strong>בשלשה</strong> אנשים, וניתנת התבואה הנקצרת <strong>בשלש קופות ו</strong>מתבצע הקציר <strong>בשלש מגלות.</strong> הרי שלדעת הכל העומר נקצר בשבת, ואף רבי לכאורה סבור כן! ומשיבים: אף דברי משנה זו הם ש<strong>לא כ</strong>שיטת <strong>רבי,</strong> שהוא סבור שאין קציר העומר דוחה את השבת.
 <strong>ו</strong>מוסיפים ושואלים ממה ששנינו עוד לאחר מכן (לעיל מנחות סה,א), בדרך בה היה נקצר העומר בשבת, שמלבד השאלות הקבועות שהיו הקוצרים שואלים את כל בני העיירות שהתקבצו לאותו מקום בו נקצר העומר, <strong>בשבת יאמר להם</strong> גם את השאלה "האם אקצור ב<strong>שבת זו?".</strong> והרי איפוא שקציר העומר דוחה את השבת, וכן היא לכאורה גם דעת רבי! ודוחים שוב: אף משנה זו הריהי ש<strong>לא כ</strong>שיטת <strong>רבי,</strong> שהוא סבור שאין קציר העומר דוחה את השבת.
  ומקשים עוד ממה ששנינו במשנתנו, שאם <strong>נקצר</strong> העומר <strong>ביום</strong> — הריהו <strong>כשר, ודוחה את השבת.</strong> ויש לדייק בדברים הללו: <strong>מאן</strong> <small>[מיהו]</small> התנא ש<strong>שמעת ליה</strong> <small>[אותו]</small> ש<strong>אמר</strong> בדין העומר ש<strong>נקצר ביום</strong> שהוא <strong>כשר?</strong> הלוא זה <strong>רבי,</strong> החולק על ר' אלעזר בנו של ר' שמעון, <strong>וקתני</strong> <small>[ושנה]</small> עוד התנא במשנתנו בענין העומר <strong>ודוחה את השבת, מאי לאו</strong> <small>[האם לא]</small> מוסבים דברים אלה אף לענין ה<strong>קצירה,</strong> שקצירת העומר דוחה את השבת, הרי <strong>שאף רבי סבור שקציר העומר דוחה את השבת! ודוחים:</strong> <strong>לא,</strong> אין זו ראיה, שכן ניתן לומר שדחיית השבת במשנתנו היא <strong>ל</strong>ענין <strong>ה</strong><strong>הקרבה</strong> של העומר, אך לא לענין קצירתו.
  ושואלים על תירוץ זה: לדעתך, רבי סבור שדחיית השבת בעומר היא דווקא בהקרבתו, <strong>אבל ל</strong>ענין ה<strong>קצירה</strong> של העומר בשבת סבור רבי שהיא <strong>לא</strong> דוחה את השבת? <strong>ו</strong>אולם יש להקשות על כך, שכן <strong>התניא</strong> <small>[הרי שנויה</small> ברייתא<small>],</small> <strong>רבי אומר:</strong> נאמר בפסוק החותם את פרשת המועדות שבפרשת אמור <strong>"וידבר משה את מעדי ה'</strong> אל בני ישראל" (ויקרא כג, מד), ויש לשאול: <strong>מה תלמוד לומר</strong> (איזה לימוד בא להשמיענו) כתוב זה? שהרי כבר נאמר בפסוקים הפותחים את פרשת המועדים "וידבר ה' אל משה לאמר. דבר אל בני ישראל ואמרת אליהם מועדי ה' אשר תקראו אותם מקראי קודש אלה הם מועדי" (שם א— ב). אלא בא כתוב זה ללמדנו: <strong>לפי שלא למדנו</strong> עד כה <strong>אלא ל</strong>קרבנות ה<strong>תמיד ו</strong>ה<strong>פסח</strong> בלבד שהם דוחים את השבת ואת הטומאה, <strong>ש</strong>כן <strong>נאמר בהן</strong> הלשון <strong>"במועדו"</strong> (בקרבן התמיד: "צו את בני ישראל ואמרת אליהם את קרבני לחמי לאשי ריח ניחוחי תשמרו להקריב לי במועדו. ואמרת להם זה האשה אשר תקריבו לה' כבשים בני שנה תמימים שנים ליום עולה תמיד", במדבר כח, ב— ג. בקרבן הפסח: "ויעשו בני ישראל את הפסח במועדו". שם ט, ב). והלשון <strong>"במועדו"</strong> באה להורות שקרבנות אלה קרבים תמיד במועד הקבוע להם, <strong>ואפילו ב</strong>יום <strong>ה</strong><strong>שבת,</strong> שדוחה הקרבתם את איסורי השבת. ועוד באה לשון <strong>"במועדו"</strong> להורות שקרבנות אלה קרבים תמיד במועד הקבוע להם, <strong>ואפילו בטומאה.</strong>
 ויש עוד לדון: שכך הוא הדין בקרבן תמיד ופסח שמענו, ואולם אף ב<strong>שאר קרבנות הצבור מנין</strong> לנו? לכך <strong>תלמוד לומר</strong> בחתימת פרשת קרבנות המועדים שבפרשת פינחס, שקרבנות ציבור הם אלה: <strong>"אלה תעשו לה' במועדיכם"</strong> (שם כט, לט), ובאה המלה "במועדיכם" להורות שהם קרבים אף בשבת ואף בטומאה.
  ודנים עוד: ו<strong>מנין</strong> לנו שיש <strong>לרבות</strong> לענין דחיית השבת ודחיית הטומאה אף את ה<strong>עומר</strong> הקרב בפסח, <strong>ו</strong>כן את קרבן הכבש <strong>הקרב עמו,</strong> וכן את <strong>שתי הלחם</strong> הקרבים בשבועות, <strong>ו</strong>את קרבן שני הכבשים <strong>הקרב עמהן,</strong> שאינם נזכרים בפרשה זו? לכך <strong>תלמוד לומר</strong> בחתימת פרשת המועדות שבפרשת אמור (שבה נאמרו בין שאר קרבנות המועדים אף העומר וקרבנותיו, שם פסוק יא— יג, ושתי הלחם וקרבנותיהם, שם יז— כ) <strong>"וידבר משה את מעדי ה'</strong> אל בני ישראל" — <strong>הכתוב קבע מועד לכולן,</strong> ומכאן שאף הם דוחים את השבת ואת הטומאה.
  ומעתה יש לברר: <strong>למאי</strong> <small>[למה,</small> לאיזה ענין מענייני העומר<small>]</small> אמר רבי בברייתא זו שהעומר דוחה את השבת? <strong>אילימא</strong> <small>[אם תאמר]</small> שהכוונה היא <strong>להקרבה</strong> של העומר, ובדומה לכך הקרבת שתי הלחם — יש להקשות על כך: וכי <strong>שתי הלחם בני הקרבה נינהו</strong> <small>[הם]?</small> והרי אין מקריבים אותם!
 <strong>אלא פשיטא</strong> <small>[פשוט,</small> ברור מאליו<small>]</small> שהכוונה בשתי הלחם היא <strong>ל</strong>ענין <strong>טחינה</strong> של הקמח הבא לשתי הלחם, <strong>ו</strong>כן ל<strong>הרקדה</strong> (ניפוי הקמח), שהן מלאכות שיכול לעשותן אף מערב שבת, ובכל זאת סבור רבי שהן דוחות את השבת. <strong>ו</strong>מכאן נסיק כי אף <strong>דכותה</strong> <small>[כיוצא בה],</small> <strong>גבי</strong> <small>[אצל]</small> ה<strong>עומר</strong> הכוונה אינה להקרבתו בשבת, אלא <strong>ל</strong>ענין ה<strong>קצירה, ו</strong>לדעת רבי <strong>קא דחי</strong> <small>[הוא דוחה]</small> <strong>את השבת,</strong> והרי איפוא שסבור רבי שקציר העומר דוחה את השבת!
  ודוחים: לא כך יש לפרש את דברי רבי שבברייתא,  <strong>אלא</strong> באופן אחר, ומה שאמר רבי שה<strong>עומר</strong> דוחה את השבת, אין הכוונה לענין הקצירה אלא <strong>ל</strong>ענין ה<strong>הקרבה</strong> של העומר, <strong>ו</strong>מה שאמר רבי ב<strong>שתי הלחם</strong> שהם דוחים את השבת — אין הכוונה לטחינה ולהרקדה, אלא <strong>לאפיה, ו</strong>הותרה האפיה בשבת, משום שאין זו מלאכה שיכולה להיעשות מערב שבת, כי <strong>קסבר</strong> <small>[סבור הוא]</small> <strong>רבי</strong> שה<strong>תנור</strong> בו נאפים שתי הלחם הוא ש<strong>מקדש</strong> אותם באפיה, ולכן אי אפשר לאפותם מערב שבת, שכן <strong>אי אפי לה</strong> <small>[אם אופה אותה,</small> את שתי הלחם<small>]</small> <strong>מאתמול</strong> — הרי <strong>איפסילה</strong> <small>[נפסלה]</small> <strong>לה</strong> בכך <strong>בלינה. ו</strong>שואלים על כך: האם
 <strong>סבר</strong> <small>[סבור]</small> <strong>רבי</strong> כי ה<strong>תנור</strong> הוא ש<strong>מקדש</strong> את שתי הלחם? <strong>והתניא</strong> <small>[והרי שנויה</small> ברייתא<small>]:</small> <strong>כבשי עצרת</strong> הבאים עם שתי הלחם בחג השבועות, <strong>אין מקדשין את הלחם אלא בשחיטה. כיצד</strong> (באיזה אופן) בשחיטת הכבשים מתקדש הלחם? אם <strong>שחטן</strong> את כבשי העצרת <strong>לשמן</strong> כדין, <strong>ו</strong>כן גם <strong>זרק</strong> את <strong>דמן</strong> על המזבח <strong>לשמן</strong> כדינם הראוי — בכך <strong>קדש הלחם.</strong>
 ואולם אם <strong>שחטן שלא לשמן, ו</strong>כן גם <strong>זרק</strong> את <strong>דמן שלא לשמן</strong> — <strong>לא קדש הלחם</strong> בשחיטת הכבשים. ואם <strong>שחטן</strong> <strong>לשמן, ו</strong>אולם <strong>זרק</strong> את <strong>דמן שלא לשמן</strong> — נחלקו בכך חכמים, שיש האומר כי <strong>הלחם קדוש ואינו קדוש,</strong> והם <strong>דברי רבי.</strong>
 ואילו <strong>ר' אלעזר בר' שמעון אומר</strong> כי <strong>לעולם</strong> שתי הלחם <strong>אינו קדוש</strong> (מתקדש) <strong>עד ש</strong>גם <strong>ישחוט</strong> את הכבשים <strong>לשמן ו</strong>גם <strong>יזרוק</strong> את <strong>דמן לשמן.</strong> הרי שסבור רבי שלא התנור הוא שמקדש את שתי הלחם!
 <strong>אמר רב נחמן בר יצחק</strong> בתשובה לשאלה זו: לדעת רבי אכן התנור הוא המקדש את שתי הלחם, ואולם כוונת דברי רבי בבריייתא לענין קדושת הלחם ("קדש הלחם", "לא קדש הלחם", "קדוש ואינו קדוש") אינם לעצם קדושת הלחם, שכן כבר התקדשו באפייתם, אלא <strong>הוקבעו</strong> או <strong>לא הוקבעו קא אמר</strong> <small>[אומר הוא]</small> רבי. שכוונתו היא לענין היקבעותם של שתי הלחם לכבשים, אם יכול הוא לייעד את הלחם לקרבן אחר אם לאו (שאם נשחטו הכבשים ונזרק דמם כדין — אין הוא יכול לשנות את יעוד הלחם, ואם לא נשחטו ולא נזרק דמם כדין — יכול הוא לשנות, ואם נשחטו הכבשים כדין ואולם נזרק דמם שלא כדין — הרי זה תלוי במחלוקת החכמים).
 
 <big>א משנה</big> <strong>ואלו</strong> הן ה<strong>מנחות</strong> ה<strong>נקמצות</strong> על ידי הכהן, <strong>ושיריהן</strong> שנותרו לאחר שניטל מהן הקומץ נאכלים בעזרה <strong>לכהנים:</strong> חמש מנחות נדבה של זכר יחיד מישראל, שהן: <strong>מנחת הסלת</strong> (ויקרא ב, א— ג); <strong>ו</strong>מנחת <strong>המחבת</strong> (שם ה— ו); <strong>ו</strong>מנחת <strong>המרחשת</strong> (שם ז); <strong>ו</strong>מנחת מאפה תנור, והיא שני מינים: <strong>ה</strong>באה כולה <strong>חלות, וה</strong>באה כולה <strong>רקיקין</strong> (שם ד), <strong>מנחת גוים</strong> (שהתנדבו אותן גוים), <strong>ו</strong>כן <strong>מנחת נשים. ו</strong>נוסף עליהן מנחות חובה, אם של ציבור, שהיא <strong>מנחת העומר</strong> הבאה בט"ז בניסן מן השעורים, <strong>ו</strong>אם של יחיד, שהיא <strong>מנחת חוטא</strong> שמביא אדם מישראל שחטא בשבועת העדות או בשבועת ביטוי או בטומאת מקדש וקדשיו, שאם הוא עני ביותר הריהו מביא עשירית האיפה סולת (שם ה, יא— יב), <strong>ו</strong>כן <strong>מנחת קנאות</strong> (מנחת סוטה. במדבר ה, יב— טו).
 <strong>ר' שמעון אומר: מנחת חוטא של כהנים,</strong> אף שאין שייריה נאכלים על ידי הכהנים, שכן כל המנחה כולה עולה כליל על המזבח ("וכל מנחת כהן כליל תהיה לא תאכל", ויקרא ו, טז), הריהי <strong>נקמצת, ו</strong>ה<strong>קומץ קרב</strong> על המזבח <strong>לעצמו,</strong> <strong>ו</strong>ה<strong>שירים</strong> שאינם נאכלים, <strong>קריבים</strong> על המזבח <strong>לעצמן.</strong>
 <big>ב גמרא</big> <strong>אמר רב פפא</strong> ככלל: <strong>כל היכא דתנן</strong> <small>[כל מקום</small> <small>ששנינו</small> במשנה<small>]</small> לשון "ואלו מנחות" — ברשימה זו <strong>עשר</strong> מנחות <strong>תנן</strong> <small>[שנינו].</small> ותוהים: <strong>מאי קא משמע לן</strong> <small>[מה הוא משמיע לנו]</small> בכך? הרי אפשר לספור ולהיווכח שהן עשר!
  ומשיבים: כלל זה בא ללמד, שהן עשר בלבד ולא יותר, ו<strong>לאפוקי</strong> <small>[להוציא,</small> לשלול<small>]</small> <strong>מ</strong>דעת <strong>ר' שמעון</strong> ש<strong>אמר</strong> שהנודר להביא מנחת מאפה — יכול להביאה בעשר חלות, או בעשרה רקיקים. ואם רצה להביא <strong>מחצה</strong> (חמש מהן) <strong>חלות ומחצה</strong> (וחמש אחרות) <strong>רקיקין</strong> — <strong>יביא.</strong> ונמצא איפוא כי לשיטה זו יש אחת עשרה מנחות. לכך <strong>קא משמע לן</strong> <small>[הוא</small> רב פפא <small>משמיע לנו]</small> ש<strong>לא</strong> כך סבורה משנתנו, אלא שמביאים <strong>עשרה לחמים רק מאותו סוג, ומשום כך אין כלל המנחות אלא עשר בלבד.</strong>
 <big>ג</big> <strong>ו</strong>עוד שנינו במשנתנו כי <strong>שיריהן</strong> של כל המנחות הנקמצות ניתנים <strong>לכהנים</strong> לאכילה. ומבררים: <strong>מנלן</strong> <small>[מנין לנו]</small> שכך הוא הדין? ותוהים על עצם השאלה: מה מקום לשאלה זו, שהרי מהמנחות המנויות במשנתנו, זו <strong>דכתיבא</strong> <small>[שנאמר]</small> בה במפורש בתורה ששייריה ניתנים לכהנים לאכילה (כגון מנחות הנדבה של יחיד) — הלא <strong>כתיבא</strong> <small>[אמורה],</small> <strong>ו</strong>אף זו ש<strong>לא כתיבא</strong> <small>[לא נאמרה]</small> בה במפורש הלכה זו — הרי <strong>כתיב</strong> <small>[נאמר]</small> <strong>בה</strong> בתחילת פרשת המנחה, בלשון כוללת: <strong>"וזאת</strong> <strong>תורת המנחה הקרב אתה בני אהרן</strong> לפני ה' אל פני המזבח. והרים ממנו בקומצו מסולת המנחה ומשמנה ואת כל הלבונה אשר על המנחה והקטיר המזבח ריח ניחוח אזכרתה לה'. <strong>והנותרת ממנה יאכלו אהרן ובניו</strong> מצות תאכל במקום קדוש בחצר אהל מועד יאכלוה" (ויקרא ו, ז— ט), ולמדנו מכאן דין כולל ("וזאת תורת") ששיירי המנחה נאכלים לכהנים לאחר הקמיצה!
  אלא מסבירים את השאלה: במנחה שהיא <strong>באה</strong> מן ה<strong>חיטין</strong> — <strong>לא קמיבעיא לן</strong> <small>[לא נשאלה לנו]</small> מה המקור ששייריה ניתנים לכהנים, שנאמר בה "הנותרת ממנה יאכלו אהרן ובניו", ואולם <strong>כי קא מיבעיא לן</strong> <small>[כאשר נשאלה לנו]</small> השאלה הרי זה במנחה <strong>ה</strong><strong>באה</strong> מן ה<strong>שעורין</strong> (מנחת העומר, ומנחת הסוטה), מה המקור ששייריהן של אלה ניתנים לכהנים. ומקשים: המנחה ה<strong>באה</strong> מן ה<strong>שעורין נמי</strong> <small>[גם כן]</small> פשוט ששייריה ניתנים לכהנים, שכן <strong>מ</strong>תוך שהיא <strong>נקמצת</strong> (כנאמר בתורה בדינה) — אף <strong>שיריה לכהנים!</strong>
 ומסבירים: אכן <strong>אליבא דרבנן</strong> <small>[לשיטת חכמים]</small> שבמשנתנו, המונים את המנחות הנקמצות, שכולן שייריהן נאכלים לכהנים — <strong>לא קא מיבעיא לן</strong> <small>[לא נשאלה לנו]</small> שאלה זו, ואולם <strong>כי קא מיבעיא לן</strong> <small>[כאשר נשאלה לנו]</small> השאלה הרי זה <strong>אליבא</strong> <small>[לשיטת]</small> <strong>ר' שמעון</strong> ש<strong>אמר</strong> כי <strong>איכא</strong> <small>[יש]</small> <strong>מנחה דמיקמצא</strong> <small>[שנקמצת]</small> <strong>ו</strong>אולם היא (כלומר, שייריה) <strong>לא מיתאכלא</strong> <small>[לא נאכלת],</small>
 <strong>דתנן</strong> <small>[ש</small>כן <small>שנינו</small> במשנתנו<small>]</small> ש<strong>ר' שמעון אומר</strong> ש<strong>מנחת חוטא של כהנים נקמצת,</strong> אבל שייריה אינם נאכלים לכהנים, אלא קריבים על המזבח, ש<strong>הקומץ קרב בעצמו, והשירים קריבין בעצמן,</strong> ועל כך היתה השאלה <strong>מנלן</strong> <small>[מנין לנו]</small> שלשיטת ר' שמעון השיריים של המנחות הבאות מן השעורים נאכלות לכהנים, שהרי לשיטתו יש מנחה נקמצת ואינה נאכלת?
  ומשיבים: המקור הריהו כדרך ש<strong>אמר חזקיה:</strong> ממה ש<strong>אמר קרא</strong> <small>[הכתוב]</small> בדיני המנחות הניתנות לכהנים (לאכילה): <strong>"וכל מנחה בלולה בשמן וחרבה לכל בני אהרן תהיה</strong> איש כאחיו" (שם ז, י) למדנו שכל המנחות ניתנות לכהן. ובודאי לא בא כתוב זה ללמדנו שכך הוא דין המנחות הבאות מן החיטים, שהרי למדנו כבר שהן ניתנות לכהנים מן הכתוב "והנותרת ממנה יאכלו אהרן ובניו" (שם ו, ט), ומה הוסיף כתוב זה ללמדנו? אלא ש<strong>אם</strong> הנלמד מהפסוק הזה <strong>אינו ענין ל</strong>מנחה ה<strong>בלולה</strong> בשמן הבאה מ<strong>של חיטין</strong> — <strong>תנהו ענין ל</strong>מנחה ה<strong>בלולה</strong> בשמן הבאה מ<strong>של שעורין,</strong> היא מנחת העומר. <strong>ו</strong>כמו כן יש לומר: <strong>אם</strong> הנלמד מהפסוק <strong>הזה</strong> <strong>אינו ענין ל</strong>מנחה <strong>חרבה</strong> (יבשה, שאין נותנים בה שמן) הבאה <strong>מ</strong><strong>של חיטין</strong> שהרי כבר נאמר דינה של זו — <strong>תנהו ענין ל</strong>מנחה <strong>חרבה</strong> הבאה מ<strong>של שעורין,</strong> היא מנחת הסוטה.
  ומקשים על דרשתו זו של חזקיה: <strong>ו</strong>האם <strong>האי</strong> <small>[</small>פסוק <small>זה]</small> <strong>להכי</strong> <small>[לכך],</small> לדרשה זו <strong>הוא דאתא</strong> <small>[שבא]</small> ללמד? <strong>הא מיבעי ליה</strong> <small>[והרי נצרך הוא]</small> <strong>ל</strong>לימוד הלכה אחרת, <strong>כ</strong>דרך <strong>דתניא</strong> <small>[ששנויה</small> בברייתא<small>]:</small> <strong>מנין שאין</strong> הכהנים <strong>חולקין</strong> (מחליפים) ביניהם <strong>מנחות כנגד זבחים,</strong> שלא יאמר כהן אחד לכהן אחר: קח אתה ממני זבחים שנפלו בחלקי תמורת מנחות באותו שווי שנפלו בחלקך?
## דף עג.
 לכך <strong>תלמוד לומר</strong> (מלמדנו האמור) בתורה <strong>"וכל המנחה אשר תאפה</strong> וכל נעשה במרחשת ועל מחבת לכהן המקריב אותה לו תהיה. וכל מנחה בלולה בשמן וחרבה <strong>בתנור לכל בני אהרן תהיה איש כאחיו"</strong> (ויקרא ז, ט— י), ובא הכתוב ללמדנו שכל בני אהרן מחלקים בשווה את המנחה, ומודגש שדווקא את המנחה חולקים הכהנים, ואולם אין הם חולקים את המנחה כנגד הזבחים.
  וממשיכים לדון: <strong>יכול</strong> ש<strong>לא יחלקו</strong> ביניהם הכהנים <strong>מנחות כנגד זבחים,</strong> וסברה היא: <strong>ש</strong>הרי המנחות <strong>לא קמו</strong> (אינן מובאות) <strong>תחתיהן</strong> (במקומם) של הזבחים <strong>בדלות,</strong> שגם הדל, שאינו יכול להביא בהמה לקרבן (כגון בקרבן חטאת עולה ויורד) — אינו מביא מנחה במקום הזבח, <strong>אבל</strong> שמא תאמר ש<strong>יחלקו</strong> הכהנים ביניהם <strong>מנחות כנגד עופות, שהרי קמו תחתיהן בדלות,</strong> שאם היה המקריב עני מאד ("דלי דלות"), ואין הוא יכול להביא קרבן עוף בקרבנו, <strong>הריהו מביא מנחה —</strong> לכך <strong>תלמוד לומר</strong> עוד בכתוב זה <strong>"וכל נעשה במרחשת... לכל בני אהרן תהיה...",</strong> והרי זה מקרא יתר הבא להורות שדווקא באותה מנחה חולקים הכהנים, ואין הם חולקים במנחות אף כנגד עופות.
  ועדיין <strong>יכול</strong> אתה לומר כי <strong>לא יחלקו מנחות כנגד עופות, ש</strong>הרי <strong>הללו</strong> העופות הם <strong>מיני דמים</strong> (שיש בהם נתינת דם על המזבח), <strong>ו</strong>אילו <strong>הללו</strong> (המנחות) הינן <strong>מיני קמחים,</strong> ואולם שמא <strong>יחלקו</strong> ביניהם <strong>עופות כנגד זבחים, ש</strong>כן <strong>הללו והללו מיני דמים?</strong> <strong>—</strong> לכך <strong>תלמוד לומר</strong> עוד בכתוב זה <strong>"ועל מחבת... לכל בני אהרן תהיה...",</strong> ואף מקרא זה יתר, ובא ללמד שדווקא באלה הכהנים חולקים, ואין הם חולקים בדבר אחר. ומאחר שכבר למדנו שאינם חולקים מנחות כנגד עופות, בא פסוק זה להורות שאף אינם חולקים בעופות כנגד זבחים.
  ועדיין <strong>יכול</strong> ש<strong>לא יחלקו</strong> דווקא ב<strong>עופות כנגד זבחים,</strong> שכן יש ביניהם הבדל, <strong>שהללו</strong> (העופות) <strong>עשייתן</strong> (שחיטתן) נעשית <strong>ביד</strong> (במליקה בצפורן), <strong>ו</strong>אילו <strong>הללו</strong> (הזבחים) <strong>עשייתן</strong> (שחיטתם) נעשית <strong>בכלי</strong> (בסכין), <strong>אבל</strong> שמא <strong>יחלקו מנחות</strong> מסוג אחד <strong>כנגד מנחות</strong> מסוג אחר, <strong>ש</strong>הרי דומות הן, שכן <strong>אלו ואלו עשייתן</strong> (קמיצתן) <strong>ביד?</strong> <strong>—</strong> לכך <strong>תלמוד לומר</strong> עוד בכתוב זה <strong>"וכל מנחה בלולה בשמן... לכל בני אהרן תהיה...",</strong> ואף מקרא זה יתר, ובא ללמד שאין חולקים מנחות כנגד מנחות.
  ועדיין <strong>יכול</strong> ש<strong>לא יחלקו</strong> מנחת <strong>מחבת כנגד</strong> מנחת <strong>מרחשת ו</strong>מנחת <strong>מרחשת כנגד</strong> מנחת <strong>מחבת,</strong> משום שהן שונות זו מזו, <strong>ש</strong>הרי <strong>זו</strong> (המחבת) <strong>מעשיה</strong> (הדברים הנעשים בה, בשל היותה רחבה ואינה עמוקה) <strong>קשין, ו</strong>אילו <strong>זו</strong> (המרחשת) <strong>מעשיה</strong> (הדברים הנעשים בה, בשל היותה עמוקה) <strong>רכין, אבל</strong> שמא <strong>יחלקו</strong> מנחת <strong>מחבת</strong> שהביא אדם זה, <strong>כנגד</strong> מנחת <strong>מחבת</strong> שהביא אדם <strong>אחר.</strong> <strong>ו</strong>כן מנחת <strong>מרחשת</strong> שהביא אדם זה <strong>כנגד</strong> מנחת <strong>מרחשת</strong> שהביא אדם אחר? <strong>—</strong> לכך <strong>תלמוד לומר</strong> עוד בכתוב זה <strong>"וחרבה לכל בני אהרן תהיה...",</strong> ואף זה מקרא יתר, ללמד שגם אופן זה של חלוקת מנחה כנגד אותה מנחה אסורה.
  ועדיין שואלים: <strong>יכול</strong> ש<strong>לא יחלקו</strong> <strong>בקדשי קדשים,</strong> כמו מנחות, <strong>אבל יחלקו בקדשים קלים?</strong> <strong>—</strong> לכך <strong>תלמוד לומר</strong> עוד בסוף הכתוב הזה <strong>"איש כאחיו",</strong> ובסמוך לו נאמר דין הקדשים הקלים: "וזאת תורת זבח השלמים אשר יקריב לה'. <strong>אם על תודה</strong> יקריבנו והקריב על זבח התודה..." (שם י— יא) — לומר: <strong>כשם שאין חולקין בקדשי קדשים, כך אין חולקים בקדשים קלים</strong> כגון תודה.
  ועוד נדרש מהכתוב "איש כאחיו": <strong>"איש"</strong> — ללמד כי דווקא כהן שהוא <strong>איש</strong> (בוגר) הוא ש<strong>חולק</strong> (נוטל חלק בקרבנות המשמר), <strong>ואפילו</strong> הוא <strong>בעל מום,</strong> ו<strong>אין</strong> הכהן ה<strong>קטן חולק</strong> (נוטל חלק בקרבנות המשמר, שאינו אוכל אלא מחלק אביו), <strong>ואפילו</strong> הוא <strong>תם</strong> (שאין בו מום). הרי שנדרשו הכתובים "וכל מנחה בלולה בשמן וחרבה" ללמדנו לענין איסור חלוקה בין הכהנים, וכיצד איפוא דרש חזקיה מייתור הכתובים הללו לענין אכילת שיירי מנחת עומר ומנחת הסוטה!
  ומשיבים: הלימוד  <strong>ההוא</strong> המובא בברייתא מהכתובים הללו לענין איסור החלוקה אינו מכל הכתוב "וכל מנחה בלולה בשמן וחרבה", אלא רק <strong>מ</strong>מה שנאמר <strong>"כל"</strong> ("וכל מנחה") <strong>נפקא</strong> <small>[יוצא,</small> נלמד<small>],</small> ואילו חזקיה למד לענין אכילת שתי המנחות הללו מגוף הכתוב. ושואלים על כך: <strong>והא אפיקתיה</strong> <small>[והרי</small> כבר <small>הוצאת אותו,</small> למדת ממנו, מהמלה "כל"<small>]</small> דרשה אחרת, <strong>ל</strong>כמו מה שאמר <strong>ר' יוסי בר' יהודה</strong> (לעיל מנחות דף סג,ב) שאין הנודב מנחת מאפה תנור מביא שני מיני מנחות, אלא עשר חלות או עשרה רקיקים! ומשיבים: <strong>אלא</strong> הלימוד <strong>ההוא</strong> לענין חלוקה הריהו <strong>מ</strong>תוספת האות ו' במלה <strong>"וכל"</strong> ("וכל מנחה") הבאה לרבות.
 <big>א</big> <strong>רבינא אמר:</strong> המקור (לשיטת ר' שמעון) שאף מנחת העומר ומנחת הקנאות נאכלות <strong>אתיא</strong> <small>[באה,</small> נלמדת<small>]</small> הלכה זו <strong>מדתני</strong> <small>[מ</small>אותה ברייתא <small>ששנה]</small> החכם <strong>לוי, דתני</strong> <small>[ש</small>כן <small>שנה]</small> <strong>לוי</strong> ברייתא: נאמר בתחילת פרשת מתנות הכהונה: "זה יהיה לך מקודש הקדשים מן האש <strong>כל קרבנם לכל מנחתם ולכל חטאתם ולכל אשמם</strong> אשר ישיבו לי קודש קדשים לך הוא ולבניך" (במדבר יח, ט), ותוספת "כל" בכל אחד מן הפרטים שבפסוק זה באה לרבות:
 <strong>"כל קרבנם"</strong> — <strong>לרבות לוג שמן של מצורע,</strong> שניתן לכהנים למאכל. ויש צורך בריבוי מיוחד, שכן <strong>סלקא דעתך אמינא</strong> <small>[יעלה על דעתך לומר],</small> כי כיון ש<strong>"מן האש"</strong> (שם) <strong>כתב רחמנא</strong> <small>[כתבה התורה]</small> בפסוק זה, ולוג שמן של מצורע, אינו עולה על המזבח, לכך <strong>קא משמע לן</strong> <small>[הוא,</small> הכתוב <small>משמיע לנו]</small> שגם זה בכלל הניתנים לכהנים.
  וממשיכה הברייתא: <strong>"לכל מנחתם"</strong> — בא <strong>לרבות</strong> שאף <strong>מנחת העומר ומנחת קנאות</strong> ניתנות לכהנים לאכילה. ונצרך לכך ריבוי, שכן <strong>סלקא דעתך אמינא</strong> <small>[יעלה על דעתך לומר]</small> כי <small>כיון ש</small>בענין אכילת הכהנים מן הקדשים <strong>"ואכלו אתם אשר כפר בהם"</strong> (שמות כט, לג) <strong>אמר רחמנא</strong> <small>[אמרה התורה],</small> והיה מקום לומר כי רק דבר הבא לכפר ניתן לכהנים, <strong>והאי</strong> <small>[וזו]</small> מנחת העומר — <strong>להתיר</strong> את אכילת התבואה החדשה <strong>קא אתיא</strong> <small>[היא באה]</small> ולא לכפרה, <strong>ואידך נמי</strong> <small>[והאחרת,</small> מנחת קנאות, <small>גם כן]</small> אינה באה לכפרת האשה הסוטה, אלא <strong>לברר</strong> אם חטאה האשה בניאוף <strong>קא אתיא</strong> <small>[היא באה],</small> והיה מקום לומר שלא תינתנה אלה לכהנים לאכילה, לכך <strong>קא משמע לן</strong> <small>[הוא,</small> הכתוב <small>משמיע לנו],</small> שאף אלה ניתנות לכהנים.
  וממשיכה עוד הברייתא: ומה שנאמר <strong>"לכל חטאתם"</strong> — הרי הוא <strong>לרבות חטאת העוף,</strong> שניתנת לכהנים. ונצרך לכך ריבוי מיוחד, שכן <strong>סלקא דעתך אמינא</strong> <small>[יעלה על דעתך לומר]</small> שאינה ניתנת לכהנים לאכילה לפי ש<strong>נבילה היא,</strong> שהרי היא נמלקת מן העורף (ויקרא ה, ח), ואסורה באכילה, על כן <strong>קא משמע לן</strong> <small>[הוא,</small> הכתוב <small>משמיע לנו]</small> שהיא ניתנת לכהנים לאכילתם.
  ומה שנאמר בכתוב זה <strong>"לכל אשמם"</strong> — בא <strong>לרבות</strong> אף את <strong>אשם נזיר</strong> שנטמא, <strong>ואשם מצורע</strong> שניתנים לכהנים. ותוהים: מה צורך בדרשה מיוחדת ללמד על <strong>אשם מצורע,</strong> שניתן לכהנים לאכילה, והרי <strong>בהדיא כתיב ביה</strong> <small>[במפורש נאמר בו]</small> שהוא נאכל על ידי הכהנים, שכן נאמר <strong>"כי כחטאת האשם הוא לכהן"</strong> (שם יד, יג)!
 <strong>אלא</strong> כוונת הדברים היא, שבא כתוב זה <strong>לרבות אשם נזיר</strong> שנטמא, לומר שיהא דינו <strong>כאשם מצורע,</strong> שאף הוא נאכל. שכן <strong>סלקא דעתך אמינא</strong> <small>[יעלה על דעתך לומר]</small> שאשם נזיר אינו בא לכפר, אלא רק <strong>להכשיר</strong> (לאפשר לו) להתחיל מחדש את נזירותו <strong>קא אתי</strong> <small>[הוא בא],</small> ואילו אשם מצורע מכשירו לאכול מן הקדשים, והרי אכילת הכהנים נאמרה ביחס לקדשים המכפרים ("ואכלו אותם אשר כופר בהם"), לכך <strong>קא משמע לן</strong> <small>[הוא</small> הכתוב <small>משמיע לנו]</small> שגם אלה ניתנים לכהנים לאכילה.
  ומה שנאמר בכתוב זה <strong>"אשר ישיבו"</strong> — <strong>זה</strong> הוא <strong>גזל הגר,</strong> שהגוזל מן הגר שאין לו יורשים, צריך לתת לכהנים את הגזילה בתוספת חומש מערכה. ומה שנאמר עוד בכתוב <strong>"לך היא ולבניך"</strong> — לומר כי <strong>שלך היא,</strong> לכל דבר, <strong>ו</strong>הינך נוהג בה כקניינך הממוני, שאתה מורישה <strong>לבניך</strong> <strong>ו</strong><strong>אפילו</strong> יכול אתה <strong>לקדש בו את האשה,</strong> שאין זה דבר השייך למקדש.
 <big>ב</big> ועוד בדין אכילת כהנים מן הקדשים, <strong>אמר רב הונא:</strong>
## דף עג:
 <strong>שלמי הגוים,</strong> שנדר הגוי בהמה שתוקרב כקרבן שלמים במקדש — אין הם קרבים כשלמים, אלא הריהם קרבים כ<strong>עולות</strong> הנשרפות כליל על אש המזבח. ומסבירים את טעם הדבר, <strong>איבעית אימא</strong> <small>[אם תרצה אמור]</small> שיש ראיה לכך מ<strong>קרא</strong> <small>[</small>מן ה<small>מקרא],</small> <strong>ואיבעית אימא</strong> <small>[ואם תרצה אמור]</small> כי מן ה<strong>סברא</strong> היא. ומפרטים: <strong>איבעית אימא</strong> <small>[אם תרצה אמור]</small> כי <strong>סברא</strong> היא: ה<strong>גוי</strong> הנודר קרבן למקדש — מחשבת <strong>לבו</strong> הינה שיהיה הקרבן מוקדש כולו <strong>לשמים</strong> (כקרבן עולה), ולא שיאכלו ממנו בני אדם. ולכך קרבנותיו קרבים כעולה.
 <strong>ואיבעית אימא קרא</strong> <small>[ואם תרצה אמור</small> כי <small>ראיה לכך מן ה</small><small>מקרא],</small> שכן נאמר "...איש איש מבית ישראל ומן הגר בישראל אשר יקריב קרבנו לכל נדריהם ולכל נדבותם <strong>אשר יקריבו לה' לעלה"</strong> (ויקרא כב, יח) — ללמד ש<strong>כל</strong> קרבנות <strong>דמקרבי</strong> <small>[שמקריבים,</small> שנודרים ונודבים להקריב<small>]</small> הגויים, קרבן <strong>עולה ליהוי</strong> <small>[שיהיה].</small>
 <strong>מתיב</strong> <small>[מקשה]</small> <strong>רב חמא בר גוריא</strong> על דברי רב הונא ממה ששנינו בברייתא: <strong>גוי שהתנדב להביא שלמים</strong> למקדש, אם <strong>נתנן</strong> <strong>לישראל</strong> כדי שיאכלם — אותו <strong>ישראל</strong> הוא ה<strong>אוכלן,</strong> ואם <strong>נתנן לכהן</strong> שיאכלם — אותו <strong>הכהן אוכלן.</strong> הרי ששלמי הגויים קרבים ונאכלים כשלמים!
 <strong>אמר רבא</strong> בתירוץ דברי רב הונא: <strong>הכי קא אמר</strong> <small>[כך היא אמרה,</small> זו כוונת הברייתא<small>]:</small> גוי שהתנדב להביא שלמים למקדש, <strong>על מנת שיתכפר בהן</strong> (שיצא בהם ידי חובתו) <strong>ישראל</strong> שנדב שלמים — אותו <strong>ישראל אוכלן.</strong> וכן אם התנדב הגוי שלמים למקדש <strong>על מנת שיתכפר בהן</strong> <strong>כהן</strong> שנדב שלמים — אותו <strong>כהן אוכלן.</strong> ומה שאמר רב הונא שאין שלמי הגויים נאכלים אלא קרבים כליל, הרי זה כאשר נדר הגוי שלמים לשם עצמו.
 <strong>מתיב</strong> <small>[מקשה]</small> <strong>רב שיזבי</strong> על דברי רב הונא ממה ששנינו במשנתנו: <strong>אלו מנחות נקמצות ושיריהן</strong> נאכלים <strong>לכהנים,</strong> ובכללן אף <strong>מנחת גוים,</strong> הרי שניתנת מנחת הגויים לאכילת הכהנים, ומכאן שאף שלמי הגוי ניתנים לאכילת כהנים (שכן דין המנחה כדין השלמים, לענין אכילת כהנים)! <strong>אמר ר' יוחנן:</strong> <strong>לא קשיא</strong> <small>[אין</small> זה <small>קשה]:</small> <strong>הא</strong> <small>[זו]</small> משנתנו, הסבורה ששלמי הגויים נאכלים — הריהי כשיטת <strong>ר' יוסי הגלילי,</strong> ואילו <strong>הא</strong> <small>[זו],</small> דעת רב הונא, שאין שלמי הגויים נאכלים — הריהי כשיטת <strong>ר' עקיבא.</strong>
 <strong>דתניא</strong> <small>[ש</small>כן <small>שנויה</small> ברייתא<small>]:</small> נאמר "איש איש מבית ישראל ומן הגר בישראל אשר יקריב קרבנו לכל נדריהם ולכל נדבותם... לעולה". ודנים בכתוב: אחר שנאמר <strong>"איש", מה</strong> אם כן <strong>תלמוד לומר</strong> (מלמדנו עוד האמור) <strong>"איש איש"?</strong> — הרי זה בא <strong>לרבות</strong> אף <strong>את הגוים שנודרין נדרים ונדבות</strong> קרבנות להקריבם במקדש, <strong>כישראל.</strong>
 ומה ש<strong>נאמר עוד בכתוב זה</strong> <strong>"אשר יקריבו לה' לעולה"</strong> — <strong>אין לי</strong> מכאן <strong>אלא</strong> שהגוים נודרים ונודבים קרבנות ל<strong>עולה,</strong> ואולם שהם נודרים גם <strong>קרבנות</strong> <strong>שלמים מנין</strong> לנו? לכך <strong>תלמוד לומר</strong> (מלמדנו האמור) כתוב יתר <strong>"נדריהם"</strong> ללמד על כך. ומבררים עוד: שמביאים הגויים אף קרבנות <strong>תודה</strong> <strong>מנין</strong> לנו? <strong>תלמוד לומר</strong> כתוב יתר <strong>"נדבותם".</strong>
 <strong>ו</strong><strong>מנין</strong> <strong>לרבות</strong> אף את עולות <strong>העופות, ו</strong>נסכי <strong>היין, והלבונה, והעצים</strong> שמביאים אותם הגויים? <strong>תלמוד לומר "נדריהם",</strong> הבא בלשון כוללת — <strong>"לכל נדריהם",</strong> וכן גם האמור <strong>"נדבותם"</strong> הבא בלשון כוללת — <strong>"לכל נדבותם".</strong>
 ומעתה יש לשאול, אחר שהתרבו הגויים לכל אלה, <strong>אם כן מה תלמוד לומר</strong> "אשר יקריבו לה' ל<strong>עולה"</strong> — הרי זה בא למעט: <strong>עולה</strong> סתם הגויים מביאים, <strong>פרט</strong> (מלבד) <strong>ל</strong>עולת <strong>נזירות,</strong> שאם הגוי נדר נזירות — אין זו חלה עליו, ואין הוא חייב איפוא בהבאת עולה. אלו הם <strong>דברי ר' יוסי הגלילי.</strong> ואילו <strong>ר' עקיבא אומר:</strong> ממה שנאמר <strong>"אשר יקריבו לה' לעלה"</strong> — <strong>אין לי</strong> שמביא הגוי <strong>אלא</strong> קרבן <strong>עולה בלבד.</strong>
 ולענין דרשתו של ר' יוסי הגלילי שואלים: <strong>והאי</strong> <small>[וזה]</small> הלימוד שהוא למד מן הכתוב "אשר <strong>יקריבו לה' לעולה" —</strong> <strong>פרט לנזירות,</strong> האם <strong>מהכא נפקא</strong> <small>[מכאן,</small> מפסוק זה הוא <small>יוצא,</small> נלמד<small>]?</small> והרי <strong>מהתם נפקא</strong> <small>[משם,</small> מפסוק אחר הדבר <small>יוצא,</small> נלמד<small>],</small> ממה שנאמר בתחילת פרשת הנזירות <strong>"דבר אל בני ישראל ואמרת אלהם איש</strong> או אשה <strong>כי יפלא לנדר נדר נזיר להזיר</strong> לה' " (במדבר ו, ב) — לומר ש<strong>בני ישראל נודרין</strong> בנזיר, <strong>ואין הגוים נודרים</strong> בנזיר!
  ומשיבים: אף שמשם נלמד שאין הגויים נודרים נזירות, עדיין נזקקים אנו לדרשת הכתוב "אשר יקריבו לה' לעולה". שכן  <strong>אי</strong> <small>[אם]</small> היינו למדים <strong>רק</strong> <strong>מהתם</strong> <small>[משם,</small> מהאמור בפרשת נזירות<small>]</small> — <strong>הוה אמינא</strong> <small>[הייתי אומר]</small> כי <strong>קרבן</strong> נזירות <strong>הוא</strong> <strong>דלא לייתי</strong> <small>[שלא יביא]</small> הגוי שנדר נזירות, <strong>אבל</strong> ה<strong>נזירות</strong> עצמה היינו אומרים ש<strong>חלה עלייהו</strong> <small>[עליהם],</small> על הגוי שנדר נזירות, לכך <strong>קא משמע לן</strong> <small>[הוא,</small> הכתוב "אשר יקריבו לה' לעולה" <small>משמיע לנו]</small> שאף עצם הנזירות אינה חלה בגוי הנודר נזירות.
 <big>א</big> למעלה הובאה מחלוקת ר' יוסי הגלילי ור' עקיבא אם מביאים הגויים לקרבן רק עולות (כשיטת ר' עקיבא), או אף שאר קרבנות (כשיטת ר' יוסי הגלילי). <strong>ומבררים:</strong> <strong>כמאן אזלא הא דתנן</strong> <small>[כ</small>שיטת <small>מי</small> <small>הולכת,</small> נשנתה, משנה <small>זו ששנינו]</small> במסכת שקלים: <strong>אמר ר' שמעון, שבעה דברים</strong> בעניינים שונים <strong>התקינו בית דין, וזה אחד מהן: גוי ששלח</strong> את קרבן <strong>עולתו ממדינת הים ושילח עמה</strong> את דמי <strong>נסכיה</strong> — נסכי קרבן זה <strong>קריבין משלו,</strong> מדמי הנסכים ששלח. <strong>ואם לאו</strong> <small>[לא]</small> שלח הגוי דמי נסכים עם הקרבן — <strong>קריבין</strong> הנסכים <strong>משל ציבור</strong> (מתרומת הלשכה). הרי שהגוי מקריב אף לנסכים, ולא רק לעולה.
  ושואלים: האם  <strong>לימא</strong> <small>[לומר]</small> שכשיטת <strong>ר' יוסי הגלילי</strong> הם דברים אלה, <strong>ולא</strong> כשיטת <strong>ר' עקיבא!</strong> ודוחים: <strong>אפילו תימא</strong> <small>[תאמר]</small> שהם כשיטת <strong>ר' עקיבא,</strong> ואולם אף הוא סבור שהגוי מביא את קרבן ה<strong>עולה ו</strong>את <strong>כל חבירתה</strong> (הנלווה לקרבן), ובכלל זה נסכים.
  ושואלים עוד: כשיטת <strong>מאן</strong> <small>[מי]</small> דין זה ש<strong>תנא להא דתנו רבנן</strong> <small>[שנה את</small> מה <small>ששנו חכמים]</small> בברייתא על האמור בדין הנסכים "כל ה<strong>אזרח</strong> יעשה ככה להקריב אשה..." (שם טו, יג) — <strong>אזרח</strong> (אדם מישראל) הוא ה<strong>מביא נסכים, ואין הגוי מביא נסכים</strong> לעצמם. ויש לברר: <strong>יכול</strong> שאף <strong>לא תהא עולתו</strong> של הגוי <strong>טעונה</strong> (חייבת) <strong>נסכים?</strong> לכך <strong>תלמוד לומר</strong> (מלמדנו האמור) בפסוק <strong>"ככה"</strong> — שהבאת הנסכים עם העולה מעכבת, שאין עולה בלא נסכים עמה. ומעתה יש לשאול: כשיטת <strong>מני</strong> <small>[מי היא]</small> ברייתא זו, שכן הריהי ש<strong>לא</strong> כשיטת <strong>ר' יוסי הגלילי ו</strong>אף <strong>לא</strong> כשיטת <strong>ר' עקיבא.</strong>
 ומסבירים את השאלה: שהרי <strong>אי</strong> <small>[אם]</small> תרצה לומר שהיא כשיטת <strong>ר' יוסי הגלילי</strong> — <strong>הא</strong> <small>[הרי]</small> ר' יוסי הגלילי <strong>אמר</strong> בברייתא ש<strong>אפילו יין</strong> לנסכים לעצמם <strong>נמי</strong> <small>[גם כן]</small> מביא הגוי! <strong>ו</strong><strong>אי</strong> <small>[אם]</small> תרצה לומר שהיא כשיטת <strong>ר' עקיבא</strong> — <strong>הא</strong> <small>[הרי]</small> ר' עקיבא <strong>אמר</strong> באותה ברייתא כי <strong>עולה</strong> — <strong>אין</strong> <small>[כן]</small> מביא הגוי, ואולם כל <strong>מידי אחרינא</strong> <small>[דבר אחר]</small> — <strong>לא</strong> מביא!
  ומשיבים:  <strong>איבעית אימא</strong> <small>[אם תרצה אמור]</small> שהברייתא היא כשיטת <strong>ר' יוסי הגלילי, ואיבעית אימא</strong> <small>[ואם תרצה אמור]</small> שהברייתא היא כשיטת <strong>ר' עקיבא.</strong> ומסבירים: <strong>איבעית אימא</strong> <small>[אם תרצה אמור]</small> כי הברייתא כשיטת <strong>ר' יוסי הגלילי</strong> היא, ואין להקשות שר' יוסי הגלילי הזכיר בדבריו בברייתא שהגוי מביא אף יין לנסכים לעצמם, שכן <strong>סמי מההיא</strong> <small>[מחק מאותה</small> ברייתא<small>]</small> מדברי ר' יוסי את המלה <strong>יין,</strong> ואף לדעתו אין הגוי מביא נסכים לעצמם. <strong>ואיבעית אימא</strong> <small>[ואם תרצה אמור]</small> כי כשיטת <strong>ר' עקיבא</strong> היא ברייתא זו, ואף שאמר ר' עקיבא בברייתא שאין הגוי מביא אלא עולה בלבד — כוונתו שהגוי מביא <strong>עולה ו</strong>את <strong>כל חבירתה</strong> (הנלוה לה), כנסכים.
 <big>ב</big> שנינו במשנתנו כי <strong>ר' שמעון אומר</strong> ש<strong>מנחת חוטא של כהנים</strong> נקמצת, והכל נשרף. ומבררים: <strong>מנא הני מילי</strong> <small>[מנין הדברים הללו]?</small>
 ומשיבים: <strong>דתנו רבנן</strong> <small>[ש</small>כן <small>שנו חכמים]</small> בברייתא: נאמר במנחת חוטא "והביאה אל הכהן וקמץ הכהן ממנה מלוא קומצו את אזכרתה והקטיר המזבחה על אשי ה' חטאת היא. וכפר עליו הכהן על חטאתו אשר חטא מאחת מאלה ונסלח לו והיתה לכהן כמנחה" (ויקרא ה, יב— יג). ויש לשאול: מה מלמדנו כתוב זה <strong>"והיתה לכהן כמנחה",</strong> והרי במנחה אמורים הדברים? אלא בא הכתוב ללמדנו <strong>שתהא עבודתה</strong> של מנחת חוטא <strong>כשרה</strong> אף <strong>בו,</strong> בכהן שחטא ומביא מנחה זו.
  ודנים בדבר: <strong>אתה אומר</strong> שלמדים מכתוב זה <strong>שתהא עבודתה</strong> של מנחת החוטא <strong>כשרה</strong> אף <strong>בו, או אינו</strong> בא <strong>אלא להתיר</strong> את אכילתה של <strong>מנחת חוטא של כהנים,</strong> כמנחת חוטא של ישראל? <strong>ו</strong>לפי זה <strong>מה</strong> (כיצד) <strong>אני מקיים</strong> את האמור <strong>"וכל מנחת כהן כליל תהיה לא תאכל"</strong> (שם ו, טז)? ואף שאולי מדובר רק ב<strong>מנחת נדבתו</strong> של כהן — <strong>אבל</strong> מנחת <strong>חובתו תהא נאכלת?</strong>
 לכך <strong>תלמוד לומר "והיתה לכהן כמנחה", מקיש</strong> (משווה) הכתוב דין מנחת <strong>חובתו</strong> של כהן <strong>ל</strong>דין מנחת <strong>נדבתו,</strong> <strong>מה</strong> מנחת <strong>נדבתו</strong> של כהן — <strong>אינה נאכלת, אף</strong> מנחת <strong>חובתו</strong> של כהן — <strong>אינה נאכלת.</strong> כנגד דרך דרשה זו <strong>אמר ר' שמעון: וכי נאמר</strong> בכתוב <strong>"והיתה לכהן כמנחתו",</strong> שנלמד ממנו כי יש להקיש דין מנחת חוטא של כהן לדין מנחת נדבתו? <strong>והלא לא נאמר אלא</strong> "והיתה לכהן <strong>כמנחה"</strong> — כמנחה סתם, שאינה מנחת כהנים! <strong>אלא</strong> בא הכתוב <strong>להקיש</strong>
## דף עד.
 <strong>מנחת חוטא של כהנים</strong> שיהא דינה <strong>כמנחת חוטא של ישראל,</strong> <strong>מה מנחת חוטא של ישראל נקמצת, אף מנחת חוטא של כהנים</strong> <strong>נקמצת.</strong>
 ויש לשאול: <strong>אי</strong> <small>[או]</small> שמא תלמד באופן זה: <strong>מה מנחת חוטא של ישראל</strong> — <strong>נקמצת ושיריה נאכלין</strong> על ידי הכהנים, <strong>אף מנחת חוטא של כהנים</strong> — <strong>נקמצת ושיריה נאכלין?</strong>
 <strong>תלמוד לומר</strong> (מלמדנו האמור) <strong>"לכהן כמנחה"</strong> (ויקרא ה, יג), כי רק <strong>ל</strong>ענין עבודת ה<strong>כהן</strong> הושוותה מנחת חוטא של כהן <strong>כמנחה</strong> של ישראל, <strong>ולא ל</strong>ענין ה<strong>אשים</strong> (ההקרבה על אש המזבח) <strong>כמנחה</strong>. אלא שיירי מנחת חוטא כהן קרבים על אש המזבח. <strong>הא</strong> <small>[הרי]</small> מעתה יש לשאול: <strong>כיצד</strong> הוא דינה של מנחת חוטא כהן — ה<strong>קומץ</strong> של מנחת חוטא כהן <strong>קרב בעצמו</strong> (ובכך דומה דין מנחת חוטא כהן לדין מנחת חוטא ישראל) <strong>ו</strong>אילו ה<strong>שירים</strong> של מנחת חוטא כהן <strong>קריבין בעצמן</strong> על אש המזבח (ובכך אין דינם דומה לדין מנחת חוטא ישראל).
 <big>א</big> בברייתא ששנינו למעלה, הובאו דברי חכמים שהכתוב "והיתה לכהן כמנחה" מלמדנו שרשאי הכהן לעבוד בעבודות מנחת חוטא שלו עצמו. ושואלים על כך: וכי <strong>הא</strong> <small>[</small>הלכה <small>זו]</small> <strong>שתהא עבודתה כשרה בו, מהכא</strong> <small>[מכאן]</small> מפסוק זה <strong>נפקא</strong> <small>[יוצאת,</small> נלמדת<small>]?</small>
 והרי <strong>מהתם</strong> <small>[משם]</small> ממקום אחר <strong>נפקא</strong> <small>[יוצאת,</small> נלמדת<small>],</small> וכמו ששנינו בברייתא: <strong>מנין ל</strong>דינו של <strong>כהן ש</strong>הוא <strong>בא ומקריב</strong> (רשאי לבוא ולהקריב) את <strong>קרבנותיו</strong> שלו <strong>בכל עת ובכל שעה שירצה,</strong> גם אם באותה עת עובדים במקדש בני משמרת כהונה שאין הוא נמנה עליה? <strong>תלמוד לומר</strong> בדינם של העובדים במקדש: <strong>"ובא בכל אות נפשו</strong> אל המקום אשר יבחר ה'. <strong>ושרת</strong> בשם ה' אלהיו ככל אחיו הלוים העומדים שם לפני ה' " (דברים יח, ו—ז)!
  ומשיבים:  <strong>אי</strong> <small>[אם]</small> נלמד דין זה רק <strong>מהתם</strong> <small>[משם],</small> מהכתוב "ובא בכל אות נפשו" <strong>הוה אמינא</strong> <small>[הייתי אומר]</small> כי <strong>הני מילי</strong> <small>[דברים אלה</small> אמורים<small>]</small> רק ב<strong>דבר</strong> (קרבן) <strong>שאין בא על חטא</strong> שחטא בו הכהן, <strong>אבל</strong> ב<strong>דבר שבא על חטא</strong> — <strong>אימא</strong> <small>[אמור]</small> ש<strong>לא</strong> יעבוד הכהן בקרבנו, ולכך בא הכתוב "והיתה לכהן כמנחה", ללמד שאף בקרבן הבא על חטא רשאי הכהן לעבוד.
  ושואלים על כך: <strong>ו</strong>כי <strong>הא נמי</strong> <small>[</small>הלכה <small>זו גם כן]</small> שהכהן רשאי לעבוד אף בקרבנו הבא על חטא, <strong>מהכא</strong> <small>[מכאן],</small> מהפסוק "והיתה לכהן כמנחה" <strong>נפקא</strong> <small>[יוצאת,</small> נלמדת<small>]?</small> והלא <strong>מהתם</strong> <small>[משם],</small> ממקום אחר היא <strong>נפקא</strong> <small>[יוצאת,</small> נלמדת<small>]:</small> שכן נאמר <strong>"וכפר הכהן על הנפש השגגת בחטאה בשגגה</strong> לפני ה' לכפר עליו ונסלח לו" (במדבר טו, כח), שהכתוב "על הנפש השוגגת" — אף על נפשו שלו השוגגת מדבר, הרי כתוב זה <strong>מלמד שהכהן מתכפר</strong> אף בקרבן הבא על חטא <strong>על ידי</strong> עבודתו בהם ב<strong>עצמו!</strong>
 ומשיבים: <strong>אי</strong> <small>[אם]</small> נלמד את דינו של הכהן העובד בקרבנותיו הבאים על חטא רק <strong>מ</strong>הכתוב <strong>ההוא</strong> "על הנפש השוגגת", <strong>הוה אמינא</strong> <small>[הייתי אומר]</small> כי <strong>הני מילי</strong> <small>[דברים אלה</small> אמורים<small>]</small> רק בקרבן הבא על חטא שנעשה <strong>בשוגג, אבל</strong> בקרבנו הבא על חטא שנעשה <strong>במזיד</strong> — <strong>לא</strong> עובד הכהן, לכך <strong>קא משמע לן</strong> <small>[הוא,</small> הכתוב "והיתה לכהן כמנחה" <small>משמיע לנו]</small> שאף בקרבנו הבא על חטא במזיד עובד הכהן.
 ושואלים: קרבן הבא על חטא <strong>במזיד, היכי משכחת לה</strong> <small>[היכן אתה מוצא אותה]?</small> ומשיבים: <strong>ב</strong>מנחת חוטא הבאה על שבועת העדות (שנשבע העד לשקר שאינו יודע עדות לענין הנוגע לחבירו), שבאה אף ב<strong>זדון שבועה,</strong> ואף בקרבן כזה הכהן עובד בקרבנו.
 <big>ב</big> ועוד בדעת ר' שמעון שמנחת חוטא של כהנים נקמצת ושייריה קרבים על המזבח לעצמם, ובדעות נוספות <strong>תניא אידך</strong> <small>[שנויה</small> ברייתא <small>אחרת],</small> <strong>ר' שמעון אומר:</strong> <strong>מנחת חוטא של כהנים נקמצת, והקומץ קרב בפני עצמו, והשירים קריבין בפני עצמן, ר' אלעזר בר' שמעון,</strong> בנו, <strong>אומר: הקומץ</strong> ממנחת החוטא של כהנים <strong>קרב ב</strong>פני <strong>עצמו, ו</strong>אולם <strong>השירים מתפזרין על</strong> פני <strong>בית הדשן.</strong>
 ובעקבות הלכה זו של ר' אלעזר בנו של ר' שמעון, <strong>אמר ר' חייא בר אבא</strong> כי <strong>הוי</strong> <small>[היה מתקשה]</small> <strong>בה,</strong> בפירושה, <strong>ר' יוחנן</strong> כך: <strong>בית הדשן</strong> הנזכר בדברי ר' אלעזר בנו של ר' שמעון <strong>דהיכא</strong> <small>[של היכן]</small> הוא, באיזה מבתי הדשן שבמקדש כוונתו. <strong>אי</strong> <small>[אם]</small> הכוונה לבית הדשן ש<strong>למעלה</strong> (שעל המזבח), שניתנים השירים על האפר הצבור שם — <strong>היינו אבוה</strong> <small>[זהו</small> שיטת <small>אביו,</small> ר' שמעון<strong>],</strong> שהרי אחר שקרבים השיריים (כדעת ר' שמעון) גורפים אותם ל"תפוח" שעל המזבח, ונמצא שתוך כדי כך הם מתפזרים על בית הדשן! ו<strong>אי</strong> <small>[אם]</small> הכוונה היא לבית הדשן ש<strong>למטה</strong> (מתחת למזבח) — האם <strong>יש לך דבר שקרב</strong> במקום שהוא <strong>למטה</strong> מהמזבח?
 <strong>אמר ליה</strong> <small>[לו]</small> <strong>ר' אבא</strong> לר' חייא בר אבא: <strong>דלמא</strong> <small>[שמא]</small> כוונת ר' אלעזר בנו של ר' שמעון שמפזרים את השיריים בבית הדשן כדי להוליכם בכך <strong>לאיבוד.</strong> ומסופר כי כשאמר ר' אבא דברים אלה בבית המדרש, <strong>אחיכו</strong> <small>[צחקו]</small> החכמים היושבים שם <strong>עליה</strong> <small>[עליו],</small> אמרו: <strong>וכי יש לך</strong> בקדשים <strong>דבר</strong> שנעבדה בו עבודה <strong>קרב לאיבוד?</strong>
 ומתרצים: אכן יש מן הקדשים שהולך לאיבוד, שכן הוא הדין במנחת חוטא של כהנים, שכך <strong>תני אבוה</strong> <small>[שנה אביו]</small> של <strong>ר' אבין:</strong> נאמר במנחת חוטא <strong>"ו</strong> <strong>כל מנחת כהן כליל תהיה לא תאכל"</strong> (ויקרא ו, טז). ולשון הכתוב תמוהה, שאחר שכבר השמיענו הכתוב כי "כליל תהיה" מה לימדנו הנאמר בו "לא תאכל"? אלא לומר: דווקא <strong>לאכילה הקשתיה</strong> את מנחת חוטא של כהנים למנחת חביתין, וללמדנו שאף מנחת חוטא של כהנים אינה נאכלת, <strong>ולא</strong> הקשתיה למנחת חביתין <strong>לדבר אחר,</strong> שתוקטר כולה כדרך שמוקטרת מנחת חביתין.
  ושואלים על דרשה זו: <strong>מאי קא</strong> <strong>אמר</strong> <small>[מה הוא אומר],</small> מה כוונתו, שהרי אין לומר <small>שמנחת כהנים אינה מוקטרת כולה, שהרי בה נאמר "כליל תהיה"!</small> <strong>אמר אביי: הכי קא אמר</strong> <small>[כך הוא אומר,</small> כך כוונתו<small>],</small> שכך לדעתו יש לקרוא את הכתוב, בסירוס, ובשינוי מקום חלקי הנאמר בו: "ו <strong>כל מנחת כהן... לא תאכל"</strong> — בקרבן <strong>חובתו</strong> של כהן, כגון מנחת חוטא, שאינה נאכלת, אך גם אינה מוקטרת כולה, אלא הולכת לבית הדשן (וכשיטת ר' אלעזר בנו של ר' שמעון). "וכל מנחת <small>כהן</small> <strong>כליל תהיה"</strong> — בקרבן <strong>נדבתו</strong> של כהן, <small>שאינה נאכלת ומוקטרת כולה, כמנחת חביתין.</small> <strong>אמר ליה</strong> <small>[לו]</small> <strong>רבא</strong> לאביי: איך אתה יכול לומר כך, הרי זו כמו <strong>סכינא חריפא מפסקא קראי</strong> <small>[סכין חדה</small> ש<small>פוסקת,</small> קוטעת את <small>הפסוקים]!</small>
 <strong>אלא אמר רבא</strong> הסבר אחר, שכך לדעתו יש לקרוא את הכתוב: "ו <strong>כל מנחת כהן כליל תהיה"</strong> — זו מנחת <strong>נדבתו</strong> של כהן, שמוקטרת כולה. <strong>"לא תאכל"</strong> — זו מנחת <strong>חובתו</strong> של כהן, כמנחת חוטא, שאינה נאכלת אבל אינה מוקטרת כולה.
  ושואלים:  <strong>ו</strong>מנין לך לדרוש כך את הכתוב, שמא <strong>איפוך אנא</strong> <small>[אהפוך אני]</small> את דרך הדרשה, ואומר כי הכתוב "כליל תהיה" מתייחס למנחת חובתו של כהן, וזו מוקטרת כולה, ואילו הכתוב "לא תאכל" מתייחס למנחת נדבתו, שאינה נאכלת, אך אינה מוקטרת כולה! ומשיבים: <strong>מסתברא</strong> <small>[מסתבר]</small> יותר לומר שאת מנחת <strong>נדבתו</strong> של כהן <strong>הוה ליה</strong> <small>[היה לו]</small> <strong>לרבויי</strong> <small>[לרבות]</small> שמוקטרת כולה, ולא את מנחת חובתו של כהן. <strong>שכן</strong> דומה היא מנחת נדבתו של כהן למנחת חביתין, ובדברים הבאים: הריהי <strong>תדירה</strong> (באה תמיד, בכל זמן שרוצה הכהן להביא <small>מנחה), ובדומה למנחת חביתין הבאה בכל יום; וכמו כן הריהי באה על ידי כהן ש</small><strong>לא חטי</strong> <small>[לא חטא]</small> וכמנחת חביתין: וכמו כן הריהי <strong>בסים ריחיה</strong> <small>[ריחו מבושם,</small> מתובל ומרוקח<small>]</small> כמנחת חביתין, שכן זו וזו בלולות בשמן וניתנת עליהם לבונה. וכל אלה אינם במנחת חוטא.
  ודוחים:  <strong>אדרבה</strong> <small>[להיפך],</small> דווקא את מנחת <strong>חובתו</strong> של כהן <strong>הוה ליה לרבויי</strong> <small>[היה לו לרבות],</small> <strong>שכן</strong> דומות הן בצדדים הבאים: שמנחת חובתו באה מ<strong>עשרון</strong> אחד בלבד, וכמנחת חביתין (בעוד שלמנחת <small>נדבה אין שיעור קבוע. ועוד, ששתיהן באות כ</small><strong>חובה</strong> (מה שאין כן במנחת נדבה)! ומשיבים: מאחר ש<strong>הנך</strong> <small>[אלה]</small> צדדי הדמיון בין מנחת נדבה למנחת חביתין <strong>נפישן</strong> <small>[מרובים]</small> יותר, ודאי הקיש הכתוב למנחת החביתין דווקא את מנחת הנדבה.
 <big>ג</big> עד כה התבארו שיטותיהם של ר' שמעון (שמנחת חוטא של כהנים נקמצת והקומץ קרב לעצמו והשיריים קרבים לעצמם), ושל ר' אלעזר בנו של ר' שמעון (שבמנחת חוטא של כהנים הקומץ קרב לעצמו והשיריים מתפזרים על בית הדשן). <strong>ו</strong>מבררים: <strong>רבנן</strong> <small>[חכמים],</small> שלדעתם כל מנחות הכהנים אינן נקמצות ומוקטרות כליל, <strong>האי</strong> <small>[זה]</small> הפסוק <strong>"כל מנחת כהן כליל תהיה לא תאכל" מאי עבדי ליה</strong> <small>[מה עושים בו,</small> כיצד הם דורשים אותו<small>]?</small>
 ומשיבים: <strong>מיבעי להו לכדתניא</strong> <small>[צריכים הם</small> אותו <small>ל</small>דרשה <small>כמו ש</small>היא <small>שנויה</small> בברייתא<small>]:</small> נאמר "כליל" הן במנחת חביתין ("כליל תקטר"), והן במנחת כהן ("כליל תהיה לא תאכל"), ללמד שיש להקישן. אכן מן הכתוב עצמו <strong>אין לי אלא</strong> שדין המנחה ה<strong>עליונה</strong> (הנזכרת קודם, מנחת חביתין) <strong>ב"כליל תקטר"</strong> (שהיא מוקטרת כולה), <strong>ו</strong>שדין המנחה ה<strong>תחתונה</strong> (הנזכרת אחריה, מנחת כהנים) שהיא <strong>ב</strong>"כליל תהיה <strong>לא תאכל"</strong> (שאסורה כולה באכילה).
  ו<strong>מנין</strong> שיש <strong>ליתן את האמור של זה בזה,</strong> שאף מנחת כהנים תוקטר כולה כמנחת חביתין, <strong>ואת האמור של זה בזה,</strong> שיהא דין איסור אכילה נוהג אף מנחת חביתין תהא אסורה באכילה כמנחת כהנים? <strong>תלמוד לומר</strong> הכתוב בשתי המנחות הללו <strong>"כליל" "כליל" לגזירה שוה: נאמר כאן</strong> (במנחת כהנים) <strong>"כליל", ונאמר להלן</strong> (במנחת חביתין) <strong>"כליל",</strong>
 <strong>מה להלן</strong> (במנחת חביתין) — <strong>ב"כליל תקטר", אף כאן</strong> (במנחת חביתין) — <strong>ב"כליל תקטר". ומה כאן</strong> (במנחת כהנים) — בא הכתוב <strong>ליתן</strong> איסור <strong>לא תעשה על אכילתו, אף להלן</strong> (במנחת חביתין) — בא הכתוב <strong>ליתן לא תעשה על אכילתו.</strong>
 <big>ד</big> ועוד בענין איסור אכילה הנלמד מ"כליל תהיה לא תאכל", <strong>בעי</strong> <small>[שאל]</small> <strong>רבינא: כהן שאכל מן האימורין</strong> (חלקי הקרבן הקרבים על המזבח) <strong>מה הוא</strong> דינו? ומסביר רבינא את שאלתו: לענין לעבור באכילתו זו על <strong>לאו</strong> של <strong>זרות</strong> ("וכל זר לא יאכל קודש".
## דף עד:
 <strong>לא קא מיבעיא</strong> <small>[לא נשאלה,</small> נסתפקה<small>]</small> <strong>לי,</strong> שברור הוא שהוא נחשב כזר לאכילה זו. ומוסיף רבינא ומסביר: <strong>כי קא מבעיא</strong> <small>[כאשר נשאלה]</small> <strong>לי</strong> שאלתי, הרי זה ביחס לאיסור <strong>לאו</strong> של <strong>"כליל תהיה</strong> לא תאכל" (ויקרא ו, טז) הנאמר במנחת חביתין, <strong>מאי</strong> <small>[מה]</small> דינו של כהן זה, האם אף שאיסור זה נאמר במנחת חביתין, יהא כן הדין אף באכילת אימורים מן הקרבן, או מאחר שלא נאמר בהם איסור זה, לא יעבור עליו הכהן.
 <strong>אמר רב אהרן לרבינא: תא שמע</strong> <small>[בוא</small> ו<small>שמע]</small> פתרון לשאלתך ממה <strong>דתניא</strong> <small>[ששנויה</small> ברייתא<small>],</small> <strong>ר' אליעזר אומר: כל</strong> דבר בקדשים (ולא רק במנחת כהן) <strong>שהוא ב</strong>מצות <strong>"כליל תהיה"</strong> (שמצוה לשורפו), וכגון האימורים שדינם לשריפה, בא הכתוב <strong>ליתן</strong> בו אף <strong>איסור</strong> <strong>לא תעשה על אכילתו.</strong>
 <big>א משנה</big> כל <strong>מנחת כהנים,</strong> של חובה או של נדבה, ובמנחת חינוך (מנחתו של הכהן ביום בו הוא נחנך לעבודה במקדש), <strong>ומנחת כהן משיח</strong> ("מנחת חביתין", אותה מקריב הכהן הגדול בכל יום), <strong>ומנחת נסכים</strong> (שמביאים עמה יין לנסך), הבאה עם קרבנות שונים — כל אלה עולות כולן <strong>למזבח</strong> בלא שנקמצות תחילה, <strong>ואין בהן</strong> דבר כלשהו הניתן <strong>לכהנים. ובזה</strong> (בסוג קדשים זה) <strong>יפה</strong> (חזק) <strong>כח</strong> ה<strong>מזבח</strong> שמוקטרים עליו כל אלה, <strong>מכח הכהנים</strong> שאין להם דבר בקדשים הללו. ואילו <strong>שתי הלחם</strong> המובאים בחג השבועות, <strong>ולחם הפנים</strong> אותם עורכים בכל שבת על שולחן הזהב הנמצא בהיכל, <strong>נאכלין</strong> <strong>לכהנים</strong> בלבד, <strong>ואין בהם למזבח</strong> כל חלק, שאין דבר מהם העולה על המזבח להקטרה. <strong>ובזה יפה</strong> (חזק) הוא <strong>כח הכהנים מכח המזבח.</strong>
 <big>ב גמרא</big> ותוהים: <strong>ותו</strong> <small>[ועוד]</small> קדשים אחרים מלבד אלה המוזכרים במשנתנו שעולים כולם למזבח ואין לכהנים חלק בהם <strong>ליכא</strong> <small>[אין]?</small> <strong>והא איכא</strong> <small>[והרי יש]</small> קרבן ה<strong>עולה,</strong> שהריהו קרב כולו על המזבח! ומשיבים: מכל מקום <strong>איכא</strong> <small>[יש]</small> <strong>עורה</strong> של הבהמה שניתן <strong>לכהנים</strong> ואינה עולה איפוא כולה על המזבח. ושואלים עוד: <strong>והא איכא</strong> <small>[והרי יש]</small> קרבן <strong>עולת העוף</strong> שעולה כולו על המזבח, ואין עורו ניתן לכהנים! ומשיבים: <strong>איכא</strong> <small>[יש]</small> <strong>מוראה</strong> (הזפק) <strong>ונוצה</strong> שעליה, שאינן קרבות על המזבח. ושואלים עוד: <strong>והא איכא</strong> <small>[והרי יש]</small> <strong>נסכים</strong> של יין, אותם מנסכים על המזבח כולם, ואין נותנים מהם כלל לכהנים! ומשיבים: הנסכים אינם מוקרבים על המזבח, אלא <strong>לשיתין</strong> (חללים שמתחת למזבח) הריהם <strong>אזלי</strong> <small>[הולכים],</small> ושואלים עוד:
 <strong>ומאי</strong> <small>[ומה]</small> באה ללמדנו הלשון המדגישה כי <strong>"בזו</strong> יפה כח מזבח מכח הכהנים", שניתן להסיק ממנה כי יש דבר אחר, שהיה מקום לומר בו שאף הוא ניתן כולו למזבח ואינו ניתן לכהנים? ומסבירים: הרי זה בא <strong>לאפוקי</strong> <small>[להוציא,</small> לשלול<small>]</small> <strong>מ</strong>דברי <strong>שמואל,</strong> שכן <strong>אמר שמואל: המתנדב יין</strong> (בלא קרבן) לבית המקדש, מה יעשה בו? הריהו <strong>מביאו</strong> למקדש, <strong>ומזלפו על גבי אישים</strong> (אש המזבח), ולדעת שמואל יש עוד מקרה בו דבר ניתן כולו למזבח ואין לכהנים חלק בו. לכך <strong>קא משמע לן</strong> <small>[הוא,</small> התנא במשנתנו, <small>משמיע לנו]</small> שרק בשלושת המקרים הללו כך הדין, והמתנדב יין, אותם נסכי יין <strong>לשיתין אזלי</strong> <small>[הולכים]</small> ולא על המזבח.
  ומוסיפים: ואולם יש במשנתנו גם דין ש<strong>מסייע ליה</strong> <small>[לו]</small> <strong>לשמואל,</strong> בהלכה אחרת שאמר, שכן <strong>אמר שמואל: המתנדב שמן</strong> לבית המקדש, מה יעשה בו? הריהו <strong>קומצו,</strong> ומקריב קומץ זה על המזבח, <strong>ושיריו</strong> של השמן <strong>נאכלין</strong> לכהנים. וממשמעות דברי משנתנו יש להוכיח כי אף בנדבת שמן אין כולו קרב על המזבח, אלא רק חלק ממנו, והשאר ניתן לכהנים.
 <big>ג</big> שנינו במשנתנו כי ב<strong>שתי הלחם ו</strong>ב<strong>לחם הפנים</strong> יפה כח כהנים מכח מזבח, שבאלה הכל ניתן לכהנים, ואין למזבח כל חלק בהם. ותוהים: <strong>ותו</strong> <small>[ועוד]</small> קדשים אחרים שניתנים כולם לכהנים ואין למזבח חלק בהם <strong>ליכא</strong> <small>[אין]?</small> <strong>והא איכא</strong> <small>[והרי יש]</small> קרבן <strong>חטאת העוף,</strong> שכולו נאכל לכהנים, ואין למזבח כל חלק בו! ומשיבים: אין קרבן חטאת העוף נחשב כמי שאין למזבח חלק בו, שכן <strong>איכא</strong> <small>[יש]</small> למזבח <strong>את</strong> <strong>דמה</strong> של חטאת זו שמזים אותם על המזבח.
  ושואלים עוד: <strong>והאיכא</strong> <small>[והרי יש]</small> <strong>לוג שמן של</strong> ה<strong>מצורע</strong> המובא ביום טהרתו, שניתן לכהנים, ולא למזבח! ומשיבים: אין כולו ניתן לכהנים, שכן <strong>איכא</strong> <small>[יש]</small> בתחילה <strong>מתנותיו</strong> (הנתינות) שניתנות מהשמן כשבע הזאות "לפני ה' " (ויקרא יד, טז), ולאחר מכן מיתר השמן נותן הכהן על תנוך אוזנו הימנית של המיטהר ועל בוהן ידו הימנית ועל בוהן רגלו הימנית (שם יז).
 ושואלים עוד: <strong>ומאי</strong> <small>[ומה]</small> אם כן באה ללמדנו הלשון המדגישה כי <strong>"בזו</strong> יפה כח הכהנים מכח מזבח"? הרי זה בא <strong>לאפוקי ממאן דאמר</strong> <small>[להוציא,</small> לשלול, <small>מ</small>דעתו של <small>מי שאומר]</small> כי <strong>שתי הלחם הבאות בפני עצמן</strong> בלי כבשים — אינם קרבים, שכן הקרבת הכבשים מעכבת את אכילת הלחמים, ו<strong>לשריפה אתיין</strong> <small>[הולכים],</small> לכך <strong>קמשמע לן</strong> <small>[הוא,</small> התנא במשנתנו, <small>משמיע לנו]</small> ש<strong>בזו</strong> בשתי הלחם <strong>יפה כח כהנים</strong> מכח מזבח <strong>לעולם</strong> (בכל האופנים), ואף כשאין עימם כבשים — הריהם כולם לכהנים, ואין למזבח בהם כלום.
 <big>ד משנה</big> <strong>כל המנחות הנעשות בכלי</strong> (כמנחת המחבת והמרחשת), הריהן <strong>טעונות</strong> (חייבות) <strong>שלשה מתנות</strong> (נתינות) <strong>שמן</strong> עליהן. ואלו הן (בסדר מן הסוף אל ההתחלה): ה<strong>יציקה, ו</strong>ה<strong>בלילה, ומתן שמן בכלי קודם לעשייתן</strong>. שנותן בתחילה מעט מן השמן אל תוך הכלי, ולאחריה נותן את הסולת אל תוך הכלי. ולאחר מכן נותן עוד מעט מן השמן, לצורך בלילת הסולת בשמן ("בלילה"). ולאחר הבלילה, לשים את הבצק במים פושרים, ואופים את המנחה עשר מצות (במחבת או במרחשת, כפי נדרו). ולאחר אפייתן ופתיתתם לפתיתים, הריהו נותן עליהם שוב שמן ("יציקה").
  ונחלקו חכמים בדרך הבלילה, יש האומרים כי את המנחות הבאות <strong>חלות</strong> מצות (מנחת מאפה תנור, מנחת מחבת, ומנחת מרחשת) <strong>בוללן</strong> הכהן כשהן כבר חלות, שבלילתן נעשית בפתיתתן. אלו <strong>דברי רבי. ו</strong>אילו <strong>חכמים אומרים</strong> כי אף במנחות הללו הבלילה נעשית בעודן <strong>סולת.</strong> ועוד: <strong>החלות</strong> של מנחת מאפה תנור <strong>טעונות</strong> (חייבות) <strong>בלילה</strong> בשמן. <strong>ו</strong>אולם מנחת <strong>רקיקין</strong> — אינה חייבת בבלילה בשמן, אלא ב<strong>משיחה</strong> של הרקיקים בשמן לאחר אפייתם. ו<strong>כיצד</strong> הוא <strong>מושחן?</strong> — בצורה שהיא <strong>כמין</strong> (כעין) האות היוונית <strong>כי,</strong> <strong>והשאר</strong> מן השמן לאחר המשיחה, הריהם <strong>נאכלין לכהנים.</strong>
 <big>ה גמרא</big> שנינו במשנתנו כי "כל המנחות הנעשות בכלי טעונות שלושה מתנות שמן", ושואלים: מלשון זו משמע שאין דין זה נוהג אלא במנחות הללו, ואם כן <strong>למעוטי מאי</strong> <small>[למעט</small> את <small>מה]</small> היא באה? <strong>אמר רב פפא:</strong> <strong>למעוטי</strong> <small>[למעט]</small> את <strong>מנחת מאפה</strong> תנור, שאין כל מעשיה בכלי (שהרי היא נאפית בתנור), שאינה חייבת ביציקה.
 <big>ו</big> שנינו במשנתנו דין שלש נתינות שמן במנחת מחבת ומנחת מרחשת, ובענין זה <strong>תנו רבנן</strong> <small>[שנו חכמים]:</small> ממשמעות הכתוב במנחת המרחשת <strong>"ואם מנחת מרחשת קרבנך סלת בשמן תעשה"</strong> (ויקרא ב, ז), נראה שהסולת ניתנת בשמן, <strong>ו</strong><strong>מלמד</strong> הכתוב <strong>שטעונה</strong> מנחת המרחשת בתחילה <strong>מתן שמן בכלי,</strong> ולאחר מכן ניתנת הסולת על השמן הזה. ומאחר ונאמרה לשון <strong>"קרבנך"</strong> במנחת המרחשת ("ואם מנחת מרחשת קרבנך...") וכן נאמרה הלשון <strong>"קרבנך"</strong> במנחת המחבת ("ואם מנחה על המחבת קרבנך סולת בלולה בשמן מצה תהיה". שם ה), הרי זה בא <strong>ל</strong>למדנו ב<strong>גזירה שוה,</strong>
## דף עה.
 כי <strong>מה כאן</strong> במנחת מרחשת — הריהי טעונה <strong>מתן שמן בכלי</strong> קודם עשייתה (כדרך שנאמר בה "ואם מנחת מרחשת קרבנך סולת בשמן תעשה". ויקרא ב, ז). <strong>אף להלן</strong> במנחת מחבת הנלמדת ממנה בגזירה שווה — יש <strong>מתן שמן בכלי. ו</strong>מצד אחר, <strong>מה להלן</strong> במנחת מחבת — יש <strong>יציקה ובלילה</strong> (שכן נאמר בה "ואם מנחה על המחבת קרבנך סולת בלולה בשמן מצה תהיה. פתות אותה פתים ויצקת עליה שמן מנחה היא". שם ה— ו), <strong>אף כאן</strong> במנחת מרחשת — <strong>יש</strong> <strong>יציקה ובלילה.</strong>
 <big>א</big> שנינו במשנתנו כי נחלקו רבי וחכמים בדרך בלילת המנחות הבאות חלות מצות (מנחת מאפה תנור, מנחת מחבת, מנחת מרחשת), אם כאשר הן <strong>חלות</strong> הריהו <strong>בוללן</strong> בפתיתיהן, אלו <strong>דברי רבי, ו</strong>אילו <strong>חכמים אומרים</strong> שאף במנחות הללו נעשית הבלילה בעודן <strong>סולת.</strong>
 ובענין זה עוד <strong>תנו רבנן</strong> <small>[שנו חכמים]</small> מה שנאמר במנחת מחבת <strong>"סלת בלולה</strong> בשמן" (שם ה), <strong>מלמד ש</strong>מנחת המחבת <strong>נבללת</strong> כשהיא עדיין <strong>סולת,</strong> וכשיטת חכמים. <strong>רבי אומר:</strong> כשהיא <strong>חלות</strong> הריהו <strong>בוללן</strong> בשמן ולא כשהיא עדיין סולת, וטעמו: <strong>ש</strong>כן <strong>נאמר</strong> בפסוק הקודם, במנחת מאפה תנור <strong>"חלות בלולות"</strong> (שם ד), ומכאן שמנחה הבאה חלות נבללת כשהיא חלות. <strong>אמרו לו</strong> חכמים לרבי בפירכה על שיטתו: ומכאן אתה למד? <strong>והלא</strong> אף <strong>לחמי תודה</strong> הבאים עם בהמת השלמים <strong>נאמר בהן</strong> כלשון הזו <strong>"חלות</strong> מצות בלולות בשמן... וסולת מורבכת חלות בלולות בשמן" (שם ז, יב), <strong>ו</strong>הן ודאי נבללות בעודן סולת, שהרי <strong>אי אפשר לבוללן כשהן</strong> כבר <strong>חלות, אלא</strong> בעודן <strong>סולת!</strong>
 ומסבירים: <strong>כיצד</strong> בדיוק הוא <strong>עושה</strong> לשיטת חכמים בבלילת המנחה? בתחילה הריהו <strong>נותן</strong> מעט <strong>שמן בכלי</strong> בו תיעשה המנחה <strong>קודם לעשייתן</strong> (וזו היא נתינה ראשונה משלוש נתינות השמן), <strong>ו</strong>לאחר מכן הריהו <strong>נותנה</strong> את הסולת לאותו כלי, <strong>ונותן</strong> פעם נוספת מעט <strong>שמן עליה ובוללה</strong> (וזו היא נתינה שניה מנתינות השמן). <strong>ולשה</strong> במים פושרים, <strong>ואופה</strong> אותה (במחבת או במרחשת, כפי נדרו) עשר מצות. <strong>ו</strong>לאחר שנאפו החלות, <strong>הריהו</strong> <strong>פותתה</strong> את החלה האפויה לפתיתים, <strong>ונותן עליה</strong> שוב <strong>שמן</strong> (וזו היא נתינה שלישית, <strong>וקומץ</strong> ממנה את הקומץ העולה להקטרה.
  ואילו לשיטת <strong>רבי</strong> ה<strong>אומר</strong> כי בהיותן <strong>חלות</strong> הריהו <strong>בוללן, ש</strong>כן <strong>נאמר</strong> בלחמי תודה <strong>"חלות בלולת בשמן", כיצד</strong> הוא <strong>עושה</strong> את הבלילה? בתחילה הריהו <strong>נותן שמן בכלי קודם לעשייתה</strong> (וזו היא נתינה ראשונה של שמן), <strong>ונותנה</strong> את הסולת באותו כלי, <strong>ולשה</strong> במים פושרים, <strong>ואופה</strong> אותה בכלי (כנדרו, מחבת או מרחשת), <strong>ופותתה</strong> את החלה האפויה לפתיתים, <strong>ונותן עליה שמן</strong> (וזו היא נתינת שמן שניה, הבלילה), <strong>ובוללה</strong> בפתיתיה, <strong>וחוזר ונותן עליה שמן</strong> (וזו היא נתינת שמן שלישית, היציקה), <strong>וקומץ</strong> ממנה את קומצה, ומקטירה.
  ומבררים:  <strong>"אי אפשר</strong> לבוללן כשהן חלות אלא סולת", <strong>דקאמרי ליה רבנן</strong> <small>[שאמרו לו חכמים]</small> <strong>לרבי</strong> בענין לחמי התודה, כפירכה על הוכחתו, <strong>מאי</strong> <small>[מה]</small> <strong>היא,</strong> מה ההסבר לדבריהם, מדוע אין אפשרות לבלול את לחמי התודה לאחר שנאפו? <strong>אמר ר' שמואל בר רב יצחק</strong> בהסבר דברי חכמים: <strong>רביעית</strong> לוג <strong>שמן</strong> בלבד <strong>היא</strong> הניתנת לעשר חלות ולעשרה רקיקים, ו<strong>היאך מתחלקת</strong> מידה כה מועטה של שמן <strong>לכמה חלות</strong> שתיבללנה בו? אלא ודאי הוא שהן נבללות כשהן עדיין סולת.
 <big>ב</big> שנינו במשנה ש<strong>החלות</strong> של מנחת מאפה תנור <strong>טעונות</strong> (חייבות) <strong>בלילה</strong> בשמן, <strong>ו</strong>אילו ה<strong>רקיקין</strong> אינם חייבים בלילה בשמן, אלא <strong>ב</strong><strong>משיחה</strong> של שמן עליהם. ובענין זה <strong>תנו רבנן</strong> <small>[שנו חכמים]</small> בברייתא: מה שנאמר במנחת מאפה התנור "וכי תקריב קרבן מנחה מאפה תנור סולת חלות מצות בלולות בשמן ורקיקי מצות משוחים בשמן" (שם ב, ד), בא ללמדנו: דווקא כשהמנחה באה <strong>חלות</strong> מצוותן שיהיו <strong>בלולות</strong> בשמן, <strong>ולא</strong> כשהיא באה <strong>רקיקין</strong> יהיו <strong>בלולין</strong> בשמן. ונצרכים אנו ללימוד זה, <strong>ש</strong>כן <strong>יכול</strong> אדם לטעון: <strong>והלא דין</strong> (קל וחומר) <strong>הוא: ומה חלות</strong> הקלות בדינן מרקיקים, <strong>ש</strong>הרי <strong>אינן טעונות משיחה</strong> בשמן כרקיקים — בכל זאת הריהן <strong>טעונות בלילה,</strong> ה<strong>רקיקין</strong> החמורים בדינם מן החלות, <strong>ש</strong>הרי הם <strong>טעונין משיחה</strong> — <strong>אינו דין ש</strong>יהיו אף הם <strong>טעונין בלילה!</strong> לכך <strong>תלמוד לומר</strong> (מלמדנו האמור) <strong>"חלות</strong> מצות <strong>בלולות</strong> בשמן" — דווקא חלות הן המצוות להיבלל בשמן, <strong>ולא רקיקין בלולין.</strong>
 ומצד שני מה שנאמר <strong>"ורקיקי מצות משוחים בשמן" בא</strong> ללמדנו שדווקא ה<strong>רקיקין</strong> מצוותם שיהיו <strong>משוחין</strong> בשמן, <strong>ולא</strong> ה<strong>חלות משוחות</strong> בשמן. ונצרכים אנו ללימוד זה, שכן <strong>יכול</strong> אדם לטעון: <strong>והלא דין</strong> (קל וחומר) <strong>הוא: ומה רקיקין</strong> הקלים מחלות, <strong>ש</strong>הרי <strong>אינן טעונין בלילה</strong> כחלות — בכל זאת הריהם <strong>טעונין משיחה.</strong> מעתה, ה<strong>חלות</strong> החמורות בדינן מרקיקים, <strong>ש</strong>הרי הן טעונות בלילה — <strong>אינו דין ש</strong>יהיו אף <strong>טעונות משיחה!</strong> לכך <strong>תלמוד לומר</strong> "ורקיקי מצות משוחים בשמן" — ללמדנו: דווקא ה<strong>רקיקין</strong> הם המצווים להיות <strong>משוחים</strong> בשמן, <strong>ולא</strong> ה<strong>חלות</strong> מצוות להיות <strong>משוחות</strong> בשמן.
  ושואלים על דרשה זו: <strong>מאי תלמודא</strong> <small>[מה הלימוד,</small> מה ההכרח לדרוש באופן זה<small>],</small> והרי אפשר לומר שהכתוב "בלולות" מוסב על שניהם, כשם שהכתוב "משוחים" מוסב על שניהם! <strong>אמר רבא</strong> בתשובה: אין מקום לומר כן, שהרי בכל המקומות בתורה <strong>לא לישתמיט</strong> <small>[לא נשמט,</small> סוטה<small>]</small> הכתוב מדרכו, ותמיד נאמר במקרא שהחלות הן הבלולות, והרקיקים הם המשוחים, שאם לא כן <strong>ולכתוב</strong> <small>[ושיכתוב]</small> <strong>"חלות משוחות ורקיקין בלולין".</strong>
 <big>ג</big> עוד שנינו במשנה בתיאור משיחתם של הרקיקים: <strong>כיצד מושחן? כמין כי, והשאר</strong> (מן השמן) <strong>נאכל</strong> לכהנים. ושואלים: <strong>מאי</strong> <small>[מה</small> פירוש<small>]</small> <strong>"כמין כי"? אמר רב כהנא</strong> בהסבר דברי המשנה: <strong>כמין</strong> האות <strong>כי</strong> שבלשון <strong>יווני.</strong>
 <big>ד</big> ועוד בענין בלילת החלות ומשיחת הרקיקים <strong>תנו רבנן</strong> <small>[שנו חכמים]</small> בברייתא: <strong>מנחה</strong> (מאפה תנור) <strong>הבאה מחצה</strong> (חמש) <strong>חלות ומחצה</strong> (וחמישה) <strong>רקיקין</strong> (כשיטת ר' שמעון, שאפשר להביא מנחת מאפה תנור אף באופן זה), כיצד נוהגים בשמן הניתן בהם? הריהו <strong>מביא לוג שמן,</strong> כשיעור השמן הניתן לעשרון סולת, <strong>וחוצהו</strong> לשני חצאי לוג. <strong>חציו</strong> האחד מיועד <strong>לחלות, וחציו</strong> האחר מיועד <strong>לרקיקין. ו</strong>את ה
 <strong>חלות</strong> <strong>בוללן</strong> בשמן, כדינן. <strong>ו</strong>את ה<strong>רקיקין</strong> <strong>מושחן</strong> בשמן, כדינם. <strong>ומושח את הרקיק על פני כולו,</strong> ולא כצורת האות היוונית כי. <strong>ו</strong>את <strong>שאר השמן</strong> שנשאר אחרי המשיחה הריהו <strong>מחזירו ל</strong>בלילת ה<strong>חלות. ר' שמעון בן יהודה משום</strong> <small>[בשם]</small> <strong>ר' שמעון אומר:</strong> הריהו <strong>מושחן</strong> לרקיקים <strong>כמין</strong> האות היוונית <strong>כי, ושאר השמן נאכל לכהנים.</strong>
 ובענין זה <strong>תניא אידך</strong> <small>[שנויה</small> ברייתא <small>אחרת]:</small> עשרה <strong>רקיקין הבאים בפני עצמן</strong> כמנחת מאפה תנור, כיצד נוהגים בנתינת השמן עליהם? <strong>מביא לוג שמן, ומושחן, ו</strong>מן הנשאר מהשמן הריהו <strong>חוזר ומושחן</strong> שוב ושוב, <strong>עד שיכלה כל</strong> ה<strong>שמן שבלוג.</strong> ואילו <strong>ר' שמעון בן יהודה אומר משום</strong> <small>[בשם]</small> <strong>ר' שמעון: מושחן כמין כי, ושאר השמן נאכל לכהנים.</strong>
 <big>ה משנה</big> <strong>כל המנחות הנעשות בכלי טעונות פתיתה</strong> (שבירה), וכדרך שתתבאר במשנה הבאה.
 <big>ו גמרא</big> שנינו במשנתנו כי כל המנחות הנעשות בכלי טעונות פתיתה, ולשון זו באה למעט את הקדשים שאינם נעשים בכלי שאינם טעונים פתיתה. ומבררים: <strong>למעוטי מאי</strong> <small>[למעט</small> את <small>מה]</small> באו הדברים? <strong>אמר רב פפא: למעוטי</strong> <small>[למעט]</small> את <strong>שתי הלחם ו</strong>את <strong>לחם הפנים,</strong> שאין הם נאפים בכלי אלא בתנור, ואינם טעונים פתיתה.
 <big>ז</big> למדנו למעלה, כי אין שתי הלחם ולחם הפנים טעונים פתיתה. ובענין זה מביאים מה ש<strong>תנו רבנן</strong> <small>[שנו חכמים]</small> בברייתא: מה שנאמר בדין מנחת המחבת <strong>"פתות אתה פתים</strong> ויצקת עליה שמן <strong>מנחה</strong> היא" (ויקרא ב, ו) בלשון הפותחת בדין הפתיתה, ומסיימת בלשון כוללת "מנחה היא", מורה כי דין הפתיתה נוהג בכל מנחה, ולמדנו <strong>לרבות</strong> דין <strong>כל המנחות ל</strong>חיוב <strong>פתיתה.</strong> ומעתה יש מקום לומר: <strong>יכול</strong> שמכאן <strong>אני מרבה אף</strong> את <strong>שתי הלחם ולחם הפנים</strong> לפתיתה? לכך <strong>תלמוד לומר</strong> (מלמדנו האמור) באותו כתוב "פתות <strong>אתה"</strong> — דווקא היא ולא אחרת, ולמעט את שתי הלחם ואת לחם הפנים.
  ובדומה לכך, דורשים עוד: מה שנאמר בכתוב זה <strong>"ויצקת</strong> עליה <strong>שמן מנחה</strong> היא" — <strong>הרי בלשון הפותחת בדין היציקה, ומסיימת בלשון הכוללת</strong> "מנחה היא", מורה כי דין היציקה נוהג בכל מנחה, ולמדנו מכאן <strong>לרבות</strong> את דינן של <strong>כל המנחות ליציקה.</strong> ומעתה יש מקום לומר: <strong>יכול ש</strong>מכאן <strong>אני מרבה אף</strong> את <strong>מנחת מאפה</strong> לדין היציקה? לכך <strong>תלמוד לומר</strong> באותו כתוב "ויצקת <strong>עליה שמן"</strong> כי דווקא היא ולא אחרת, ולמעט את מנחת המאפה מדין היציקה.
  ועדיין יש מקום לשאול: האם <strong>אוציא</strong> מכלל דין היציקה <strong>את החלות</strong> של מנחת מאפה תנור, <strong>ולא אוציא</strong> מכלל דין היציקה <strong>את הרקיקין?</strong> לכך <strong>תלמוד לומר</strong> אותו כתוב "מנחה <strong>היא",</strong> למעט גם את הרקיקים מכלל דין היציקה. ושואלים: <strong>מאי תלמודא</strong> <small>[מה הלימוד,</small> מה ההכרח <small>ללמוד באופן זה</small><small>],</small> שבא המיעוט "היא" למעט רקיקים, שמא <strong>אימא</strong> <small>[אמור]</small> כי הריהו בא <strong>להוציא מנחת כהנים</strong> מכלל דין היציקה!
## דף עה:
 <strong>אמר רבה</strong> בתשובה: אין הכתוב הזה, שיש בו שני מיעוטים ("עליה", "היא") בא אלא למעט דבר הנצרך לשני מיעוטים, שכן יש בו שני מינים שונים. ו<strong>איזהו</strong> ה<strong>דבר שצריך שני מיעוטין? הוי אומר: זו מנחת מאפה,</strong> שיש בה גם חלות וגם רקיקים.
 <big>א משנה</big> שנינו במשנה הקודמת כי כל המנחות הנעשות בכלי טעונות פתיתה. ומסבירים כיצד נעשית הפתיתה: <strong>מנחת ישראל,</strong> כיצד פותתים אותה? <strong>קופל</strong> (כופל) כל <strong>אחד</strong> מן החלות לאחר אפייתן <strong>לשנים,</strong> ושב <strong>ו</strong>כופל אותן <strong>שנים,</strong> ובכך נכפלו <strong>לארבעה, ומבדיל</strong> (מחלק, שובר) את החלה במקום בו נכפלה. וכיצד פותתים את <strong>מנחת כהנים?</strong> — <strong>קופל</strong> כל <strong>אחד</strong> מן החלות <strong>לשנים,</strong> ושב <strong>ו</strong>כופל אותן <strong>שנים</strong> <strong>לארבעה</strong> כבמנחת ישראל, ובכך הוא מקיים בה מצות פתיתה. <strong>ו</strong>אולם במנחת כהנים <strong>אינו מבדיל</strong> (שוברה במקום שנכפלה), שכיון שאינה נקמצת (שהריהי עולה כולה למזבח), אין צריך הבדלה זו. ואילו <strong>ב</strong><strong>מנחת כהן משיח</strong> (הנקראת גם "מנחת חביתין", מנחתו של הכהן הגדול המוקרבת בכל יום) — <strong>לא היה מקפלה.</strong> אלו דברי חכמים, ואילו <strong>ר' שמעון</strong> חולק ו<strong>אומר</strong> כי <strong>מנחת כהנים ומנחת כהן משיח אין</strong> נוהגת <strong>בהן</strong> כלל מצות <strong>פתיתה,</strong> <strong>מפני שאין</strong> נוהגת <strong>בהן</strong> מצות <strong>קמיצה, ו</strong>כלל הוא: <strong>כל שאין בהן קמיצה</strong> <strong>—</strong> <strong>אין בהן פתיתה. וכולן,</strong> כל המנחות הנזכרות למעלה הריהו <strong>פותתן</strong> לפתיתים שגודלם <strong>כזיתים.</strong>
 <big>ב גמרא</big> שנינו במשנתנו כי מנחת ישראל נכפלת אחד לשנים ושנים לארבעה ומבדיל, בעוד שמנחת כהנים נכפלת אחד לשנים ושנים לארבעה ואינו מבדיל בה. ובענין זה <strong>תנו רבנן</strong> <small>[שנו חכמים]</small> בברייתא: נאמר במנחת מחבת "פתות אותה פתים ויצקת עליה שמן מנחה היא" (ויקרא ב, ו), ומן האמור בה <strong>"פתות"</strong> — <strong>יכול</strong> אתה לומר כי הכוונה שיש לחלקה פעם אחת, <strong>לשנים</strong> בלבד, ולא יותר. לכך <strong>תלמוד לומר</strong> (מלמדנו האמור) הנוסף בכתוב זה <strong>"פתים"</strong> — שיהיו השנים שנפתתו, נפתתים שוב, לארבעה. ועדיין יכול אתה לשאול: <strong>אי</strong> <small>[אם]</small> למדים אנו מהכתוב הנוסף <strong>"פתים"</strong> שיש לחזור ולפותת את השנים שנפתתו כבר, <strong>יכול</strong> יהא הדין שהריהו חוזר ופותת אותה עד ש<strong>יעשנה פירורין?</strong> לכך <strong>תלמוד לומר</strong> עוד בכתוב זה בין "פתות" לבין "פתים" <strong>"אתה"</strong> ("פתות אותה פתים") — להדגיש: דווקא <strong>אותה</strong> את המנחה עצמה הריהו פותת <strong>לפתיתים, ולא</strong> עושה <strong>פתיתה לפתיתים.</strong>
 <strong>הא</strong> <small>[הרי]</small> <strong>כיצד</strong> יעשה? ב<strong>מנחת ישראל</strong> — הריהו <strong>קופל אחד לשנים ושנים לארבעה, ו</strong>לאחר מכן הריהו <strong>מבדיל.</strong> ואילו <strong>מנחת כהנים</strong> היה מקפלה אחד לשנים ושנים לארבעה, ולא היה מבדיל. <strong>ו</strong>מנחת <strong>כהן משיח</strong> — <strong>היה מקפלה</strong> לשנים (שכן נאמר בה "...תופיני מנחת פתים תקריב". ויקרא ו, יד — שהריהי נפתתת). ותוהים על הנאמר בברייתא שאת מנחת כהן משיח היה מקפל לשנים, <strong>והא אנן תנן</strong> <small>[והרי אנו שנינו]</small> במשנתנו במפורש כי <strong>לא היה מקפלה! אמר רבה</strong> בתשובה: מה שנאמר במשנה שלא היה מקפלה, הכוונה היא ש<strong>אינו מקפלה לארבעה</strong> (שהרי לא נאמר בה, כדרך שנאמר במנחת ישראל "פתות... פתים"), <strong>אבל מקפלה לשנים.</strong>
 <big>ג</big> עוד שנינו במשנתנו כי <strong>ר' שמעון אומר</strong> ש<strong>מנחת כהנים ומנחת כהן משיח אין בהן פתיתה,</strong> ובהמשך הדברים נאמר כי בכל המנחות הטעונות פתיתה — פותתים אותן לפתיתים שיש בהם כשיעור זית לפחות. <strong>אמר רב יוסף: האי</strong> <small>[זו]</small> ה<strong>חביצא</strong> (תבשיל קדירה שבו פירורי לחם) <strong>דאית</strong> <small>[שיש]</small> <strong>בה פירורין</strong> של לחם ששיעורם <strong>כזית</strong> — <strong>מברכינן</strong> <small>[מברכים אנו]</small> <strong>עליה</strong> לפני אכילתה <strong>"המוציא לחם מן הארץ",</strong> כמו על הלחם. ואולם <strong>אי לית</strong> <small>[אם אין]</small> <strong>בה פירורין</strong> ששיעורם <strong>כזית</strong> — <strong>מברכינן</strong> <small>[מברכים אנו]</small> <strong>עליה</strong> לפני אכילתה ברכת <strong>"בורא מיני מזונות".</strong>
 <strong>אמר רב יוסף: מנא אמינא לה</strong> <small>[מנין אני אומר,</small> למד <small>אותה]</small> הלכה? — <strong>דתניא</strong> <small>[ש</small>כן <small>שנויה</small> ברייתא<small>]</small> אדם מישראל שלא הקריב מנחה מימיו, ש<strong>היה עומד ו</strong>מוסר לכהן שיהיה <strong>מקריב</strong> עבורו <strong>מנחות בירושלים,</strong> הריהו <strong>אומר: "ברוך</strong> אתה ה' אלקינו מלך העולם, <strong>שהחיינו וקימנו</strong> והגיענו לזמן הזה". ולאחר שנקמצו המנחות, ואת שיירי המנחה <strong>נטלן</strong> הכהן על מנת <strong>לאכלן,</strong> בטרם שיאכלן <strong>אומר</strong> הכהן: "ברוך אתה ה' אלקינו מלך העולם <strong>המוציא לחם מן הארץ". ו</strong>הרי <strong>תנן</strong> <small>[שנינו]</small> במשנתנו כי המנחות שנפתתות <strong>וכולן</strong> ה<strong>פתיתים</strong> הריהם <strong>ב</strong>שיעור <strong>כזית</strong> לפחות. ומכאן, שכאשר יש פתיתי לחם בגודל של כזית מברכים עליהם "המוציא".
 <strong>אמר ליה</strong> <small>[לו]</small> <strong>אביי</strong> לרב יוסף בקושיה על דבריו: <strong>ול</strong>דברי <strong>תנא דבי</strong> <small>[חכם בית</small> המדרש<small>]</small> של <strong>ר' ישמעאל</strong> ש<strong>אמר</strong> כי כל המנחות שדינן בפתיתה, לאחר אפייתן הכהן <strong>מפרכן</strong> (משברן) שוב ושוב, <strong>עד ש</strong>הוא <strong>מחזירן ל</strong>מצב שהיו בו בתחילתן, כשהן ב<strong>סלתן</strong> (קמחן), האם <strong>הכי נמי</strong> <small>[כך גם כן]</small> תאמר ש<strong>לא מברך</strong> הכהן על אכילתן ברכת <strong>"המוציא"!</strong>
 <strong>וכי תימא</strong> <small>[ואם תאמר]</small> כי <strong>הכי נמי</strong> <small>[אכן כך</small> הוא הדין <small>גם כן]</small> לשיטת חכם זה, <strong>והתניא</strong> <small>[והרי שנויה</small> ברייתא<small>]</small> שאם <strong>ליקט</strong> אדם <strong>מכולן,</strong> מפירורים שאין בכל אחד מהם שיעור כזית, וצברם לכלל <strong>כזית, ואכלו</strong> — הרי זו נחשבת כאכילה, ולכך <strong>אם</strong> מפירורי <strong>חמץ הוא</strong> ואכלם בפסח — הריהו <strong>ענוש כרת</strong> על כך, ככל האוכל כזית חמץ בפסח. ו<strong>אם</strong> מפירורי <strong>מצה הוא</strong> זה — <strong>אדם יוצא בהן ידי חובתו</strong> לאכול מצה <strong>בפסח.</strong> הרי שנחשבים אף הפירורים שאין בהם כזית לענין אכילה, ומכאן שיש לברך אף עליהם "המוציא"! 
 ענה לו רב יוסף: <strong>הכא</strong> <small>[כאן],</small> בברייתא זו המלמדת שאף בפירורים שאין בהם כזית נחשבת האכילה, <strong>במאי עסקינן</strong> <small>[במה עוסקים אנו]?</small> <strong>ב</strong>מקרה שלא רק ליקט את הפירורים לכדי שיעור כזית, אלא <strong>ש</strong>אף <strong>עירסן</strong> (לש וצירף אותם לכלל יחידה אחת), ולכך נחשבת אכילתם כאכילה. 
 הקשה אביי על תירוץ זה: <strong>אי הכי</strong> <small>[אם כך]</small> הוא, יש להקשות: <strong>היינו דקתני עלה</strong> <small>[זהו,</small> אותו משפט מסייג <small>ששנינו עליה,</small> כתוספת הסבר לאותה ברייתא<small>]:</small> <strong>"והוא</strong> (אין דין זה אמור אלא בזמן) <strong>שאכלן</strong> את אותם פירורים <strong>ב</strong>שיעור זמן שהוא <strong>כדי אכילת פרס</strong> (מחצית ככר לחם)". <strong>ואי</strong> <small>[ואם]</small> מדובר, כהסברך <strong>ב</strong>מקרה <strong>שעירסן</strong> את פירורי הלחם — "והוא <strong>שאכלו</strong> בכדי אכילת פרס" <strong>מיבעי ליה</strong> <small>[נצרך היה לו]</small> לומר, שהרי המדובר בלחם אחד! <strong>אלא</strong> יש לומר תירוץ אחר: <strong>הכא במאי עסקינן</strong> <small>[כאן במה עוסקים אנו]?</small> <strong>ב</strong>פירורי לחם ה<strong>בא מלחם גדול.</strong> ולכן אף שכשלעצמם אין בהם חשיבות אכילה (בהיותם פחות מכשיעור כזית), ואולם משום שבאו מלחם גדול הריהם נחשבים ויש לברך עליהם ברכת "המוציא".
  ושואלים:  <strong>מאי הוי עלה</strong> <small>[מה היה עליה,</small> מה סוכם בה<small>]</small> על ברכתה של החביצה שיש בה פירורים שהם פחות מכזית? <strong>רב ששת אמר:</strong> מברכים על אכילתה ברכת "המוציא" <strong>אפילו</strong> כשיש בה <strong>פירורין שאין בהן כזית. אמר רבא</strong> בתוספת הגדרה: <strong>והוא</strong> (ובלבד) <strong>דאיכא תוריתא</strong> <strong>דנהמא עלייהו</strong> <small>[שיש תואר,</small> מראה <small>של לחם עליהם,</small> על אותם פירורים שבה<small>].</small>
## דף עו.
 <big>א משנה</big> <strong>כל המנחות טעונות</strong> (צריכות) שתיעשנה בהן <strong>שלש מאות</strong> פעם <strong>שיפה</strong> (שפשוף) ביד, <strong>וחמש מאות</strong> פעם <strong>בעיטה</strong> (הטחה בכח) בפס היד או אגרוף. ופעולות אלה, ה<strong>שיפה ו</strong>ה<strong>בעיטה</strong> נעשות <strong>ב</strong>גרגרי ה<strong>חיטין</strong> מהם יבוא הקמח למנחה, כדי להסיר את קליפותיהם קודם טחינתם לקמח. <strong>ו</strong>אילו <strong>ר' יוסי אומר:</strong> השיפה והבעיטה נעשות <strong>בבצק,</strong> שהן מועילות לגיבולו של הבצק. <strong>כל המנחות באות</strong> כשמכל עשרון סולת עושים <strong>עשר</strong> חלות או <strong>עשר</strong> רקיקים, <strong>חוץ מלחם הפנים ו</strong>מ<strong>חביתי כהן גדול שהם באות</strong> כשמכל עשרון עושים <strong>שתים עשרה</strong> חלות או רקיקים, <strong>אלו</strong> <strong>דברי ר' יהודה. ר' מאיר אומר:</strong> המנחות <strong>כולם באות שתים עשרה</strong> חלות, <strong>חוץ מ</strong>ארבעת מיני ה<strong>חלות</strong> הבאות עם קרבן ה<strong>תודה,</strong> <strong>ו</strong>חוץ משני מיני החלות של <strong>נזירות</strong> <strong>שהן</strong> (חלות התודה וחלות הנזיר) <strong>באות עשר עשר.</strong>
 <big>ב גמרא</big> <strong>תנא</strong> <small>[שנה</small> החכם<small>]</small> בתוספתא באיזה סדר נעשו השיפות והבעיטות: <strong>שף</strong> פעם <strong>אחת,</strong> ו<strong>בועט שתים.</strong> חוזר ו<strong>שף שתים,</strong> ו<strong>בועט שלש</strong> פעמים. וכך היו עושים מאה פעמים, ובסך הכל היו שלוש מאות שיפות וחמש מאות בעיטות. ובענין השיפה <strong>בעי</strong> <small>[שאל]</small> <strong>ר' ירמיה:</strong> האם השיפה היא פעולה המורכבת משני חלקים, <strong>אמטויי</strong> <small>[הולכת]</small> היד על פני הדבר המשתפשף <strong>ואתויי</strong> <small>[והשבתה]</small> שוב על פני אותו הדבר, שפעולה זו נחשבת מעשה שיפה <strong>חד</strong> <small>[אחד].</small> <strong>או דלמא</strong> <small>[שמא]</small> שיפה היא הולכת היד או השבת היד, ולכך <strong>אמטויי ואתויי</strong> <small>[הולכת והשבת]</small> היד תיחשבנה כ<strong>תרי</strong> <small>[שתי]</small> שיפות, <strong>מאי</strong> <small>[מה]</small> התשובה לכך? לשאלה זו לא נמצאה תשובה ונשארה ב<strong>תיקו</strong> <small>[תעמוד]</small> ללא <small>פתרון.</small>
 <big>ג</big> שנינו במשנה כי לדעת חכמים ה<strong>שיפה ובעיטה</strong> נעשות <strong>ב</strong>גרגרי ה<strong>חיטין,</strong> ואילו <strong>ר' יוסי אומר</strong> כי הן נעשות <strong>בבצק. איבעיא להו</strong> <small>[נשאלה להם,</small> לחכמים<small>]:</small> האם כוונת ר' יוסי לומר שרק <strong>בבצק</strong> עושים את השיפות והבעיטות, <strong>ולא בחיטין,</strong> וחולק לגמרי על דברי חכמים. <strong>או דלמא</strong> <small>[שמא]</small> אף ר' יוסי סבור שעושים את השיפות ואת הבעיטות בגרגרי החיטים, אלא שמוסיף הוא ש<strong>אף בבצק</strong> עושים את השיפות ואת הבעיטות? <strong>ואומרים:</strong> <strong>תא שמע</strong> <small>[בוא</small> ו<small>שמע]</small> פתרון לשאלה זו ממה <strong>דתניא</strong> <small>[ששנויה</small> ברייתא<small>]</small> בענין זה: ה<strong>שיפה ו</strong>ה<strong>בעיטה</strong> נעשות <strong>בחיטין, ר' יוסי אומר: שיפה ובעיטה בבצק,</strong> ולא בחיטים.
 <big>ד</big> שנינו במשנתנו כי לדעת ר' יהודה <strong>כל המנחות באות</strong> במנין עשר, מלבד לחם הפנים וחביתי כהן גדול שכל אחד מאלה בא ב<strong>שתים עשרה</strong> לחמים. ומסבירים את מקור הדברים: <strong>לחם הפנים</strong> — שכן <strong>בהדיא כתיב ביה</strong> <small>[במפורש נאמר בו]</small> ("ולקחת סולת ואפית אותה שתים עשרה חלות, שני עשרונים יהיה החלה האחת". שם).
  ו<strong>חביתי כהן גדול</strong> באים שתים עשרה — שכן <strong>אתיא</strong> <small>[בא,</small> נלמד הדבר<small>]</small> מגזירה שווה של המלה <strong>"חקה"</strong> האמורה בחביתי כהן גדול ("והכהן המשיח תחתיו מבניו יעשה אותה חוק עולם לה' כליל תקטר". שם ו, טו), והמלה <strong>"חקה"</strong> שנאמרה ב<strong>לחם הפנים</strong> ("והיתה לאהרן ולבניו ואכלוהו במקום קדוש כי קודש קדשים הוא לו מאשי ה' חוק עולם". שם כד, ט), וללמד כי כשם שלחם הפנים בא שנים עשר, אף חביתי כהן גדול באים שנים עשר.
 <big>ה</big> במשנתנו שנינו כי לדעת ר' יהודה <strong>כל המנחות</strong> כולן <strong>באות עשר עשר,</strong> ושואלים: <strong>מנלן</strong> <small>[מנין לנו]</small> שכך הוא? ומסבירים: <strong>גמר</strong> <small>[למד]</small> ר' יהודה <strong>מ</strong>השוואתן של כל המנחות ל<strong>לחמי תודה. מה להלן</strong> <small>[שם,</small> בלחמי תודה<small>]</small> הריהם <strong>עשר, אף כאן</strong> בשאר המנחות — הריהן באות <strong>עשר. ו</strong>מקשים: מדוע לא <strong>לילף</strong> <small>[שילמד]</small> את דין שאר המנחות <strong>מלחם הפנים,</strong> ונאמר: <strong>מה להלן</strong> <small>[שם,</small> בלחם הפנים<small>]</small> הריהם באים <strong>שתים עשרה, אף כאן</strong> בשאר המנחות — <strong>שתים עשרה!</strong>
 ומשיבים: <strong>מסתברא</strong> <small>[מסתבר]</small> יותר לומר כי <strong>מלחמי תודה הוה ליה למילף</strong> <small>[היה לו,</small> לר' יהודה, <small>ללמוד]</small> את דין שאר המנחות. <strong>שכן</strong> דומות שאר המנחות ללחמי תודה בצדדים מרובים, ואלו הם: <strong>יחיד</strong> — שאר כל המנחות, כלחמי תודה, מובאות על ידי אדם יחיד. מה שאין כן לחם הפנים, שהיא מנחת ציבור; <strong>המתנדב</strong> — שאר כל המנחות, כלחמי תודה, באות בנדבה. מה שאין כן לחם הפנים, שבא חובה; <strong>שמן</strong> — שאר כל המנחות, כלחמי תודה, חייבות בנתינת שמן בהן. מה שאין כן בלחם הפנים. <strong>נפסל</strong> — שאר כל המנחות, כלחמי תודה, נפסלות בלינה, מה שאין כן בלחם הפנים, שאינו נפסל בלינה (שהרי הוא מונח על שולחן הפנים שמונה ימים); <strong>שלא בשבת</strong> — שאר כל המנחות, כלחמי תודה, אינן קרבות בשבת, ואילו לחם הפנים, דוחה את השבת; <strong>ושלא בטומאה</strong> —  שאר כל המנחות, כלחמי תודה, אינן קרבות בטומאה, מה שאין כן לחם הפנים, הקרב אף בטומאה. והרי איפוא לנו צדדי דמיון בין שאר המנחות ללחמי תודה שאינם בלחם הפנים, ולכן יש להעדיף ללמוד את שאר המנחות מלחמי תודה.
  ודוחים:  <strong>אדרבה</strong> <small>[להיפך]</small> אמור, ש<strong>מלחם הפנים הוה ליה למילף</strong> <small>[היה לו,</small> לר' יהודה, <small>ללמוד]</small> את דינן של שאר המנחות, <strong>שכן</strong> דומות הן ללחם הפנים בצדדים אחרים, ואלו הם: <strong>הקדש</strong> — שאר כל המנחות, כלחם הפנים, הריהן קדשי קדשים. מה שאין כן לחמי תודה שהם קדשים קלים; <strong>ולבונה</strong> — שאר המנחות, חייבות בנתינת לבונה עליהם. מה שאין כן לחמי תודה; <strong>מצה</strong> — שאר כל המנחות, כלחם הפנים, באות אך כמצה, מה שאין כן בלחמי תודה, שיש מהם חמץ; <strong>ועצם</strong> —  שאר המנחות, באות כקרבן לעצמו, מה שאין כן לחמי תודה הבאים כנספח לקרבן התודה. וילמד איפוא ר' יהודה את דין שאר המנחות מלחם הפנים, ולא מלחמי תודה!
  ומשיבים: מסתבר יותר ללמוד את דין שאר המנחות מלחמי תודה ולא מלחם הפנים, שכן  <strong>הנך</strong> <small>[אלה]</small> צדדי הדמיון בין שאר המנחות לבין לחמי תודה <strong>נפישן</strong> <small>[מרובים]</small> יותר מצדדי הדמיון שבין שאר המנחות ללחם הפנים. ושואלים עוד על שיטת ר' יהודה: למדנו למעלה כי הדין שחביתי כהן גדול הריהם שנים עשר אינו נאמר במפורש בתורה, אלא נלמד בגזירה שווה ("חק" "חק") מן האמור בלחם הפנים.
 <strong>ו</strong>יש לשאול: <strong>אי סבירא לן</strong> <small>[אם סבורים אנו]</small> כשיטה האומרת כי <strong>דבר הלמד</strong> (שנלמד דינו) <strong>בגזירה שוה</strong> מדבר אחר, הריהו <strong>חוזר ומלמד</strong> דברים אחרים <strong>ב</strong>דרך <strong>בנין אב</strong> (במה מצינו, בהשוואתם של אותם דברים אחרים לדינו של זה), ולכן אחר שנלמד בגזירה שווה דין חביתי כהן גדול שהם שנים עשר, <strong>נילף</strong> <small>[נלמד]</small> את דינן של שאר מנחות <strong>מחביתי כהן גדול,</strong> ונאמר כך: <strong>מה להלן</strong> <small>[שם,</small> בחביתי כהן <strong>גדול</strong><small>]</small> — הריהם באים <strong>שתים עשרה. אף כאן</strong> (בשאר מנחות) — הריהן באות <strong>שתים עשרה!</strong>
 ודוחים: <strong>מסתברא</strong> <small>[מסתבר]</small> יותר לומר כי <strong>מלחמי תודה הוה ליה למילף</strong> <small>[היה לו,</small> לר' יהודה, <small>ללמוד]</small> את דין שאר המנחות, ולא מחביתי כהן גדול. <strong>שכן</strong> דומות שאר המנחות ללחמי תודה בצדדים רבים ואלו הם: <strong>הדיוט</strong> — שאר כל המנחות, כלחמי תודה, באות אף על ידי כהן הדיוט, מה שאין כן מנחת חביתין שאינה באה אלא על ידי כהן גדול; <strong>שהתנדב</strong> — שאר כל המנחות, כלחמי תודה, באות בנדבה, מה שאין כן מנחת חביתין שהיא באה כחובה; <strong>חצאין</strong> — שאר כל המנחות, כלחמי תודה, באות כדבר שלם, מה שאין כן חביתי כהן גדול הבאים מחציתם בבוקר ומחציתם בערב;
 <strong>לפיגול</strong> — בשאר כל המנחות, כמו בלחמי תודה, נוהג דין פיגול, מה שאין כן בחביתי כהן גדול, שאין נוהג בה דין פיגול (שאין דין פיגול בקדשים שאינם ניתרים לאכילה); <strong>שלא בשבת</strong> — שאר כל המנחות, כלחמי תודה, אינן באות ביום השבת, מה שאין כן חביתי כהן גדול הקרבים אף בשבת; <strong>ושלא בטומאה</strong> — שאר כל המנחות, כלחמי תודה, אינן קרבות בטומאה, מה שאין כן חביתי כהן גדול הקרבים אף בטומאה.
  ודוחים: <strong>אדרבה</strong> <small>[להיפך]</small> אמור, שדווקא <strong>מחביתי כהן גדול,</strong> ולא מלחמי תודה, <strong>הוה ליה למילף</strong> <small>[היה לו,</small> לר' יהודה, <small>ללמוד]</small> את דין שאר מנחות<small>,</small> <strong>שכן</strong> יש צדדי דמיון בין שאר המנחות ולחביתי כהן גדול, שאינם בלחמי תודה, ואלו הם: <strong>עשרון</strong> — שאר המנחות, כחביתי כהן גדול, באות מעשרון סולת אחד. מה שאין כן לחמי תודה הבאים מכמה עשרונים; <strong>כלי</strong> — שאר כל המנחות, כחביתי כהן גדול, מתקדשות בכלי שרת. מה שאין כן לחמי תודה המתקדשים בשחיטת קרבן התודה; <strong>הקדש</strong> — שאר כל המנחות, כחביתי כהן גדול, הריהן קדשי קדשים. מה שאין כן לחמי תודה, שהם קדשים קלים; <strong>ולבונה</strong> — בשאר כל המנחות, כבחביתי כהן גדול, ניתנת לבונה, מה שאין כן בלחמי תודה:
 <strong>מצה</strong> — שאר כל המנחות, כחביתי כהן גדול, באות כמצה ולא כחמץ. מה שאין כן לחמי תודה שיש בהם הבאים חמץ. <strong>ועצם</strong> — שאר כל המנחות, כחביתי כהן גדול, באות מחמת עצמם, ולא כנספחות לקרבן אחר. מה שאין כן לחמי תודה הבאים אגב קרבן התודה; <strong>הגשה</strong> — שאר כל המנחות, כבחביתי כהן גדול, יש להגישן אל הקרן הדרומית מערבית של המזבח. מה שאין כן בלחמי תודה; <strong>ואישים</strong> — משאר כל המנחות <strong>מקטירים קומץ על אש המזבח, וכן מוקטרים חביתי כהן גדול. מה שאין כן לחמי תודה הנאכלים לכהנים;</strong> <strong>ו</strong>הרי <strong>הני</strong> <small>[אלה]</small> צדדי הדמיון שבין שאר כל המנחות לחביתי כהן גדול הינם <strong>נפישן</strong> <small>[מרובים]</small> יותר מצדדי הדמיון שבין שאר המנחות ללחמי תודה, ויש איפוא ללומדן מחביתי כהן גדול ולא מלחמי תודה!
  ודוחים: מכל מקום, השיקול שיש ללמוד את דין שאר מנחות, שהן קרבנו של מי שהוא  <strong>הדיוט</strong> (שאינו כהן גדול) <strong>מ</strong>דינם של לחמי תודה, שאף הם קרבנו של <strong>הדיוט</strong> — <strong>עדיף ליה</strong> <small>[לו]</small> לר' יהודה, ולכך למד את דינן דווקא מלחמי תודה.
 <big>ו</big> שנינו במשנתנו כי <strong>ר' מאיר</strong> חולק על ר' יהודה ו<strong>אומר</strong> שכל המנחות <strong>כולן באות שתים עשרה,</strong> ואומרים: אפשר להסביר בשני אופנים <strong>מאי קסבר</strong> <small>[מה הוא,</small> ר' מאיר, <small>סבור],</small> <strong>אי סבירא ליה</strong> <small>[או</small> ש<small>סבור הוא]</small> כעיקרון כולל כי <strong>דבר הלמד בגזירה שוה</strong> (ובענייננו, חביתי כהן גדול, הנלמדים בגזירה שווה מלחם הפנים, הבאים בשנים עשר לחמים) <strong>חוזר ומלמד</strong> דברים אחרים, <strong>ב</strong>דרך הלימוד של <strong>בנין אב</strong> — <strong>יליף</strong> <small>[לומד]</small> ר' מאיר את דין שאר המנחות שאף הן באות שתים עשרה <strong>מחביתי</strong> ה<strong>כהן גדול</strong> הבאים שנים עשר. ומעדיף ר' מאיר ללמוד את דין שאר המנחות מחביתי כהן גדול ולא מלחמי תודה, משום שצדדי הדמיון בין שאר המנחות ובין <strong>הני</strong> <small>[אלה,</small> חביתי כהן גדול<small>],</small> הם יותר <strong>נפישן</strong> <small>[מרובים].</small> וכדרך שהוסבר למעלה.
 <strong>ו</strong><strong>אי סבירא ליה</strong> <small>[אם סבור הוא,</small> ר' מאיר<small>]</small> ש<strong>דבר הלמד בגזירה שוה אינו חוזר ומלמד</strong> בדרך הלימוד של <strong>בנין אב</strong> — <strong>יליף</strong> <small>[לומד]</small> ר' מאיר את שאר מנחות, שאף הן קרבות בשנים עשר לחמים, <strong>מלחם הפנים</strong> הבא בשתים עשרה לחמים, משום שלימוד של <strong>הקדש</strong> (קדשי קדשים, שאר מנחות) <strong>מהקדש</strong> (מקדשי קדשים, לחם הפנים) <strong>עדיף ליה</strong> <small>[לו]</small> ללמוד מאשר ללמוד את דין שאר מנחות שהן קדשי קדשים מלחמי תודה שהם קדשים קלים.
 <big>ז</big> שנינו במשנתנו שלשיטת ר' מאיר כל המנחות באות שתים עשרה לחמים, <strong>חוץ מלחמי תודה ו</strong>חוץ מהמנחה אותה מביא הנזיר בתום ימי ה<strong>נזירות ש</strong>שתי אלה בלבד <strong>הן באות עשר עשר,</strong> ולא שתים עשר. ומסבירים מה מקור הדברים: <strong>לחמי תודה</strong> — <strong>בהדיא כתיב בהו</strong> <small>[במפורש נאמר בהם]</small> שכך דינם. שכן נלמד דינם מגזירה שווה של המלה "תרומה" האמורה בלחמי תודה ("והקריב ממנו אחד מכל קרבן תרומה לה' ". ויקרא ז, יד), ובתרומת מעשר ("והרמותם ממנו תרומת ה' מעשר מן המעשר". במדבר יח, כו).
  וללמדנו: כשם שתרומת מעשר באה כאחד מעשרה — אף לחמי תודה באים בעשרה. והמקור לכך שלחמי ה<strong>נזירות</strong> באים עשרה — שכן <strong>אמר מר</strong> <small>[החכם]</small> על הכתוב בלחמי תודה הבאים עם קרבן התודה (שהריהו מכלל השלמים) "על חלות לחם חמץ יקריב קרבנו על זבח תודת שלמיו" (ויקרא ז, יג). ובאה המלה <strong>"שלמיו"</strong> — <strong>לרבות</strong> (להוסיף) לדין זה שהלחמים באים בעשרה אף ב<strong>שלמי נזיר.</strong>
 <big>ח</big> כיון שהוזכר דינם של לחמי תודה, מביאים עוד מה ש<strong>אמר רב טובי בר קיסנא, אמר שמואל</strong> בענין מספר <strong>לחמי</strong> ה<strong>תודה:</strong> אף שדינם שהם באים עשרה לחמים, ובארבעה מינים שונים (עשרה — חמץ, ובמצה שלושה מינים: עשרה — חלות מצות, עשרה — רקיקי מצות, ועשרה — רבוכה), אם אירע <strong>שאפאן</strong> כ<strong>ארבע חלות</strong> גדולות, שכל אחת מהן שיעורה כשיעור עשרה לחמים — <strong>יצא</strong> בכך ידי חובתו. ושואלים על כך: <strong>והא בעינן</strong> <small>[והרי צריכים אנו]</small> שיביא <strong>ארבעים</strong> לחמים, והוא לא הביא אלא ארבעה! ומשיבים: הבאת ארבעים לחמי תודה אינה אלא <strong>למצוה,</strong> אבל אינה מעכבת.
  ושואלים עוד: <strong>והא בעי אפרושי</strong> <small>[והרי צריך</small> המביא לחמי תודה <small>להפריש]</small> <strong>תרומה מינייהו</strong> <small>[מהם,</small> מכל אחד מארבעת המינים שבתודה<small>]</small> אחד מעשרה (ככתוב "והקריב ממנו אחד מכל קרבן תרומה לה' "), ואילו המביא ארבעה לחמים, כיצד יפריש אחד מעשרה? <strong>וכי תימא</strong> <small>[ואם תאמר]</small> שהוא <strong>מפריש</strong> חתיכה מהלחם שהיא בשיעור עשירית <strong>מכל חדא וחדא</strong> <small>[אחד ואחד]</small> מארבעת הלחמים הללו — הלא <strong>"אחד"</strong> ("והקריב ממנו אחד מכל קרבן תרומה לה' ") <strong>אמר רחמנא</strong> <small>[אמרה התורה],</small> והרי זה מורה <strong>שלא יטול</strong> לתרומה לחם <strong>פרוס,</strong> אלא לחם שלם! ומשיבים: מדובר באופן <strong>דאפרשינהו</strong> <small>[שהפריש אותן,</small> את התרומות מארבעת הלחמים<small>]</small> כבר <strong>ב</strong>זמן ה<strong>לישה,</strong> ובשלב זה אין זה נחשב כנטילה מן הפרוס.
 <strong>מיתיבי</strong> <small>[מקשים]</small> על שיטת שמואל זו ממה ששנינו בברייתא: <strong>כל המנחות שריבה במדת חלתן, או שמיעט במדת חלתן</strong> — הרי אלה <strong>כשרות</strong> להקרבה. <strong>חוץ מלחם הפנים</strong> (שחייבים לבוא דווקא בשנים עשר לחמים), <strong>וחביתי כהן גדול</strong> (שאף הם חייבים לבוא בשנים עשר לחמים), <strong>ולחמי תודה</strong> (שחייבים לבוא מעשרה עשרה לחמים), <strong>ו</strong>לחמי <strong>נזירות</strong> (הבאים עשרה לחמים). ובכלל המנין המעכב נזכרו בברייתא זו אף לחמי תודה, שאם באו פחות מעשרה — אין הם כשרים, ושלא כדברי שמואל! ומתרצים: אין להקשות על שמואל מדברי ברייתא זו, שכן <strong>הוא</strong> (שמואל),
## דף עו:
 ש<strong>אמר</strong> שאף לחמי תודה שבאו כארבעה לחמים הריהם כשרים, סבור <strong>כי האי</strong> <small>[כמו זה]</small> ה<strong>תנא</strong> שדבריו מובאים בברייתא אחרת. <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>כל המנחות שריבה במדת חלתן או שמיעט במדת חלתן</strong> — הריהן <strong>כשרות, חוץ מלחם הפנים וחביתי כהן גדול</strong> בלבד, שאם ריבה בהם או מיעט בהם הריהם פסולים. <strong>ויש אומרים</strong> כי הוא הדין לפסול בריבוי או במיעוט <strong>אף</strong> ב<strong>לחמי תודה ו</strong>ב<strong>נזירות.</strong> הרי שלדברי התנא הראשון בברייתא זו, אין נפסלים לחמי תודה שמיעט בהם, וסבור שמואל כתנא זה.
 <big>א</big> ועוד <strong>אמר רב הונא: מנחת מאפה שאפה</strong> אותה <strong>חלה אחת,</strong> ולא הביאה במספר הראוי — <strong>יצא</strong> ידי חובתו. ומסבירים: <strong>מאי טעמא</strong> <small>[מה טעם,</small> מה מקור הדבר<small>]?</small> — שכן נאמר בדין מנחת מאפה תנור "וכי תקריב קרבן מנחת מאפה תנור סולת חלות <strong>מצת</strong> בלולות בשמן..." (ויקרא ב, ד). ומכיון <strong>ש</strong><strong>"מצות"</strong> בכתיב חסר <strong>כתיב</strong> <small>[כתוב],</small> שיכולה להיקרא גם בלשון יחיד, הרי זה להורות, שגם אם באה כמצה אחת, הריהי כשרה.
 <strong>מתקיף לה</strong> <small>[מקשה עליה,</small> על הסבר זה<small>]</small> <strong>רב פפא:</strong> לפי דברים אלה, <strong>טעמא</strong> <small>[הטעם]</small> להכשיר את מנחת המאפה הבאה כחלה אחת, הריהו רק משום <strong>דכתיב</strong> <small>[שכתוב]</small> <strong>"מצת"</strong> בכתיב חסר. ומכאן נסיק: <strong>הא</strong> <small>[הרי]</small> אם היה <strong>כתיב</strong> <small>[כתוב]</small> <strong>"מצות"</strong> בכתיב מלא — <strong>לא</strong> היה דינה כך. <strong>ו</strong>אולם <strong>הא</strong> <small>[הרי]</small> <strong>גבי</strong> <small>[אצל]</small> <strong>לחמי תודה דכתיב</strong> <small>[שכתוב]</small> בהם <strong>"מצות"</strong> בכתיב מלא ("והקריב על זבח התודה חלות מצות בלולות בשמן", שם ז, יב), <strong>ו</strong>בכל זאת <strong>אמר</strong> <strong>רב טובי בר קיסנא, אמר שמואל</strong> ש<strong>לחמי תודה שאפאן ארבע חלות</strong> — <strong>יצא</strong> בכך ידי חובתו! ומשיבים: אין להקשות מדברי שמואל על דברי רב הונא, שכן ההלכה <strong>ההיא</strong> <small>של שמואל</small> <strong>פליגא</strong> <small>[חולקת]</small> על דברי רב הונא ולשיטתו אכן לחמי תודה שאפאן ארבע חלות לא יצא.
 <big>ב משנה</big> <strong>העומר</strong> הקרב בחג הפסח, בט"ז בניסן, מיבול השעורים החדש, <strong>היה בא</strong> (נעשה) מסולת בשיעור <strong>עשרון</strong> שהיה נלקח לאחר שניפוהו והכינוהו <strong>מ</strong>תוך תבואת שעורים בשיעור <strong>שלש סאין.</strong> בעוד ש<strong>שתי הלחם</strong> הקרבות בחג השבועות מתבואת החיטים החדשה, היו נעשים <strong>שתי עשרונים</strong> שהיו נלקחים <strong>מ</strong>תוך תבואת חיטים בשיעור <strong>שלש סאין.</strong> ואילו <strong>לחם הפנים</strong> הקרב בכל שבוע ושבוע, ביום השבת, ובו שנים עשר לחמים, היה נעשה מסולת בשיעור <strong>עשרים וארבע עשרונים,</strong> שהיו נלקחים <strong>מ</strong>תוך <strong>עשרים וארבע סאין.</strong>
 <big>ג גמרא</big> שנינו במשנתנו כי את העומר ששיעורו היה <strong>עשרון סולת היו מביאים מתוך שלוש סאים של שעורים. ושואלים:</strong> <strong>מאי טעמא</strong> <small>[מה טעם]</small> נזקקים למידה כה רבה של שעורים (שלוש סאים), לצורך עשרון אחד בלבד? ומשיבים: <strong>כיון</strong> שהעומר מן היבול ה<strong>חדש</strong> הוא <strong>אתי</strong> <small>[בא],</small> ויש ביבול החדש סובין מרובים שצריך להוציאם כדי שתהיה סולת נקיה, <strong>ו</strong>כמו כן, <strong>משעורין</strong> הוא <strong>אתי</strong> <small>[בא],</small> ולא מחיטים, והשעורים הריהם חומר גס יותר, משום כך, <strong>עשרון מובחר לא אתי</strong> <small>[לא בא]</small> <strong>אלא מ</strong>תוך <strong>שלש סאין,</strong> ולא מפחות.
  ומה טעם <strong>שתי הלחם</strong> ששיעורם <strong>שתי עשרונות</strong> מובאים <strong>מ</strong>תוך <strong>שלש סאין</strong> — <strong>כיון</strong> ש<strong>מחיטין</strong> הם <strong>אתיין</strong> <small>[באים],</small> שמשובחים הם מהשעורים, <strong>אף על גב</strong> <small>[אף על פי]</small> ש<strong>מ</strong>היבול <strong>ה</strong><strong>חדש אתיין</strong> <small>[באים]</small> וצריכים הם ניפוי, ואולם כמות הסובין בהם פחותה מזו של השעורים, ולכך <strong>שתי עשרונות</strong> מובחרים <strong>אתו</strong> <small>[באים]</small> <strong>משלש סאין.</strong>
 ו<strong>לחם הפנים</strong> שיש בו <strong>עשרים וארבעה עשרונות,</strong> מובא <strong>מעשרים וארבעה סאין, מאי טעמא</strong> <small>[מה טעם</small> הדבר<small>]?</small> <strong>כיון</strong> ש<strong>מחיטין אתו</strong> <small>[באים],</small> <strong>ו</strong>כמו <strong>כן</strong> <strong>מ</strong>היבול ה<strong>ישן</strong> (שאין בו סובין כה רבים, כבחדש) <strong>אתו</strong> <small>[</small>הם <small>באים],</small> לכך <strong>עשרון מובחר אתי</strong> <small>[בא]</small> <strong>מסאה</strong> אחת בלבד.
 <big>ד</big> שנינו במשנתנו מספר העשרונים המובאים בעומר ובשתי הלחם ובלחם הפנים. <strong>תנו רבנן</strong> <small>[שנו חכמים]</small> בברייתא: <strong>כל המנחות</strong> <strong>שריבה במדת עשרונן</strong> (שמדדן במידת עשרון גדול) <strong>או שמיעט במדת עשרון</strong> (שמדדן במידת עשרון קטן) — הרי אלה <strong>פסולות.</strong> ואולם אם <strong>ריבה במדת סאין שלהן,</strong> כגון שהביא את העשרון לעומר <strong>מארבע סאים ולא משלוש,</strong> <strong>או שמיעט במדת סאין שלהן,</strong> כגון שהביא עשרון סולת לעומר משתי סאים בלבד — הרי אלה <strong>כשרות,</strong> אם עשרון הסולת עשוי ומנופה כהלכתו, שכן מספרן של הסאים אינו אלא לכתחילה, ואינו מעכב.
 <big>ה משנה</big> ובתיאור מעשה העומר, לאחר שנקצרו שלוש סאים שעורים מן היבול החדש, ונטחנו לקמח: <strong>העומר היה</strong> עשרון הקמח שהתקבל <strong>מנופה בשלש עשרה נפה,</strong> שכל אחת שונה מחברתה. והקמח שהתקבל מן הנפה האחרונה, היה משמש לעומר. ואילו שני העשרונים קמח ששימשו ל<strong>שתי הלחם</strong> היו מנופים <strong>בשתים עשרה</strong> נפות, <strong>ו</strong>עשרים וארבעת העשרונים קמח ששימשו לשנים עשר <strong>לחם הפנים</strong> היו מנופים <strong>באחת עשרה</strong> נפות. <strong>ר' שמעון</strong> חולק ו<strong>אומר</strong> כי <strong>לא היה להן</strong> (לכל אלה) <strong>קצבה</strong> (מספר קצוב, קבוע) של נפות, <strong>אלא</strong> את כל אחד מאלה היו מנפים עד שיהיה <strong>סולת מנופה כל צרכה,</strong> ואותה <strong>היה מביא, ש</strong>כן <strong>נאמר</strong> במעשה לחם הפנים <strong>"ולקחת סלת ואפית אתה"</strong> (ויקרא כד, ה) לומר: <strong>עד שתהא מנופה כל צרכה.</strong>
 <big>ו גמרא</big> ועוד בדרך הניפוי של קמח העומר ושתי הלחם ולחם הפנים, <strong>תנו רבנן</strong> <small>[שנו חכמים]</small> בברייתא: בתחילה היו משתמשים <strong>ב</strong>נפה <strong>דקה</strong> (בעלת חורים קטנים), ולאחר מכן היו נוטלים את הקמח שהתקבל מניפוי זה ומנפים אותו <strong>ב</strong>נפה <strong>גסה</strong> (בעלת חורים גדולים יותר). ושוב היו מנפים את הקמח שהתקבל מנפה זו, <strong>ב</strong>נפה שהיא <strong>דקה</strong> יותר מהנפה הדקה הראשונה, ולאחר מכן חוזרים ומנפים את הקמח שהתקבל ממנה <strong>ב</strong>נפה <strong>גסה</strong> שהיא דקה יותר מהנפה הגסה הראשונה. וכך היו ממשיכים מדקה לגסה, ומגסה לדקה. <strong>ר' שמעון בן אלעזר אומר: שלש עשרה נפות היו במקדש, זו למעלה</strong> (קודמת) <strong>מזו וזו למעלה מזו.</strong> הנפה ה<strong>עליונה קולטת</strong> (אוספת אליה) את ה<strong>סובין</strong> (חלקי הגרעין המכילים את החומרים הנספחים לקמח הטהור), ואילו הנפה ה<strong>תחתונה קולטת</strong> את ה<strong>סולת</strong> (הקמח המובחר).
 <big>ז</big> ועוד בדרך הניפוי, שנינו במשנתנו כי <strong>ר' שמעון</strong> חולק על דעת חכמים ו<strong>אומר</strong> כי <strong>לא היה להן קצבה,</strong> אלא היו מנפים ככל שנצרכו עד שהיה הקמח מנופה כל צרכו. ולמד זאת ר' שמעון מן האמור בלחם הפנים "סולת ואפית אותה", ועוד בדרשת כתוב זה, <strong>תנו רבנן</strong> <small>[שנו חכמים]:</small> מה שאמר הכתוב "ולקחת <strong>סולת ואפית אותה"</strong> — <strong>מלמד</strong> שהתבואה לצורך לחם הפנים <strong>נקחת</strong> (נקנית) מן הסוחרים בשוק, כשהיא כבר <strong>סולת,</strong>
 <strong>ומנין</strong> לנו <strong>ש</strong>היא נקנית <strong>אפילו</strong> בשלב מוקדם יותר, כשהתבואה עדיין <strong>חיטין? תלמוד לומר</strong> (מלמדנו האמור) <strong>"ולקחת"</strong> — <strong>מכל מקום</strong> (בכל אופן). ומעתה יש מקום לשאול: <strong>יכול</strong> יהא <strong>אף בשאר מנחות</strong> הדין <strong>כן</strong> שיקנה תבואתו בעודה חיטים מן השוק? <strong>תלמוד לומר</strong> בכתוב זה, בלשון מיעוט <strong>"אתה"</strong> — דווקא לחם הפנים הוא הנקנה מהשוק בעודו חיטים, ולא מנחה אחרת. וטעם הדבר: <strong>מפני החיסחון</strong> (החסכון).
 וכדרך ש<strong>אמר ר' אלעזר</strong> בפירוש דבר זה: <strong>מאי</strong> <small>[מה</small> פירוש<small>]</small> <strong>"מפני החיסחון"? אמר ר' אלעזר: התורה חסה על ממונן של ישראל</strong> שלא יתבזבז, ולכך הקילה עליהם לקנות ללחם הפנים (שהוא בא בכמות מרובה, עשרים וארבעה עשרונים, בכל שבוע) אף מן החיטים מידי הסוחרים בשוק. מה שאין כן בשאר מנחות, הבאות ממעט סולת שלא ראו חכמים צורך להקל. ומסבירים: <strong>היכא רמיזא</strong> <small>[היכן נרמז]</small> עקרון זה, שהתורה חסה על ממונם של ישראל? <strong>דכתיב</strong> <small>[ש</small>כן <small>נאמר]</small> לאחר מות מרים, בהיות ישראל במדבר בצמא, <small>"ודברתם אל הסלע לעיניהם ונתן מימיו והוצאת להם מים מן הסלע</small> <strong>והשקית את העדה ואת בעירם"</strong> (במדבר כ, ח) — שאף להשקייתו של הצאן נזקק נס הוצאת המים מן הסלע.
 
 <big>א משנה</big> הסולת לארבעים לחמי <strong>התודה היתה באה</strong> בשיעור של <strong>חמש סאין ירושלמיות, שהן</strong> שוות בגודלן ל<strong>שש</strong> סאים <strong>מדבריות</strong> (שנהגו בהיות בני ישראל במדבר סיני) ובירושלים שינו את המדות והוסיפו במדתן. ומפרטים עוד את הרכב מידת הסולת שבלחמי התודה: יש בשש הסאים (המדבריות) <strong>שתי איפות,</strong> ו<strong>האיפה</strong> יש בה <strong>שלש סאין,</strong> ובכל סאה יש עשרה עשרונים. נמצא איפוא כי בשתי האיפות יש <strong>עשרים עשרון.</strong> ומתוך עשרים העשרונים הללו, <strong>עשרה</strong> מהם מיועדים <strong>ל</strong>עשר חלות ה<strong>חמץ, ועשרה</strong> העשרונים האחרים מיועדים <strong>ל</strong>שלושים לחמי ה<strong>מצה</strong> השונים, המורכבים משלשה מינים (חלות, רקיקים, ורבוכה. כל אחד מהם בא בעשרה.
## דף עז.
 ומפרטים: <strong>עשרה</strong> עשרונים מיועדים <strong>ל</strong>עשר החלות הבאות <strong>חמץ</strong> שבארבעים לחמי התודה, <strong>עשרון</strong> אחד <strong>ל</strong>הכנת כל <strong>חלה. ועשרה</strong> העשרונים האחרים מיועדים <strong>ל</strong>חלות הבאות <strong>מצה, ו</strong>כיון ש<strong>ב</strong>חלות הבאות כשהן <strong>מצה</strong> היו <strong>שלש מינין</strong> (שכל אחד מהם עשוי מעשרה לחמים), שהם: <strong>חלות</strong> מצות, <strong>רקיקין</strong> מצות, <strong>ו</strong>לחמי <strong>רבוכה</strong> (החלוטה במים רותחים), <strong>נמצאו</strong> איפוא כי בסך <strong>הכל</strong> <strong>שלשה עשרונים ושליש</strong> עשרון סולת מיועדים <strong>לכל מין ומין</strong> משלוש המינים הללו, <strong>ו</strong>לפיכך שיעור הסולת להכנת <strong>שלש חלות</strong> מצות עולה <strong>ל</strong>כלל <strong>עשרון</strong> אחד (שכל חלה משלושים החלות הללו נעשית משליש עשרון).
  עד כאן תיאור <strong>שיעורי הסולת הבאה בלחמי תודה, על פי המידות המדבריות (שהיו חלוקות לעשרונים),</strong> <strong>ו</strong>אילו <strong>במדה</strong> ה<strong>ירושלמית</strong> (שהיתה חלוקה לקבים) היו שתי האיפות שוות לחמש סאים ירושלמיות, וכל סאה ירושלמית הריהי בת ששה קבים. נמצא איפוא כי חמש הסאים הירושלמיות סולת שהובאו ללחמי התודה, <strong>היו שלשים קב. חמשה עשר</strong> מהם מיועדים <strong>ל</strong>חלות התודה הבאות <strong>חמץ, וחמשה עשר</strong> מהם <strong>ל</strong>חלות התודה הבאות <strong>מצה.</strong> ומעתה נמצא כי ב<strong>חמשה עשר</strong> הקבים המשמשים <strong>ל</strong>חלות הבאות <strong>חמץ,</strong> כל <strong>קב ומחצה</strong> משמש <strong>ל</strong>הכנת <strong>חלה</strong> חמץ אחת. <strong>ו</strong><strong>חמשה עשר</strong> קבים משמשים <strong>ל</strong>הכנת שלושים החלות הבאות <strong>מצה. ו</strong>הרי <strong>ב</strong>שלושים חלות ה<strong>מצה</strong> יש <strong>שלש מינין,</strong> שהם <strong>חלות ורקיקין ורבוכה, נמצאו חמשת קבין</strong> סולת <strong>לכל מין ומין. ו</strong>מכיון שבכל מין ומין יש עשרה לחמים, נמצא כי שיעור הסולת ממנה נעשות <strong>שתי חלות</strong> עולה <strong>לקב</strong> אחד.
 <big>א גמרא</big> שנינו במשנתנו כי הסולת המשמשת ללחמים הבאים עם קרבן <strong>התודה היתה באה חמש סאין ירושלמיות</strong> שהן שש סאים מדבריות, ושש סאים מדבריות הן שתי איפות, שכל איפה היא בת שלוש סאים. ועל כך שואלים: <strong>מנא הני מילי</strong> <small>[מנין הדברים הללו]</small> שהאיפה מכילה שלוש סאים? <strong>אמר רב חסדא:</strong> שכן <strong>אמר קרא</strong> <small>[הכתוב]:</small> <strong>"האיפה והבת תכן</strong> (=שיעור תכולה) <strong>אחד</strong> (=זהה) <strong>יהיה לכם".</strong> (יחזקאל מה, יא). הרי ששוות האיפה (מידת היבש) והבת (מידת הלח) בשיעורן. ומכאן נלמד לענייננו, <strong>מה</strong> שיעורה של מידת ה<strong>בת</strong> <small>—</small> הוא <strong>שלש סאין, אף</strong> שיעור מידת ה<strong>איפה</strong> <small>—</small> הוא <strong>שלש סאין.</strong>
 ושואלים: <strong>ו</strong>שיעור מידתה של ה<strong>בת גופא</strong> <small>[עצמה]</small> שהוא שלוש סאים, <strong>מנלן</strong> <small>[מנין לנו]?</small> <strong>אילימא</strong> <small>[אם תאמר]</small> שנלמד הדבר <strong>מדכתיב</strong> <small>[מ</small>מה <small>שנאמר]</small> באותו הפסוק "האיפה והבת תוכן אחד יהיה, <strong>לשאת את מעשר החמר</strong> (שהיא מידה המכילה שלושים סאים) <strong>הבת",</strong> ו<small>הרי איפוא ששיעור מידת הבת הוא שלוש סאים —</small> אין זו הוכחה. שהרי במידת ה<strong>איפה</strong> עצמה הנזכרת באותו הפסוק <strong>נמי הכתיב</strong> <small>[גם כן הרי נאמר]</small> בה <strong>"ועשירית החמר האיפה",</strong> שהיא עשירית ממידת החומר. ואין אנו נצרכים איפוא ללמוד את שיעור האיפה מתוך השוואתה לשיעור הבת! <strong>אלא</strong> את שיעורה של מידת ה<strong>חומר לא ידענא</strong> <small>[אין אני יודע]</small> <strong>כמה</strong> הוא, ולכך הנאמר באיפה שהיא עשירית ממידת החומר אינו מלמד מה מידתה של האיפה. <strong>הכא</strong> <small>[כאן],</small> בשיעורה של מידת הבת <strong>נמי</strong> <small>[גם כן]</small> <strong>לא ידענא</strong> <small>[אין אני יודע]</small> <strong>כמה</strong> הוא!
 <strong>אלא</strong> יש לומר כי <strong>מהכא</strong> <small>[מכאן],</small> מהפסוק הנאמר בהמשך למדים אנו לענין הפרשת התרומה. <strong>"וחק השמן הבת השמן ומעשר הבת מן הכור עשרת הבתים חומר כי עשרת הבתים חומר</strong>" (שם יד) למדים אנו. שכך מתפרש הפסוק: <small>המשפט הראוי בנתינת תרומה מן השמן ("וחוק השמן"), הריהו</small> שתהא זו נתינה של מידת הבת, שהיא המידה הנהוגה בנוזלים ("הבת השמן"), והיא עשירית מתוך שלושים סאה שמן ("מן הכור", ששיעור הכור הוא שלושים סאה). ומסביר הכתוב כי כך הוא השיעור הראוי, שמידת עשרה בתים היא המידה הנקראת "חומר" ("עשרת הבתים חומר"), וה"חומר" הריהו שווה במידתו לכור. וחזר הכתוב ואמר שכן שיעור עשרת הבתים הינו כשיעור החומר ("כי עשרת הבתים חומר"). מכאן נמצאנו למדים כי שיעור מידת הבת הוא שלוש סאים, ומכאן שאף שיעור האיפה (השווה לה בשיעורה) הוא שלוש סאים.
 <big>ב</big> שנינו במשנתנו כי חמש מידות ירושלמיות הינן כשש מידות מדבריות, שכן הוסיפו שישית על המידה הקדומה. ולמדנו בסוגיה הקודמת כי מהפסוקים הנאמרים בספר יחזקאל למדנו לענין שיעור הסאה. ומביאים עוד בענין תוספת על המידות מה ש<strong>אמר שמואל:</strong> אם רוצים אנשי המקום לשנות את גודל המידות הנהוגות במקומם ולהגדיל אותן, <strong>אין מוסיפין על המדות יותר משתות</strong> (שישית), <strong>ו</strong>כן <strong>לא</strong> מוסיפים <strong>על</strong> ערכו של <strong>המטבע יותר משתות. והמשתכר</strong> במסחרו <strong>לא ישתכר יותר משתות.</strong>
 ודנים בדברים האמורים: זה שאמר שמואל שאין להוסיף על המידות הנהוגות יותר משישית, <strong>מאי טעמא</strong> <small>[מה טעם</small> הדבר<small>]?</small> <strong>אילימא</strong> <small>[אם תאמר]</small> שטעם הדבר הוא <strong>משום</strong> שתוספת מרובה על המידות עלולה להביא ל<strong>אפקועי תרעא</strong> <small>[הפקעת השער,</small> התייקרות מחירים<small>]</small> <small>—</small> <strong>אי הכי</strong> <small>[אם כך],</small> בתוספת <strong>שתות נמי</strong> <small>[גם כן]</small> <strong>לא</strong> נתיר, שהרי גם אז קיים חשש זה!
 <strong>אלא</strong> תאמר כי הסיבה היא <strong>משום</strong> דין <strong>אונאה, כי היכי</strong> <small>[כדי]</small> ש<strong>לא ליהוי</strong> <small>[לא יהיה]</small> בדבר כדי <strong>ביטול מקח,</strong> אלא כדי אונאה. שכן אונאה עד שישית <small>—</small> אף שמחזיר את האונאה, מכל מקום המקח קיים. אבל ביותר משישית — המקח כולו בטל. ואין לתקן דבר שבגללו יתבטלו הרבה מכירות. <strong>ו</strong>אולם אף הסבר זה יש לדחות, שכן <strong>הא</strong> <small>[הרי]</small> <strong>אמר רבא</strong> כי <strong>כל</strong> אונאה שהיא ב<strong>דבר ש</strong>נמדד <strong>במדה וש</strong>נשקל <strong>במשקל וש</strong>נמנה <strong>במנין, אפילו</strong> היא <strong>פחות מכדי</strong> דין <strong>אונאה</strong> <small>—</small> <strong>חוזר.</strong> וכאן מדובר בטעות במידה!
 <strong>אלא</strong> תאמר שטעם האיסור הוא <strong>משום תגרא</strong> <small>[הסוחר],</small> <strong>כי היכי דלא למטייה דיאנה</strong> <small>[כדי שלא יבוא לו הפסד].</small> שמא לא ישים לב להגדלת המידות, וימכור לפי המחיר הישן, והואיל ודרכו להרויח שישית, אם אין מוסיפים על המידות יותר משישית, נמצא שההפסד במידה ושיעור הרווח מתאזנים, ואינו מפסיד. ויש לתמוה: אמנם בכך <strong>דיאנה</strong> <small>[הפסד]</small> <strong>הוא דלא לימטייה</strong> <small>[שלא יבוא לו],</small> וכי <strong>רוחא</strong> <small>[רווח]</small> <strong>לא בעי</strong> <small>[לא צריך]?</small> וכפתגם העממי: <strong>זבן וזבין</strong> <small>[קנה ומכור,</small> בלי להרויח<small>]</small> <small>—</small> <strong>תגרא איקרי</strong> <small>[תגר ייקרא]?!</small>
 <strong>אלא אמר רב חסדא:</strong> טעם האיסור להוסיף יותר משישית על המידות, אינו מן הסברה, אלא <strong>שמואל קרא אשכח</strong> <small>[פסוק מצא]</small> <strong>ו</strong>ממנו <strong>דרש,</strong> שכן נאמר: "ו <strong>השקל עשרים גרה עשרים שקלים חמשה ועשרים שקלים עשרה וחמשה שקל המנה יהיה לכם"</strong> (יחזקאל מה, יב). ואם מצרפים את המספרים הללו יחד (עשרים, עשרים וחמישה, עשרה, וחמישה) הרי אלו שישים שקלים, שעולים לפי הפסוק לשיעור של <strong>מנה</strong> ("המנה יהיה לכם"). ויש לתהות: וכי שישים שקלים הינם מנה? והרי לפי חשבון זה <strong>מאתן וארבעין הוו</strong> <small>[מאתיים וארבעים</small> דינרים <small>הם]!</small> שבכל שקל של מקרא יש ארבעה דינרים, ואם כן נמצא שבמנה בן שישים שקלים יש מאתים וארבעים דינרים. ואילו אנו יודעים שבמנה יש עשרים וחמישה שקלים, שהם מאה דינרים!
 <strong>אלא שמע מינה תלת</strong> <small>[למד מכאן שלושה]</small> דברים: <strong>שמע מינה</strong> <small>[למד מכאן]</small> כי <strong>מנה של קודש</strong> שאליו התייחס הנביא יחזקאל <small>—</small> <strong>כפול היה,</strong> ואף מתחילה היו בו חמישים שקלים (מאתים דינרים). <strong>ו</strong>עוד <strong>שמע מינה</strong> <small>[למד מכאן],</small> ממה שאמר הנביא שהמנה יהא מעתה בן שישים שקלים, ולא בן חמישים שקלים, כי <strong>מוסיפין על המדות</strong> (או המטבעות), <strong>ו</strong>אולם <strong>אין מוסיפין</strong> עליהם <strong>יותר משתות. ו</strong>עוד <strong>שמע מינה</strong> <small>[למד מכאן]</small> כי <strong>שתותא</strong> <small>[שישית]</small> זו מחושבת <strong>מלבר</strong> <small>[מבחוץ],</small> כלומר, מן הסכום הסופי, הגדול יותר, שהוא חמישית מן הקטן. כגון כאן, שהוסיפו ארבעים על מאתים, והם שישית מהסכום הכולל מאתים וארבעים, וחמישית ממאתים.
  ובדינו זה של שמואל, <strong>אמר רבינא</strong> כי <strong>מתניתין נמי דיקא</strong> <small>[משנתנו גם כן מדוייקת]</small> כשיטה זו, <strong>דקתני</strong> <small>[ש</small>כן <small>שנה בה]</small> כי <strong>תודה היתה באה חמש סאין ירושלמיות שהן שש מדבריות,</strong> משמע שמוסיפים שישית ולא יותר, וכי תוספת השישית היא מבחוץ. ומסכמים: אכן, <strong>שמע מינה</strong> <small>[למד ממנה]</small> שכן הוא.
## דף עז:
 <big>א משנה</big> <strong>מכולם,</strong> מכל אחד מארבעת המינים שבלחמי התודה <strong>היה</strong> הכהן <strong>נוטל</strong> לחם <strong>אחד מ</strong>כל <strong>עשרה</strong> לחמים שבכל מין <strong>ל</strong><strong>תרומה. ש</strong>כן <strong>נאמר</strong> בדין לחמי התודה <strong>"והקריב ממנו אחד מכל קרבן תרומה לה'</strong> לכהן הזורק את דם השלמים לו יהיה" (ויקרא ז, יב— יד), ונדרש כתוב זה כך: <strong>"אחד"</strong> — שצריך הלחם להיות שלם, ללמדנו <strong>שלא יטול פרוס.</strong> <strong>"מכל קרבן"</strong> — <strong>שיהו כל הקרבנות</strong> (כל ארבעת מיני החלות הקרבות) <strong>שוות</strong> במספרן, עשרה לחמים בכל מין, ו<strong>שלא יטול</strong> הכהן העובד במנחות שני לחמים <strong>מקרבן</strong> (ממין) אחד <strong>על</strong> מנת לפטור בכך <strong>את</strong> <strong>חבירו</strong> מתרומה. <strong>"לכהן הזרק את דם השלמים לו יהיה"</strong> — שהחלה המורמת לתרומה היא שתיאכל על ידי הכהן, <strong>ו</strong>אילו <strong>השאר</strong> (שאר החלות) <strong>נאכל לבעלים</strong> של קרבן התודה.
 <big>ב גמרא</big> שנינו במשנתנו דיני התרומה הניטלת מלחמי התודה הנלמדים מדרשת הכתוב "והקריב ממנו אחד מכל קרבן תרומה לה'...", ומביאים עוד מן הנדרש בכתוב זה, <strong>תנו רבנן</strong> <small>[שנו חכמים]:</small> מה שנאמר <strong>"והקריב ממנו"</strong> בא להורות שיהו כל החלות כאחד, שאין נוטלים מהן את התרומה אלא <strong>מן המחובר</strong> (כאשר הן נמצאות במקום אחד). <strong>"אחד"</strong> — <strong>שלא יטול פרוס.</strong> <strong>"מכל קרבן"</strong> — <strong>שיהו כל הקרבנות</strong> (לחמי המנחות) <strong>שוות, שלא יטול מן הקרבן</strong> האחד שני לחמים כדי לפטור בכך גם <strong>על חבירו.</strong> ואולם ממשמעות האמור <strong>"תרומה לה' " איני יודע</strong> <strong>מכמה</strong> לחמים <strong>היא</strong> באה, מהו שיעורה של תרומה זו, ולכך
 <strong>הריני דן: נאמר כאן</strong> בפרשת לחמי התודה לשון <strong>"תרומה" ונאמר ב</strong>פרשת <strong>תרומת מעשר</strong> לשון <strong>"תרומה"</strong> ("...והרמותם ממנו תרומת ה' מעשר מן המעשר". במדבר יח, כו). <strong>מה להלן,</strong> בתרומת המעשר, התרומה הניתנת היא <strong>אחד מעשרה,</strong> <strong>אף</strong> שיעור התרומה האמור <strong>כאן</strong> בלחמי תודה הריהו <strong>אחד מעשרה.</strong>
 כנגד זה אומרים: <strong>או</strong> שמא <strong>כלך</strong> (לך) <strong>לדרך זו</strong> ותלמד מגזירה שווה אחרת: <strong>נאמר כאן</strong> לשון <strong>"תרומה", ונאמר ב</strong>דין ה<strong>בכורים</strong> לשון <strong>"תרומה"</strong> ("ותרומת ידך", דברים יב, יז — אלה הביכורים). <strong>מה להלן</strong> בדין הביכורים <strong>אין לה</strong> לתרומה <strong>שיעור,</strong> שהרי יכול להביא ביכורים ככל שירצה, <strong>אף כאן</strong> התרומה מלחמי התודה <strong>אין לה שיעור?</strong>
 ומעתה יש להכריע בין אפשרויות אלה: <strong>נראה למי</strong> מבין תרומת מעשר וביכורים <strong>דומה</strong> תרומת לחמי תודה: מצד אחד יש לומר שיהיו <strong>דנין</strong> (למדים בגזירה שווה) דינה של ה<strong>תרומה שאין אחריה תרומה,</strong> כתרומת לחמי התודה, שאין תרומה נוספת הבאה אחריה, <strong>מתרומה שאין אחריה תרומה,</strong> כתרומת המעשר, <strong>ואל יוכיח</strong> (נביא ראיה) לדינה <strong>של תרומת לחמי תודה מ</strong><strong>בכורים, ש</strong>כן <strong>יש אחריהן תרומה</strong> אחרת, שהרי אחרי הפרשת הביכורים יש להפריש שאר תרומות ומעשרות.
 <strong>או</strong> שמא <strong>כלך לדרך זו</strong> ותאמר שיהיו <strong>דנין</strong> דינה של ה<strong>תרומה הנאכלת במקום קדוש,</strong> בירושלים, כתרומת לחמי תודה, <strong>מתרומה הנאכלת במקום קדוש,</strong> מן הביכורים, שאף הם נאכלים בירושלים. <strong>ואל תוכיח</strong> לדינה <strong>של תרומת לחמי תודה מ</strong><strong>תרומת מעשר, ש</strong>כן הריהי <strong>נאכלת בכל מקום?</strong>
 וכיון ששקולות הן שתי אפשרויות אלה, לכך <strong>תלמוד לומר</strong> (מלמדנו האמור) עוד בפרשת לחמי תודה <strong>"ממנו תרומה לה' ", ו</strong>בדומה לכך <strong>כתיב</strong> <small>[נאמר]</small> <strong>ב</strong>פרשת <strong>תרומת מעשר</strong> לשון זו <strong>"ממנו תרומה"</strong> — <strong>ל</strong>למדנו <strong>גזירה שוה</strong> בין לחמי תודה ותרומת מעשר, ומכאן נלמד שאף בלחמי תודה שיעור התרומה הוא אחד מעשרה, כבתרומת מעשר.
 וממשיכים ודנים עוד: <strong>למדנו</strong> עד כה <strong>ל</strong>ענין דין <strong>תרומה</strong> של לחמי תודה <strong>ש</strong>שיעורה <strong>היא אחד מעשרה</strong> כשיעור נתינת תרומת מעשר. <strong>אבל</strong> עדיין <strong>איני יודע</strong> מגזירה שווה זו <strong>מכמה</strong> סולת <strong>היא</strong> באה כל <strong>חלה.</strong> ולכך <strong>הריני דן, נאמר כאן</strong> בלחמי תודה לשון <strong>"לחם"</strong> ("על חלות לחם חמץ יקריב קרבנו". <strong>ויקרא ז, יב),</strong> <strong>ונאמר להלן בשתי הלחם</strong> לשון <strong>"לחם"</strong> ("ממושבותיכם תביאו לחם תנופה שתים שני עשרונים". שם כג, יז). ומעתה נלמד: <strong>מה להלן</strong> בשתי הלחם, שיעור הקמח הניתן הריהו <strong>עשרון ל</strong>כל <strong>חלה</strong> משתי החלות, <strong>אף כאן</strong> בחלות החמץ של התודה שיעור הסולת הניתן הריהו <strong>עשרון לחלה.</strong>
 <strong>או</strong> שמא יש לומר כי <strong>כלך לדרך זו</strong> ותלמד בגזירה שווה מהשוואת לחמי תודה ללחם הפנים, <strong>נאמר כאן</strong> בלחמי תודה לשון <strong>"לחם", ונאמר בלחם הפנים</strong> לשון <strong>"לחם"</strong> ("ולקחת סולת ואפית אותה שתים עשרה חלות שני עשרונים יהיה החלה האחת". שם כד, ה—ז), <strong>מה להלן</strong> בלחם הפנים כל לחם משתים עשרה החלות בא מ<strong>שני עשרונות</strong> ("שני עשרונים יהה החלה האחת"), <strong>אף כאן</strong> בחלות החמץ של התודה, כל לחם מהם בא מ<strong>שני עשרונות</strong> סולת?
  ומנסים להכריע בין אפשרויות אלה: <strong>נראה למי</strong> מבין שתי הלחם ולחם הפנים <strong>דומה</strong> לחמי התודה: מצד אחד יש לומר שיהיו <strong>דנין</strong> דינן של חלות החמץ שבלחמי התודה דווקא משתי הלחם, שכן יש להעדיף וללמוד דינה של <strong>מנחה הבאה חמץ עם הזבח</strong> (קרבן), כחלות החמץ של לחמי תודה הבאות עם קרבן התודה, ממנחה הבאה חמץ עם הזבח כשתי הלחם, שאף הם חמץ ("ממושבותיכם תביאו לחם תנופה שתים שני עשרונים סולת תהיינה חמץ תאפינה". שם כג, יז), ובאים עם הקרבנות ("והקרבתם על הלחם שבעת כבשים ושני כבשים בני שנה לזבח שלמים", שם יח). <strong>ואל יוכיח</strong> ללחמי תודה <strong>מ</strong><strong>לחם הפנים, ש</strong>כן <strong>אינו בא חמץ,</strong> וכן אינו בא <strong>עם הזבח.</strong>
 <strong>או</strong> שמא יש לומר כי <strong>כלך לדרך זו</strong> ותאמר שיהיו <strong>דנין</strong> דינם של לחמי התודה דווקא מלחם הפנים, שכן יש להעדיף וללמוד דינה של ה<strong>מנחה הבאה מ</strong>כל סוגי התבואות: זו שגדלה ב<strong>ארץ</strong> ישראל <strong>ו</strong>זו שגדלה ב<strong>חוצה לארץ,</strong> <strong>מן</strong> היבול <strong>החדש</strong> שנקצר בשנה זו, <strong>ומן</strong> היבול <strong>הישן</strong> שנקצר בשנים קודמות. <strong>ממנחה</strong> כלחם הפנים, שאף היא זו <strong>הבאה מ</strong>תבואת <strong>ארץ</strong> ישראל <strong>ו</strong>מתבואת <strong>חוצה לארץ, מן</strong> היבול <strong>החדש ומן</strong> היבול <strong>הישן. ואל יוכיחו</strong> מ<strong>שתי הלחם, ש</strong>כן <strong>אין</strong> הן <strong>באות אלא מן</strong> היבול <strong>החדש</strong> בלבד, <strong>ו</strong>כן אין הן באות אלא <strong>מן ה</strong>תבואה שגדלה <strong>ב</strong><strong>ארץ?</strong>
 וכיון ששקולות שתי האפשרויות לכך <strong>תלמוד לומר</strong> עוד בפרשת שתי הלחם <strong>"ממושבתיכם תביאו לחם תנופה שתים",</strong> <strong>ש</strong>לכאורה <strong>אין תלמוד לומר "תביאו"</strong> דבר, ומקרא יתר הוא, <strong>ומה תלמוד לומר "תביאו"?</strong> — <strong>שכל מה שאתה מביא ממקום אחר</strong> (במנחה אחרת הבאה חמץ, בדומה לשתי הלחם) ש<strong>הרי</strong> אף <strong>הוא</strong> צריך להיות <strong>כזה,</strong> בדומה לשתי הלחם. ומכאן נסיק: <strong>מה להלן</strong> בדין שתי הלחם — <strong>עשרון</strong> סולת <strong>ל</strong>כל <strong>חלה, אף כאן</strong> בחלות החמץ של לחמי תודה — <strong>עשרון ל</strong>כל <strong>חלה.</strong>
 ויש לדון: <strong>אי</strong> <small>[או]</small> אולי נלמד באופן אחר, <strong>מה להלן</strong> בדין שתי הלחם — הרי אלה <strong>שני עשרונות</strong> שמהם באים שתי הלחם, <strong>אף כאן</strong> בחלות החמץ של לחמי תודה — הרי אלה <strong>שני עשרונות</strong> שמהם באים כל עשר חלות החמץ? <strong>לכך</strong> <strong>תלמוד לומר</strong> בכתוב בשתי הלחם <strong>"תהיינה",</strong> וממנו
 <strong>למדנו</strong> שכל חלת חמץ באה מעשרון אחד, שבסך הכל הם <strong>עשרה</strong> עשרונים <strong>ל</strong>חלות ה<strong>חמץ</strong> שבלחמי תודה. ועדיין יש לברר: שיהיו <strong>עשרה</strong> עשרונים סולת <strong>ל</strong>שלושים חלות ה<strong>מצה מנין</strong> לנו? לכך <strong>תלמוד לומר</strong> לשון הכתוב בלחמי תודה. שכן נאמר בדינן של חלות המצות "אם על תודה יקריבנו והקריב על זבח התודה חלות מצות בלולות בשמן ורקיקי מצות משוחים בשמן וסולת מורבכת חלות בלולות בשמן" (ויקרא ז, יב), ובפסוק שלאחריו נאמר <strong>"על חלת לחם חמץ</strong> יקריב קרבנו על זבח תודת שלמיו", הרי זה בא להורות כי שקולים הם זה לזה: כ
 <strong>נגד</strong> (במקביל) ללחמי ה<strong>חמץ, הבא</strong> לחמי <strong>מצה,</strong> שכשם שכל לחמי חמץ באים מעשרה עשרונים סולת, אף כל לחמי המצה באים מעשרה עשרונים סולת. <strong>נמצאו</strong> איפוא כי מ<strong>עשרים עשרונות</strong> סולת באים כל <strong>לחמי תודה,</strong> והם נחלקים: <strong>עשרה</strong> מתוכם נועדים <strong>ל</strong>עשרת לחמי ה<strong>חמץ, ו</strong>אילו ה<strong>עשרה</strong> האחרים נועדים <strong>ל</strong>שלושים לחמי ה<strong>מצה.</strong>
 ועדיין יש מקום לברר: <strong>יכול</strong> שמביאים <strong>עשרה</strong> לחמים של מצה בלבד, ואותם עשרה <strong>שבמצה לא יהו כולן אלא ממין אחד?</strong> לכך <strong>תלמוד לומר</strong> האמור בדין לחמי התודה <strong>"אם על תודה יקריבנו והקריב על זבח התודה חלות מצות בלולת בשמן ורקיקי מצות משחים בשמן סלת מרבכת</strong> חלות בלולות בשמן" — שחייב הוא בהבאת שלושת סוגים אלה של המצה, ובכללם הם שלושים לחמים. ומעתה נסכם: <strong>נמצאו</strong> איפוא כי <strong>שלשה עשרונים ושליש</strong> סולת ניתנים <strong>לכל מין ומין</strong> משלושת לחמי המצה הבאים בלחמי תודה. <strong>ו</strong>שיעור הסולת בכל <strong>שלש חלות</strong> של מצה <strong>הריהו עולה</strong> <strong>ל</strong>כלל <strong>עשרון</strong> אחד. <strong>ונמצאו</strong> איפוא כי סך כל <strong>לחמי</strong> ה<strong>תודה</strong> הריהו <strong>ארבעים</strong> לחמים. והבעלים <strong>נוטל מהן ארבע</strong> לחמים, אחד מכל מין, <strong>ונותן</strong> אותם <strong>לכהן, והשאר נאכלים לבעלים.</strong> עד כאן הברייתא.
 <big>ג</big> ומעתה דנים בדברי ברייתא זו. <strong>אמר מר</strong> <small>[החכם]</small> בתחילת הברייתא כי מן הכתוב <strong>"והקריב ממנו"</strong> למדים אנו שאין נוטלים את התרומה מן החלות אלא <strong>מן המחובר</strong> שיהא הכל יחד בשעת התרומה. ושואלים: <strong>אלא מעתה,</strong> לפי דרך דרשה זו מקרא זה שבהקרבת אימורי החטאת, <strong>דכתיב</strong> <small>[שנאמר]</small> בו <strong>"ואת כל חלבו ירים ממנו</strong> והקטיר המזבחה" (שם ד, יט), <strong>התם מאי</strong> <small>[שם, מה</small> איזה<small>]</small> <strong>מחובר איכא</strong> <small>[יש]?</small> ומשיבים: אף הקרבת אימורי החטאת צריך שתהא מן המחובר, ו<strong>כ</strong>דברי <strong>רב</strong>
 <strong>חסדא</strong> ש<strong>אמר</strong> בשמו של החכם <strong>אבימי,</strong> שכן <strong>אמר רב חסדא, אמר אבימי: שלא ינתח</strong> הכהן את <strong>בשר</strong> הקרבן, <strong>קודם שיטול</strong> ממנו בתחילה את ה<strong>אימורין.</strong> שכאשר נלקחים האימורים מן הקרבן, צריך הקרבן להיות שלם.
 <big>ד</big> וממשיכים לדון בדברי הברייתא. <strong>אמר מר</strong> <small>[החכם]</small> בברייתא שהמקור לכך שתרומת לחמי התודה הריהי אחת מעשרה הוא בגזירה שווה, שכן <strong>נאמר כאן</strong> בלחמי תודה לשון <strong>"תרומה" ו</strong>כן <strong>נאמר בתרומת מעשר</strong> לשון <strong>"תרומה"</strong> ("והרמות מכס לה' מאת אנשי המלחמה... ונתתה לאלעזר הכהן תרומת ה' ". שם כח). וכשם שתרומת מעשר היא אחד מעשרה כך גם בתרומת לחמי תודה.
  ושואלים:  <strong>ונילף</strong> <small>[ונלמד]</small> דינה של תרומת לחמי תודה בגזירה שווה <strong>מתרומת מדין</strong> (התרומה שניתנה לאחר מלחמת ישראל במדיינים. במדבר לא), שאף בה נאמר לשון "תרומה", ושיעורה של התרומה לא היה אחד מעשרה ("והרמות מכס לה' מאת אנשי המלחמה היוצאים לצבא אחד נפש מחמש מאות מן האדם ומן הבקר ומן החמורים ומן הצאן. ממחציתם תקחו ונתתה לאלעזר הכהן תרומת ה'. וממחצית בני ישראל תקח אחד אחוז מן החמישים מן האדם מן הבקר מן החמורים ומן הצאן מכל הבהמה ונתתה אותם ללויים...". שם כח—ל)! ומשיבים: <strong>דנין</strong> (למדים בגזירה שווה) דינה של <strong>תרומה הנוהגת לדורות</strong> (כתרומת לחמי תודה) <strong>מתרומה הנוהגת לדורות</strong> (כתרומת מעשר), <strong>ואל תוכיח</strong> <strong>מ</strong><strong>תרומת מדין שאינה נוהגת לדורות,</strong> שהרי רק לשעתה נקבעה.
  ושואלים עוד: <strong>ונילף</strong> <small>[ונלמד]</small> דינה של תרומת לחמי תודה <strong>מתרומת</strong> (הפרשת) <strong>חלה,</strong> שאף בה נאמרה הלשון "תרומה" ("והיה באכלכם מלחם הארץ תרימו תרומה לה'. ראשית עריסותיכם תרימו תרומה כתרומת גורן כן תרימו אותה", במדבר טו, יט—כ), ושיעורה של החלה הינו אחד מעשרים וארבעה! ומשיבים: <strong>תנא דבי</strong> <small>[שנה</small> החכם <small>של בית]</small> מדרשו של <strong>ר' ישמעאל</strong> בהסבר הדברים: <strong>דנין</strong> דינו של <strong>דבר שנאמר בו</strong> הלשון <strong>"ממנו תרומת ה' "</strong>(כנאמר בלחמי תודה, "והקריב ממנו אחד מכל קרבן תרומה לה' ") <strong>מ</strong>דינו של <strong>דבר שנאמר</strong> אף <strong>בו</strong> הלשון "ממנו <strong>תרומה לה' "</strong>(כנאמר בתרומת מעשר "והרמותם ממנו תרומת ה' מעשר מן המעשר"). <strong>לאפוקי</strong> <small>[להוציא,</small> למעט<small>]</small> <strong>תרומת חלה</strong> שאין למדים ממנה בגזירה שווה לדינם של לחמי תודה, שכן <strong>לא נאמר בו "ממנו תרומה לה' ".</strong>
 <big>ה</big> לאחר שראינו כי דיני תרומת לחמי תודה נלמדים מתרומת מעשר, דנים בענין זה. <strong>בעי</strong> <small>[שאל]</small> <strong>רבא:</strong> מי שאינם כהנים ("זרים") שאכלו במזיד <strong>תרומת לחמי תודה</strong> האם <strong>חייבין</strong> הם <strong>עליהן</strong> (על אכילתם) <strong>מיתה</strong> בידי שמים, וכדין הזר האוכל תרומת מעשר? ובדומה לכך, שאל רבא: זרים שאכלו תרומת לחמי תודה בשוגג, האם חייבים הם על כך בתשלום קרן <strong>וחומש</strong> (חמישית) כדרך שחייבים הם על אכילת תרומת מעשר. <strong>או</strong> שמא <strong>אין חייבין</strong> הם <strong>עליהן</strong> לא <strong>מיתה</strong> האוכלים אותם במזיד, <strong>ו</strong>לא תשלום <strong>חומש.</strong>
 ומסביר רבא את צדדי בעייתו: <strong>כיון דאיתקש</strong> <small>[שהוקשה,</small> הושוותה<small>]</small> תרומת לחמי תודה <strong>לתרומת מעשר</strong> — לכל ענין הוקש <strong>ו</strong><strong>כתרומת מעשר דמי</strong> <small>[נחשב]</small> הדבר. ועל אכילתם חייבים הזרים במיתה או בתשלומים. <strong>או דלמא</strong> <small>[שמא]</small> כיון שנאמר באכילת תרומה על ידי זר במזיד "ומתו בו כי יחללוהו" (ויקרא כב, ט), וכן נאמר באכילת תרומה על ידי זר בשוגג "ואיש כי יאכל קודש בשגגה ויסף חמישיתו עליו" (שם יד). והמלים <strong>"בו"</strong> האמור באכילת מזיד <strong>ו"חמשיתו"</strong> האמור באכילת שגגה הן לשונות מיעוט, ושמא <strong>מיעט רחמנא</strong> <small>[הכתוב],</small> שרק בתרומת מעשר קיים דין זה, ולא בתרומת לחמי תודה?
  ועוד יש לשאול מתוך השוואת תרומת לחמי תודה לתרומת מעשר: האם תרומת לחמי תודה שנפלה לפירות של חולין <strong>מדמעת</strong> (אוסרת בתערובת) את כל הפירות, וכדינה של התרומה. <strong>או</strong> שמא לא הושוותה לתרומה אלא לענין שיעורה, ובשאר דיניה אין היא כתרומה, ולכך <strong>אינה מדמעת</strong> את תערובתה. אף שאלה זו לא נפתרה, ו<strong>תיקו</strong> <small>[תעמוד]</small> במקומה, ללא תשובה.
 <big>ו</big> ומבררים עוד את דברי הברייתא. <strong>אמר מר</strong> <small>[החכם]</small> בברייתא: שמא תאמר <small>שכשם ששתי הלחם באים משני עשרונים קמח, אף חלות החמץ של לחמי התודה תבאנה משני עשרונים, ולא מעשרה עשרונים? לכך</small> <strong>תלמוד לומר "תהיינה",</strong> שחלות החמץ תבאנה מעשרה עשרונים. ושואלים: <strong>מאי תלמודא</strong> <small>[מה הלימוד],</small> כיצד נלמד הדבר מהלשון "תהיינה"?
## דף עח.
 <strong>אמר רב יצחק בר אבדימי</strong> בהסבר הדברים: בשתי הלחם <strong>"תהיינה"</strong> (במדבר כ, יז) <strong>כתיב</strong> <small>[נאמר],</small> שיש בכתוב שתי יודי"ם, ובאה היו"ד <small>היתירה לדרשה, שחלות החמץ שבקרבן התודה, יהיו מעשרה (כמנין האות יו"ד בגימטריא) עשרונים. ומקשים על כך: ושמא</small> <strong>אימא</strong> <small>[אמור]</small> שהכוונה אמנם לעשר מידות, ואולם אין הכוונה אלא ל<strong>עשרה קפיזי</strong> <small>[קבים]</small> הקטנים בשיעורם מהעשרונים?! <strong>אמר רבא:</strong> אין לומר כן, <strong>שהרי</strong> <strong>ב</strong>מידת <strong>עשרונות דבר הכתוב,</strong> ולא במידות אחרות.
 <big>א</big> ומבררים עוד את המשך דברי הברייתא. שנינו בה: <strong>למדנו</strong> מייתור בכתוב "תהיינה" שבאים <strong>עשרה</strong> עשרונים <strong>ל</strong>עשרת לחמי ה<strong>חמץ</strong> שבתודה. ואולם שבאים <strong>עשרה</strong> עשרונים אף <strong>ל</strong>שלושים החלות של <strong>מצה מנין</strong> לנו? <strong>תלמוד לומר</strong> בשלושת סוגי חלות המצה הבאות עם קרבן תודה <strong>"על חלות לחם חמץ"</strong> (ויקרא ז, יג), ללמדנו כי <strong>כנגד</strong> מספר ה<strong>עשרונים של לחמי ה</strong><strong>חמץ,</strong> כמספר הזה <strong>הבא</strong> אף ללחמי ה<strong>מצה.</strong>
 ושואלים על דרך דרשה זו: <strong>וכי דבר הלמד בהיקש</strong> (הדין שלחמי חמץ שבתודה באים עשרה עשרונים, שנלמד מהיקש "תביאו" לשתי הלחם), <strong>חוזר ומלמד בהיקש</strong> בקדשים, שנלמד דין לחמי המצה בקרבן התודה (שאף הוא בא מעשרה עשרונים) מדין לחמי החמץ? ומשיבים: אין דין עשרה עשרונים בלחמי חמץ שבתודה נלמד מהיקש משתי הלחם לבדו אלא <strong>הימנו</strong> (ממנו) <strong>ודבר אחר הוא</strong> נלמד. שאינו יכול להילמד מדין שתי הלחם עצמו, ולכן הוא נלמד מצירוף שני מקורות לימוד: משתי הלחם ומן האמור בלחמי תודה, שהם עשרה לחמים של חמץ. <strong>וכל</strong> דבר הנלמד באופן זה של <strong>הימנו ודבר אחר</strong> — <strong>לא הוי</strong> <small>[אין זה]</small> נחשב כנלמד על ידי <strong>היקש,</strong> ולכך הריהו מלמד בהיקש גם בקדשים.
  ומקשים על תירוץ זה: <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> שאופן לימוד כגון זה <strong>לא הוי</strong> <small>[אין הוא</small> נחשב<small>]</small> כ<strong>היקש, אלא ל</strong>שיטת <strong>מאן דאמר הוי</strong> <small>[מי שאומר</small> כי <small>הריהו</small> נחשב<small>]</small> <strong>היקש, מאי איכא למימר</strong> <small>[מה יש לומר]?</small> ומשיבים: לשיטה זו אין הדבר נלמד מהיקש אלא ממשמעות לשון הכתוב, שכן המלה <strong>"תביאו"</strong> האמורה בשתי הלחם לשון <strong>רבויא</strong> <small>[ריבוי]</small> <strong>היא,</strong> ומלמדת על לחמי חמץ שבתודה שבאים עשרה. ולפיכך אין לחמי חמץ נחשבים כדבר הנלמד מהיקש, ולכך הריהם מלמדים בהיקש לענין לחמי מצה שבתודה.
 <big>ב משנה</big> מיני הלחמים שבאו עם איל <strong>המילואים</strong> (שקרב כאשר התחנכו אהרן ובניו לכהונה, במשך שבעת ימי המילואים) <strong>היו באין כ</strong>שלושת מיני ה<strong>מצה ש</strong>באים <strong>ב</strong>קרבן <strong>ה</strong><strong>תודה,</strong> שהם: <strong>חלות ורקיקין ורביכה,</strong> ואולם לחמי חמץ (כדרך שבאים בקרבן התודה) לא באו עימו.
  ואילו מנחת מיני הלחמים הבאים עם קרבן הנזיר ביום שמשלים את ה<strong>נזירות היתה באה</strong> רק <strong>כ</strong><strong>שתי ידות</strong> (שני חלקים, שני שליש) <strong>כמצה של תודה,</strong> שכן בלחמי הנזירות יש רק <strong>חלות</strong> מצות <strong>ורקיקין</strong> מצות, <strong>ואין בה</strong> חלות מסולת <strong>רבוכה</strong> (מורבכת). <strong>נמצא</strong> איפוא שלחמי קרבן נזיר באים מסולת ששיעורה <strong>עשרה קבין</strong> במידה <strong>ירושלמית</strong> (כמבואר במשנה למעלה, עז,א כי כל מין מלחמי המצה בא מחמישה קבים), <strong>שהן</strong> שווים (במידות מדבריות) ל<strong>ששה עשרונות ו</strong>שני <strong>עודיין</strong> (פעמיים "עוד" = שני שליש). שהרי כפי ששנינו שם למעלה, כל מין ממיני המצה בא משלושה עשרונים ושליש עישרון.
 <big>ג גמרא</big> שנינו במשנתנו כי לחמי איל המילואים היו באים שלושה מינים, כחלות המצה שבקרבן התודה, חלות מצות, רקיקי מצות, ורבוכה. ומבררים: <strong>מנא הני מילי</strong> <small>[מנין,</small> מה מקורם של <small>הדברים הללו]?</small> <strong>אמר רב חסדא, אמר רב חמא בר גוריא:</strong> הדבר נלמד ממה ש<strong>אמר קרא</strong> <small>[הכתוב]</small> בתוך סדר המעשים שעשה משה באיל המילואים <strong>"ומסל המצות אשר לפני ה' לקח חלת מצה אחת וחלת לחם שמן אחת ורקיק אחד"</strong> (שם ח, כו). <strong>בשלמא</strong> <small>[נניח]</small> משמעות הכתוב <strong>חלות</strong> ("חלת מצה") הריהי כפשוטה — <strong>חלות</strong> מצה. וכמו כן מובן הוא משמעות האמור <strong>"רקיק"</strong> <strong>—</strong> הרי זה <strong>רקיק</strong> מצות. ואולם האמור עוד בכתוב זה "וחלת לחם <strong>שמן" מאי נינהו</strong> <small>[מה הן]?</small> <strong>לאו</strong> <small>[האם לא]</small> הכוונה ל<strong>רבוכה.</strong>
 <strong>מתקיף לה</strong> <small>[מקשה על כך]</small> <strong>רב אויא:</strong> ושמא <strong>אימא</strong> <small>[אמור]</small> כי פירוש הכתוב "וחלת לחם שמן" כך הוא: <strong>אנתא דמשחא</strong> <small>[חתיכת עיסה עבה המטוגנת בשמן]!</small> <strong>אלא</strong> יש לומר כי מקור הדברים הריהו <strong>כ</strong>דרך ש<strong>דרש רב נחמן בר רב חסדא משמיה</strong> <small>[משמו]</small> של <strong>ר' טבלא:</strong> נאמר במנחת הכהן הגדול ("קרבן אהרן") ביום שהתמנה לכהונה גדולה, קודם התחלת העבודה ("מנחת חינוך"), וכן במנחתו הבאה בכל יום ("מנחת חביתין"), ובכלל זה אף מנחת כל כהן הדיוט ("ובניו") המובאת ביום שמתחנך בו לעבודה בבית המקדש: <strong>"זה קרבן אהרן ובניו אשר יקריבו לה' ביום המשח אתו</strong> עשירית האיפה סולת מנחה תמיד מחציתה בבוקר ומחציתה בערב. על מחבת בשמן תיעשה מורבכת תביאנה תופיני מחנת פיתים תקריב ריח ניחוח לה'. והכהן המשיח תחתיו מבניו יעשה אותה..." (ויקרא ו, יג— טו).
  ויש לדון בכתובים הללו: <strong>וכי מה למדנו</strong> <strong>ל</strong>דינם של הכהנים ההדיוטות, המכונים בכתוב <strong>"בניו",</strong> מן האמור בדינו של כהן גדול <strong>ביום המשחו?</strong> <strong>אלא מקיש</strong> דין מנחת <strong>חינוכו</strong> של כהן הדיוט <strong>ל</strong>מנחת <strong>המשחו</strong> של כהן גדול ("מנחת חביתין"): <strong>מה</strong> מנחת <strong>המשחו</strong> של הכהן הגדול כוללת גם חלה <strong>רבוכה, אף</strong> מנחת <strong>חינוכו</strong> של כהן הדיוט כוללת גם <strong>רבוכה,</strong> וכיוצא בזה אף חלות הבאות עם איל המילואים, יש בהן רבוכה.
 <big>ד</big> ועוד בענין מנחתו של כהן גדול הבאה ביום שמתחנך לעבודה, <strong>אמר רב חסדא: כהן גדול המתקרב</strong> (הנכנס בתחילה) <strong>לעבודה</strong> במקדש ככהן גדול <strong>צריך</strong> להביא ביום חינוכו שתי מנחות, הבאות מ<strong>שתי עשרונות האיפה</strong> סולת. מנחה <strong>אחת</strong> בת עשרון אחד <strong>להמשחו</strong> לכהונה גדולה ("מנחת כהן משיח", הבאה בכל יום, מחציתה בבוקר ומחציתה בערב), <strong>ו</strong>מנחה <strong>אחת</strong> ובה עשרון שני, הבאה <strong>לחינוכו</strong> לכהונה ("מנחת חינוך"). <strong>מר בר רב אשי אמר: שלש</strong> עשרונות סולת הוא מביא.
 <strong>ו</strong><strong>מסבירים:</strong> רב חסדא ומר בר רב אשי <strong>לא פליגי</strong> <small>[אינם חולקים],</small> שכן <strong>הא</strong> <small>[זה]</small> שאמר רב חסדא שצריך הכהן הגדול להביא מנחה משני עשרונים סולת מדובר במקרה <strong>דעבד</strong> <small>[ש</small>כבר <small>עשה]</small> כהן גדול זה <strong>עבודה</strong> במקדש <strong>כשהוא כהן הדיוט,</strong> והביא מנחה לחינוכו ככהן הדיוט. ולכך עתה צריך הוא להביא רק שני עשרונים סולת, לחינוכו ככהן גדול ולמנחת חביתין הבאה בכל יום. ואילו <strong>הא</strong> <small>[זה]</small> שאמר מר בר רב אשי שצריך להביא מנחה משלושה עשרונים, מדובר כאשר <strong>לא עבד</strong> <small>[לא עשה]</small> עדיין הכהן הגדול <strong>עבודה כשהוא כהן הדיוט,</strong> ולכך צריך הוא להביא מנחה משלושה עשרונים, אחת לחינוכו ככהן הדיוט, ואחת לחינוכו ככהן גדול, ואחת למנחת חביתין.
 <big>ה</big> שנינו במשנתנו כי מנחת ה<strong>נזירות היתה באה</strong> ב<strong>שתי ידות</strong> (שני חלקים, שני מינים) מתוך השלושה הבאים <strong>כמצה שבתודה,</strong> שאינה באה אלא עשר חלות מצות ועשרה רקיקי מצות, אך לא מסולת מורבכת.
  ועוד <strong>תנו רבנן</strong> <small>[שנו חכמים]</small> נאמר בלחמים הבאים עם קרבן התודה: "וזאת תורת השלמים אשר יקריב לה'. אם על תודה יקריבנו והקריב על זבח התודה חלות מצות בלולות בשמן ורקיקי מצות משוחים בשמן וסולת מורבכת חלות בלולות בשמן. על חלות לחם חמץ יקריב קרבנו על זבח תודת שלמיו" (שם ז, יא— יג). ובא המקרא היתר "על זבח תודת <strong>שלמיו"</strong> — <strong>לרבות</strong> אף <strong>את</strong> <strong>שלמי נזיר ל</strong>ענין שאף מנחתם באה מסולת בשיעור <strong>עשרת קבין ירושלמיות</strong> (כשיעור הסולת הבאה בחלות המצות וברקיקי המצות שבלחמי התודה<strong>)</strong> <strong>ולרביעית</strong> הלוג <strong>שמן</strong> (כשיעור השמן הבא בחלות המצות וברקיקי המצות שבלחמי התודה). 
 ויש לדון בדרשה זו: <strong>יכול</strong> יהא בא הכתוב ללמדנו שיהא דינה של מנחת שלמי הנזיר כדינה של מנחת התודה <strong>לכל מה שאמור בענין</strong> התודה, ואף בשלמי נזיר יביאו חמישה עשר קבים ירושלמיות לשלושת מיני לחמים ומחצית הלוג שמן? <strong>לכך</strong> <strong>תלמוד לומר</strong> בקרבנות הנזיר "וסל <strong>מצות</strong> סולת חלות בלולות בשמן ורקיקי מצות משוחים בשמן..." (במדבר ו, טו). ומן הכתוב "מצות" למדים אנו כי אין במנחת הנזיר אלא חלות מצות ורקיקי מצות, ולא רבוכה.
  ומבררים:  <strong>מאי תלמודא</strong> <small>[מה הלימוד,</small> כיצד למדים כן<small>]</small> מן המלה "מצות"? <strong>אמר רב פפא:</strong> מביא הנזיר במנחתו דווקא מן ה<strong>דבר שנאמר בו</strong> בלחמי התודה הלשון <strong>"מצות"</strong> (שהם חלות ורקיקים), <strong>ו</strong><strong>לאפוקי</strong> <small>[להוציא,</small> למעט<small>]</small> <strong>רבוכה</strong> ש<strong>לא נאמר בו</strong> בקרבן התודה לשון <strong>"מצות"</strong> (שכן נאמר בהם "...וסולת מורבכת חלות בלולות בשמן"). ועוד למדנו: מנין שאין במנחת הנזיר אלא חלות מצות ורקיקי מצות ולא רבוכה, שכן החכם <strong>דבי</strong> <small>[של בית</small> מדרשו<small>]</small> של <strong>ר' ישמעאל תנא</strong> <small>[שנה]</small> על הנאמר במנחת הנזיר "וסל מצות סולת חלות בלולות בשמן ורקיקי מצות משוחים בשמן...". <strong>"מצות"</strong> — הרי זה <strong>כלל, "חלות</strong> בלולות בשמן" <strong>ו</strong>כן <strong>רקיקין</strong> ("ורקיקי מצות משוחים בשמן") — הרי זה <strong>פרט,</strong> ומכלל המידות שהתורה נדרשת בהן הוא שבמקרא בו יש <strong>כלל ופרט</strong> — <strong>אין בכלל אלא מה שבפרט,</strong> ומעתה אף בענייננו נסיק כי <strong>חלות ורקיקין</strong> — <strong>אין</strong> <small>[כן]</small> כלולים במנחת הנזיר, ואולם <strong>מידי אחרינא</strong> <small>[דבר אחר]</small> וכגון הרבוכה — <strong>לא</strong> נכלל במנחת הנזיר.
## דף עח:
 <big>א משנה</big> <strong>השוחט את</strong> קרבן <strong>התודה לפנים</strong> (בתוך העזרה), כדינה, <strong>ו</strong>אולם באותה שעה נמצאו <strong>לחומה</strong> (לחמיה, ארבעים החלות הבאות עם קרבן התודה) מ<strong>חוץ לחומה,</strong> במקום בו אסורות חלות התודה באכילה — <strong>לא קדש</strong> (התקדש) בשחיטה זו <strong>הלחם.</strong> וכן הוא הדין אם <strong>שחטה</strong> לקרבן התודה <strong>עד שלא</strong> (בטרם) <strong>קרמו</strong> (העלו קרום, התקשו) <strong>פניה</strong> (פני השטח החיצוני) של עיסת הלחמים הנאפית <strong>בתנור, ואפילו</strong> אם שחט את קרבן התודה כאשר כבר <strong>קרמו</strong> פניהם של כל לחמי התודה <strong>כולן חוץ מאחד מהן</strong> שבאותה עת עדיין לא קרמו פניו — <strong>לא קדש</strong> (התקדש) בכך כלל <strong>הלחם,</strong> ואף לא הלחמים שקרמו פניהם קודם שחיטת התודה.
 <big>ב גמרא</big> שנינו במשנתנו כי כאשר החלות הבאות עם התודה מחוץ לחומה בשעת שחיטת קרבן התודה לא התקדשו. ומבררים: <strong>מאי</strong> <small>[מה</small> פירוש, מה הכוונה<small>]</small> <strong>חוץ לחומה,</strong> מחוץ לאיזו חומה מדובר? <strong>ר' יוחנן אמר:</strong> <strong>חוץ לחומת בית פאגי</strong> שבירושלים. <strong>ו</strong>אילו <strong>ריש לקיש אמר:</strong> <strong>חוץ לחומת העזרה</strong> שבהר הבית.
  ומסבירים את שיטותיהם: <strong>ריש לקיש</strong> ש<strong>אמר</strong> כי הכוונה לתחום שמ <strong>חוץ לחומת העזרה,</strong> טעמו הוא משום שנאמר בדינם של לחמי התודה שהריהם קרבים "על זבח התודה" ("והקריב על זבח התודה חלות מצות בלולות בשמן". ויקרא ז, יב), ולכך <strong>בעינן</strong> <small>[צריכים אנו]</small> בלחמי התודה המתקדשים בשחיטת זבח התודה, שתתקיים משמעות הלשון <strong>"על"</strong> שהוא: <strong>בסמוך.</strong> וכאשר נמצאים לחמי התודה מחוץ לחומת העזרה, שוב אין הם נחשבים סמוכים לקרבן הנשחט בתוך העזרה.
 <strong>ור' יוחנן</strong> ש<strong>אמר</strong> כי הכוונה היא לתחום שמ <strong>חוץ לחומת בית פאגי,</strong> טעמו הוא משום שבמקום זה אסורה אכילתו של הלחם, ונפסל הוא משום יוצא. ולכך הוא גם לא מתקדש במקום זה. <strong>אבל</strong> אם היה הלחם בשטח שמ <strong>חוץ לעזרה,</strong> ואולם הריהו נמצא במקום המותר באכילה <strong>—</strong> הריהו <strong>קדוש</strong> על ידי שחיטת זבח התודה, <strong>ולא בעינן</strong> <small>[ולא צריכים אנו]</small> שיתקיים משמע הלשון <strong>"על" בסמוך</strong> ממש.
  ושואלים: מדוע נצרכו ר' יוחנן וריש לקיש לחלוק בדין לחמי התודה הנמצאים מחוץ לחומה בשעת שחיטת הזבח,  <strong>והא</strong> <small>[והרי]</small> כבר <strong>איפליגו</strong> <small>[נחלקו]</small> <strong>בה,</strong> בשאלה דומה, <strong>חדא זימנא</strong> <small>[פעם אחת]!</small>
 <strong>דתנן</strong> <small>[ש</small>כן <small>שנינו</small> במשנה<small>]</small> בדין שחיטת קרבן הפסח: <strong>השוחט את</strong> קרבן <strong>הפסח על החמץ,</strong> שעדיין יש חמץ ברשותו באותה עת — הריהו <strong>עובר בלא תעשה</strong> האמור בתורה "לא תשחט על חמץ דם זבחי ולא ילין לבוקר זבח חג הפסח". שמות לד, כה). <strong>ר' יהודה אומר: אף</strong> השוחט את קרבן <strong>התמיד</strong> של בין הערביים בערב הפסח על החמץ עובר. <strong>ו</strong>בהגדרת איסור זה של שחיטה בעוד חמץ ברשותו, <strong>אמר ריש לקיש: לעולם אינו חייב</strong> משום "לא תשחט על חמץ" <strong>עד שיהא או לשוחט</strong> את קרבן הפסח, <strong>או</strong> <strong>לזורק</strong> את דמו של הקרבן, <strong>או לאחד מבני חבורה</strong> שנמנו יחד על קרבן פסח זה, חמץ ברשותו באותה עת, ואינו חייב עד שיהא החמץ <strong>עמו בעזרה. ור' יוחנן אמר:</strong> כל אחד מאלה האמורים <strong>אף על פי שאין עמו</strong> חמץ <strong>בעזרה</strong> אלא בביתו מתחייב על "לא תשחט על חמץ"! ואם כן, הרי זו אותה מחלוקת אם "על" משמעו דווקא בסמוך או שלא.
  ומשיבים: אף שנחלקו ר' יוחנן וריש לקיש בשאלה דומה, עדיין  <strong>צריכא</strong> <small>[צריך]</small> להשמיענו אף את מחלוקתם זו. משום <strong>דאי איתמר בההיא</strong> <small>[שאם היתה נאמרת</small> מחלוקתם רק <small>באותה</small> הלכה, בקרבן הפסח<small>],</small> ולא בדין לחמי התודה, הייתי אומר כי דווקא <strong>ב</strong>הלכה <strong>ההיא קא</strong> <small>[הוא]</small> ש<strong>אמר ר' יוחנן</strong> שעוברים על האיסור אף בזמן שאין החמץ נמצא בעזרה, וטעם הדבר: משום ש<strong>כל היכא דאיתיה</strong> <small>[היכן שנמצא]</small> בו החמץ — <strong>באיסורא קאי</strong> <small>[באיסור</small> "בל ימצא" הוא <small>עומד].</small> <strong>אבל לענין</strong> שיהא <strong>מקדש</strong> <small>[מתקדש]</small> ה<strong>לחם</strong> הבא עם קרבן התודה על ידי שחיטת קרבן התודה — שמא <strong>אימא</strong> <small>[אומר]</small> כי <strong>מודי ליה</strong> <small>[מודה לו]</small> ר' יוחנן <strong>לריש לקיש, דאי איתיה</strong> <small>[שאם ישנו]</small> הלחם בשעת השחיטה <strong>בפנים</strong> — הריהו <strong>קדוש,</strong> ואולם אם הוא נמצא <strong>אבראי</strong> <small>[מבחוץ]</small> למקדש — <strong>הוא</strong> <strong>לא קדוש. ו</strong>
 להיפך, <strong>אי איתמר בהא</strong> <small>[ואם היתה נאמרת</small> מחלוקת ר' יוחנן וריש לקיש רק <small>ב</small>הלכה <small>זו,</small> בדין קידוש לחמי תודה<small>]</small> היינו אומרים כי דווקא <strong>בהא קאמר</strong> <small>[ב</small>הלכה <small>זו אמר]</small> <strong>ריש לקיש</strong> שאם היו הלחמים בשעת שחיטת הקרבן שלא בעזרה — הם לא התקדשו, <strong>אבל בהך</strong> <small>[בזו</small> בענין קרבן הפסח<small>]</small> <strong>אימא</strong> <small>[אומר]</small> ש<strong>מודה</strong> ריש לקיש <strong>ליה</strong> <small>[לו]</small> <strong>לר' יוחנן,</strong> שהריהו עובר על איסור "לא תשחט על חמץ" אף שאין החמץ עמו בעזרה. על כן <strong>צריכא</strong> <small>[צריך]</small> שתובאנה שתי המחלוקות.
  ומעירים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן: השוחט את</strong> קרבן <strong>התודה</strong> כדינה, כשהיא <strong>לפנים</strong> (בעזרה), <strong>ו</strong>באותה עת היה <strong>לחמה חוץ לחומת בית פאגי</strong> — <strong>לא קדש</strong> בכך <strong>הלחם.</strong>
 <big>ג</big> שנינו במשנתנו כי אם <strong>שחטה</strong> לקרבן התודה <strong>עד שלא</strong> (בטרם) <strong>קרמו פניה</strong> של הלחמים <strong>בתנור</strong> — אין הלחמים מתקדשים. וכן שנינו עוד שאם נשחט קרבן התודה שלא לשמו אין מתקדשים לחמי התודה.
  ומבררים:  <strong>מנא הני מילי</strong> <small>[מנין,</small> מה מקור <small>הדברים הללו]?</small> — <strong>דתנו רבנן</strong> <small>[ש</small>כן <small>שנו חכמים]</small> על הנאמר בלחמי התודה <strong>"על חלות לחם חמץ יקריב קרבנו על זבח</strong> תודת שלמיו" (ויקרא ז, יג) — <strong>מלמד שאין הלחם קדוש</strong> (מתקדש) בשחיטת קרבן התודה <strong>אלא אם כן</strong> כבר <strong>קרמו פניה בתנור,</strong> שרק לאחר שהם כבר מוגדרים כ"חלות לחם" — "יקריב קרבנו". והכתוב <strong>"יקריב קרבנו על זבח"</strong> — <strong>מלמד שאין הלחם קדוש אלא בשחיטת הזבח.</strong> והכתוב <strong>"זבח תודת</strong> שלמיו" — <strong>מלמד שאם שחט</strong> את קרבן התודה <strong>שלא לשמן</strong> — <strong>לא קדש</strong> בכך <strong>הלחם.</strong>
 <big>ד</big> שנינו במשנתנו דינם של לחמי תודה שטרם נאפו בשעת שחיטת הקרבן, ומביאים עוד בענין דומה. <strong>תנו רבנן</strong> <small>[שנו חכמים]:</small> <strong>יוצאין</strong> ידי חובת אכילת מצה בחג הפסח אף <strong>במצה</strong> שאינה אפויה כל צורכה, אלא <strong>נא</strong> (אפויה חלקית), <strong>ו</strong>כן <strong>במצה העשויה ב</strong>כלי ה<strong>אילפס,</strong> ולא נאפתה בתנור. ושואלים: <strong>מאי</strong> <small>[מה</small> היא<small>]</small> ההגדרה של <strong>מצה נא</strong> שיוצאים בה ידי חובת המצוה? <strong>אמר רב יהודה,</strong> <strong>אמר שמואל: כל</strong> מצה <strong>ש</strong>אף שנאפתה חלקית אדם <strong>פורסה</strong> (חותך אותה). <strong>ואין חוטין</strong> של בצק <strong>נמשכין הימנה,</strong> הרי זו היא מצה נא הכשרה למצות מצה.
 <strong>אמר רבא: וכן</strong> הוא הדין <strong>לענין לחמי תודה,</strong> שאם בשעת שחיטת קרבן התודה היו כבר לחמי התודה בשלב אפיה שכזה, הריהם מתקדשים בשחיטה זו. ושואלים: מדוע נזקק רבא להשמיענו זאת, <strong>והרי</strong> <strong>פשיטא</strong> <small>[פשוט</small> הוא<small>],</small> שכך הדין אף בלחמי תודה, <strong>שהרי</strong> <strong>הכא</strong> <small>[כאן,</small> במצה<small>]</small> <strong>"לחם" כתיב</strong> <small>[נאמר],</small> כנאמר <small>"לחם עוני" ("...שבעת ימים תאכל עליו מצות לחם עוני...". דברים טז, ג),</small> <strong>ו</strong>כמו כן אף <strong>הכא</strong> <small>[כאן,</small> בלחמי תודה<small>]</small> <strong>"לחם" כתיב</strong> <small>[נאמר],</small> ושווים הם בדינם<small>!</small>
 ומשיבים: נצרך <strong>רבא להשמיענו, שכן</strong> <strong>מהו דתימא</strong> <small>[שתאמר]</small> כיון שכלל הלכתי הוא בדין לחמי התודה: <strong>"אחד"</strong> ("והקריב ממנו אחד מכל קרבן תרומה לה' ". ויקרא ז, יד) <strong>אמר רחמנא</strong> <small>[אמרה התורה]</small> — ומכאן הוראה, <strong>שלא יטול</strong> ללחמי התודה חלק לחם שהוא <strong>פרוס,</strong> אלא לחם שלם. <strong>ו</strong>אילו <strong>הא</strong> <small>[זו,</small> חלת נא<small>],</small> אף היא הריהי <strong>כמאן דפריסא דמיא</strong> <small>[כמי שפרוסה דומה,</small> נחשבת<small>],</small> ותהא פסולה ללחמי תודה. לכך <strong>קמשמע לן</strong> <small>[הוא,</small> רבא, <small>משמיע לנו]</small> שמכיון שהיא אפויה עד כדי כך הריהי נחשבת כלחם אחד, וכשרה לתודה.
 <big>ה</big> ועוד בדיני לחמי התודה. <strong>איתמר</strong> <small>[נאמר]</small> שחלקו אמוראים בדינה של <strong>תודה ששחטה על שמונים חלות,</strong> ולא על ארבעים חלות, כראוי. <strong>חזקיה אמר: קדשו ארבעים</strong> חלות <strong>מתוך</strong> ה<strong>שמונים, ו</strong>אילו <strong>ר' יוחנן אמר: לא קדשו</strong> אפילו <strong>ארבעים מתוך</strong> ה<strong>שמונים.</strong>
 ובהסבר מחלוקת זו <strong>אמר ר' זירא: הכל,</strong> ואף ר' יוחנן, <strong>מודים</strong> ש<strong>היכא</strong> <small>[במקום]</small> ש<strong>אמר</strong> המקדיש את התודה בשעת הקדשתו אותה <strong>"ליקדשו</strong> <small>[שיתקדשו]</small> <strong>ארבעים</strong> חלות <strong>מתוך</strong> ה<strong>שמונים"</strong> — אכן <strong>קדשו</strong> ארבעים, אף שהיו בשעת השחיטה שמונים חלות. וכן הכל מודים, ואף חזקיה, שאם המקדיש את התודה אמר בשעת הקדשתו אותה <strong>"אל יקדשו ארבעים</strong> חלות, <strong>אלא אם כן יקדשו</strong> כל ה<strong>שמונים</strong> חלות" — <strong>לא קדשו</strong> כלל החלות. ו<strong>כי פליגי</strong> <small>[כאשר נחלקו]</small> חזקיה ור' יוחנן, הרי זה כשהביא <strong>בסתמא</strong> <small>[בסתם]</small> את קרבן התודה ושמונים חלות אתו. ונחלקו חכמים אלה בפירוש כוונתו של המקדיש: <strong>מר סבר</strong> <small>[חכם זה,</small> חזקיה, <small>סבור]</small> כי אף על פי שהביא שמונים חלות — לא התכוון אלא שיקדשו ארבעים מהן, ואילו הארבעים האחרות שהביא — <strong>לאחריות קא מיכוין</strong> <small>[הוא מתכוון],</small> שאם יאבדו הארבעים הראשונות, יבואו לחמי התודה מהארבעים הנוספים, אך לא התכוון לקדשם מלכתחילה, ולכך לא חלה קדושה עליהם, אלא על ארבעים מתוך השמונים. <strong>ו</strong>אילו <strong>מר סבר</strong> <small>[חכם זה,</small> ר' יוחנן, <small>סבור]</small> כי <strong>לקרבן גדול</strong> של שמונים חלות <strong>קא מיכוין</strong> <small>[הוא מתכוון],</small> ומשום כך לא חלה קדושה עליהם כלל.
 <strong>אביי אמר</strong> הסבר אחר למחלוקת זו של חזקיה ור' יוחנן: דעתם <strong>דכולי עלמא</strong> <small>[של הכל],</small> ואף של ר' יוחנן, כי המביא שמונים חלות בתודתו במקום ארבעים, הרי זה משום ש<strong>לאחריות קא מיכוין</strong> <small>[הוא מתכוון],</small> ולא שתתקדשנה כל השמונים חלות<small>,</small> <strong>ו</strong>אולם <strong>ב</strong>שאלה אחרת, האם <strong>כלי שרת</strong> (כגון הסכין בו נשחט קרבן התודה, המקדש בשחיטתו את חלות התודה), הריהם <strong>מקדשין</strong> אף <strong>שלא מדעת</strong> מביא הקרבן, <strong>קא מיפלגי</strong> <small>[הם נחלקו].</small> שכך נחלקו: <strong>מר סבר</strong> <small>[חכם זה,</small> חזקיה, <small>סבור]</small> <strong>כלי שרת מקדשין</strong> גם <strong>שלא מדעת</strong> מביא הקרבן, שכיון שנעשתה בהם מלאכה בכלי שרת הרי נתקדשו, ולכך מתקדשות אף ארבעים החלות הנוספות (הגם שנועדו, לדעת המקדיש, לשמש רק כאחריות), שכן קידשן הסכין בשחיטת הקרבן. <strong>ו</strong>אילו <strong>מר סבר</strong> <small>[חכם זה,</small> ר' יוחנן, <small>סבור]</small> כי <strong>כלי שרת אין מקדשין שלא מדעת</strong> המקדיש, ולכך אין מתקדשות אלא ארבעים חלות, וכדעת המקדיש.
 <strong>רב פפא אמר</strong> הסבר אחר למחלוקת זו של חזקיה ור' יוחנן: דעתם <strong>דכולי עלמא</strong> <small>[של הכל],</small> ואף של ר' יוחנן, כי <strong>כלי שרת מקדשין</strong> גם <strong>שלא מדעת</strong> המקדיש, <strong>ו</strong>אולם <strong>הכא</strong> <small>[כאן]</small> בדינו של <strong>סכין</strong> השחיטה <strong>קא מיפלגי</strong> <small>[הם חלוקים],</small> <strong>מר סבר</strong> <small>[חכם זה,</small> חזקיה, <small>סבור]:</small> <strong>סכין מקדשת כ</strong>שאר <strong>כלי שרת,</strong> ולכך מתקדשות כל השמונים חלות בשחיטת הקרבן, <strong>ו</strong>אילו <strong>מר סבר</strong> <small>[חכם זה,</small> ר' יוחנן, <small>סבור]</small> כי <strong>סכין</strong> שחיטה, <strong>כיון דלית ליה</strong> <small>[שאין לה]</small> <strong>תוך</strong> (בית קיבול), שהרי היא שטוחה — <strong>אינה מקדשת,</strong> ולענין זה אין הסכין <strong>ב</strong>כלל <strong>כלי שרת.</strong>
 <strong>ואיכא דאמרי</strong> <small>[ויש שאומרים]</small> שכך <strong>רב פפא אמר</strong> בהסבר מחלוקת חזקיה ור' יוחנן, ובאופן אחר: דעתם <strong>דכולי עלמא</strong> <small>[של הכל],</small> ואף של חזקיה כי כל <strong>כלי</strong> ה<strong>שרת</strong> אכן <strong>אין מקדשין אלא מדעת</strong> המקדיש, <strong>ו</strong>אולם <strong>הכא</strong> <small>[כאן]</small> <strong>ב</strong>דינו של <strong>סכין</strong> השחיטה לענין קידוש לחמי התודה <strong>קא מיפלגי</strong> <small>[הם,</small> חזקיה ור' יוחנן, <small>חלוקים],</small> <strong>מר סבר</strong> <small>[חכם זה,</small> חזקיה, <small>סבור]</small> כי <strong>סכין אלימא</strong> <small>[תקיפה,</small> גדול כוחה<small>]</small> יותר <strong>מכלי שרת,</strong> ולכך הסכין מקדשת אף שלא מדעת המקדיש, ומשום כך התקדשו גם הארבעים החלות הנוספות. וטעם הדבר שגדול כח הסכין מכח שאר כל שרת: שכן הסכין, <strong>אף על גב דלית ליה</strong> <small>[אף על פי שאין לה]</small> <strong>תוך,</strong> בכל זאת הריהי <strong>מיקדשה</strong> <small>[מקדשת],</small> ושלא כשאר כלי השרת, שאמנם מקדשים, אבל רק בהיותם בעלי בית קיבול. <strong>ו</strong>אילו <strong>מר סבר</strong> <small>[חכם זה,</small> ר' יוחנן, <small>סבור]</small> כי <strong>סכין לא אלימא ליה</strong> <small>[אינה חזקה לו,</small> לדעתו<small>]</small> יותר <strong>מ</strong>שאר <strong>כלי שרת,</strong> וכשם ששאר כלי שרת אין מקדשים שלא מדעת, אף סכין השחיטה אינה מקדשת שלא מדעת, ולכך לא התקדשו אלא ארבעים חלות מתוך השמונים.
 <big>ו משנה</big> אם הכהן השוחט את קרבן התודה <strong>שחטה</strong> במחשבה על מנת לאוכלה למחרת היום, או להקטיר את החלקים הקרבים על המזבח (אימורים), שהוא <strong>חוץ</strong> (מעבר) <strong>לזמנה</strong> הראוי (שכן התודה אינה נאכלת אלא ליום ולילה), או ששחטה הכהן על מנת לאכול מבשרה מ<strong>חוץ למקומה</strong> הראוי לאכילה — <strong>קדש הלחם</strong> (החלות הבאות עם התודה) והתפגלו (במחשבת חוץ לזמן) או נפסלו (במחשבת חוץ למקום). אם <strong>שחטה</strong> את התודה <strong>ו</strong>לאחר מכן <strong>נמצאת</strong> שהיא <strong>טריפה</strong> (שיש בה מום מסויים שיביאנה לכלל מיתה, והריהי טריפה בכך, ופסולה להקרבה) — <strong>לא קדש הלחם</strong> בשחיטה זו, שכן קדם פסולו של הקרבן לשחיטתו.
  אם <strong>שחטה</strong> לקרבן התודה, <strong>ו</strong>לאחר <strong>מכן</strong> <strong>נמצאת</strong> שהיא <strong>בעלת מום</strong> (שדינה של בהמה שיש בה מום שכזה, שמלכתחילה אין היא קריבה על המזבח, ואולם אם העלוה למזבח — לא תורד ממנו, ותוקרב). ונחלקו חכמים בדינם של הלחמים. ש<strong>ר' אליעזר אומר: קידש</strong> (התקדשו) לחמי התודה הזו, שהרי דינה הוא שאם עלתה — שוב לא תרד, ותוקרב. <strong>ו</strong>אילו <strong>חכמים אומרים</strong> כי לחמי התודה <strong>לא קידש,</strong> שכן דינה של זו, שלכתחילה אין היא קריבה על המזבח.
  אם <strong>שחטה</strong> לקרבן התודה <strong>שלא לשמה</strong> (לשם קרבן תודה) אלא לשם קרבן אחר, <strong>וכן</strong> הוא הדין בלחמים הבאים עם <strong>איל המילואים</strong> (שהובא בשעה שנכנסו אהרן ובניו לעבודת כהונתם במשכן במדבר סיני), שנשחט שלא לשמו, אלא לשם קרבן אחר. <strong>וכן</strong> הוא הדין בלחמים הבאים בחג השבועות עם <strong>שני כבשי עצרת ששחטן שלא לשמן</strong> אלא לשם קרבן אחר — שבכל אלה <strong>לא קדש הלחם.</strong>
 <big>ז גמרא</big> שנינו במשנתנו שאם שחט את התודה במחשבת אכילה חוץ לזמנה הראוי או חוץ למקומה הראוי — התקדשו לחמי התודה. ועוד שנינו כי אם נשחטה התודה ולאחר מכן נמצא שהיא טריפה — לא קדשו הלחמים, ואם נמצאה לאחר שנשחטה שהיא בעלת מום, נחלקו בדבר ר' אליעזר וחכמים, שר' אליעזר אומר שהתקדשו הלחמים, וחכמים אומרים שלא התקדשו. ושואלים: <strong>מתניתין מני</strong> <small>[משנתנו</small> כשיטת <small>מי היא]?</small> כשיטת <strong>ר' מאיר,</strong>
 <strong>דתניא</strong> <small>[ש</small>כן <small>שנויה</small> ברייתא<small>]</small> בדין התקדשותם של לחמי התודה בשחיטת הקרבן שנמצא פסול לאחר מכן, <strong>זה הכלל: כל שפיסולו</strong> (גורם פסילתו) של קרבן התודה היה כבר קיים <strong>קודם</strong> ה<strong>שחיטה</strong> של הקרבן — <strong>לא קדש הלחם</strong> בשחיטה. וכל ש<strong>פיסולו</strong> של הקרבן אינו אלא <strong>ל</strong><strong>אחר</strong> ה<strong>שחיטה</strong> — <strong>קדש הלחם.</strong> ולכן, אם <strong>שחטה</strong> במחשבת אכילה <strong>חוץ לזמנה וחוץ למקומה,</strong> כיון שהשחיטה עצמה היתה כשרה — <strong>קדש הלחם.</strong> אבל אם <strong>שחטה ונמצאת טריפה,</strong> והרי איפוא סיבת הפסול היתה בקרבן קודם השחיטה — <strong>לא קדש הלחם.</strong>
## דף עט.
 ואם <strong>שחטה ונמצאת</strong> לאחר מכן שהיא <strong>בעלת מום,</strong> באופן זה נחלקו חכמים, ש<strong>ר' אליעזר אומר</strong> כי <strong>קדש</strong> הלחם, ואילו <strong>ר' יהושע אומר</strong> כי הלחם <strong>לא קדש,</strong> אלו <strong>דברי ר' מאיר,</strong> וכדרך שבאו הדברים הללו במשנתנו.
  ואילו ר' יהודה מעמיד באופן שונה את מחלוקת ר' אליעזר ור' יהושע, שכך <strong>אמר ר' יהודה: לא נחלקו ר' אליעזר ור' יהושע על</strong> המקרה <strong>ששחטה ונמצאת טריפה</strong> — <strong>ש</strong>כן באופן זה הכל מודים ש<strong>לא קדש</strong> הלחם (וכדברי משנתנו, וכן הם דברי ר' מאיר). <strong>ו</strong>כן לא נחלקו ר' אליעזר ור' יהושע <strong>על</strong> המקרה שבו נשחט התודה במחשבת <strong>חוץ לזמנו</strong> — שכן באופן זה הכל מודים <strong>שקדש</strong> הלחם (ואף בכך, כדברי משנתנו וכדברי ר' מאיר). <strong>ו</strong>כן לא נחלקו ר' אליעזר ור' יהושע <strong>על</strong> המקרה ששחט את התודה, ונמצא לאחר מכן שהקרבן הוא <strong>בעל מום</strong> — שכן באופן זה הכל מודים <strong>שלא קדש</strong> הלחם (ושלא כדברי משנתנו ודברי ר' מאיר, שהעמידו בדבר זה את מחלוקת ר' אליעזר ור' יהושע). <strong>ועל מה נחלקו</strong> ר' אליעזר ור' יהושע? <strong>על</strong> המקרה שבו נשחט קרבן התודה במחשבת <strong>חוץ למקומו, שר' אליעזר אומר</strong> כי במקרה זה <strong>קדש</strong> הלחם, <strong>ו</strong>אילו <strong>ר' יהושע אומר</strong> שבמקרה זה <strong>לא קדש</strong> הלחם.
  ובהסבר שיטתו <strong>אמר ר' אליעזר: הואיל ו</strong>קרבן שבשעת שחיטתו היתה בו מחשבת <strong>חוץ לזמנו</strong> הריהו <strong>פסול, ו</strong>כמו כן אף קרבן שנחשבה בו בשעת שחיטתו מחשבת <strong>חוץ למקומו</strong> הריהו <strong>פסול.</strong> מעתה יש להשוותם עוד ולומר: <strong>מה</strong> במקרה של מחשבת <strong>חוץ לזמנו</strong> — <strong>קדש</strong> הלחם, <strong>אף</strong> במחשבת <strong>חוץ למקומו</strong> — <strong>קדש</strong> הלחם. <strong>אמר ר' יהושע</strong> בהסבר שיטתו: <strong>הואיל ו</strong>הנשחט במחשבת <strong>חוץ למקומו</strong> הריהו <strong>פסול, ו</strong>כמו כן אף הנשחט ונמצא שהוא <strong>בעל מום</strong> הריהו <strong>פסול,</strong> מעתה יש להשוותם עוד ולומר: <strong>מה</strong> הנשחט ונמצא שהוא <strong>בעל מום</strong> — <strong>לא קדש</strong> הלחם, <strong>אף</strong> הנשחט במחשבת <strong>חוץ למקומו</strong> — <strong>לא קדש</strong> הלחם.
 <strong>אמר לו ר' אליעזר: אני דמיתיהו</strong> את הנשחט במחשבת חוץ למקומו <strong>ל</strong>נשחט במחשבת <strong>חוץ לזמנו, ו</strong>אילו <strong>אתה דמיתו ל</strong>נשחט ונמצא שהוא <strong>בעל מום, נראה למי</strong> הריהו <strong>דומה, אם</strong> יתברר מתוך דיוננו שהריהו <strong>דומה לחוץ לזמנו,</strong> כדעתי — <strong>נדוננו</strong> (נלמד את דינו) <strong>מ</strong>השוואתו לשוחט במחשבת <strong>חוץ לזמנו,</strong> ו<strong>אם</strong> יתברר לנו שהריהו <strong>דומה ל</strong>נשחט ונמצא <strong>בעל מום,</strong> כדבריך — <strong>נדוננו מבעל מום.</strong>
 <strong>התחיל ר' אליעזר לדון: דנין</strong> (יש ללמוד מהשוואה) של הדבר שהוא <strong>פסול מחשבה</strong> (השוחט במחשבת חוץ למקומו) <strong>מ</strong>הדבר שאף הוא <strong>פסול מחשבה</strong> (השוחט במחשבת חוץ לזמנו). <strong>ואין דנין</strong> דינו של <strong>הדבר שהוא</strong> <strong>פסול מחשבה</strong> (השוחט במחשבת חוץ למקומו) <strong>מ</strong>הדבר שהוא <strong>פסול הגוף</strong> (בעל מום).
 <strong>התחיל ר' יהושע לדון</strong> באופן אחר: <strong>דנין</strong> (יש ללמוד מהשוואה) של הדבר שהוא <strong>פסול שאין בו</strong> עונש <strong>כרת</strong> על אכילתו (כגון הקרבן הנפסל במחשבת חוץ למקומו) <strong>מ</strong>הדבר שאף הוא <strong>פסול שאין בו כרת</strong> (כבעל מום). <strong>ואל יוכיח</strong> הנשחט במחשבת <strong>חוץ לזמנו</strong> לקבוע דינו של הנשחט במחשבת חוץ למקומו, <strong>ש</strong>כן הריהו <strong>פסול שיש בו</strong> עונש <strong>כרת</strong> על אכילתו. <strong>ועוד</strong> אמר ר' יהושע לר' אליעזר: <strong>נדוננו</strong> (נלמד דינו של לחם התודה בשוחט במחשבת חוץ למקומו) <strong>מ</strong>דינו של לחם התודה בשוחט במחשבת <strong>שלא לשמו</strong> של קרבן תודה אלא לשם קרבן אחר, <strong>ש</strong>כן אף הוא הריהו <strong>פסול מחשבה</strong> (וכשיטתך, שיש להשוות בין הדברים שהם פסולי מחשבה), <strong>ו</strong>כמו כן <strong>אין בו</strong> עונש <strong>כרת</strong> על אכילתו (וכשיטתי, שיש להשוות בין הדברים שאין באכילתם עונש כרת). ומעתה נסיק, כי כשם שבשחיטה שלא לשמה — לא קדש הלחם, אף בשחיטה במחשבת חוץ למקומו — לא קדש הלחם.
 <strong>ושתק ר' אליעזר,</strong> ולא השיב על דבריו. ונמצא ששיטת משנתנו כי כשיטת רבי מאיר.
 <strong>ו</strong>שואלים: לשיטת <strong>ר' מאיר</strong> (שהיא שיטת משנתנו) הסבור כי אם נשחט קרבן התודה ונמצא שהוא <strong>טריפה</strong> — לא קדש הלחם, ואולם אם נשחט קרבן התודה ונמצא שהוא בעל מום — קדש הלחם (לשיטת ר' אליעזר), <strong>מאי שנא</strong> <small>[מה שונה]</small> <strong>שחטה ונמצאת טריפה, דהוי</strong> <small>[שהריהו</small> נחשב<small>]</small> ש<strong>פסולו קודם שחיטה,</strong> ולכך אין הלחם קדוש, <strong>ומאי שנא</strong> <small>[ומה שונה]</small> <strong>שחטה ונמצאת בעלת מום</strong> שאנו אומרים ש<strong>לא הוי</strong> <small>[אין הוא</small> נחשב<small>]</small> ש<strong>פסולו קודם שחיטה,</strong> ולכך הלחם קדוש.
  ומשיבים: מדובר שם בדוקין, שלא היה מום גלוי ממש אלא  <strong>בדוקין</strong> (כעין קרומים) <strong>שבעין, ואליבא</strong> <small>[ועל פי</small> שיטתו<small>]</small> של <strong>ר' עקיבא,</strong> ש<strong>אמר</strong> כי בסוג מומים שכזה, שאינו ניכר, אף שפסולים הם להקרבה, מכל מקום <strong>אם</strong> כבר <strong>עלו</strong> על המזבח להקרבה — <strong>לא ירדו</strong> ממנו, ויוקרבו כפי שהם. <strong>ור' יהושע</strong> הסבור (לשיטת ר' מאיר) שנמצאת בעלת מום לאחר שחיטה — לא קדש הלחם, אמר: <strong>כי</strong> <small>[כאשר]</small> <strong>אמר ר' עקיבא</strong> את דינו <strong>בקרבנות ש</strong><strong>אם עלו</strong> כבר על המזבח, שוב <strong>לא ירדו</strong> ממנו, ויוקרבו כפי שהם — הרי זה דווקא <strong>בפסולא דגופיה</strong> <small>[בפסול של גופו],</small> שאין הקרבן עצמו שעלה כבר על המזבח נפסל להקרבה, <strong>אבל</strong> <strong>ל</strong>ענין <strong>קדושי</strong> <small>[שיתקדש]</small> ה<strong>לחם</strong> על ידי שחיטתו של קרבן שכזה — <strong>לא</strong> אמר ר' עקיבא את דינו.
 <big>א</big> ודנים עוד במחלוקת ר' אליעזר ור' יהושע המובאת בברייתא למעלה. <strong>איתמר</strong> <small>[נאמר]</small> בדברי אמוראים בדינה של <strong>חטאת ששחטה</strong> במחשבת אכילה <strong>חוץ לזמנה</strong> הראוי, ונתפגלה בכך ופסולה היא להקרבה, <strong>אם</strong> ארע ש<strong>עלתה</strong> על המזבח שלא כדין — הרי זו <strong>לא תרד,</strong> ותוקרב. ואם שחטה במחשבת אכילה <strong>חוץ למקומה</strong> הראוי, נחלקו בדינה חכמים, ש<strong>רבא אמר: תרד</strong> ולא תוקרב, ואילו <strong>רבה אמר: לא תרד.</strong>
 ומציעים בהסבר מחלוקתם: <strong>רבא</strong> הריהו סבור <strong>כר' יהושע</strong> הלמד (לענין קדושת לחמי תודה) את דינו של הקרבן שנשחט במחשבת חוץ למקומו מדינו <strong>של קרבן בעל מום. וכשם שחטאת בעלת מום הריהי יורדת מהמזבח אף אם כבר הועלתה עליו, כן הוא בחטאת שנשחטה במחשבת חוץ למקומו.</strong> <strong>ו</strong>אילו <strong>רבה</strong> סבור <strong>כר' אליעזר</strong> הלומד את דינו של הקרבן הנשחט במחשבת חוץ למקומו מהנשחט במחשבת חוץ לזמנו. וכשם שחטאת שנשחטה במחשבת חוץ לזמנה הריהי אינה מורדת מהמזבח אם כבר הועלתה עליו, אף חטאת שנשחטה במחשבת חוץ למקומו אינה מורדת.
 <strong>והדר ביה</strong> <small>[וחזר בו]</small> <strong>רבה לגביה</strong> <small>[לגביו,</small> אצל<small>]</small> שיטתו של <strong>רבא</strong> בדין הורדת החטאת שנשחטה במחשבת חוץ למקומו, שאף רבה סבור עתה שלא תרד, <strong>מ</strong>אחר <strong>דהדר ביה</strong> <small>[שחזר בו]</small> <strong>ר' אליעזר לגביה</strong> <small>[לגביו,</small> אצל<small>]</small> שיטתו של <strong>ר' יהושע,</strong> שכן למדנו בברייתא ששתק והודה ר' אליעזר לדברי ר' יהושע, ומעתה יש להשוות את דין שחיטה במחשבת חוץ למקומו לבעל מום.
 <strong>ואיכא דאמרי</strong> <small>[ויש שאומרים]:</small> <strong>אף על גב דהדר ביה</strong> <small>[אף על פי שחזר בו]</small> <strong>ר' אליעזר לגביה</strong> <small>[לגביו]</small> של <strong>ר' יהושע,</strong> בדין קדושת לחמי תודה בנשחט במחשבת חוץ למקומו, מכל מקום <strong>רבה לגביה</strong> <small>[לגביו]</small> של <strong>רבא</strong> בענין הורדה מן המזבח של חטאת שנשחטה במחשבת חוץ למקומה, <strong>לא הדר ביה</strong> <small>[לא חזר בו].</small> שכן דווקא <strong>התם</strong> <small>[שם,</small> לענין קדושת לחמי תודה<small>]</small>, חזר בו ר' אליעזר טעם הדבר <strong>הוא</strong> משום <strong>דקאמר ליה</strong> <small>[שהוא,</small> ר' יהושע, <small>אמר לו]</small> טעם נוסף ואחר, כי <strong>נדוננו</strong> לנשחט במחשבת חוץ למקומו <strong>מ</strong>דינו של התודה שנשחט <strong>שלא לשמו.</strong> <strong>אבל הכא</strong> <small>[כאן,</small> לענין הורדה מן המזבח<small>],</small> <strong>אי דיינת ליה</strong> <small>[אם אתה דן אותו,</small> את החטאת שנשחטה במחשבת חוץ למקומה<small>]</small> <strong>מ</strong>דינה של החטאת שנשחטה <strong>שלא לשמו</strong> — הרי דינה של חטאת זו הוא ש<strong>אם עלתה, לא תרד.</strong>
 <big>ב</big> שנינו עוד במשנתנו שאם <strong>שחטה</strong> לקרבן התודה (וכן איל המילואים ושני כבשי העצרת שנשחטו) <strong>שלא לשמה</strong> — לא קדשו לחמיהם. ובענין זה <strong>אמר רב פפא</strong> בתמיהה: <strong>שבק</strong> <small>[הניח,</small> לא ציין<small>]</small> ה<strong>תנא דידן</strong> <small>[שלנו]</small> את לחמי <strong>איל נזיר,</strong> שאף בהם כך הוא הדין אם נשחט הקרבן שלא לשמו, <strong>דשכיח</strong> <small>[שמצוי]</small> הוא, <strong>ונקיט</strong> <small>[ותפס,</small> וציין<small>]</small> את <strong>איל המילואים,</strong> שנדיר הוא, שהרי לא היה אלא בהיות בני ישראל במדבר סיני! <strong>ו</strong>מסבירים: ה<strong>תנא דידן</strong> <small>[שלנו]</small> שהעדיף להזכיר דווקא את איל המילואים, הרי זה משום שאת <strong>עיקר</strong> (ראשית) <strong>מילתא נקט</strong> <small>[הדבר תפס],</small> שכן איל המילואים היה הראשון בקרבנות שבא עם הלחם.
 <big>ג משנה</big> <strong>הנסכים</strong> הבאים עם הקרבנות, <strong>שקדשו</strong> (התקדשו) בשעת שחיטת הזבח, שהיו <strong>בכלי</strong> שרת, <strong>ו</strong>אולם אחר כך <strong>נמצא</strong> שה<strong>זבח פסול</strong> (שנפסל לאחר שחיטה, כגון בזריקת דמו), ואין הוא קרב. מה יעשו בנסכים הללו? <strong>אם יש</strong> באותה שעה <strong>זבח אחר,</strong> שנשחט הקרבן ונצרך הוא לנסכים — <strong>יקריבו עמו</strong> את הנסכים הללו, <strong>ואם לאו</strong> <small>[לא]</small> נמצא בשעה שנפסל הקרבן, קרבן אחר הזבוח ונצרך לנסכים — <strong>יפסלו</strong> (מניחים אותם עד שיפסלו) <strong>בלינה,</strong> ויישרפו.
 <big>ד גמרא</big> שנינו במשנתנו בדינם של הנסכים המתקדשים ונמצא הזבח פסול, ועוד בענין זה <strong>אמר זעירי:</strong> הנסכים הריהם עדיין חולין, אף שניתנו בכלי שרת. שכן <strong>אין הנסכים מתקדשין אלא בשחיטת הזבח,</strong> ומעתה חלה קדושה עליהם לענין שיפסלו בלינה וביציאה ממקומם. ומסביר: <strong>מאי טעמא</strong> <small>[מה טעם,</small> מקור הדבר<small>]?</small> שכן <strong>אמר קרא</strong> <small>[הכתוב]:</small> "...להקריב אשה לה' עולה ומנחה <strong>זבח ונסכים</strong> דבר יום ביומו" (ויקרא כג, לז), והרי זה מלמד שאין הנסכים אלא כהשלמה לזבח, שאין הם מתקדשים אלא בזביחת (בשחיטת) הקרבן אתו הם באים.
  ושואלים על דברי זעירי אלה ממה ש<strong>תנן</strong> <small>[שנינו</small> במשנתנו<small>]:</small> <strong>הנסכים שקדשו בכלי ונמצא זבח פסול, אם יש זבח אחר</strong> — <strong>יקרבו עמו, ואם לאו</strong> <small>[לא]</small> — <strong>יפסלו בלינה.</strong>
 ויש לדייק בדברים הללו: <strong>מאי לאו</strong> <small>[האם לא]</small> מדובר במשנתנו במקרה <strong>דאיפסיל</strong> <small>[שנפסל]</small> הזבח <strong>בשחיטה,</strong> ונמצא איפוא שלא התקדשו הנסכים בשחיטה זו, ומדוע נצרכים אנו לפוסלם בלינה (אם אין זבח אחר)? הרי מכאן שהתקדשו הם בכלי, ולא בשחיטת הזבח, ושלא כדברי זעירי! ודוחים: <strong>לא,</strong> אין להקשות ממשנתנו, שכן אין המדובר בה שנפסל הזבח בשחיטה אלא <strong>דאיפסיל</strong> <small>[שנפסל]</small> <strong>בזריקה.</strong> ולכך פוסלים את הנסכים בלינה, שכן התקדשו בשחיטת הזבח.
  ומבררים עוד: להסבר זה של משנתנו, שהתקדשו הנסכים בשחיטת הזבח אף שלאחר מכן נפסל הזבח בזריקה, <strong>כמאן</strong> <small>[כ</small>שיטת <small>מי]</small> היא משנתנו? <strong>כ</strong>שיטת <strong>רבי,</strong> ש<strong>אמר</strong> כי אם יש לקרבן <strong>שני דברים</strong> (שתי פעולות) <strong>המתירין</strong> אותו לאכילה (וכגון שחיטת התודה וזריקת דמה) הריהם חולין אף שניתנו בכלי שרת — הריהם שני מעשים אלה <strong>מעלין</strong> (פועלים, להחיל קדושת הגוף על הקרבן ונסכיו), כל אחד כשלעצמו, מעשה <strong>זה</strong> אף <strong>בלא</strong> מעשה <strong>זה.</strong> ולכך התקדשו הנסכים בשחיטת הזבח, אף שנפסל הזבח בזריקת הדם!
 ודוחים: אין הכרח לטעון שמשנתנו היא דווקא כשיטת רבי, שכן <strong>אפילו</strong> אם <strong>תימא</strong> <small>[תאמר]</small> שהיא כשיטת <strong>ר' אלעזר בר' שמעון,</strong> החולק על רבי וסבור הוא שעל מנת להחיל קדושה על הקרבן והנלוים עליו, יש צורך בעשייתם של שני דברים המתירים אותו, גם כן אפשר להסביר את משנתנו, שכן <strong>הכא במאי עסקינן</strong> <small>[כאן במה אנו עוסקים],</small> <strong>כגון</strong> שלאחר <strong>ש</strong>נשחטו הקרבנות כהלכתם, עמד הכהן <strong>ו</strong><strong>קיבל</strong> את <strong>דמן בכוס</strong> על מנת לזרוק את הדם על המזבח, כדין, שכבר היה ראוי דם הקרבן להיזרק על המזבח, <strong>ו</strong>ארע הדבר ש<strong>נשפך</strong> הדם מן הכוס, ולא בא לכלל זריקה. ומעתה אין איפוא המדובר בדם שנפסל לזריקה על המזבח, אלא בדם שהיה ראוי לזריקה.
## דף עט:
 <strong>ור' אלעזר בר' שמעון סבר לה</strong> <small>[הריהו סבור]</small> בענין זה <strong>כוותיה דאבוה</strong> <small>[כשיטתו של אביו],</small> שכן <strong>אמר</strong> ר' שמעון ככלל הלכתי מקיף: <strong>כל</strong> דם קרבן <strong>העומד</strong> (הראוי) <strong>לזרוק</strong> על המזבח — <strong>כ</strong><strong>זרוק</strong> הוא <strong>דמי</strong> <small>[נחשב],</small> אף שבפועל הוא לא נזרק על המזבח (כגון במקרה זה שלפנינו, שנשפך הדם ולא נזרק בפועל על המזבח).
 <big>א</big> ומבררים עוד את הנאמר במשנתנו. <strong>אמר מר</strong> <small>[החכם]</small> במשנתנו בדינם של הנסכים שקדשו בכלי שרת ונמצא הזבח פסול, ש<strong>אם יש זבח אחר</strong> — <strong>יקרבו עמו.</strong> ותוהים: <strong>והא</strong> <small>[והרי]</small> <strong>אמר רב חסדא: שמן שהפרישו לשום</strong> (לשם) <strong>מנחה זה</strong> — הריהו <strong>פסול</strong> מנתינתו <strong>לשום</strong> (לשם) <strong>מנחה אחרת.</strong> ואף נסכים אלה שהופרשו לשם הקרבתם עם קרבן זה, יהיו פסולים מהקרבתם עם קרבן אחר! <strong>אמר ר' ינאי</strong> בתשובה: לא אמר רב חסדא את דינו אלא בשמן למנחה, ואולם אין כן הדין בנסכים הבאים עם הקרבנות. שכן בנסכים <strong>לב בית דין מתנה עליהם,</strong> כלומר, רצון בית הדין יוצר בהם תנאי שאמנם לא נאמר, אבל הוא כוונת הדברים, ש<strong>אם</strong> אכן <strong>הוצרכו</strong> הנסכים לקרבן זה — הרי <strong>הוצרכו</strong> ויינתנו עמו. <strong>ואם לאו</strong> <small>[לא]</small> נצרכים לקרבן זה (וכגון שנפסל הקרבן, וכדין משנתנו) — <strong>יהו לזבח אחר.</strong>
 ומקשים: <strong>אי הכי</strong> <small>[אם כך]</small> הוא הסבר המשנה, שלב בית דין מתנה על כך, ב<strong>שמן</strong> שהופרש למנחה מסויימת ונפסלה המנחה, <strong>נמי</strong> <small>[גם כן]</small> נאמר שלב בית דין מתנה על כך, וינתן השמן למנחה אחרת! ומשיבים: יש הבדל בין שמן לנסכים, כי ה<strong>שמן</strong> — <strong>גופה</strong> <small>[עצם]</small> ה<strong>מנחה הוא,</strong> שהרי הוא נבלל בתוכה. ולכן שמן שהופרש למנחה זו, ונפסלה — לא ינתן למנחה אחרת. מה שאין כן נסכים, הנלוים אל הזבח, אם נפסל הזבח — ינתנו לזבח אחר הנצרך אותה שעה לנסכים.
 <strong>ו</strong>מקשים עוד: אם הסבר משנתנו הוא משום שלב בית דין מתנה על השמנים, שאם נפסל הקרבן שיינתנו השמנים לקרבן אחר, <strong>ליתנו</strong> <small>[שיתנו]</small> בית הדין <strong>עליהן</strong> שבאופן שבו נפסלו הזבחים, <strong>דניפקו</strong> <small>[שיצאו]</small> הנסכים <strong>לחולין</strong> לגמרי! ומשיבים: אין לב בית דין מתנה כן, משום ה<strong>גזירה שמא</strong> מתוך כך יבואו אנשים הרואים דבר שהתקדש ויוצא עתה לחולין, ו<strong>יאמרו</strong> (מתוך אי ידיעה שתנאי בית דין היה בדבר) כי <strong>מוציאין</strong> (מותר להוציא) דברים <strong>מ</strong>תוך <strong>כלי שרת לחול.</strong>
 ומקשים על תירוץ זה: אם יש מקום לחשש זה, ולכך גזרו חכמים שלא יצאו הנסכים לחולין כשנפסלו הקרבנות, <strong>השתא</strong> <small>[עכשיו],</small> שהתנו בית דין על הנסכים, שבאופן שנפסלו הקרבנות, שיינתנו לקרבנות אחרים, <strong>נמי</strong> <small>[גם כן]</small> יש מקום לקבוע <strong>גזירה</strong> מפני החשש <strong>שמא יאמרו</strong> האנשים הרואים שנסכים שהופרשו לקרבן זה ניתנים לקרבן אחר, כי <strong>נסכים שהפרישן לשום</strong> (לשם) <strong>זבח זה</strong> — הריהם <strong>כשרין</strong> מלכתחילה לתיתם <strong>לשום</strong> (לשם) <strong>זבח אחר!</strong>
 ומשיבים: <strong>התני</strong> <small>[הרי</small> כבר <small>שנה,</small> פירש <small>במשנה</small><small>]</small> <strong>מתתיה בן יהודה</strong> את דברי משנתנו "אם יש זבח אחר" — <strong>כגון שהיה זבח זבוח באותה שעה.</strong> ומעתה אין מקום לחשש זה שיאמרו הרואים שנסכים ניתנים לקרבן אחר, שכן יחשבו שהופרשו הנסכים לקרבן זה השני. ומקשים על תירוץ זה: אם כדברי מתתיה בן יהודה היא משנתנו, שמדובר בה שהיה זבח זבוח באותה שעה, יש לדייק מכאן: דווקא באופן זה ניתנים הנסכים לקרבן האחר.
 <strong>אבל</strong> אם <strong>אין זבח זבוח באותה שעה, מאי</strong> <small>[מה]</small> יהא דינם של הנסכים? שמביאים אותם לכלל שיהיה הנסך <strong>נפסל בלינה,</strong> ולאחר מכן מוצאים הם לשריפה. ואולם על כך יש לשאול: <strong>אדתני סיפא</strong> <small>[עד ששנה</small> ב<small>סוף</small> המשנה<small>]</small> את המקרה הבא: <strong>אם לאו</strong> <small>[לא]</small> נמצא זבח אחר הנצרך לנסכים — <strong>יפסלו</strong> הנסכים <strong>בלינה,</strong> עדיף <strong>ליפלוג וליתני בדידה</strong> <small>[לחלק ולשנות בה עצמה,</small> בתוך אותה הלכה<small>]</small> חלוקה זו: <strong>במה דברים אמורים</strong> שנותנים את הנסכים לקרבן אחר הנזקק לנסכים? דווקא כ<strong>שהיתה זבח זבוח באותה שעה, אבל</strong> אם <strong>אין זבח זבוח באותה שעה</strong> — <strong>לא</strong> נותנים את הנסכים לקרבן אחר!
  ומשיבים: אכן  <strong>הכי נמי קא אמר</strong> <small>[כך גם כן הוא</small> התנא במשנתנו <small>אמר],</small> שזו כוונת דבריו: <strong>במה דברים אמורים</strong> שניתנים הנסכים לקרבן אחר? דווקא <strong>כ</strong><strong>שהיה זבח זבוח באותה שעה, אבל אין זבח זבוח באותה שעה</strong> — הרי זה <strong>נעשה</strong> (נחשב) <strong>כמי שנפסלו</strong> הנסכים <strong>בלינה, ופסולין</strong> מלהינתן לקרבן אחר. ושואלים עוד: הוסבר למעלה, כי משנתנו הריהי אף כשיטת ר' אליעזר בנו של ר' שמעון, הסבור כשיטת אביו ר' שמעון (בכלל שקבע כי כל העומד להיזרק נחשב כזרוק).
  ועוד הוסברו דברי משנתנו (על ידי ר' ינאי, כמבואר למעלה) שהם משום שלב בית דין מתנה על הנסכים שינתנו לקרבן אחר אם הקרבן שלשמו הופרשו נפסל, <strong>ו</strong>מעתה יש לשאול: <strong>מי אית ליה</strong> <small>[האם יש לו,</small> מקבל<small>]</small> <strong>לר' שמעון בן אלעזר</strong> סברה זו של <strong>לב בית דין מתנה עליהן?</strong>
 <strong>והא</strong> <small>[והרי]</small> <strong>אמר רב אידי בר אבין</strong> במסורת העוברת מפי חכמים, שכך <strong>אמר רב עמרם</strong> שכך <strong>אמר ר' יצחק</strong> שכך <strong>אמר ר' יוחנן:</strong> קרבנות שהופרשו ל<strong>תמידין, שלא הוצרכו לציבור,</strong> שהפרישו אותם לשם כך, ואחר כך התברר שאינם נצרכים, והרי הם קדושים בקדושת הגוף, כיצד ייפדו מהקדש לחולין? <strong>לדברי ר' שמעון</strong> — <strong>אין</strong> הם <strong>נפדין</strong> כשהם <strong>תמימים</strong> (ללא מום). ואילו <strong>לדברי חכמים</strong> — הריהם <strong>נפדין</strong> אף שהם <strong>תמימים.</strong> שכן סבורים חכמים שלב בית דין מתנה עליהם, שאם לא יצטרכו אותם הציבור —  ייפדו אף שהם תמימים. ומכאן עולה, כי ר' שמעון החלוק על חכמים, סבור שאין אומרים כי לב בית דין מתנה עליהם!
  ומשיבים: אמנם אף ר' שמעון סבור כי לב בית דין מתנה. ואולם טעמו בקרבנות תמידים שאין הם נפדים אלא כבעלי מומים ולא כתמימים, ואין אומרים שלב בית דין מתנה שייפדו אף כשהם תמימים, שכן  <strong>שאני התם</strong> <small>[שונה שם,</small> בתמידים<small>],</small> <strong>דאית להו תקנתא</strong> <small>[שיש להם תקנה]</small> שלא יבואו <small>לכלל הפסד,</small> <strong>ברעייה</strong> בשדה, שמשאיר אותם לעצמם עד שיפול בהם מום, ואז ימכרו. מה שאין כן בנסכים שנפסל קרבנם, שאין להם תקנה אחרת, מלבד נתינתם לקרבן אחר הנצרך לנסכים, שבמקרה שכזה לב בית דין מתנה.
 <big>ב משנה</big> <strong>ולד</strong> הנולד לבהמה שהוקדשה לקרבן <strong>תודה,</strong> וכן <strong>תמורתה</strong> של בהמה המוקדשת לקרבן תודה (שהמיר, אף שאסור לעשות כן, את בהמת ההקדש של תודה בבהמת חולין, שאמר "זו תמורת זו". ודינה של התמורה, שזו וזו קדושות הן). או ש<strong>הפריש</strong> בהמה לקרבן <strong>תודה ואבדה,</strong> ועמד <strong>והפריש אחרת תחתיה,</strong> והקריב אותה כתודתו, ולאחר מכן מצא את הראשונה — שלושת אלה הקרבנות (ולד תודה, תמורת תודה, תודה שאבדה) <strong>אינה טעונה</strong> (חייבת בהבאת) <strong>לחם</strong> עמה, כתודה רגילה. <strong>ש</strong>כן <strong>נאמר</strong> בדין התודה: "אם על תודה יקריבנו <strong>והקריב על זבח התודה</strong> חלות מצות בלולות בשמן ורקיקי מצות משוחים בשמן וסולת מורבכת חלות בלולות בשמן" (ויקרא ז, יב). והרי זה בא למעט: דווקא <strong>התודה</strong> עצמה היא ש<strong>טעונה לחם, ולא ולדה</strong> של התודה, <strong>ולא חילופה</strong> של התודה <strong>ולא תמורתה</strong> של התודה <strong>טעונין לחם.</strong>
 <big>ג גמרא</big> שנינו במשנתנו כי מן הכתוב "אם על תודה יקריבנו והקריב על זבח התודה" למדנו שאין ולד התודה ותמורת התודה וחילופי תודה טעונים הבאת חלות אתם. ועוד בענין הנלמד מכתוב זה <strong>תנו רבנן</strong> <small>[שנו חכמים]:</small> שנאמר בכתוב: <strong>מהו אומר</strong> (מה מלמדנו האמור) <strong>"תודה יקריב"</strong> (הנכלל בכתוב "תודה יקריבנו")? <strong>"אם על תודה יקריב", מנין למפריש</strong> בהמה לצורך קרבן <strong>תודתו, ואבדה,</strong> ועמד <strong>והפריש</strong> בהמה <strong>אחרת תחתיה, ו</strong>לאחר מכן <strong>חזרה ו</strong><strong>נמצאת</strong> הבהמה <strong>הראשונה, ו</strong>עתה <strong>הרי שתיהן עומדות</strong> לפניו להקרבה — <strong>מנין</strong> לנו שהלכה היא <strong>שאיזה מהן שירצה,</strong> אותה הוא <strong>יקריב ולחמה</strong> בא <strong>עמה?</strong> לכך <strong>תלמוד לומר</strong> (מלמדנו האמור) <strong>"התודה יקריב"</strong> — איזו מהן שירצה.
  ומעתה יש מקום להוסיף ולשאול: <strong>יכול</strong> יהא הדין <strong>שתהא</strong> גם התודה ה<strong>שניה,</strong> אחר שהוקרבה הראשונה עם לחמיה, <strong>טעונה</strong> (חייבת בהבאת) <strong>לחם</strong> אתה? לכך <strong>תלמוד לומר</strong> (מלמדנו האמור) <strong>"יקריבנו"</strong> — קרבן תודה <strong>אחד</strong> קרב עם לחמיו, <strong>ולא שנים.</strong> ודנים עוד: <strong>אחר שריבה הכתוב</strong> לענין ההקרבה (מן האמור "יקריב"), <strong>ו</strong>כן <strong>גם</strong> <strong>מיעט</strong> הכתוב לענין הבאת הלחמים עם הקרבן (מן האמור "יקריבנו"), <strong>מנין</strong> לנו <strong>לרבות ולדות</strong> התודה <strong>וחליפות</strong> התודה <strong>ותמורות</strong> התודה <strong>להקרבה?</strong> לכך <strong>תלמוד לומר</strong> (מלמדנו האמור) <strong>"אם על תודה".</strong> ועדיין יש לשאול: <strong>יכול</strong> יהא הדין ש<strong>יהו</strong> גם אלה <strong>טעונות לחם?</strong> לכך <strong>תלמוד לומר</strong> (מלמדנו האמור) <strong>"והקריב על זבח התודה"</strong> — לומר ש<strong>תודה</strong> עצמה היא ה<strong>טעונה לחם, ולא ולדה ולא חילופה ולא תמורתה טעונין לחם.</strong>
 <big>ד</big> ועוד בענין ולד התודה וחילופי התודה ותמורת התודה נמסר כי <strong>שלח רב חנינא</strong> מארץ ישראל לתלמידי חכמים שבבבל, איגרת ובה דברים <strong>משמיה</strong> <small>[משמו]</small> של <strong>ר' יוחנן: לא שנו</strong> במשנתנו שאין שלושת הקרבנות הללו חייבים בהבאת לחמי תודה, <strong>אלא לאחר כפרה,</strong> אחר שכבר הובאה התודה וחלותיה, <strong>אבל לפני כפרה</strong> — גם שלושת קרבנות אלה <strong>טעונין לחם.</strong>
 ועוד נמסר כי <strong>הוי</strong> <small>[היה עוסק]</small> <strong>בה</strong> בהלכה זו ומתקשה בה, <strong>רב עמרם,</strong> שכך שאל בה: <strong>אהייא</strong> <small>[על איזו</small> הלכה במשנתנו, מתוך שלוש אלה הנזכרות בה<small>]</small> מדבר ר' יוחנן? <strong>אילימא</strong> <small>[אם תאמר]</small> שכוונתו <strong>אחליפי</strong> <small>[על</small> בהמת <small>חילופי]</small> <strong>תודת חובה</strong> שהיה מחויב להביא אותה, והביא ראשונה ואבדה, והביא אחרת תחתיה, ונמצאה הראשונה — אין חידוש בדברי איגרתו של רב חנינא בשם ר' יוחנן. שכן <strong>אי</strong> <small>[אם]</small> לענין שנמצאה הראשונה <strong>לפני כפרה</strong> שהתכפר בשניה, וללמדנו שהריהי חייבת בלחמים — הלכה זו כבר <strong>תנינא</strong> <small>[שנינו]</small> בברייתא, העוסקת <small>בתודת חובה, ולמדנו בה מן הכתוב שמאיזה מהן שירצה יביא את תודתו ואת לחמה! ו</small><strong>אי</strong> <small>[אם]</small> לענין שנמצאה <small>הראשונה</small> <strong>לאחר כפרה</strong> שהתכפר בשניה, וללמדנו שהריהי פטורה מן הלחמים — אף הלכה זו גם כן כבר <strong>תנינא</strong> <small>[שנינו]</small> אותה, שכן למדנו בברייתא שרק הראשונה באה בלחמיה, ואין השניה באה בלחמים!
## דף פ.
 <strong>אלא</strong> נאמר כי דברי ר' יוחנן עוסקים לא בחליפי תודת חובה אלא ב<strong>חליפי תודה נדבה</strong> — אף זה קשה, שאין מקום להבחין בין לפני כפרה ובין לאחר כפרה, שכן בבהמת תודה שהובאה במקום זו שאבדה, דינה הוא <strong>בין</strong> שנמצאה הראשונה <strong>לפני כפרה</strong> שהביא את השניה ונרצה לו בה, ו<strong>בין</strong> שנמצאה <strong>הראשונה</strong> <strong>לאחר כפרה טעונות</strong> — בשני האופנים הללו באות שתי התודות עם <strong>לחם,</strong> שכן הרי זה <strong>מרבה בתודות הוא,</strong> שהרי מכיון שלא היה מחויב גם בראשונה, אם הביא עוד אחרת הרי היא כתודה נוספת שרוצה להביא, ולכן אם מוסיף עוד תודה צריך להוסיף לה לחם!
 <strong>אלא</strong> צריך לומר שדברי ר' יוחנן עוסקים <strong>ב</strong><strong>ולד</strong> הנולד לבהמה שהוקדשה ל<strong>תודה</strong> הבאה ב<strong>נדבה</strong> — אף זה קשה, שאין מקום להבחין בין קרב הולד לפני כפרה (שטרם הוקרבה אמו כקרבן התודה) ובין לאחר כפרה (שכבר הוקרבה אמו לקרבן התודה), שהרי בולד תודה דינו הוא ש<strong>בין לפני כפרה בין לאחר כפרה</strong> — <strong>אין טעונין לחם,</strong> כי נחשב הדבר ל<strong>מותר</strong> (תוסף) של ה<strong>תודה היא,</strong> ואין תוספת התודה באה בלחמים! <strong>אלא</strong> צריך לומר שבענינו של <strong>ולד תודה חובה</strong> אמר ר' יוחנן את דבריו, כי אם הוא קרב <strong>לפני כפרה</strong> — הריהו <strong>טעון לחם,</strong> ואם הוא קרב <strong>לאחר כפרה</strong> — <strong>אין</strong> הוא <strong>טעון לחם.</strong>
 ומסבירים: <strong>מאי קא משמע לן</strong> <small>[מה הוא,</small> ר' חנניה באיגרתו, <small>משמיע לנו]</small> בדבריו אלה? <strong>דקסבר</strong> <small>[שסבור הוא]</small> <strong>ר' יוחנן</strong> כי <strong>אדם מתכפר בשבח</strong> (תוספת ויתרון) שנוסף על ה<strong>הקדש</strong> המקורי אותו הוא הקדיש. וכגון המקריב את ולד התודה לחובתו, אף שהוא הקדיש את אמו לקרבן, הריהו מתכפר בוולד הנולד לה (שהריהו מכלל שבח ההקדש), ואם הקריב את ולד התודה קודם שהתכפר באמו — הריהו אף מביא אתו את לחמי התודה. <strong>ומוסרים:</strong> <strong>הוי</strong> <small>[עסק,</small> התקשה<small>]</small> <strong>בה</strong> בדברי איגרתו של ר' חנניה, בשיטת ר' יוחנן, <strong>נמי</strong> <small>[גם כן]</small> <strong>אביי כי האי גוונא</strong> <small>[כעין זה]</small> שהתקשה בה רב עמרם, ואף אביי הגיע בסופו של דבר למסקנה כעין זו שהגיע אליה רב עמרם, שדברי ר' יוחנן הינם בעניינו של ולד תודת חובה.
 ומוסיפים עוד בענין זה, שכהבנה זו של רב עמרם ואביי בדברי ר' יוחנן, <strong>איתמר נמי</strong> <small>[נאמר גם כן]</small> ש<strong>אמר רב יצחק בר יוסף,</strong> <strong>אמר ר' יוחנן:</strong> ב<strong>חילופי תודה נדבה</strong> — אין הבדל בדין <strong>בין לפני כפרה, בין לאחר כפרה,</strong> שכן בשני אופנים הללו <strong>הריהי</strong> <strong>טעונה לחם,</strong> וטעם הדבר: שכן <strong>מרבה בתודות הוא.</strong> וכמו כן, אף ב<strong>ולד תודה נדבה</strong> — אין הבדל בדין <strong>בין לפני כפרה, בין לאחר כפרה,</strong> שכן בשני האופנים הללו הרי התודה <strong>אין טעון לחם,</strong> וטעם הדבר: שכן <strong>מותר</strong> של <strong>תודה הוא,</strong> ואין מותר התודה חייב בחלות. <strong>ו</strong>אולם ב<strong>ולד תודה חובה</strong> — יש הבדל בדין אם קרב לפני כפרה או לאחר כפרה. שכן אם קרב <strong>לפני כפרה</strong> — הריהם <strong>טעונין לחם,</strong> ואם קרב <strong>לאחר כפרה</strong> — <strong>אין</strong> הם <strong>טעונין לחם.</strong>
 <big>א</big> ומביאים עוד בענין לחמי תודה בקרבן תודה שאבד והופרש אחר תחתיו, <strong>אמר שמואל</strong> כלל בדין חיוב לחמי תודה: ב<strong>כל</strong> אחד מהאופנים <strong>ש</strong>ארעו <strong>ב</strong>קרבן <strong>חטאת</strong> ונקבע בהם שה<strong>ריהי</strong> <strong>מתה</strong> (יש להביא אותה לכלל מיתה), אם ארע כדבר הזה <strong>ב</strong>קרבן <strong>תודה</strong> — <strong>אין</strong> היא <strong>טעונה לחם.</strong> וב<strong>כל</strong> אחד מהאופנים <strong>ש</strong>ארעו <strong>ב</strong>קרבן <strong>חטאת</strong> ונקבע בהם שהריהי <strong>רועה</strong> (יוצאת למרעה עד שיפול בה מום, ותיפדה), אם ארע כדבר הזה <strong>ב</strong>קרבן <strong>תודה</strong> — הריהי <strong>טעונה לחם.</strong>
 <strong>מתיב</strong> <small>[מקשה]</small> <strong>רב עמרם</strong> על קביעה זו המשווה את דין הלחמים בתודה לדין מיתה או רעייה בחטאת, מן הברייתא שהובאה למעלה, בה שנינו: <strong>מהו אומר</strong> (מה מלמדנו האמור) <strong>"התודה יקריב"? מנין למפריש</strong> בהמה לקרבן <strong>תודתו, ואבדה</strong> הבהמה, ועמד <strong>והפריש</strong> בהמה <strong>אחרת תחתיה, ו</strong>לאחר מכן <strong>נמצאת</strong> הבהמה <strong>הראשונה, והרי</strong> עתה <strong>שתיהן עומדות</strong> (מזומנות) לפניו להקרבה, <strong>מנין</strong> לנו <strong>ש</strong>הלכה היא כי <strong>איזו מהן שירצה,</strong> אותה <strong>יקריב ולחמה</strong> בא <strong>עמה?</strong> לכך <strong>תלמוד לומר</strong> (מלמדנו האמור) <strong>"התודה יקריב". יכול</strong> יהא הדין ש<strong>תהא</strong> אף התודה הקרבה <strong>שניה טעונה לחם?</strong> לכך <strong>תלמוד לומר: "יקריבנו"</strong> — בקרבן תודה <strong>אחד</strong> בא הלחם, <strong>ולא</strong> ב<strong>שנים.</strong>
 <strong>ואילו גבי</strong> <small>[אצל]</small> קרבן <strong>חטאת</strong> במקרה <strong>כי האי גונא</strong> <small>[כגון זה]</small> אין דינה של החטאת למיתה, אלא שהיא <strong>רועה,</strong> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הפריש</strong> בהמה ל<strong>חטאתו</strong> שהוא חייב בה, <strong>ואבדה</strong> בהמה זו, ועמד <strong>והפריש אחרת תחתיה, ו</strong>לאחר מכן <strong>נמצאת</strong> הבהמה <strong>הראשונה, ו</strong>עתה <strong>הרי שתיהן עומדות</strong> לפניו להקרבה — הריהו <strong>מתכפר באחת מהן</strong> שירצה, <strong>ו</strong>הבהמה <strong>ה</strong><strong>שניה תמות</strong> (תובא למיתה), אלו <strong>דברי רבי. ו</strong>אילו <strong>חכמים</strong> חולקים ו<strong>אומרים</strong> שבאופן זה אין דין מיתה בחטאת השניה, שכן כלל הוא כי <strong>אין</strong> קובעים בדינה של ה<strong>חטאת</strong> שהיא <strong>מתה אלא</strong> רק בזמן <strong>שנמצאת</strong> הראשונה שאבדה <strong>לאחר ש</strong>כבר קרבה השניה ו<strong>נתכפרו</strong> בה ה<strong>בעלים. הא</strong> <small>[הרי]</small> מכאן נלמד כי אם <small>נמצאה החטאת הראשונה</small> <strong>קודם שנתכפרו בעלים</strong> בשניה, ועתה הרי שתיהן עומדות לפניו להקרבה — הריהו מקריב אחת מהן, והאחרת <strong>רועה!</strong>
 ומשיבים: <strong>שמואל כ</strong>דעת <strong>רבי סבירא ליה</strong> <small>[סבור הוא],</small> שכך <strong>אמר</strong> רבי: בהמת חטאת שהיתה <strong>אבודה בשעת הפרשה</strong> של בהמה שניה, אף שנמצאה לפני שהוקרבה השניה והתכפרו בה הבעלים — הריהי <strong>מתה,</strong> ולא מוצאת לרעייה. והרי זה ככלל של שמואל המשווה בין דין מיתה בחטאת לבין פטור לחמים בתודה.
  ושואלים על כך: <strong>אלא</strong> מעתה, שאף באופן זה סבור רבי שבהמת החטאת האחרת הריהי מוצאת למיתה, אם כן הלכה זו בחטאת ה<strong>רועה, ל</strong>דעת <strong>רבי היכי משכחת לה</strong> <small>[כיצד אתה מוצא אותה]</small> שתהיה רועה? אין זה אלא <strong>כ</strong>דברי <strong>ר' אושעיא,</strong> שכן <strong>אמר ר' אושעיא: הפריש</strong> אדם <strong>שתי חטאות,</strong> וטעם הפרשת שתי חטאות: האחת — לחובתו, והשניה — <strong>לאחריות,</strong> שאם האחת תאבד, יביא את השניה. מה דינן של אלה? הריהו <strong>מתכפר באיזה מהן שירצה, והשניה</strong> — <strong>תרעה. ו</strong>אולם
 <strong>הא</strong> <small>[הרי]</small> <strong>גבי</strong> <small>[אצל]</small> מקרה בקרבן <strong>תודה כי האי גוונא</strong> <small>[כגון זה]</small> <strong>אין טעונה לחם,</strong> ואילו לדעת שמואל כל שבחטאת רועה, בתודה הריהי חייבת בלחם. ואין איפוא מקום לומר ששמואל סבור כרבי! <strong>אלא</strong> יש לומר כי <strong>שמואל כ</strong>שיטת <strong>ר' שמעון סבירא ליה</strong> <small>[סבור הוא],</small> שכך <strong>אמר</strong> ר' שמעון: יש <strong>חמש חטאות</strong> שנקבע בדינן שהן <strong>מתות,</strong> ובכלל החמש הללו חטאת שאבדה ונמצאה לפני שהוקרבה השניה, שהאחת קריבה והשניה מתה, וכן המפריש שתי חטאות לאחריות.
  ומקשים גם על תירוץ זה: <strong>והא</strong> <small>[והרי]</small> אי אפשר להעמיד את דברי שמואל כשיטת ר' שמעון, שכן דין חטאת ה<strong>רועה לר' שמעון לית ליה</strong> <small>[אין לו]</small> <strong>כלל,</strong> ואילו שמואל אמר כי כל שבחטאת רועה —  בתודה חייבת בלחם?
  ומשיבים:  <strong>שמואל נמי חדא קאמר</strong> <small>[גם כן</small> רק אימרה <small>אחת אמר]</small> ולא שתים, שכך אמר: <strong>כל שבחטאת מתה</strong> — <strong>בתודה אין טעונה לחם</strong> ואת האימרה הבאה "כל שבחטאת רועה — בתודה טעונה לחם" לא אמר שמואל. ושואלים: <strong>מאי קא משמע לן</strong> <small>[מה הוא,</small> שמואל, <small>השמיע לנו]</small> בכך? ומסבירים: <strong>לאפוקי</strong> <small>[להוציא,</small> למעט<small>]</small> <strong>מ</strong>דברי <strong>ר' יוחנן,</strong> ש<strong>אמר</strong> כי <strong>אדם מתכפר</strong> אף <strong>בשבח הקדש,</strong> ולכך לשיטת ר' יוחנן ולד תודת חובה הקרב לפני שקרבה אמו הריהו טעון לחם, <strong>קמשמע לן</strong> <small>[הוא</small>, שמואל, <small>משמיע לנו]</small> ש<strong>לא</strong> כך הוא הדין, שאין אדם מתכפר בשבח הקדש, ולכך ולד תודה אינו טעון לחם, ובדומה לולד חטאת שדינו למיתה.
 <big>ב</big> ועוד בדין לחמי התודה <strong>אמר ר' אבא:</strong> מי שנדב להקדש ואמר <strong>"זו</strong> הבהמה הריהי לקרבן <strong>תודה וזו</strong> הסולת הריהי ל<strong>לחמה".</strong> אם <strong>אבד הלחם</strong> ולא אבדה התודה — הריהו מקריב את התודה הזו ו<strong>מביא</strong> עימה <strong>לחם אחר.</strong> ואם <strong>אבדה</strong> ה<strong>תודה</strong> ולא אבד הלחם — <strong>אינו מביא תודה אחרת</strong> שיוקרב עם לחם זה, למרות שיש לו לחם. ומסביר: <strong>מאי טעמא</strong> <small>[מה טעם</small> הדבר<small>],</small> שנשתנה דין הלחם שאבד מדין התודה שאבדה? <strong>לחם</strong> התודה הריהו בא <strong>לגלל</strong> (בגלל) ה<strong>תודה,</strong> ולכך אם אין <strong>קרבן תודה</strong> — אין מקום להבאת הלחם. <strong>ואין תודה</strong> באה <strong>לגלל</strong> (בגלל) <strong>לחם,</strong> ולכך אם אבד הלחם — הריהו מקריב את התודה, ומביא לחם אחר עימה.
 <big>ג</big> <strong>ו</strong>עוד הלכה דומה, המבדילה בין דין התודה לדין לחמיה, <strong>אמר רבא:</strong> מי שנדר להביא קרבן תודה, ו<strong>הפריש מעות לתודתו,</strong>
## דף פ:
 וקנה את קרבן תודתו רק בחלק מהמעות שהפריש, <strong>ונתותרו</strong> בידו מעות. מה יעשה בהן? — הריהו <strong>מביא בהן לחם</strong> הבא עם קרבן התודה. ואולם אם הפריש מעות <strong>ללחמי תודה,</strong> ואכן קנה בחלק מהן לצורך לחמי תודה, <strong>ונתותרו</strong> בידו מעות — <strong>אין מביא בהן תודה.</strong>
 ומבררים: <strong>מאי טעמא</strong> <small>[מה טעם</small> הדבר<small>],</small> ומדוע המפריש מעות לתודה יכול לקנות בשארית המעות לחמי <small>תודה, אך המפריש מעות ללחמי תודה אינו יכול לקנות בשארית המעות תודה?</small> <strong>אילימא</strong> <small>[אם תאמר]</small> <strong>משום</strong> דרשה זו שאמר <strong>רב כהנא,</strong> שכך <strong>אמר רב כהנא: מנין ללחמי תודה שנקראו</strong> אף <strong>הם</strong> <strong>"תודה"?</strong> שכן <strong>נאמר</strong> בפרשת התודה: <strong>"והקריב על זבח התודה חלות מצות"</strong> (ויקרא ז, יב), שאף החלות נקראות "תודה", ולכך המפריש מעות לתודתו קונה בהן אף לחמי התודה. ואולם <strong>אי הכי</strong> <small>[אם כך]</small> הוא ההסבר, שנלמד מכתוב זה הכולל את החלות בזבח התודה, הרי יש לומר כי <strong>איפכא</strong> <small>[ההיפך],</small> שתיקרא גם התודה בשם "לחם", <strong>נמי</strong> <small>[גם כן],</small> יש ללמוד מן הכתוב, ולמה לא יותר לקנות תודה במעות הנותרות מאלה שהופרשו ללחמי תודה! ומשיבים: מן הכתוב אנו למדים כי <strong>לחם</strong> תודה <strong>איקרי</strong> <small>[נקרא]</small> אף הוא <strong>"תודה",</strong> ואולם ה<strong>תודה לא איקרי</strong> <small>[לא נקראה]</small> <strong>לחם.</strong>
 <big>א</big> <strong>ו</strong>עוד הלכה בדיני התודה <strong>אמר רבא:</strong> מי ש<strong>הפריש</strong> בהמה לקרבן <strong>תודתו, ואבדה, וחזר והפריש</strong> בהמה <strong>אחרת תחתיה, ו</strong>גם היא <strong>אבדה, וחזר והפריש אחרת תחתיה, ו</strong>לאחר מכן <strong>נמצאו</strong> שתי <strong>הראשונות, והרי</strong> עתה <strong>שלשתן עומדות</strong> (מזומנות) להקרבה. מה יעשה? אם עמד והקריב ו<strong>נתכפר</strong> איפוא <strong>בראשונה</strong> — ה<strong>שניה אינה טעונה לחם,</strong> שהרי היא חילופיה של הראשונה, והראשונה קרבה עם לחמה. ואולם ה<strong>שלישית טעונה לחם,</strong> שהרי היא רק חליפין של השניה, והשניה אינה טעונה לחם.
  ואם עמד והקריב ו<strong>נתכפר</strong> איפוא <strong>בשלישית</strong> — ה<strong>שניה אינה טעונה לחם,</strong> שהרי חלופתה (התודה השלישית) כבר קרבה עם לחמה, ואולם ה<strong>ראשונה</strong> הריהי <strong>טעונה לחם,</strong> שהרי כאשר תוקרב חלופתה (התודה השניה), היא תוקרב בלא לחם. ואם עמד והקריב והתכפר <strong>באמצעית</strong> — <strong>שתיהן</strong> (הן התודה הראשונה והן התודה השלישית) <strong>אין טעונות לחם.</strong> התודה הראשונה אינה טעונה לחם — שהרי הובא לחם בחלופתה (התודה השניה), וכן התודה השלישית אינה טעונה לחם — שהרי היא חלופתה של זו שהוקרבה עם לחמה. ואילו <strong>אביי אמר: אפילו נתכפר ב</strong>כל <strong>אחת מהן,</strong> ולאו דווקא בתודה השניה — <strong>שתיהן</strong> (שתי התודות האחרות) שוב <strong>אין טעונות לחם,</strong> וטעם הדבר: כי כל השלוש <strong>כולהו</strong> <small>[כולן]</small> <strong>חליפין דהדדי נינהו</strong> <small>[של זו בזו הן].</small>
 <big>ב</big> ובעקבות דברי רבא בענין שלוש תודות, <strong>אמר ר' זירא: וכן</strong> הוא הדין <strong>לענין</strong> המפריש שלוש <strong>חטאות.</strong> ומפרט את דבריו: שאם עמד ו<strong>הפריש</strong> בהמה לקרבן <strong>חטאתו, ואבדה,</strong> ועמד <strong>והפריש</strong> בהמה <strong>אחרת תחתיה</strong> לחטאת, <strong>ו</strong>אף זו החטאת השניה <strong>אבדה,</strong> ועמד <strong>והפריש</strong> בהמה <strong>אחרת תחתיה</strong> לחטאת. <strong>ו</strong>לאחר מכן <strong>נמצאו</strong> שתי <strong>הראשונות</strong> שאבדו, <strong>והרי</strong> עתה <strong>שלשתן עומדות</strong> (מזומנות) לפניו להקרבה כחטאת. אם עמד והקריב ו<strong>נתכפר ב</strong>חטאת ה<strong>ראשונה</strong> — ה<strong>שניה תמות</strong> (תובא לכלל מיתה), כדין חטאת שהתכפרו בעליה בזו שבאה להחליפתה. ואילו החטאת ה<strong>שלישית</strong> לא תמות (שהרי לא קרבה זו שהיא באה להחליפה, היא החטאת השניה), אלא <strong>תרעה</strong> באחו עד שיפול בה מום ותיפדה.
  ואם עמד והקריב ו<strong>נתכפר ב</strong>חטאת ה<strong>שלישית</strong> — החטאת ה<strong>שניה תמות</strong> (שהרי זו שהיא חלופתה כבר הוקרבה), <strong>ו</strong>אילו החטאת ה<strong>ראשונה</strong> לא תמות (שהרי החטאת שבאה להחליפה, היא החטאת השניה, לא הוקרבה), אלא <strong>תרעה</strong> באחו עד שיפול בה מום ותיפדה. ואולם אם עמד והקריב ו<strong>נתכפר</strong> בחטאת ה<strong>אמצעית</strong> — <strong>שתיהן</strong> (הן החטאת הראשונה והן החטאת השלישית) <strong>ימותו.</strong> החטאת הראשונה תומת — שהרי כבר הוקרבה חלופתה (החטאת השניה), וכן החטאת השלישית תומת — שהרי היא חלופתה של זו החטאת שהוקרבה. ואף בענין זה חלק <strong>אביי</strong> ו<strong>אמר:</strong> לא רק אם התכפר באמצעית, אלא <strong>אפילו נתכפר ב</strong>כל <strong>אחת מהן</strong> האחרות, בראשונה או בשלישית — <strong>שתיהן ימותו.</strong> וטעם הדבר: כי כל השלוש <strong>כולהו</strong> <small>[כולן]</small> <strong>חליפין דהדדי נינהו</strong> <small>[של זו בזו הן].</small>
 ושואלים: <strong>מאי</strong> <small>[מה</small> טיבה<small>]</small> של המלה <strong>"וכן"</strong> שאמר ר' זירא בדין שלוש חטאות בעקבות דין שלוש תודות, והרי לכאורה זהו אותו דין עצמו, ומה חידש לנו בדבריו? ומסבירים: חידש ר' זירא שלא רק בשלוש תודות כך הוא הדין, אלא אף בשלוש חטאות. ונצרך להשמיענו כן, שכן יש מקום להבחין בין דין התודות לדין החטאות, ו<strong>מהו דתימא</strong> <small>[שתאמר]:</small> דווקא <strong>התם</strong> <small>[שם,</small> בתודות<small>]</small> <strong>הוא דאיכא למימר</strong> <small>[שיש לומר]</small> שאם הוקרבה התודה הראשונה, התודה השלישית טעונה לחם, שכן בכך <strong>מרבה בתודות הוא</strong> (שהרי התודה באה אף בנדבה, ומרבה בנדבותיו הוא בכך). <strong>אבל הכא</strong> <small>[כאן,</small> בחטאות<small>],</small> <strong>דליכא למימר</strong> <small>[שאין לומר]</small> <strong>מרבה בחטאות הוא,</strong> שהרי אין החטאת באה בנדבה אלא בחובה בלבד. <strong>אימא</strong> <small>[אמור]</small> שאם קרבה הראשונה, <strong>לא</strong> יהא דינה של השלישית לרעייה, אלא למיתה. לכן <strong>קא משמע לן</strong> <small>[הוא,</small> ר' זירא, <small>משמיע לנו],</small> שאף בשלוש חטאות, אין השלישית נחשבת כחילופי הראשונה, ותומת, אלא כחילופי השניה, ותרעה.
 <big>ג</big> שנינו במשנתנו כי תמורתה של תודה אינה טעונה לחם. ועוד בענין זה <strong>תני</strong> <small>[שנה]</small> <strong>ר' חייא:</strong> בהמת הקדושה לקרבן <strong>תודה,</strong> והריהי איפוא חייבת בהבאת לחמי תודה בהקרבתה, <strong>שנתערבה בתמורתה</strong> (ודינה של תמורת תודה, שאינה חייבת בהבאת לחם בהקרבתה), ואין יודעים עתה מיהי בהמת התודה ומיהי בהמת התמורה. <strong>ומתה אחת מהן,</strong> ומעתה אין אנו יודעים מה טיבה של <strong>חבירתה</strong> זו שלפנינו. מה דינה של בהמה זו? — <strong>אין לה תקנה</strong> (עצה כיצד תוקרב). שכן <strong>היכי נעביד</strong> <small>[כיצד נעשה]?</small> אם <strong>נקריב לחם בהדה</strong> <small>[עימה]</small> — <strong>דלמא</strong> <small>[שמא]</small> בהמת <strong>תמורה היא</strong> זו, שאינה חייבת בהבאת לחם. ואם <strong>לא נקריב לחם בהדה</strong> <small>[עימה]</small> — <strong>דלמא</strong> <small>[שמא]</small> בהמת <strong>תודה היא,</strong> החייבת בהבאת לחם עימה.
  ושואלים:  <strong>היכי דמי</strong> <small>[כיצד בדיוק היה הדבר]?</small> <strong>אי</strong> <small>[אם]</small> מדובר ש<strong>אמר</strong> המקדיש את התודה (שהתערבה בתמורתה) בלשון "הרי <strong>עלי</strong> קרבן תודה" (ומעתה, הריהו חייב באחריותה, שאם אבדה בהמה זו, הריהי מביא אחרת תחתיה) — מדוע אין לה תקנה? האם <strong>לא סגיא</strong> <small>[אין</small> הבעיה נפתרת <small>דיה]</small> ש<strong>לא</strong> באופן זה: <strong>מייתי ליה</strong> <small>[הריהו מביא]</small> <strong>בהמה אחרינא</strong> <small>[אחרת],</small> שהרי קיבל אחריות עליו לקרבן זה, <strong>ולחם</strong> עימה, <strong>ולימא</strong> <small>[ויאמר]</small> בדרך תנאי: <strong>אי הך דקיימא</strong> <small>[אם</small> בהמה <small>זו שעומדת]</small> לפני, לאחר שתערובתה מתה, בהמת ה<strong>תמורה היא,</strong> ולא בהמת התודה — תקרב <strong>הא</strong> <small>[זו]</small> הבהמה המובאת עתה לקרבן ה<strong>תודה והא</strong> <small>[וזה]</small> הוא <strong>לחמה,</strong> ו<strong>אי הך דקיימא</strong> <small>[אם</small> בהמה <small>זו שעומדת]</small> לפני בהמת ה<strong>תודה היא</strong> ולא בהמת התמורה — תקרב <strong>הא</strong> <small>[זו]</small> הבהמה העומדת לפניו לתודה, והרי זה <strong>לחמה, ו</strong>אילו בהמה <strong>הא</strong> <small>[זו]</small> שאני מביא עתה <strong>תיהוי</strong> <small>[תהיה,</small> תשמש<small>]</small> כבאה <small>ב</small><strong>אחריות</strong> לבהמת התודה, שאם תאבד בהמת התודה —  תוקרב זו!
  ומשיבים: אכן כשאמר המקדיש "הרי עלי תודה", יש תקנה, ו<strong>לא צריכא</strong> <small>[</small>ו<small>לא נצרכה]</small> להיאמר הלכה זו שבברייתא אלא בזמן ש<strong>אמר</strong> המקדיש <strong>"הרי זו</strong> תודה", שהקדיש רק אותה בהמה מסויימת לקרבן, וללא קבלת אחריות להביא אחרת אם תאבד זו.
 <big>ד</big> על דברי ברייתא זו, שבמקרה שהתערבו התודה ותמורתה ומתה אחת מהן, אין כל תקנה, הקשו חכמים שונים בדרכים שונות. ומביאים <strong>(סימן</strong> לזכרון שמותיהם של החכמים ששאלותיהם תופענה במהלך הסוגיה הבאה: <strong>למודים</strong> (=לוי, הוא החכם המכונה "למדין לפני רבי"), <strong>מידת</strong> (=ר' יצחק <strong>בר שמואל בר מרתא).</strong> <strong>עלה</strong> (=עולא בר אבא). <strong>שיש</strong> (=רב שישא בריה דרב אידי). <strong>שכן</strong> (=רב אש י ורב כהנ א). <strong>דדמה</strong> (=רב דימי בריה דרב הונא מדמהוריא). <strong>דאי</strong> (=רבינא דאי קלע). וכן ניתן סימן לזכרון הענינים מהם הקשו: <strong>חלש</strong> (ח ולין, של מים). <strong>מותר. תמורה. בחוץ. חזקיה. הפריש חטאת. לאחר</strong> = אחריות).
 <strong>אמרו למדין לפני רבי</strong> (החכם לוי): מדוע אין תקנה במקרה זה, <strong>ו</strong>הרי ניתן לעשות כך: <strong>ליתי</strong> <small>[שיביא]</small> המקדיש <strong>לחם</strong> לתודה, <strong>ולימא</strong> <small>[ושיאמר]</small> בדרך התנאי: <strong>אי הך דקיימא</strong> <small>[אם</small> בהמה <small>זו שעומדת]</small> לפני, מבין השתים שהתערבו, בהמת ה<strong>תודה היא,</strong> ובהמת התמורה היא שמתה — <strong>הא</strong> <small>[זה]</small> יהא <strong>לחמה</strong> הבא עימה, וייאכל הלחם כלחם תודה. ו<strong>אי</strong> <small>[אם]</small> בהמה זו היא <strong>לא</strong> בהמת התודה, אלא בהמת התמורה (שאין לחם בא עימה) — <strong>ליפוק</strong> <small>[שיצא]</small> לחם זה <strong>לחולין,</strong> וייאכל כחולין! <strong>אמר להו</strong> <small>[להם]</small> רבי לשואלים כן בתשובה: והרי <small>את לחם התודה יש להכניס לעזרה להנפתו,</small> <strong>וכי מכניסין</strong> לכתחילה דבר שעשוי הוא להיות <strong>חולין לעזרה?</strong>
 והציעו עוד תקנה לבעיה זו: <strong>וליתי</strong> <small>[ושיביא]</small> הבעלים <strong>בהמה</strong> אחרת <strong>ולחם, ולימא</strong> <small>[ושיאמר]</small> בדרך תנאי זה: <strong>אי הך דקיימא</strong> <small>[אם זו שעומדת]</small> לפני, מבין השתים שהתערבו, בהמת ה<strong>תמורה היא</strong> — תהא בהמה <strong>הא</strong> <small>[זו]</small> המובאת עתה לקרבן <strong>תודה, והא</strong> <small>[וזה]</small> הוא <strong>לחמה.</strong> ו<strong>אי הך דקיימא</strong> <small>[אם זו שעומדת]</small> לפני עתה בהמת ה<strong>תודה היא,</strong> ולא בהמת התמורה — יהא <strong>הא</strong> <small>[זה]</small> <strong>לחמה, ו</strong>אילו <strong>הא</strong> <small>[זו]</small> המובאת עתה, <strong>תיהוי</strong> <small>[תהיה]</small> לקרבן <strong>שלמים</strong> (ואין השלמים באים עם לחם)! <strong>אמר להו</strong> <small>[להם]</small> רבי לשואלים כן: אי אפשר לעשות כך, <strong>משום דקא</strong> <small>[ש</small>בכך <small>הוא]</small> <strong>ממעט ב</strong>זמן ה<strong>אכילה</strong> של ה<strong>ש</strong><strong>למים,</strong> שהרי זמן אכילתם של קרבנות השלמים הריהו שני ימים ולילה אחד, בעוד שזמן אכילתה של התודה אינו אלא יום ולילה. ולאחר מכן, אסורה היא באכילה. ולהצעה זו שהצעתם לא יהיה ניתן לאכול מבשר הבהמה המובאת (שאפשר והיא שלמים) אלא לילה ויום בלבד (מן הספק אולי היא תודה).
 ועוד הצעה לפתרון בעיה זו <strong>אמר לוי לרבי: וליתי</strong> <small>[ושיביא]</small> הבעלים <strong>בהמה</strong> אחרת <strong>ולחם, ולימא</strong> <small>[ושיאמר]</small> בדרך תנאי זה: <strong>אי הך דקיימא</strong> <small>[אם</small> בהמה <small>זו שעומדת]</small> לפני, מבין השתים שהתערבו, בהמת ה<strong>תמורה היא</strong> — תהא בהמה <strong>הא</strong> <small>[זו]</small> המובאת עתה לקרבן <strong>תודה, והא</strong> <small>[וזה]</small> הוא <strong>לחמה. ואי האי דקיימא</strong> <small>[ואם זו שעומדת]</small> לפני עתה בהמת ה<strong>תודה היא,</strong> ולא בהמת התמורה — יהא <strong>הא</strong> <small>[זה]</small> <strong>לחמה, ו</strong>אילו <strong>הא</strong> <small>[זו]</small> המובאת עתה, <strong>תיהוי</strong> <small>[תהיה]</small> <strong>מותר</strong> של <strong>תודה</strong> (תודה שנותרה, וכגון שאבדה בהמת התודה ועמד והתכפר באחרת, ולאחר מכן נמצאה התודה), שדינה הוא שאינה באה עם לחם! <strong>אמר ליה</strong> <small>[לו]</small> רבי ללוי על שאלתו זו: <strong>כמדומה אני שאין לו מוח בקדקדו,</strong>
## דף פא.
 שאין להעלות על הדעת הצעה כזו, <strong>וכי מפרישין</strong> (מקדישים) לכ <strong>תחלה</strong> דבר רק <strong>למותרות?!</strong> ועוד בהצעות שהעלו חכמים למציאת תקנה כשהתערבו בהמת תודה ובהמת תמורת תודה, ומתה אחת מהן.
 <strong>יתיב</strong> <small>[ישב]</small> <strong>ר' יצחק בר שמואל בר מרתא קמיה</strong> <small>[לפני]</small> <strong>רב נחמן, ויתיב וקאמר</strong> <small>[וישב ואמר]:</small> <strong>ולייתי</strong> <small>[ושיביא]</small> הבעלים <strong>בהמה</strong> אחרת <strong>ולחם, ולימא</strong> <small>[ושיאמר]:</small> <strong>אי הך דקיימא</strong> <small>[אם זו שעומדת]</small> לפני, מבין השתים שהתערבו, בהמת ה<strong>תמורה היא</strong> — תהא בהמה <strong>הא</strong> <small>[זו]</small> המובאת עתה לקרבן <strong>תודה, והא</strong> <small>[וזה]</small> הוא <strong>לחמה.</strong> ו<strong>אי הך דקיימא</strong> <small>[אם זו שעומדת]</small> לפני בהמת ה<strong>תודה היא,</strong> ולא התמורה — יהא <strong>הא</strong> <small>[זה]</small> <strong>לחמה, ו</strong>אילו <strong>הא</strong> <small>[זו]</small> המובאת עתה, <strong>תהוי</strong> <small>[תהיה]</small> <strong>תמורה</strong> של קרבן תודה. שהרי תמורת תודה אינה באה עם לחם, וזמן אכילתה הוא לילה ויום (ולכך אין כאן מיעוט זמן אכילתה)!
 <strong>אמר ליה</strong> <small>[לו]</small> רב נחמן לר' יצחק בר שמואל בר מרתא בדחייה: <strong>עני מרי</strong> <small>[ענה אדוני],</small> והרי כל העושה תמורה, הריהו לוקה <strong>ארבעין בכתפיה</strong> <small>[ארבעים</small> מלקות <small>בכתיפו],</small> ככל העוברים על איסור לאו שבתורה, <strong>וכשר</strong> (ראוי) לעשותו?!
 ועוד מסופר כי <strong>רב עילא חלש</strong> <small>[חלה],</small> <strong>על לגביה</strong> <small>[נכנס אצלו]</small> לבקרו <strong>אביי ורבנן</strong> <small>[וחכמים],</small> <strong>ויתבי וקא אמרי</strong> <small>[וישבו ואמרו]</small> הצעה לפתרונה של <small>בעיה זו, כי</small> <strong>אם איתא</strong> <small>[יש,</small> מקובלת<small>]</small> <strong>ל</strong>דעתו של <strong>ר' יוחנן</strong> ש<strong>אמר</strong> שאם היה לחם התודה בעיר ירושלים (שהיא מקום אכילתו), אף שהיה מ<strong>חוץ לחומת העזרה</strong> בשעה שנשחטה התודה, הריהו <strong>קדוש</strong> בכך, מעתה אם כן יש פתרון לבעיה זו שבברייתא: <strong>לייתי</strong> <small>[שיביא]</small> <strong>לחם ולותבה</strong> <small>[ושיניח אותו]</small> מ<strong>חוץ לחומת העזרה</strong> (ונמצא שאין בכך הכנסת חולין לעזרה), <strong>ולימא</strong> <small>[ושיאמר]</small> לפיכך: <strong>אי הך דקיימא</strong> <small>[אם</small> בהמה <small>זו שעומדת]</small> עתה לפני, מבין השתים שהתערבו, בהמת ה<strong>תודה היא</strong> — הרי <strong>הא</strong> <small>[זה]</small> הוא <strong>לחמה. ואי</strong> <small>[ואם]</small> בהמה זו העומדת עתה לפני <strong>לא</strong> בהמת התודה היא אלא התמורה — <strong>ליפוק</strong> <small>[שיצא]</small> הלחם <strong>לחולין.</strong>
 ומשיבים: אין בהצעה זו פתרון לבעיה, <strong>משום דאיכא</strong> <small>[שישנם]</small> <strong>ארבע</strong> לחמי תודה מארבעים הלחמים שאותם מצוה <strong>להניף,</strong> וכשהלחמים נמצאים מחוץ לעזרה, <strong>היכי ליעביד</strong> <small>[כיצד יעשה]</small> הנפה זו? אם <strong>לנפינהו אבראי</strong> <small>[יניף אותם מחוץ</small> לעזרה<small>]</small> — והרי בהנפת שלמים (וכן הוא בתודה, שאף בכלל שלמים) "להניף אותו תנופה <strong>לפני ה' "</strong>(ויקרא ז, ל) <strong>כתיב</strong> <small>[נאמר],</small> ואין הנפה הנעשית מחוץ לחומת העזרה נחשבת בכלל "לפני ה' ". ואם יכניס את ארבעת הלחמים הללו <strong>גוואי</strong> <small>[בפנים]</small> העזרה, ויניפם שם — הרי <strong>קא מעייל</strong> <small>[הוא מכניס]</small> <strong>חולין לעזרה! הלכך</strong> (משום כך) <strong>לא אפשר</strong> לעשות כהצעה זו.
 ועוד בענין קביעתה של הברייתא כי כשהתערבו תודה ותמורת תודה ומתה אחת מהן אין להן תקנה, <strong>מתקיף לה</strong> <small>[מקשה על כך]</small> <strong>רב שישא בריה</strong> <small>[בנו]</small> של <strong>רב אידי,</strong> <strong>אם איתא</strong> <small>[יש,</small> מקובלת<small>]</small> <strong>ל</strong>דעתו של <strong>חזקיה</strong> ש<strong>אמר</strong> בדינה של התודה שנשחטה על שמונים לחמים (ולא על ארבעים, כדין) כי <strong>קדשו ארבעים</strong> לחמים <strong>מתוך</strong> ה<strong>שמונים</strong> שהביא, הרי יש לדבר <strong>פתרון, ש</strong><strong>לייתי</strong> <small>[שיביא]</small> הבעלים <strong>בהמה</strong> אחרת <strong>ולייתי</strong> <small>[ושיביא]</small> <strong>שמונים</strong> חלות <strong>בהדה</strong> <small>[עימה],</small> <strong>ולימא</strong> <small>[ושיאמר]:</small> <strong>אי הך דקיימא</strong> <small>[אם</small> בהמה <small>זו שעומדת]</small> עתה לפני, בהמת ה<strong>תודה היא</strong> — הרי <strong>הא נמי תיהוי</strong> <small>[זו</small> הבהמה המובאת עתה <small>גם כן תהיה]</small> <strong>תודה, והא</strong> <small>[ואלה]</small> ה<strong>שמונים</strong> לחמים המובאים הריהם <strong>דתרוייהו</strong> <small>[של שתיהן],</small> של שתי התודות. ו<strong>אי הך דקיימא</strong> <small>[אם זו שעומדת]</small> עתה לפני בהמת ה<strong>תמורה היא</strong> — <strong>הא</strong> <small>[זו]</small> המובאת עתה <small>הריהי ל</small><strong>תודה, והא</strong> <small>[וזה]</small> <strong>לחמה, וליקדשו להו</strong> <small>[ושיתקדשו להם],</small> כשיטת חזקיה, <strong>ארבעים</strong> לחמים <strong>מתוך</strong> ה<strong>שמונים!</strong>
 ודוחים: אין זה פתרון, שאין לעשות כן <strong>משום דקא</strong> <small>[ש</small>בכך <small>הוא]</small> <strong>ממעט ב</strong>אפשרות ה<strong>אכילה</strong> של לחמי התודה. שכן <small>מתוך</small> <strong>ארבעים</strong> הלחמים ניתנים ארבעה לחמים כתרומה לכהנים. ומעתה, שהריהו מביא, כהצעה זו, שמונה לחמים (ארבעה לחמים כודאי, וארבעה מן הספק), וכיון שאין כולן נאכלות, נמצא שמתמעט מספר החלות הנאכלות.
 ועוד הצעה הקודמת לפתרון הבעיה המובאת בברייתא, <strong>אמר ליה</strong> <small>[לו]</small> <strong>רב אשי לרב כהנא:</strong> <strong>אם איתא</strong> <small>[יש,</small> מקובלת<small>]</small> <strong>ל</strong>דעתו של <strong>ר' יוחנן</strong> ש<strong>אמר</strong> בדין החטאת, שאם <strong>הפריש</strong> בהמה לקרבן <strong>חטאת</strong> והיתה בהמה זו <strong>מעוברת, וילדה.</strong> אם <strong>רצה</strong> — מביא את האם לקרבן, ו<strong>בה</strong> הוא <strong>מתכפר,</strong> ואם <strong>רצה</strong> — הריהו מביא את <small>הוולד, ואותו הוא מקריב, ו</small><strong>בוולדה</strong> הוא <strong>מתכפר,</strong> הרי שלדעת ר' יוחנן הולד הוא ברשותו של המקדיש, ויכול הוא לקובעו לקרבן כרצונו. ומעתה אף במקרה זה שלפנינו, <strong>לייתי</strong> <small>[שיביא]</small> לקרבן תודתו <strong>בהמה מעוברת, ו</strong>לא יקריבנה מיד אלא <strong>ימתין לה עד שתלד, ולייתי</strong> <small>[ושיביא]</small> <strong>שמונים</strong> חלות <strong>בהדה</strong> <small>[עימה],</small> <strong>ולימא</strong> <small>[ושיאמר]</small> בדרך <small>תנאי:</small> <strong>אי הך דקיימא</strong> <small>[אם</small> בהמה <small>זו שעומדת]</small> עתה לפני <small>בהמת ה</small><strong>תמורה היא</strong> ולא בהמת התודה — <strong>הא</strong> <small>[זו]</small> הבהמה <strong>ו</strong>כן <strong>וולדה תודה היא, והא</strong> <small>[ו</small>הרי <small>אלה]</small> ה<strong>שמונים</strong> הינם <strong>דתרווייהו</strong> <small>[של שתיהן].</small> <strong>ואי הך דקיימא</strong> <small>[ואם</small> בהמה <small>זו שעומדת]</small> לפני, בהמת <small>ה</small><strong>תודה היא</strong> ולא בהמת התמורה — <strong>הא נמי</strong> <small>[</small>בהמת האם <small>הזו גם כן]</small> <strong>תודה היא, והא</strong> <small>[ואלה]</small> ה<strong>שמונים דתרווייהו</strong> <small>[של שתיהן]</small> <strong>הוא, ו</strong>אילו <strong>האי</strong> <small>[זה,</small> הולד<small>]</small> <strong>ליהוי</strong> <small>[יהיה]</small> <strong>מותר</strong> של ה<strong>תודה,</strong> שאינו בא עם לחם!
 <strong>אמר ליה</strong> <small>[לו]</small> רב כהנא לרב אשי בדחיית דבריו: <strong>מאן לימא לן</strong> <small>[מי יאמר לנו,</small> מנין לנו<small>]</small> שאכן <strong>אמר ר' יוחנן</strong> כי הולד הוא ברשותו של המקדיש את האם המעוברת, ולכך <strong>אם</strong> הוא <strong>שיירו</strong> (קובעו להקדש מסויים) הריהו <strong>משוייר</strong> (נקבע לאותו הקדש)? <strong>דלמא</strong> <small>[שמא]</small> סבור ר' יוחנן כי אין הולד ברשותו של המקדיש <small>לקובעו שירצה, ו</small><strong>אם שיירו</strong> — <strong>אינו משוייר, ו</strong>אולם <strong>היינו טעמא</strong> <small>[זהו הטעם]</small> של <strong>ר' יוחנן</strong> שאמר שאפשר לו להתכפר אף בולד הנולד לחטאת המעוברת, משום ש<strong>אמר</strong> ר' יוחנן כי <strong>אדם מתכפר</strong> אף <strong>בשבח הקדש,</strong> כגון הולד הנולד לבהמת הקדש מעוברת.
 ועוד בענין בעיה זו שבברייתא ובדרכים למצוא לה פתרון, מסופר כי <strong>רבינא איקלע</strong> <small>[הזדמן]</small> <strong>ל</strong>מקום הנקרא <strong>דמהוריא, אמר ליה</strong> <small>[לו]</small> <strong>רב דימי בריה</strong> <small>[בנו]</small> של <strong>רב הונא מדמהוריא לרבינא:</strong> יש פתרון לבעיה זו, <strong>ו</strong>באופן זה: <strong>לייתי</strong> <small>[שיביא]</small> הבעלים <strong>בהמה</strong> נוספת, <strong>ולימא</strong> <small>[ושיאמר]</small> בלשון נדר שיש בו אחריות: <strong>"הרי עלי</strong> להביא תודה", ויפריש בהמה זו לנדרו. <strong>ו</strong>לאחר מכן <strong>לייתי</strong> <small>[שיביא]</small> <strong>בהמה אחריתי</strong> <small>[אחרת],</small> שלישית, <strong>ולייתי</strong> <small>[ושיביא]</small> <strong>שמונים</strong> חלות <strong>בהדה</strong> <small>[עימה],</small> <strong>ולימא</strong> <small>[ושיאמר]:</small> <strong>אי הך דקיימא</strong> <small>[אם</small> בהמה <small>זו שעומדת]</small> לפני, בהמת <small>ה</small><strong>תמורה היא,</strong> ולא בהמת התודה — <strong>הני תרתי</strong> <small>[אלה שתיהן]</small> הריהן <strong>תודות</strong> (אחת — הבאה בנדרו, והאחרת — כנדבה), <strong>והא</strong> <small>[ואלה]</small> ה<strong>שמונים</strong> חלות הריהן <strong>דתרוייהו</strong> <small>[של שתיהן],</small> <strong>ואי הך דקיימא</strong> <small>[ואם</small> בהמה <small>זו שעומדת]</small> לפני, בהמת ה<strong>תודה היא,</strong> ולא בהמת התמורה. <strong>ו</strong>כן <strong>הא</strong> <small>[זו]</small> הבהמה <strong>דאמרי</strong> <small>[שאמרתי]</small> עליה "הרי <strong>עלי</strong> תודה" והפרשתיה לצורך זה, <strong>נמי ליהוי</strong> <small>[גם שתהיה]</small> <strong>תודה, והא</strong> <small>[ואלה]</small> ה<strong>שמונים</strong> חלות הן <strong>דתרוייהו</strong> <small>[של שתיהן],</small> <strong>ואידך תהוי</strong> <small>[ו</small>הבהמה <small>האחרת,</small> השלישית, <small>תהיה,</small> תשמש<small>]</small> <strong>לאחריות</strong> שאם תאבד תודתי, היא תקרב. ודינה שהיא קרבה בלא לחם!
 <strong>אמר ליה</strong> <small>[לו]</small> רבינא לרב דימי בנו של רב <small>הונא מדמהוריא בדחיית דבריו: אין זו הצעה ראויה, שכן</small> <strong>התורה אמרה: "טוב אשר לא תדר משתדור ולא תשלם"</strong> (קהלת ה, ד), שאין ראוי לנדור מפני החשש שמא ייכשל ולא ישלם נדרו, <strong>ואת אמרת</strong> <small>[ואתה אומר]</small> כהצעה לפתרון הבעיה <small>הזו</small> <strong>ליקום ולינדור</strong> <small>[שיקום וינדור]</small> <strong>בתחילה</strong> (לכתחילה)?! ונשארו דברי הברייתא, כי אכן במקרה זה של בהמת תודה ובהמת תמורה שהתערבו ומתה אחת מהן, אין תקנה לבהמה שנותרה.
 <big>א משנה</big> <strong>האומר "הרי עלי תודה"</strong> — <strong>יביא היא</strong> (התודה עצמה) <strong>ו</strong>את <strong>לחמה מן</strong> מעות <strong>החולין</strong> שבידו, ולא ממעות מעשר שני שבידו. שכן כיון שאמר "הרי עלי" — נתחייב בדבר, וכל דבר שאדם נתחייב בו, אין יוצא ידי חובתו זו במעות מעשר שני, אלא במעות חולין.
## דף פא:
 אם אמר "הרי <strong>תו</strong> <strong>דה עלי</strong> להביאה <strong>מן</strong> מעות <strong>החולין ו</strong>את <strong>לחמה</strong> אני מביא <strong>מן</strong> מעות <strong>המעשר</strong> (השני)" — <strong>יביא היא</strong> (התודה) ממעות החולין, <strong>ו</strong>אף את <strong>לחמה</strong> הריהו מביא <strong>מן</strong> מעות <strong>החולין,</strong> ולא ממעות מעשר שני, שכן חיוב הלחם תלוי בחיוב התודה ונגרר אחריו. וכיון שנדר להביא תודה מן החולין, נתחייב בהבאת לחם. ומה שהוסיף ואמר שיביא לחם זה ממעות מעשר — אין בכך כלום. ואולם אם אמר "הרי עלי להביא <strong>תודה מן המעשר</strong> השני, <strong>ו</strong>את <strong>לחמה</strong> אביא <strong>מן</strong> מעות <strong>החולין"</strong> — אם רצה יכול הוא ש<strong>יביא</strong> את תודתו ממעות מעשר שני ואת הלחם ממעות החולין, וכפי שנדר. וכן אם אמר "הרי עלי להביא <strong>היא</strong> התודה) <strong>ו</strong>את <strong>לחמה מן</strong> מעות <strong>המעשר</strong> השני" — אם רצה, יכול ש<strong>יביא</strong> את שניהם ממעות מעשר שני. <strong>ו</strong>מסבירים: זה שאמרנו שהריהו מביא את לחם התודה ממעשר שני כוונת הדברים היא <strong>לא</strong> ש<strong>יביא</strong> את הלחם <strong>מחיטי מעשר שני, אלא</strong> שיקנה סולת <strong>ממעות מעשר שני</strong> שבידו, וממנה ייעשה הלחם.
 <big>א גמרא</big> שנינו במשנתנו אופנים שונים של הנודר לתודה וללחמה, ועוד הוסיף בענין זה ו<strong>אמר רב הונא:</strong> אדם <strong>ה</strong>נודר ו<strong>אומר "הרי עלי לחמי תודה",</strong> אף שלא הזכיר שהריהו מתחייב להביא תודה עצמה — <strong>מביא</strong> בנדרו <strong>זה</strong> <strong>תודה ולחמה.</strong> ומסבירים: <strong>מאי טעמא</strong> <small>[מה טעם</small> הדבר<small>],</small> והרי לא הזכיר בנדרו אלא לחמי תודה? <strong>מידע ידע האי גברא</strong> <small>[יודע אדם זה</small> הנודר כך<small>]</small> כי <strong>לחם</strong> תודה <strong>בלא</strong> קרבן <strong>תודה לא איקריב</strong> <small>[קרב],</small> <strong>והאי</strong> <small>[וזה]</small> שאמר בנדרו <small>"לחמי תודה"</small> — קרבן <strong>תודה ולחמה קאמר</strong> <small>[הוא</small> בעצם <small>אמר],</small> שלכך התכוון, <strong>והאי דקאמר</strong> <small>[וזה שהוא אמר]</small> בלשון נדרו "הרי עלי <strong>לחמי תודה"</strong> ולא הזכיר את התודה עצמה — את <strong>סוף מילתא נקט</strong> <small>[הדבר תפס],</small> שהשלמת הבאת התודה היא בלחמיה, אבל באמת התכוון ללחמי התודה ולתודה עצמה.
  ומקשים על דברי רב הונא ממה ש<strong>תנן</strong> <small>[שנינו</small> במשנתנו<small>]</small> בדינו של הנודר ואומר "הרי <small>עלי להביא</small> <strong>תודה מן</strong> מעות <strong>המעשר ולחמה מן</strong> מעות <strong>החולין"</strong> — אם ירצה, <strong>יביא כמה שנדר.</strong> <strong>ו</strong>לשיטת רב הונא שכל האומר "לחמי תודה" כוונתו אף לתודה עצמה, יש לשאול: <strong>אמאי</strong> <small>[מדוע]</small> באופן זה הריהו יכול להביא את התודה ממעות מעשר שני, והרי <strong>כיון</strong> ש<strong>אמר "לחמה מן החולין",</strong> התכוון אף לתודה עצמה, ולכך צריך הוא ש<strong>יביא היא ולחמה מן החולין!</strong>
 ומשיבים: אין זו קושיה על רב הונא, שכן <strong>שאני התם</strong> <small>[שונה</small> הדין <small>שם</small> במקרה שבמשנתנו<small>],</small> ש<strong>כיון</strong> ש<strong>אמר</strong> הנודר בתחילה "הרי עלי <strong>תודה מן המעשר"</strong> והוסיף ואמר כי "לחמה מן החולין" הריהו <strong>נעשה כ</strong>מי ש<strong>אומר "הרי עלי לחם לפטור</strong> בו את <strong>תודתו של פלוני</strong> החייבת <strong>בלחם".</strong>
 ומקשים: <strong>אי הכי</strong> <small>[אם כך]</small> הוא הסבר משנתנו, <strong>רישא דקתני</strong> <small>[תחילת</small> המשנה, <small>ששנה</small> בה התנא<small>]:</small> אם אמר "הרי עלי <strong>תודה מן החולין ולחמה מן המעשר"</strong> — <strong>יביא היא</strong> (התודה עצמה) <strong>ו</strong>אף את <strong>לחמה מן החולין</strong> (שכיון שהתחייב באמירתו "הרי עלי תודה" הביאה מן החולין, אף נתחייב בהבאת לחמיה מן החולין, ואין משמעות לדבריו "ולחמה מן המעשר"), <strong>הכא נמי</strong> <small>[כאן,</small> במקרה זה, <small>גם כן]</small> מדוע לא נאמר <small>כי כשאמר "הרי עלי תודה" הריהו</small> <strong>נעשה כ</strong>מי <strong>ש</strong><strong>אומר "הרי עלי תודה לפטור לחמו של פלוני",</strong> ואת תודתו זו יביא מן המעשר!
  ודוחים:  <strong>הכי השתא</strong> <small>[כיצד אתה משווה]</small> בין שני המקרים הללו, שכן <strong>בשלמא</strong> <small>[נניח]</small> האומר "תודה מן המעשר ולחמה מן החולין" ניתן לומר שהריהי כאומר שהלחם יבוא להשלמת נדרו של החייב בתודה, שכן ה<strong>לחם למיפטר</strong> <small>[לפטור]</small> את ה<strong>תודה אתי</strong> <small>[בא].</small> אבל באומר "תודה מן החולין ולחמה מן המעשר" אין לומר שנעשה כאומר שתהא התודה באה לפטור חובתו של החייב בתודה, שכן <strong>תודה למיפטר</strong> <small>[לפטור]</small> את ה<strong>לחם מי אתיא</strong> <small>[האם היא באה]?</small> ודנים עוד בשיטת רב הונא שכל האומר "הרי עלי לחמי תודה" הרי זה מביא תודה ולחמה.
 <strong>תא שמע</strong> <small>[בוא ושמע]</small> ראיה מן הברייתא, שלא כשיטת רב הונא, שכן שנינו בה: <strong>האומר</strong> בנדרו <strong>"הרי עלי</strong> להביא <strong>תודה בלא לחם" ו</strong>כן זה האומר "הרי עלי להביא <strong>זבח בלא נסכים"</strong> — <strong>כופין אותו, ומביא תודה ולחמה, זבח ונסכים.</strong>
 ויש לדקדק בדברי הברייתא: כל עיקר <strong>טעמא</strong> <small>[הטעם]</small> שהריהו מביא (בעל כורחו) את התודה ואת לחמיה הריהי משום ש<strong>אמר</strong> <strong>שהריהו מתחייב בתודה,</strong> <strong>אבל</strong> אם <strong>לא אמר</strong> שהוא מתחייב ב<strong>תודה</strong> אלא בלחמי תודה — <strong>לא</strong> היה חייב בהבאת תודה עם הלחמים. ושלא כשיטת רב הונא!
  ודוחים את הראיה: אין לדקדק כן מדברי הברייתא, משום שכך <strong>הוא הדין</strong> (שהריהו מביא תודה ולחמיה) <strong>אף על גב</strong> <small>[אף על פי]</small> ש<strong>לא אמר</strong> בנדרו <strong>"הרי עלי</strong> <strong>תו</strong> <strong>דה",</strong> אלא "הרי עלי לחמי תודה", וכשיטת רב הונא. <strong>ו</strong>טעם הדבר שהזכיר התנא בברייתא דווקא אופן זה של "הרי עלי תודה בלא לחם", <strong>איידי דקא בעי למיתנא</strong> <small>[מתוך שהוא רוצה לשנות]</small> לאחר מכן בברייתא את המקרה באדם האומר "הרי עלי <strong>זבח בלא נסכים",</strong> ובדינם של הזבח והנסכים <strong>לא</strong> יכול התנא <strong>מתני ליה</strong> <small>[לשנות לו]</small> באופן של האומר "הרי עלי <strong>נסכים בלא זבח"</strong> (שכן הנסכים — שלא כלחמי תודה — באים אף לעצמם, ויכול אדם לנדור נסכים לעצמם), לכך <strong>תנא נמי</strong> <small>[שנה גם כן]</small> בתחילת הברייתא באומר "הרי עלי <strong>תודה".</strong>
 ושואלים על מה ששנינו בברייתא שאף שנדר ואמר "הרי עלי תודה בלא לחמים" או "הרי עלי זבח בלא נסכים" כופים אותו להביא תודה ולחמיה, זבח ונסכיו: ו<strong>אמאי</strong> <small>[מדוע]</small> כך נוהגים בו, והרי זה <strong>נדר ופתחו</strong> (התרתו) <strong>עמו הוא.</strong> שיכול הוא לומר שכך היה סבור כשנדר, ועתה שנתברר לו שאין התודה קרבה בלא לחם — שוב אין רצונו בכך, והותר בכך הנדר!
 <strong>אמר חזקיה</strong> בתשובה לשאלה זו: <strong>הא</strong> <small>[זו]</small> הברייתא כשיטת <strong>מני</strong> <small>[מי היא]?</small> כשיטת <strong>בית שמאי היא, דאמרי</strong> <small>[ש</small>כן <small>אומרים]</small> בית שמאי באדם האומר שתי לשונות הסותרות זו את זו (כגון במקרה שאמר "הרי עלי תודה" — והתחייב בתודה ובלחמיה, וחזר ואמר "בלא לחמה") יש ל<strong>תפוס</strong> (לקבוע דין) על פי ה<strong>לשון הראשון</strong> שאמר האדם. ולכך בענייננו, כיון שאמר "הרי עלי תודה" כבר התחייב אף בהבאת לחמיה. <strong>דתנן</strong> <small>[ש</small>כן <small>שנינו</small> במשנה<small>]:</small> האומר <strong>"הריני נזיר מן הגרוגרות</strong> (תאנים מיובשות) <strong>ומן הדבלה</strong> (גוש של תאנים מיובשות)", והרי משמע הלשון "הריני נזיר" שאסור באיסורי הנזיר, ובכללם כל היוצא מן הגפן. אבל אין הנזיר אסור באכילת תאנים. ואילו המשך דבריו ("לשון אחרון") לא הזכיר אלא פרישות מאכילת תאנים, שאין בכך דין נזירות. ונחלקו בכך חכמים, ש<strong>בית שמאי אומרים:</strong> הריהו <strong>נזיר</strong> גמור, שכן אוחזים אנו את ראשית דבריו שאמר "הריני נזיר", ומה שהוסיף ואמר "מן הגרוגרות" — אין בדבריו כלום. <strong>ו</strong>אילו <strong>בית הלל אומרים</strong> כי <strong>אינו נזיר</strong> כלל, שהרי לא קיבל עליו נזירות.
 <strong>ר' יוחנן אמר</strong> כי אפשר להסביר מדוע אין נחשב "הרי עלי תודה בלא לחם" כנדר שפתחו עמו, <strong>אפילו</strong> אם <strong>תימא</strong> <small>[תאמר]</small> שהברייתא היא כשיטת <strong>בית הלל,</strong> שכן מדובר <strong>ב</strong>ברייתא שהנודר <strong>אומר "אילו הייתי יודע שאין נודרין כך</strong> ("הרי עלי תודה בלא לחם" או "הרי עלי זבח בלא נסכים"), <strong>לא הייתי נודר כך, אלא</strong> הייתי נודר <strong>כך</strong> (בנוסח הנדר הראוי "הרי עלי תודה ולחמיה" או "הרי עלי זבח ונסכיו"). <strong>ומאי</strong> <small>[ומה</small> טעם<small>]</small> נאמר בברייתא שבית דין <strong>"כופין</strong> אותו ומביא תודה ולחמה, זבח ונסכיו"? שהרי הסביר את דבריו ואמר שאילו היה יודע שאין נודרים כך, היה נודר בדרך הראויה! שכן מדובר <strong>דקא בעי הדר ביה</strong> <small>[ש</small>עתה <small>הוא רוצה לחזור בו]</small> מנדרו, ולא להביא תודה ולחמיה.
  ולאחר שהובאו הסבריהם של חזקיה ור' יוחנן בברייתא הקודמת, מציעים: <strong>תא שמע</strong> <small>[בוא ושמע]</small> ברייתא נוספת, ממנה ראיה לשיטת <small>חזקיה:</small> <strong>ה</strong>נודר ו<strong>אומר "הרי עלי תודה בלא לחם", ו</strong>כן הנודר "הרי <strong>עלי</strong> <strong>זבח בלא נסכים", ואמרו לו</strong> חכמים לנודר התודה בלא לחם <strong>"הבא תודה ולחמה", ו</strong>כן אמרו חכמים לנודר הזבח בלא נסכים "הבא <strong>זבח ונסכים".</strong> <strong>ואומר "אילו הייתי יודע שכן</strong> הוא הדין — <strong>לא הייתי נודר</strong> כלל". <strong>כופין אותו</strong> בית דין, <strong>ואומר לו</strong> בלשון מקרא <strong>"שמר ושמעת"</strong> ("...רק קדשיך אשר יהיו לך ונדריך תשא... שמור ושמעת את כל הדברים האלה אשר אנכי מצוך למען ייטב לך ולבניך אחריך עד עולם כי תעשה הטוב והישר בעיני ה' אלקיך". דברים יב, כו— כח).
 <strong>בשלמא</strong> <small>[נניח]</small> <strong>ל</strong>הסברו של <strong>חזקיה</strong> כי הברייתא הקודמת היא כשיטת בית שמאי האומרים שיש לתפוס לשון ראשון, <strong>ניחא ליה</strong> <small>[נוח לו]</small> ברייתא זו, שאף היא כשיטת בית שמאי, ולכך כופים אותו להביא תודה ולחמיה וזבח ונסכיו. <strong>אלא ל</strong>הסברו של <strong>ר' יוחנן</strong> שמדובר שאמר הנודר שאילו היה יודע שאין נודרים באופן שנדר, כי אז היה נודר באופן המתוקן, <strong>קשיא</strong> <small>[קשה]</small> היא ברייתא זו, שהרי כאן אומר בה <small>הנודר שאילו היה יודע שכך הוא הדין, לא היה נודר כלל</small><small>!</small> ומשיבים: <strong>אמר</strong> <small>[יכול היה לומר]</small> <strong>לך ר' יוחנן:</strong> אכן <strong>הא</strong> <small>[</small>ברייתא <small>זו]</small> היא <small>ב</small><strong>ודאי</strong> כשיטת <strong>בית שמאי היא,</strong> ואולם הברייתא הקודמת יכולה להיות מוסברת אף לשיטת בית הלל.
  ובפירושה של ברייתא זו, מבררים : <strong>מאי</strong> <small>[מה</small> עניין אמירת הכתוב<small>]</small> <strong>"שמר ושמעת"</strong> לזה שנדר להביא תודה בלא לחם? <strong>אמר אביי,</strong> שכך צריך להבין: <strong>"שמר"</strong> — <strong>הבא תודה, "ושמעת"</strong> — <strong>הבא לחמה.</strong> ואילו <strong>רבא אמר: "שמר"</strong> — <strong>הבא תודה ולחמה, "ושמעת"</strong> — <strong>שלא תהא רגיל לעשות כן.</strong>
 <big>ב</big> שנינו במשנתנו כי הנודר ואומר "הרי עלי <strong>היא ולחמה מן המעשר"</strong> — הרי זה <strong>יביא</strong> מן המעשר. ושואלים: לשון זו, <strong>"יביא</strong> מן המעשר" יש בה להורות שחייב להביא דווקא ממעות מעשר שני, ואולם האם <strong>לא סגי</strong> <small>[לא די]</small> לקיום נדרו באופן ש<strong>לא מייתי</strong> <small>[מביא]</small> מן המעשר אלא מן החולין? והרי עדיף שיביא מן החולין, ולא מן המעשר! <strong>רב נחמן ורב חסדא אמרי</strong> <small>[אומרים]</small> בתשובה: אין כוונת המשנה שחייב הוא להביא דווקא מן המעשר, אלא שיכול הוא להביא אף מן המעשר, ותלוי הדבר ברצונו, שאם <strong>רצה</strong> — הריהו <strong>מביא</strong> מן המעשר, ואם <strong>לא רצה</strong> להביא מן המעשר — <strong>לא יביא.</strong>
 <big>ג</big> <strong>ו</strong>עוד שנינו במשנתנו דברי הסבר, שכוונת הדברים היא <strong>לא</strong> ש<strong>יביא</strong> את הלחם <strong>מחיטי מעשר שני, אלא</strong> שיקנה סולת <strong>ממעות מעשר שני</strong> שבידו, וממנה ייעשה הלחם. ובענין זה מביאים מה ש<strong>רב נחמן ורב חסדא דאמרי תרוייהו</strong> <small>[שאמרו שניהם]:</small> מה שנאמר במשנתנו שאין להביא את לחם התודה מחיטי מעשר שני, <strong>לא שנו אלא מחיטי מעשר שני</strong> (שהחיטים עצמן מעשר שני), <strong>אבל מחיטין הלקוחות</strong> שנקנו <strong>ממעות</strong> פדיון <strong>מעשר שני</strong> — יכול הוא ש<strong>יביא.</strong>
 ונמסר כי <strong>יתיב</strong> <small>[ישב]</small> <strong>ר' ירמיה קמיה</strong> <small>[לפני]</small> <strong>ר' זירא, ויתיב וקאמר</strong> <small>[וישב ואמר],</small> כדברי רב נחמן ורב חסדא אלה, כי <strong>לא שנו</strong> במשנתנו שאין להביא לחם תודה <strong>אלא מחיטי מעשר שני, אבל מחיטין הלקוחות במעות מעשר שני</strong> — יכול הוא ש<strong>יביא. אמר ליה</strong> <small>[לו]</small> <strong>רבי, אתה אומר כן.</strong> אך <strong>אני אומר</strong> כי <strong>אפילו מחיטין הלקוחות במעות מעשר שני</strong> גם כן <strong>לא יביא</strong> את לחם התודה. <strong>ו</strong>הוסיף ואמר: <strong>אימא טעמא דידי</strong> <small>[אומר</small> מה <small>הטעם שלי]</small> מדוע אין להביא את לחם התודה מחיטים שנקנו במעות מעשר שני, <strong>ואימא טעמא דידך</strong> <small>[אומר</small> לך מה <small>הטעם שלי]</small> שיכול <small>להביא את לחם התודה ממעות מעשר שני. ומפרט: בתחילה</small><small>.</small> <strong>ואימא טעמא דידך</strong> <small>[אומר</small> את <small>הטעם שלך]:</small> הרי כל עיקרה של <small>ה</small><strong>תודה</strong> שהיא באה אף ממעות מעשר, <strong>מהיכא קא ילפת לה</strong> <small>[מהיכן אתה לומד אותה]?</small> <strong>מ</strong>תוך ההקש של התודה ל<strong>שלמים</strong> (כנאמר בתחילת פרשת התודה "וזאת תורת השלמים אשר יקריב לה'. אם על תודה יקריבנו..." ויקרא ז, יא— יב).
## דף פב.
 <strong>ו</strong>אילו דין ה<strong>שלמים</strong> שהם באים אף ממעות מעשר, אתה למד מגזירה שווה של המלים <strong>"שם"</strong> הנאמרת בשלמים ("וזבחת שלמים ואכלת שם", דברים כז, ז), <strong>ו</strong><strong>"שם"</strong> הנאמר ב<strong>מעשר</strong> ("ואכלת... במקום אשר אמר ה' לשכן שמו שם מעשר דגנך..." שם יד, כג). <strong>ומינה</strong> <small>[וממנה,</small> מגזירה שווה זו<small>]</small> נסיק: <strong>מה</strong> קרבנות ה<strong>שלמים</strong> — <strong>אין גופן</strong> (הם עצמם) באים מן ה<strong>מעשר</strong> עצמו (שהרי המעשר הוא מן הצומח), <strong>אף</strong> לחמי ה<strong>תודה נמי</strong> <small>[גם כן]</small> — <strong>אין גופה</strong> באה מן <strong>ה</strong><strong>מעשר</strong> עצמו, <strong>והני</strong> <small>חיטי</small> <small>[ואותן חיטים]</small> <strong>הלקוחות במעות מעשר שני, נמי</strong> <small>[גם כן]</small> כיון ש<strong>אין גופן מעשר,</strong> יכול להביא בהן לחמי תודה.
  ועתה, <strong>אימא טעמא דידי</strong> <small>[אומר</small> מה <small>הטעם שלי],</small> שאין מביאים לחמי תודה אף מחיטים הלקוחות ממעות מעשר שני: דין ה<strong>תודה</strong> עצמה, <strong>מהיכא קא ילפינא לה</strong> <small>[מהיכן אנו לומדים אותה]?</small> <strong>משלמים,</strong> ואת דין ה<strong>שלמים</strong> שהם באים אף ממעות מעשר, אתה למד מגזירה שווה <strong>"שם" "שם"</strong> <strong>ממעשר.</strong> ומכאן נסיק: <strong>מה</strong> קרבנות ה<strong>שלמים</strong> — <strong>אין</strong> הם מ<strong>מין מעשר, אף תודה</strong> — <strong>אין מין מעשר,</strong> ולכך נלמד מכאן <strong>לאפוקי</strong> <small>[להוציא,</small> למעט<small>]</small> את לחמי התודה שאינם באים מ<strong>חיטין הלקוחות במעות מעשר שני,</strong> שכן <strong>מין מעשר נינהו</strong> <small>[הם].</small>
 <big>א</big> ועוד בדין הבאת שלמים ממעות מעשר שני, <strong>אמר ר' אמי: המתפיס</strong> (המקדיש) <strong>מעות</strong> שחילל עליהן <strong>מעשר שני</strong> (והריהן עתה קדושות בקדושת מעשר שני) <strong>ל</strong>דמי קרבן ה<strong>שלמים</strong> — <strong>לא קנו</strong> (כלומר, לא חלה עליהן קדושת) <strong>שלמים.</strong> ומסבירים: <strong>מאי טעמא</strong> <small>[מה טעם</small> הדבר<small>]?</small> שכן <strong>לא אלימא</strong> <small>[אין תקיפה,</small> חזקה<small>]</small> <strong>קדושת השלמים למיחל</strong> <small>[שתחול]</small> על <strong>קדושת מעשר שני</strong> שבמעות אלה.
 <strong>מיתיבי</strong> <small>[מקשים]</small> על כך ממה ששנינו במסכת מעשר שני כי עיקר מצות דמי פדיון מעשר שני (המועלים לירושלים לקנות בהם דברי אכילה), הוא להביא בהם זבחי שלמים והקונה בהם בהמה לשלמים — רק בשרה נתפס בקדושת מעשר שני, ולא עורה, והריהו יוצא לחולין. ואף שמעיקר הדין יכול לקנות בהם שאר דברי מאכל ואף בהמה לאכילת חולין, גזרו חכמים שאין לקנות בהם אלא בהמה לזבחי שלמים ולא לאכילה סתם ("בשר תאוה"). ומעתה, <strong>הלוקח</strong> (הקונה) בכסף מעשר שני שלא כהוגן, וכגון שקנה <strong>חיה</strong> (שאינה עולה לקרבן) <strong>לזבחי שלמים, ו</strong>כן <strong>בהמה לבשר תאוה</strong> — קנסוהו חכמים, ו<strong>לא יצא העור לחולין.</strong> ויש לדון בדברים הללו: <strong>לאו למימרא דקני</strong> <small>[האם אין</small> כוונת הדבר אלא <small>לומר שקונים,</small> שחלה קדושת<small>]</small> דמי <strong>שלמים</strong> על העור, והרי זה שלא כדברי ר' אמי האומר שאין קדושת שלמים חלה על קדושת מעשר שני!
  ודוחים: אין זו כוונת הדברים, שכן  <strong>הא איתמר עלה</strong> <small>[הרי</small> כבר <small>נאמר עליה,</small> בפירוש משנה זו<small>],</small> ש<strong>אמר רב:</strong> הכוונה היא ש<strong>לא קני</strong> <small>[לא קנו,</small> לא חלה קדושת<small>]</small> <strong>שלמים</strong> על העור. <strong>ומאי</strong> <small>[ומה</small> פירוש<small>]</small> הנאמר באותה משנה <strong>"לא יצא העור לחולין"? הכי קאמר</strong> <small>[כך הוא אומר,</small> זו הכוונה<small>]:</small> החיה <strong>אינו בתורת</strong> שלמים כלל <strong>לצאת</strong> (לענין הוצאת) <strong>העור</strong> מקדושת מעשר שני <strong>לחולין,</strong> שבכלל לא חלה קדושת מעשר שני על החיה, <strong>מאי טעמא</strong> <small>[מה טעם</small> הדבר<small>]?</small> <strong>אמר רבה:</strong> כיון שלקחה שלא כדין, הריהו <strong>נעשה</strong> (נחשב) <strong>כ</strong>מי ש<strong>לוקח</strong> בדמי מעשר שני <strong>שור ל</strong>צורך <strong>חרישה,</strong> שאין חלה עליו כלל קדושת מעשר שני.
 <big>ב</big> ועוד בענין זה, <strong>איתמר</strong> <small>[נאמר]</small> שנחלקו אמוראים בדין <strong>המתפיס מעות מעשר שני לשלמים,</strong> ש<strong>ר' יוחנן אמר: קני</strong> <small>[קונה,</small> חלה עליהם קדושה<small>],</small> של שלמים. ואילו <strong>ר' אלעזר אומר: לא קני</strong> <small>[לא קונה,</small> לא חלה<small>]</small> קדושת שלמים.
 <strong>ו</strong>מסבירים את מחלוקתם: <strong>אליבא</strong> <small>[על פי</small> שיטת<small>]</small> <strong>ר' יהודה</strong> ש<strong>אמר</strong> כי <strong>מעשר</strong> שני כ<strong>ממון</strong> של <strong>הדיוט</strong> (הבעלים) <strong>הוא</strong> נחשב — <strong>דכולי עלמא</strong> <small>[שהכל,</small> ואף ר' אלעזר<small>]</small> <strong>לא פליגי דקני</strong> <small>[אינם חלוקים שקונה,</small> שחלה <small>קדושה</small><small>],</small> <strong>כי פליגי</strong> <small>[כאשר נחלקו]</small> ר' יוחנן ור' אלעזר הרי <small>זה</small> <strong>אליבא</strong> <small>[על פי</small> שיטתו<small>]</small> של <strong>ר' מאיר</strong> ש<strong>אמר</strong> כי <strong>מעשר</strong> שני כ<strong>ממון גבוה הוא</strong> נחשב. ובזאת נחלקו: <strong>מאן דאמר</strong> <small>[מי שאומר,</small> ר' אלעזר<small>]</small> כי <strong>לא קני</strong> <small>[לא קונה],</small> הריהו סבור בפשטות <strong>כר' מאיר,</strong> שהמעשר הריהו ברשות ההקדש. <strong>ומאן דאמר</strong> <small>[ומי שאומר,</small> <small>ר' יוחנן</small><small>]</small> כי <strong>קני</strong> <small>[קונה]</small> הריהו סבור כי <strong>כיון</strong> ש<strong>מעשר קרי ליה</strong> <small>[הריהו קרוי]</small> <strong>שלמים,</strong> שכן בהמה הנקנית בסתם מדמי מעשר שני קריבה למזבח כשלמים, לכך <strong>כי מיתפסת ליה</strong> <small>[כאשר מתפיסים אותם,</small> את דמי מעשר שני בשלמים<small>]</small> — <strong>נמי תפיס</strong> <small>[גם כן תופסת</small> בהם קדושת שלמים<small>].</small>
 <strong>מיתיבי</strong> <small>[מקשים]</small> על דברי ר' אלעזר הסבור שאין נתפסת קדושת שלמים על דמי מעשר שני, מברייתא ששנינו בה כי <strong>המתפיס מעות מעשר שני לשלמים</strong> — חלה קדושת שלמים עליהן, ויש בהן קדושת מעשר שני וקדושת שלמים. ולכך <strong>כשהוא פודן</strong> את המעות הללו (ודין הפודה שהוא מוסיף חומש בפדיונו) — הריהו <strong>מוסיף עליהם שני חומשין:</strong> חומש <strong>אחד</strong> — <strong>לקדש</strong> (קדושת שלמים) שבו, <strong>ו</strong>חומש <strong>אחד</strong> — <strong>למעשר</strong> (קדושת מעשר שני) שבו. הרי איפוא שחלה קדושת שלמים על מעות מעשר שני!
  ומשיבים: מכאן אין קושיה, שכן  <strong>מי סברת</strong> <small>[האם סבור אתה]</small> שברייתא זו כ<strong>דברי הכל היא?</strong> — אין כך הדבר, <strong>אלא</strong> <strong>הא</strong> <small>[זו]</small> הברייתא כשיטת <strong>מני</strong> <small>[מי היא]?</small> כשיטת <strong>ר' יהודה היא,</strong> הסבור שמעשר שני הריהו ממון הדיוט, ולכך חלה עליו קדושת שלמים. ואילו ר' אלעזר אמר את דבריו לשיטת ר' מאיר, הסבור שמעשר שני הריהו ממון גבוה.
 <big>ג משנה</big> שנינו במשנה הקודמת (פא,ב) כי הנודר "הרי עלי תודה" מביא את התודה ואת לחמיה מן החולין, ואסור לו להביאם ממעשר שני. ומרחיבים עוד בענין זה: <strong>מנין לאומר "הרי עלי תודה", שלא יביא</strong> את התודה ואת לחמה <strong>אלא מן החולין?</strong> — <strong>תלמוד לומר</strong> בקרבן הפסח <strong>"וזבחת פסח לה' אלהיך צאן ובקר"</strong> (דברים טז, ב), ויש לדון בכתוב זה: <strong>והלא</strong> קרבן <strong>פסח אין בא אלא מן הכבשים ומן העזים</strong> (כנאמר בו "שה תמים זכר בן שנה יהיה לכם מן הכבשים ומן העזים תקחו", שמות יב, ה), <strong>אם כן מה תלמוד לומר "צאן ובקר"? להקיש כל</strong> קרבן חובה <strong>הבא מן הצאן ומן הבקר ל</strong>קרבן ה<strong>פסח,</strong> וללמדנו: <strong>מה</strong> קרבן ה<strong>פסח</strong> הריהו <strong>דבר שבחובה, ואין</strong> הוא <strong>בא אלא מן החולין,</strong> שדין פסח הנוהג לדורות כפסח הראשון שקרב בהיות בני ישראל במצרים, שבא מן החולין ולא מן המעשר (שהרי לא חלו דיני מעשר שני אלא לאחר שנכנסו ישראל לארץ), <strong>אף כל דבר</strong> קרבן אחר <strong>שבחובה אין בא אלא מן החולין.</strong>
 <strong>לפיכך, האומר "הרי עלי תודה",</strong> או <strong>"הרי עלי שלמים", הואיל ו</strong>קרבנות אלה <strong>באין חובה</strong> (בחיוב נדרו) — <strong>לא יביאו אלא מן החולין. ו</strong>אילו ה<strong>נסכים</strong> הבאים עם התודה והשלמים — <strong>בכל מקום</strong> (בכל אופן) את נסכיהם <strong>לא יביאו אלא מן החולין</strong> ולא ממעות מעשר שני. שאין מביאים ממעשר שני אלא דברים הנאכלים לאדם, מה שאין כן הנסכים הקרבים על המזבח.
 <big>ד גמרא</big> שנינו במשנתנו שלמדים שאין מביאים דבר שבחובה ממעות מעשר שני נלמד מקרבן פסח, ושואלים: <strong>ו</strong>קרבן <strong>פסח גופיה</strong> <small>[עצמו]</small> <strong>מנא לן</strong> <small>[מנין לנו]</small> שאינו בא אלא מן החולין? ומסבירים: <strong>דתניא</strong> <small>[ש</small>כן <small>שנויה</small> ברייתא<small>],</small> <strong>ר' אליעזר אומר: נאמר</strong> בתורה (שמות יב) דין קרבן <strong>פסח</strong> שהוקרב <strong>במצרים</strong> ("פסח מצרים") בלבד, <strong>ונאמר</strong> בתורה דין <strong>קרבן</strong> <strong>פסח</strong> הקרב <strong>לדורות.</strong> ומן ההשוואה ביניהם יש ללמוד: <strong>מה פסח האמור במצרים לא בא אלא מן החולין, אף פסח האמור לדורות לא בא אלא מן החולין.</strong>
 <strong>אמר לו ר' עקיבא</strong> לר' אליעזר בשאלה: <strong>וכי דנין</strong> (למדים דין) דבר ש<strong>אפשר</strong> (שניתן במציאות להיעשות, וכגון להביא קרבן פסח דורות ממעשר שני) <strong>מ</strong>דבר <strong>שאי אפשר</strong> (שלא ניתן במציאות להיעשות, וכגון בפסח מצרים, שלא היו להם באותה עת מעשר שני)?! <strong>אמר לו</strong> ר' אליעזר לר' עקיבא: <strong>אף על פי ש</strong>אכן פסח מצרים מוגדר כ<strong>"אי אפשר",</strong> ואולם בכל זאת <strong>ראייה גדולה היא, ונלמד הימנה.</strong>
 <strong>חזר ר' עקיבא ודנו דין</strong> (והקשה קושיה) <strong>אחר</strong> על דברי ר' אליעזר: אין ללמוד דין פסח דורות מהשוואתו לפסח מצרים, שהרי יש לומר כי <strong>מה לפסח מצרים</strong> דווקא הוא אינו בא אלא מן החולין <strong>שכן אין</strong> הוא <strong>טעון מתן</strong> (נתינת) <strong>דמים</strong> על המזבח, <strong>ו</strong>הקרבת ה<strong>אימורין</strong> (חלקי הקרבן הקרבים) <strong>לגבי</strong> <small>[אצל]</small> <strong>מזבח,</strong>
## דף פב:
 <strong>תאמר</strong> כן אף <strong>ב</strong>קרבן <strong>פסח</strong> הקרב ל<strong>דורות שטעון מתן דמים</strong> על המזבח, <strong>ו</strong>הקרבת <strong>אימורין לגבי</strong> <small>[אצל]</small> ה<strong>מזבח?!</strong> ויש מקום אם כן לומר שקרבן פסח הבא לדורות יבוא אף מן המעשר!
 <strong>אמר לו</strong> ר' אליעזר לר' עקיבא בדחייה: יש להשוות את קרבן פסח דורות לקרבן פסח מצרים, ש<strong>הרי הוא,</strong> הכתוב הנאמר לבני ישראל במצרים, <strong>אומר:</strong> "והיה כי יביאך ה' אל ארץ הכנעני והחתי והאמורי והחוי והיבוסי אשר נשבע לאבותיך לתת לך ארץ זבת חלב ודבש <strong>ועבדת את העבדה הזאת בחדש הזה"</strong> (שמות יג, ה), ומכאן <strong>שיהיו כל</strong> דיני ה<strong>עבודות של חודש הזה</strong> (פסח דורות) <strong>כ</strong>דיני פסח <strong>זה,</strong> פסח מצרים.
 <strong>ו</strong>דנים בדברי <strong>ר' עקיבא:</strong> בתחילה הקשה ר' עקיבא על דברי ר' אליעזר המשווה את דין פסח דורות לדין פסח מצרים קושיה עקרונית (שאין ללמוד דבר שאפשר מדבר שאי אפשר), ולאחר מכן חזר ר' עקיבא והקשה על השוואה זו קושיה פרטנית (המצביעה על השוני שבין שני הקרבנות הללו). ו<strong>אי</strong> <small>[אם]</small> ר' עקיבא <strong>סבר לה</strong> <small>[הריהו סבור]</small> שכלל הוא ש<strong>אין דנין</strong> (למדים) דבר ש<strong>אפשר מ</strong>דבר <strong>שאי אפשר</strong> — <strong>ליקו במילתיה</strong> <small>[שיעמוד בדברו]</small> זה לדחות את דברי ר' אליעזר!
  ו<strong>אי הדר ביה</strong> <small>[אם חזר בו]</small> ר' עקיבא ומודה שאפשר ללמוד משאי אפשר, <strong>והאי</strong> <small>[וזה]</small> שהוא <strong>לא גמר</strong> <small>[לא למד]</small> את דין פסח דורות <strong>מפסח מצרים משום האי פירכא</strong> <small>[פירכה זו]</small> <strong>הוא</strong> — על כך יש להקשות: קרבן <strong>פסח</strong> שהקריבו ישראל בהיותם ב<strong>מדבר</strong> בשנה השנית לצאתם ממצרים <strong>יוכיח</strong> שלא כדברי ר' עקיבא אלה, שלמרות שאינו בא אלא מן החולין (שהרי באותה עת לא נהג עדיין מעשר שני), חייב בנתינת דמים על המזבח ובהקרבת אימורים עליו, ויהא כך הדין אף בפסח דורות!
  ומשיבים: עיקר טעמו הוא משום שאין ללמוד דבר שאפשר מדבר שאי אפשר. ומה שחזר ר' עקיבא והקשה על ר' אליעזר על השוני שבין הקרבנות, שכן  <strong>לדבריו</strong> (לשיטתו) של <strong>ר' אליעזר קאמר</strong> <small>[הוא אמר].</small> שכך אמר ר' עקיבא לר' אליעזר: <strong>לדידי</strong> <small>[לי עצמי,</small> לשיטתי<small>]</small> <strong>אין דנין</strong> דין דבר ש<strong>אפשר מ</strong>דבר <strong>שאי אפשר,</strong> ודי לי בטענה זו כשלעצמה, להסיק שאין ללמוד דינו של פסח דורות מדינו של פסח מצרים. ואולם אף <strong>לדידך</strong> <small>[לך עצמך,</small> לשיטתך<small>]</small> ש<strong>אמרת</strong> כי <strong>דנין אפשר משאי אפשר,</strong> מכל מקום אפשר לפרוך את ההשוואה הזו, שהרי <strong>מה לפסח מצרים שכן אינו טעון מתן דמים ואימורין לגבי מזבח, תאמר בפסח דורות שטעון מתן דמים ואימורין לגבי מזבח? ו</strong>בתשובה על כך
 <strong>אמר ליה</strong> <small>[לו]</small> <strong>ר' אליעזר</strong> כי למרות שוני זה יש ללמוד את דינו של פסח דורות מפסח מצרים, משום הכתוב <strong>"ועבדת</strong> את העבודה הזאת בחודש הזה".
  ושואלים:  <strong>ו</strong>מדוע נזקק <strong>ר' אליעזר</strong> להביא פסוק זה, <strong>לימא ליה</strong> <small>[שיאמר לו,</small> לר' עקיבא<small>]</small> כי <strong>פסח מדבר יוכיח</strong> שהרי אף פסח מדבר שהיתה בו נתינת דם והקרבת אימורים על המזבח, לא בא אלא מן החולין!
  ומשיבים:  <strong>לדבריו</strong> של <strong>ר' עקיבא קאמר ליה</strong> <small>[הוא אומר לו],</small> שכך אמר ר' אליעזר לר' עקיבא: <strong>לדידי</strong> <small>[לי עצמי,</small> לשיטתי<small>]</small> <strong>דנין אפשר משאי אפשר, ומשום האי פירכא</strong> <small>[פירכה זו]</small> ששאלת ביחס לשוני שבין פסח מצרים לפסח דורות — <strong>פסח מדבר יוכיח</strong> שאין זו הסיבה שבגללה אין הפסח בא אלא מן החולין. ואולם אף <strong>לדידך</strong> <small>[לך עצמך,</small> לשיטתך<small>]</small> ש<strong>אמרת</strong> כי <strong>אין דנין אפשר משאי אפשר</strong> — יש להביא ראיה מן הפסוק <strong>"ועבדת</strong> את העבודה הזאת בחדש הזה" המקיש את פסח דורות לפסח מצרים.
  ושואלים:  <strong>ו</strong>אף <strong>השתא</strong> <small>[עכשיו],</small> שהביא ר' אליעזר היקש זה, <strong>נמי ליפרוך</strong> <small>[גם כן יש לפרוך]</small> את ההיקש הזה בטענה שאין ללמוד דבר שאפשר (כפסח דורות) מדבר שאי אפשר (כפסח מצרים)! <strong>אמר רב ששת, זאת אומרת</strong> (מכלל נלמד) כי <strong>אין משיבין</strong> (מקשים) <strong>על ההיקש,</strong> שאין בטענה זו של לימוד דבר שאפשר מדבר שאי אפשר כדי לפרוך היקש.
 <strong>ו</strong>מוסיפים <strong>כי</strong> <strong>בתרביצא</strong> <small>[בבית המדרש]</small> דנו חכמים בדברי משנתנו שכל הקרבנות הבאים חובה אין באים אלא מן החולין, ונלמד דינם זה מהיקש לקרבן פסח, ובענין זה <strong>אמור</strong> <small>[אמרו]</small> חכמים בשאלה: <strong>וכי דבר הלמד בהיקש</strong> (פסח דורות, שנלמד בהיקש מפסח מצרים) <strong>חוזר ומלמד</strong> על דינם של קרבנות אחרים <strong>בהיקש?</strong> ומשיבים: אין זה נחשב כלימוד היקש מדבר הנלמד בהיקש, אלא <strong>בכללא איתמר</strong> <small>[ב</small>דרך <small>כוללת נאמר</small> הדבר<small>],</small> שהוקשו כל הקרבנות לקרבן הפסח, שכן ה<strong>פסח כוליה</strong> <small>[כולו,</small> בכל ענייניו<small>]</small> (פסח מצרים, ופסח דורות) <strong>חדא מילתא היא</strong> <small>[דבר אחד הוא].</small>
 ומבררים: <strong>ו</strong>לשיטת <strong>ר' עקיבא,</strong> שדחה את ראיותיו של ר' אליעזר, הלכה זו שה<strong>פסח אינו בא אלא מן החולין מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא,</small> נלמד <small>לו]</small> דין זה <strong>מהא</strong> <small>[מ</small>שמועה <small>זו]</small> ש<strong>אמר שמואל משום</strong> <small>[בשם]</small> <strong>ר' אליעזר:</strong> מה שנאמר בסוף פרשת הקרבנות <strong>"זאת התורה לעלה ולמנחה ולחטאת ולאשם ולמלואים ולזבח השלמים"</strong> (ויקרא ז, לז), בא ללמדנו שהושוו קרבנות אלה זה לזה, ובאופן זה:
 <strong>"עולה"</strong> — <strong>מה עולה</strong> <strong>טעונה</strong> (חייבת) <strong>כלי</strong> שרת כדי להתקדש, <strong>אף</strong> שאר <strong>כל</strong> קרבן <strong>טעון כלי</strong> שרת. ומבררים: <strong>מאי</strong> <small>[מה]</small> <strong>היא</strong> כוונת הדברים שהעולה חייבת בכלי שרת? <strong>אילימא</strong> <small>[אם תאמר]</small> שנצרך דם העולה להינתן על המזבח ב<strong>מזרק</strong> (כלי לקבלת הדם), וללמדנו שהוא הדין בכל הקרבנות — ואולם לשם זה אין צורך ללמוד מעולה, שכן <strong>גבי</strong> <small>[אצל]</small> <strong>זבחי שלמי ציבור נמי כתיב</strong> <small>[גם כן נאמר]</small> "...ויעלו עולות ויזבחו זבחים שלמים לה' פרים. ויקח משה חצי הדם <strong>וישם</strong> <strong>באגנת</strong> וחצי הדם זרק על המזבח" (שמות כד, ה—ו), הרי שבקרבנות עולה ושלמים נאמר כבר שנזרק דמם על המזבח מן הכלי!
 <strong>אלא</strong> הכוונה היא שצריכה העולה <strong>סכין</strong> לשחיטתה, וממנה נלמדים שאר כל הקרבנות. ומבררים: <strong>ועולה גופה מנלן</strong> <small>[עצמה מנין לנו]</small> שצריכה סכין לשחיטתה? <strong>דכתיב</strong> <small>[ש</small>כן <small>נאמר]</small> בעקידת יצחק: <strong>"וישלח אברהם את ידו ויקח את המאכלת לשחט את בנו"</strong> (בראשית כב, י), <strong>והתם</strong> <small>[ושם]</small> יצחק הלא קרבן <strong>עולה הוא</strong> נחשב, <strong>דכתיב</strong> <small>[ש</small>כן <small>נאמר]</small> לאחר מכן "...והנה איל אחר נאחז בסבך בקרניו וילך אברהם ויקח את האיל <strong>ויעלהו לעלה תחת בנו"</strong> (שם יג).
  וממשיכים עוד בדרשת הכתוב: מה שנאמר בו "ל <strong>מנחה"</strong> בא להקביל את דין כל הקרבנות לדין המנחה, <strong>מה</strong> ה<strong>מנחה אינה נאכלת אלא לזכרי כהונה</strong> כהנים זכרים, <strong>אף</strong> בשרם של <strong>כל</strong> הקרבנות <strong>אין נאכלין אלא לזכרי כהונה.</strong> ומבררים: <strong>מאי</strong> <small>[מה]</small> כוונת הדברים שבשר כל הקרבנות נאכל על ידי זכרי כהונה? <strong>אי</strong> <small>[אם]</small> הכוונה היא לבשר קרבנות <strong>ה</strong><strong>חטאת ו</strong>ה<strong>אשם,</strong>
## דף פג.
 ויש לשאול: הרי אין צורך בכתוב מיוחד לשם כך, שהרי <strong>בהדיא כתיב</strong> <small>[במפורש נאמר]</small> בתורה בקרבנות החטאת והאשם שבשרם נאכל על ידי כהנים זכרים!
 ו<strong>אי</strong> <small>[אם]</small> בא הכתוב "זאת התורה... למנחה" (ויקרא ז, לז), ללמד ש<strong>זבחי שלמי ציבור</strong> נאכלים לכהנים זכרים — אף לכך לא נצרך הכתוב, שכן <strong>מרבויא דקראי אתי</strong> <small>[מריבוי המקראות</small> הם <small>באים,</small> נלמדים<small>],</small> שכן נאמר "זה יהיה לך מקדש הקדשים מן האש כל קרבנם לכל מנחתם ולכל חטאתם ולכל אשמם אשר ישיבו לי קודש קדשים לך הוא ולבניך. <strong>בקדש הקדשים תאכלנו כל זכר בכהנים יאכל אותו</strong> קדש יהיה לך" (במדבר יח, ט— י) — <strong>לימד</strong> מקרא <strong>זה</strong> <strong>על זבחי שלמי ציבור שאין נאכלים אלא לזכרי כהונה!</strong> ומשיבים: הכתוב "זאת התורה...
  למנחה" בא ללמדנו שזבחי שלמי ציבור נאכלים על ידי זכרי כהונה, ומה ששאלו שאין צורך בכתוב זה — מחלוקת <strong>תנאי</strong> <small>[תנאים]</small> <strong>היא</strong> מהיכן נלמדת הלכה זו, <strong>איכא דמייתי לה</strong> <small>[יש שמביאים,</small> למדים, <small>אותה]</small> <strong>מהכא</strong> <small>[מכאן,</small> מהכתוב "זאת התורה... <small>למנחה"</small><small>],</small> <strong>ואיכא דמייתי לה</strong> <small>[ויש שמביאים,</small> למדים, <small>אותה]</small> <strong>מהכא</strong> <small>[מכאן,</small> מהכתוב "בקודש הקדשים תאכלנו כל זכר יאכל אותו"<small>].</small> וממשיכים עוד בדרשת הכתוב: נאמר בפסוק "זאת התורה...
  ול<strong>חטאת"</strong> — להקיש כל הקרבנות לדין החטאת וללמד: <strong>מה חטאת, מקדשה</strong> <small>[מקדשת,</small> מחילה את קדושתה<small>]</small> על קרבן אחר <strong>בבלוע</strong> (בבליעה), שאם בלע בשר קרבן שלמים שזמן אכילתו שני ימים ולילה מבשר החטאת שזמן אכילתו יום ולילה בלבד — אף בשר קרבן השלמים נאכל ליום ולילה בלבד, כבשר החטאת. וכך הוא הדין <strong>אף</strong> ב<strong>כל</strong> הקרבנות, שהריהם <strong>מקדשה</strong> <small>[מקדשת]</small> <strong>בבלוע.</strong> ועוד בדרשת הכתוב: מה שנאמר בפסוק "זאת התורה...
  ול<strong>אשם"</strong> בא להקיש את כל הקרבנות לאשם, וללמד: <strong>מה</strong> קרבן <strong>אשם, אין שפיר</strong> (עובר) <strong>ושליא</strong> (כעין כיס שבתוכו נוצר הולד) <strong>קדוש בו,</strong> שכן קרבן האשם הריהו ממין זכר ולא יתכנו בו שפיר ושליה, <strong>אף</strong> ב<strong>כל</strong> קרבן אחר, <strong>אין שפיר ושליא קדוש בו.</strong> ומסבירים: טעם שיטת ר' אליעזר שאין השפיר והשליה מתקדשים בקדושת הקרבן, שכן <strong>קסבר</strong> <small>[סבור הוא]</small> כי ה<strong>ולדות</strong> של בהמות ה<strong>קדשים</strong> רק <strong>בהוייתן</strong> (בלידתם) <strong>הן קדושים,</strong> ולא בעודם במעי אימם. <strong>ו</strong>כן סבור ר' אליעזר בדרכי הלימוד כי <strong>דנין</strong> (ניתן ללמוד) את דינו של דבר שהוא <strong>אפשר</strong> במציאות (כגון שפיר ושליה בשאר קרבנות שממין נקבה) <strong>מ</strong>תוך השוואה לדינו של דבר <strong>ש</strong>הוא <strong>אי אפשר</strong> במציאות (כגון קרבן אשם שהרי הוא ממין זכר). וממשיכים עוד בדרשת הכתוב: מה שנאמר בו "זאת התורה...
 <strong>ול</strong><strong>מלואים"</strong> בא להקיש את כל הקרבנות לדין קרבנות המילואים, ולומר: <strong>מה</strong> קרבנות ה<strong>מלואים, מותריהן</strong> (הנותר מבשרם), דינו <strong>בשריפה</strong> ("ואם יותר מבשר המלואים ומן הלחם עד הבוקר ושרפת את הנותר באש לא יאכל כי קודש הוא". שמות כט, לד), <strong>ו</strong>אולם <strong>אין בעלי חיים</strong> (בעודם חיים) ש<strong>מותריהן</strong> <strong>בשריפה,</strong> שכן אין מקדישים במילואים קרבן אחר לאחריות. <strong>אף</strong> ב<strong>כל</strong> שאר הקרבנות דין <strong>מותריהן בשריפה, ואין</strong> דין <strong>בעלי חיים מותריהן בשריפה.</strong> ומן הכתוב "זאת התורה...
  ולזבח ה<strong>שלמים"</strong> אנו למדים להקיש את כל הקרבנות לשלמים, ולענין זה: <strong>מה</strong> ה<strong>שלמים מפגלין</strong> (כשחשב הכהן בשעת עבודתו לאוכלם מחוץ לזמנם הראוי), אף את הנסכים הבאים אתם, <strong>ו</strong>כמו כן הם עצמם <strong>מתפגלין</strong> על ידי נסכיהם שהתפגלו במחשבת הכהן להקריבם מחוץ לזמנם, הוא הדין <strong>אף</strong> בשאר <strong>כל</strong> הקרבנות שהריהם <strong>מפגלין ומתפגלין.</strong>
 <big>א</big> <strong>במתניתא תנא משמיה</strong> <small>[בברייתא שנה</small> החכם <small>משמו]</small> של <strong>ר' עקיבא</strong> אופן שונה בדרשת כתוב זה: <strong>"זאת התורה...</strong> ל<strong>מנחה"</strong> — <strong>מה מנחה מקדשת</strong> (מחילה דין קדושתה) <strong>בבלוע</strong> (דבר שבלע ממנה), שכן נאמר בה "כל אשר יגע בהם יקדש". ויקרא ו, יא), <strong>אף</strong> <strong>כל</strong> שאר הקרבנות הריהם <strong>מקדשת בבלוע.</strong>
 ומעירים: <strong>ואיצטריך למכתב</strong> <small>[והוצרך לכתוב]</small> <strong>בחטאת</strong> ("ולחטאת") ללמד דין בליעה בשאר קרבנות, <strong>ו</strong>כן <strong>איצטריך למכתב</strong> <small>[הוצרך לכתוב]</small> כן גם <strong>במנחה</strong> ("למנחה"). משום <strong>דאי כתב רחמנא</strong> <small>[שאם היתה כותבת התורה]</small> רק <strong>במנחה,</strong> ולא בחטאת — היינו אומרים שכך הדין רק במנחה, וטעם הדבר: <strong>משום דרכיכא</strong> <small>[ש</small>היא <small>רכה],</small> ולכך היא בכלל <strong>בלעה</strong> <small>[בליעה],</small> שמבליעה באחרים. <strong>אבל חטאת,</strong> שהיא בשר וקשה, <strong>אימא</strong> <small>[אמור]</small> ש<strong>לא</strong> מבליעה, ולא יהיה הנוגע בה קדוש בקדושתה — לכך נדרש לכתוב כן גם בחטאת. <strong>ו</strong>מצד שני, <strong>אי כתב רחמנא</strong> <small>[אם היתה כותבת התורה]</small> רק <strong>בחטאת</strong> ולא במנחה — היינו אומרים שהדין רק בחטאת, וטעם הדבר: <strong>משום</strong> שה<strong>בשר אגב</strong> <small>[מתוך]</small> שהוא <strong>שמן</strong> הריהו <strong>קדיר</strong> <small>[מפעפע]</small> בדבר הבא עמו במגע ומבליע בו, ולכך הריהו מחיל עליו קדושתו. <strong>אבל מנחה, אימא</strong> <small>[אמור]</small> ש<strong>לא</strong> יהיה הדבר הנוגע בה קדוש בקדושתה — לכך <strong>צריכא</strong> <small>[צריך]</small> לכתוב כן גם במנחה. וממשיך ר' עקיבא עוד בדרשת כתוב זה: "זאת התורה...
  ול<strong>חטאת"</strong> בא ללמד כי <strong>מה</strong> ה<strong>חטאת אינה באה אלא מן החולין,</strong> וקרבה דווקא <strong>ביום, ו</strong>עבודתה נעשית דווקא <strong>בידו הימנית</strong> של הכהן. <strong>אף</strong> שאר <strong>כל</strong> קרבן <strong>אינו בא אלא מן החולין, ו</strong>קרב רק <strong>ביום, ו</strong>העבודה בו נעשית רק <strong>בידו הימנית</strong> של הכהן.
  ומבררים:  <strong>וחטאת גופה מנלן</strong> <small>[עצמה מנין לנו]</small> שבאה רק מן החולין, ולא מן המעשר? <strong>אמר רב חסדא,</strong> שכן <strong>אמר קרא</strong> <small>[הכתוב]</small> בדין קרבן החטאת: <strong>"והקריב אהרן את פר החטאת אשר לו"</strong> (ויקרא טז, יא), ללמד: "אשר <strong>לו"</strong> — שיהא הקרבן <strong>משלו</strong> (מן החולין) <strong>ולא משל</strong> ה<strong>מעשר.</strong> ושואלים: שנינו בדברי ר' עקיבא כי דינם של שאר הקרבנות שהם קרבים רק <strong>ביום</strong> נלמד מן הכתוב "זאת התורה...
  ולחטאת", ואולם הלכה זו <strong>מ</strong>הכתוב לאחר מכן "אשר צוה ה' את משה <strong>בהר סיני</strong> <strong>ביום צותו</strong> את בני ישראל להקריב את קרבניהם לה' במדבר סיני" (שם ז, לח) <strong>נפקא</strong> <small>[יוצאת,</small> נלמדת<small>]!</small> ואומרים: דבר זה <strong>כדי נסבה</strong> <small>[לחינם הביאה],</small> כלומר, באמת אין דין עבודת הקרבנות ביום נלמד מ"זאת התורה.. ולחטאת" אלא מ"ביום צוותו", ובדרך אגב הביא גם לימוד זה.
  ושואלים עוד: מה שאמר ר' עקיבא כי דין זה שעבודת הקרבנות צריכה להיעשות דווקא <strong>בידו הימנית</strong> של הכהן נלמד מן הכתוב "זאת התורה... ולחטאת", ואולם דבר זה הרי <strong>מ</strong>דברי <strong>רבה בר בר חנה נפקא</strong> <small>[יוצא,</small> נלמד<small>],</small> שכן <strong>אמר רבה בר בר חנה, אמר ריש לקיש: כל מקום שנאמר</strong> בתורה <strong>"אצבע" ו</strong>כן <strong>כהונה</strong> בעבודת המקדש — <strong>אינו אלא ימין!</strong> ואומרים: אף הלכה זו <strong>כדי נסבה</strong> <small>[לחינם הביאה],</small> והוזכרה בדברי ר' עקיבא אגב עיקר דבריו. עוד דרש ר' עקיבא את הנאמר "זאת התורה...
  ול<strong>אשם",</strong> ללמד: <strong>מה אשם עצמותיו</strong> שאינן ראויות לאכילה <strong>מותרין</strong> לעשות מהם כלים. <strong>אף כל</strong> קרבן <strong>עצמותיו מותרין.</strong>
 ודנים עוד בדברי ר' עקיבא שבברייתא זו: במשנתנו שנינו כי מן הכתוב "וזבחת פסח לה' אלקיך צאן ובקר" (דברים טז, ב) למדים אנו בדרך היקש שכל קרבן חובה דינו הוא כקרבן הפסח, ואינו בא אלא מן החולין, ומעתה יש לברר: <strong>ור' עקיבא</strong> הלומד הלכה זו מן הכתוב "זאת התורה... ולחטאת", <strong>האי</strong> <small>[זה</small> הכתוב<strong>]</strong> <strong>"וזבחת פסח"</strong>,
## דף פג:
 <strong>מאי עביד ליה</strong> <small>[מה עושה</small> הוא <small>בו],</small> מה הוא לומד ממנו? ומשיבים: <strong>מבעי ליה</strong> <small>[צריך</small> ר' עקיבא <small>אותו]</small> כתוב <strong>ל</strong>למוד על הדין שאמר <strong>רב נחמן,</strong> ש<strong>אמר רב נחמן, אמר רבה בר אבוה: מנין למותר</strong> קרבן <strong>הפסח</strong> (וכגון שהפריש מעות לצורך הפסח, וקנה בחלק מהן את הקרבן, ונותרו בידו מן המעות הללו) <strong>שקרב</strong> כקרבן <strong>שלמים? שנאמר: "וזבחת פסח לה' אלהיך צאן ובקר"</strong> (דברים טז, ב). שכן יש לשאול: <strong>והלא אין</strong> קרבן ה<strong>פסח בא אלא מן הכבשים ומן העזים,</strong> ולמה נאמר "צאן ובקר"? <strong>אלא</strong> ללמדנו לענין <strong>מותר הפסח</strong> ש<strong>יהא</strong> קרב <strong>לדבר</strong> (קרבן) <strong>הבא מן הצאן ומן הבקר,</strong> והוא קרבן השלמים.
  ושואלים:  <strong>ו</strong>האם דין <strong>הא</strong> <small>[זה]</small> שמותר הפסח קרב שלמים <strong>מהכא נפקא</strong> <small>[מכאן,</small> מפסוק זה הוא <small>יוצא,</small> נלמד<small>]?</small> והלא <strong>מדאבוה</strong> <small>[מ</small>דברים <small>של אביו]</small> של <strong>שמואל נפקא</strong> <small>[יוצא,</small> נלמד הדבר<small>],</small> <strong>דכתיב</strong> <small>[ש</small>כן <small>נאמר]</small> בפרשת השלמים "ו <strong>אם מן הצאן קרבנו לזבח שלמים"</strong> (ויקרא ג, ו), ומקרא יתר הוא, <strong>ואמר אבוה</strong> <small>[אביו]</small> של <strong>שמואל</strong> כי בא הכתוב ללמדנו: ש<strong>דבר</strong> (קרבן) <strong>הבא מן הצאן</strong> בלבד, קרבן הפסח, מותרו <strong>יהא לזבח שלמים!</strong>
 וממשיכים: <strong>ואכתי</strong> <small>[ועדיין,</small> ועוד<small>]</small> יש להוסיף ולשאול: האם דין זה <strong>מהכא נפקא</strong> <small>[מכאן,</small> הוא <small>יוצא,</small> נלמד<small>]?</small> והלא <strong>מהתם נפקא</strong> <small>[משם,</small> מן הכתוב שיובא להלן בברייתא, הוא <small>יוצא,</small> נלמד<small>]!</small> <strong>והתניא</strong> <small>[ו</small>כך היא <small>שנויה</small> בברייתא<small>],</small> אף שנאמר שהשלמים באים מן הצאן ("ואם מן הצאן קרבנו לזבח שלמים לה' זכר או נקבה תמים יקריבנו"), מוסיף הכתוב ומפרט "אם כשב הוא מקריב את קרבנו... ואם עז קרבנו" (שם ג, ו— יב). ובא המקרא הנוסף <strong>"כבש" לרבות את</strong> קרבן <strong>הפסח ל</strong>חובת הקרבת ה<strong>אליה</strong> שלו על המזבח, וכדרך שמקריבים בכבש השלמים.
  ו<strong>כשהוא</strong> (כתוב <strong>זה)</strong> <strong>אומר: "אם כבש",</strong> המלה "אם" הריהי מקרא יתר, ובאה ללמד — <strong>להביא</strong> (לרבות) את קרבן ה<strong>פסח שעברה שנתו</strong> ונפסל בכך מלהיקרב לפסח (שכן דינו הוא דווקא בן שנתו), ועמד והביא שה אחר לקרבנו, ואילו קרבן זה הריהו בכלל "מותר פסח". <strong>ו</strong>כן יש לרבות את קרבנות ה<strong>שלמים הבאים מחמת</strong> (מכח) קרבן ה<strong>פסח</strong> (שנוספו אלה, כדי שיתוסף על ידם בשר, וייאכל קרבן הפסח על השובע), שדינם <strong>ל</strong>ענין <strong>כל</strong> ה<strong>מצות</strong> כקרבן <strong>שלמים:</strong> <strong>שיטענו סמיכה</strong> עליהם, <strong>ונסכים ותנופת חזה ושוק.</strong>
 ומוסיפים ודורשים עוד על הנאמר בפרשת השלמים: <strong>כשהוא</strong> (הכתוב<strong>)</strong> <strong>אומר</strong> לאחר מכן <strong>"ואם עז"</strong> — הרי זה כפותח ענין חדש, ו<strong>הפסיק הענין</strong> הקודם, ומכאן <strong>לימד</strong> הכתוב <strong>על העז</strong> הבאה בקרבן שלמים, <strong>שאינה טעונה</strong> הקרבת ה<strong>אליה.</strong> ויש לשאול: מדוע נצרכים מקראות אלה ללמדנו לענין מותר הפסח שהוא קרב כשלמים, והרי לדעת ר' עקיבא נדרש הדבר מן האמור "וזבחת פסח לה' אלקיך צאן ובקר"!
  ומשיבים:  <strong>תלתא קראי כתיב</strong> <small>[שלושה מקראות כתובים</small> בפרשת השלמים<small>]</small> ונצרכים כולם כדי להשמיענו שלוש הלכות: כתוב <strong>חד</strong> <small>[אחד]</small> בא ללמדנו <strong>ל</strong>עניינו של מותר הפסח ש<strong>עברה זמנו</strong> (זמן הקרבת הפסח), <strong>ו</strong>אף <strong>עברה שנתו</strong> שעתה הוא בן יותר משנה, ופסול מלשמש לקרבן פסח. <strong>ו</strong>כתוב <strong>חד</strong> <small>[אחד],</small> שני, בא ללמדנו <strong>ל</strong>עניינו של קרבן הפסח ש<strong>עברה זמנו ו</strong>אולם <strong>לא עברה שנתו. ו</strong>כתוב <strong>חד</strong> <small>[אחד]</small> נוסף, <small>שלישי, בא ללמדנו</small> <strong>ל</strong>זה ש<strong>לא עברה זמנו ולא עברה שנתו,</strong> וכגון שאבד הפסח קודם חצות היום, והפריש אחר תחתיו, והריהו "מותר הפסח", וכל אלה קרבים כשלמים.
  ומסבירים:  <strong>וצריכי</strong> <small>[וצריכים]</small> כל שלושת הכתובים הללו להיאמר, משום <strong>דאי אשמעינן</strong> <small>[שאם היה</small> הכתוב <small>משמיע לנו]</small> רק דינו של זה שגם <strong>עברה זמנו ו</strong>גם <strong>עברה שנתו,</strong> שהריהו קרב כשלמים, היינו אומרים כי כך הדין בזה דווקא — <strong>משום דאידחי ליה</strong> <small>[שנדחה לו]</small> <strong>לגמרי, אבל</strong> קרבן פסח ש<strong>עברה זמנו ולא עברה שנתו, דחזי</strong> <small>[ש</small>עדיין <small>ראוי]</small> הוא <strong>ל</strong>הקרבה ב<strong>פסח שני,</strong> בחודש אייר, <strong>אימא</strong> <small>[אמור]</small> ש<strong>לא</strong> יביאו אותו לשלמים — לכך נצרך כתוב נוסף.
 <strong>ואי אשמעינן</strong> <small>[ואם היה משמיע לנו]</small> שכך הדין רק ב<strong>עברה זמנו ולא עברה שנתו</strong> בלבד, היינו אומרים כי דווקא הוא קרב כשלמים — משום <strong>דאידחי ליה</strong> <small>[שנדחה הוא]</small> <strong>מ</strong>הקרבה ב<strong>פסח ראשון, אבל</strong> <strong>לא עברה זמנו ולא עברה שנתו,</strong> ש<strong>אפילו לפסח ראשון נמי חזי</strong> <small>[גם כן ראוי]</small> להקרבה, <strong>אימא</strong> <small>[אמור]</small> ש<strong>לא</strong> יהיה לשלמים — על כן <strong>צריכא</strong> <small>[צריך]</small> שייאמר כתוב שלישי, להשמיענו שגם זה קרב כשלמים.
 
 <big>א משנה</big> <strong>כל</strong> המנחות הקרבות במקדש, הן אלה הבאות כ<strong>קרבנות הציבור ו</strong>הן אלה הבאות כקרבנות <strong>היחיד,</strong> הריהן <strong>באין</strong> (מובאים, נלקחים) מכל יבולי התבואה: <strong>מן ה</strong>תבואה שגדלה ב<strong>ארץ</strong> ישראל, <strong>ומ</strong>התבואה שגדלה ב<strong>חוצה לארץ,</strong> הן <strong>מן החדש</strong> (תבואת שנה זו, שנקצרה לפני הנפת העומר בפסח) <strong>ו</strong>הן <strong>מן</strong> <strong>הישן</strong> (שנקצר בשנים קודמות). <strong>חוץ מן העומר ושתי הלחם</strong> <strong>ש</strong>שני אלה <strong>אינן באין</strong> <strong>אלא מן החדש ו</strong>רק <strong>מן ה</strong>תבואה הגדלה ב<strong>ארץ. ו</strong>אולם בדבר זה שוות כל המנחות
 <strong>כולן</strong> — שהן <strong>אינן באין אלא מן ה</strong>יבול היותר <strong>מובחר</strong> (משובח). <strong>ואיזהו</strong> ה<strong>מובחר שלהם</strong> ממנו תובא הסולת למנחה? התבואה הגדלה במקום הנקרא <strong>מכניס ו</strong>כן זו הגדלה במקום הנקרא <strong>זטחא</strong> — הריהי <strong>אלפא</strong> (הראשונה במעלה) הקודמת <strong>לסלת</strong> הבאה משאר כל המקומות. <strong>שנייה להן</strong> — היא הסולת הבאה מהתבואה שגדלה במקום הנקרא <strong>עפוריים</strong> ש<strong>בבקעה.</strong>
 ומסבירים: אכן מעיקר הדין תבואות <strong>כל הארצות</strong> (האיזורים) <strong>היו כשרות</strong> להבאת סולת המנחה, <strong>אלא</strong> ש<strong>מכאן</strong> (מהמקומות הללו המנויים למעלה) <strong>היו מביאין,</strong> שהם היו המובחרים.
 <big>ב גמרא</big> שנינו במשנתנו כי העומר ושתי הלחם באים דווקא מהיבול החדש, ומכאן יש להסיק כי אם הביא מנחות אלה מהיבול הישן — הרי אלה פסולות. ומעירים: דעת <strong>מתניתין</strong> <small>[משנתנו]</small> זו הריהי ש<strong>לא כי</strong> <small>[כמו]</small> דעתו של <strong>האי</strong> <small>[זה]</small> ה<strong>תנא,</strong> <strong>דתניא</strong> <small>[ש</small>כן <small>שנויה</small> ברייתא<small>]:</small> ה<strong>עומר הבא מן</strong> היבול <strong>הישן,</strong> ולא מהתבואה החדשה, כמצוותו הראויה — הריהו <strong>כשר.</strong> וכן <strong>שתי הלחם הבאות מן</strong> היבול <strong>הישן,</strong> ולא מן החדש, כמצוותם הראויה — הריהם <strong>כשרות, אלא שחיסר מצוה.</strong>
 ומסבירים את מקור הדברים: ה<strong>עומר</strong> — שכן אף <strong>דכתיב</strong> <small>[שנאמר]</small> במנחת העומר "ואם תקריב מנחת בכורים לה' אביב קלוי באש גרש כרמל", נאמר עוד <strong>"תקריב את מנחת בכוריך"</strong> (ויקרא ב, יד), ובאה הלשון הנוספת "תקריב את מנחת בכוריך" להשמיענו כי בדיעבד יכולה זו להיות ישנה, <strong>ואפילו מן ה</strong>תבואה של השנה שעברה, הנמצאת זה מכבר ב<strong>עלייה.</strong>
 וכן <strong>שתי הלחם</strong> הבאים מהתבואה הישנה <strong>כשרים</strong> — <strong>דכתיב</strong> <small>[ש</small>כן <small>נאמר]</small> בשתי הלחם "...והקרבתם מנחה חדשה לה'. <strong>ממושבתיכם תביאו</strong> לחם תנופה שתים..." (שם כג, טז—יז). והלשון "ממושבותיכם" באה למעט: דווקא מתבואת ארץ ישראל — <strong>ולא מן</strong> תבואת <strong>חוצה לארץ. "ממושבתיכם"</strong> בא לרבות — מכל תבואת הארץ אתה מביא, <strong>ואפילו מן</strong> התבואה הנמצאת ב<strong>עלייה.</strong>
 ותוהים: כיצד יכול אתה ללמוד ממלה זו <strong>לרבות,</strong> <strong>הא אפיקתיה</strong> <small>[הרי</small> כבר <small>הוצאת,</small> דרשת <small>אותו</small> פסוק<small>]</small> למעט את תבואת חוצה לארץ! ומסבירים: <strong>אמר קרא</strong> <small>[המקרא]</small> "ממושבותיכם <strong>תביאו", ו</strong>מן הכתוב "תביאו" אנו למדים — <strong>אפילו מן העלייה.</strong>
 וחוזרים ושואלים: <strong>והאי מיבעי ליה</strong> <small>[ו</small>הרי אף כתוב זה נצרך לו] ללימוד אחר, <strong>שכל</strong> מקרה <strong>שאתה מביא</strong> חמץ <strong>ממקום אחר,</strong> כלומר, בשאר מנחות (כלחמי תודה) — דינו ש<strong>הרי הוא כזה!</strong> ומשיבים: <strong>אם כן</strong> שבא הכתוב ללמד רק לענין זה, <strong>ליכתוב קרא</strong> <small>[שיכתוב המקרא]</small> <strong>"תביא"</strong> בלבד, ולא "תביאו", ו<strong>מאי</strong> <small>[מה]</small> תוספת ה_ו' <strong>"תביאו"? שמע מינה</strong> <small>[למד מכאן]</small> כי <strong>תרתי</strong> <small>[שני]</small> לימודים נלמדים מכאן, לענין דין החמץ שבלחמי התודה, ולענין דין התבואה הישנה בשתי הלחם.
  ושואלים על עצם הדין: מדוע העומר ושתי הלחם הבאים מתבואה ישנה כשרים, <strong>והכתיב</strong> <small>[והרי נאמר]</small> בשני אלה הלשון <strong>"ראשית"</strong> (בעומר: "...וקצרתם את קצירה והבאתם את עומר ראשית קצירכם אל הכהן". שם כג, י. ובשתי הלחם: "קרבן ראשית תקריבו אותם לה'...". שם ב, יב), ללמד שאין להביא אלא מן התבואה החדשה! ומשיבים: אין זה אלא <strong>למצוה,</strong> לעשות לכתחילה, ואולם אם הביאו מן התבואה הישנה, הרי זה כשר. ושואלים עוד: <strong>הכתיב</strong> <small>[הרי נאמר]</small> בשתי הלחם במפורש "והקרבתם מנחה <strong>חדשה",</strong> ומדוע שתי הלחם הבאים מהתבואה הישנה כשרים?
  ומתרצים: <strong>האי מיבעי ליה</strong> <small>[</small>כתוב <small>זה נצרך לו]</small> <strong>ל</strong>למד הלכה אחרת, <strong>כדתניא</strong> <small>[כמו ששנויה</small> בברייתא<small>]:</small> <strong>ר' נתן ור' עקיבא אמרו: שתי הלחם הבאות מן הישן</strong> — הריהם <strong>כשרות, ומה</strong> (וכיצד) <strong>אני מקיים</strong> (מסביר) את האמור בשתי הלחם "מנחה <strong>חדשה"?</strong> — <strong>שתהא חדשה לכל המנחות,</strong> שיש להביא תחילה את שתי הלחם לפני שיביאו כל מנחה אחרת מן החדש, שאין שאר מנחות באות מן היבול החדש אלא אם כן כבר הוקרבו שתי הלחם, ואולם שתי הלחם עצמם יכולים לבוא אף מן התבואה הישנה.
 <big>ג</big> למעלה נאמר כי חלוקים התנא של משנתנו והתנא של הברייתא בדין העומר ושתי הלחם שהביאום מן הישן, אם הם כשרים בדיעבד. ועתה דנים בדינם של העומר והחדש מחוצה לארץ אם כשרים הם בדיעבד. ומעירים: <strong>עד כאן לא</strong> שמענו כי <strong>פליגי</strong> <small>[נחלקו]</small> התנאים הללו <strong>אלא ב</strong>דינם של המנחות שהביאם שלא מן ה<strong>חדש,</strong>
## דף פד.
 <strong>אבל ב</strong>כך שיהיו דווקא מתבואת ה<strong>ארץ, לא פליגי</strong> <small>[אינם חלוקים],</small> ולדעת הכל ה<strong>עומר ושתי הלחם, מ</strong>תבואת <strong>ה</strong><strong>ארץ</strong> — <strong>אין</strong> <small>[כן]</small> מביאים, ואילו <strong>מ</strong>תבואות <strong>חוצה לארץ</strong> — <strong>לא</strong> מביאים.
  ומבררים:  <strong>כמאן</strong> <small>[כ</small>שיטת <small>מי]</small> היא? הרי זו ש<strong>לא כי</strong> <small>[כמו]</small> שיטתו של <strong>האי</strong> <small>[זה]</small> ה<strong>תנא, דתניא</strong> <small>[ש</small>כן <small>שנויה</small> ברייתא<small>],</small> <strong>ר' יוסי בר ר' יהודה אומר:</strong> ה<strong>עומר</strong> <strong>בא</strong> לכתחילה אף <strong>מ</strong>תבואת <strong>חוצה לארץ, ומה</strong> (וכיצד) <strong>אני מקיים</strong> (מסביר) את האמור בעומר <strong>"כי תבאו אל הארץ</strong> אשר אני נותן לכם וקצרתם את קצירה והבאתם את עומר ראשית קצירכם אל הכהן" (ויקרא כג, י)? אין כוונת הכתוב לומר שמביאים את העומר רק מתבואת הארץ, אלא להשמיענו <strong>שלא נתחייבו</strong> ישראל <strong>ב</strong>מצות הנפת <strong>ה</strong><strong>עומר קודם שנכנסו לארץ</strong> ישראל, ואולם לאחר שנתחייבו יכולים להביאם מכל מקום ואף מחוץ לארץ.
 <strong>וקסבר</strong> <small>[וסבור]</small> ר' יוסי בר ר' יהודה כי איסור אכילת היבול <small>ה</small><strong>חדש</strong> קודם הנפת העומר נוהג אף <strong>בחוצה לארץ,</strong> ואיסור <strong>דאורייתא</strong> <small>[שמן התורה]</small> <strong>היא.</strong> <strong>דכתיב</strong> <small>[ש</small>כן <small>נאמר]</small> <strong>"ממושבתיכם"</strong> ("ולחם וקלי וכרמל לא תאכלו עד עצם היום הזה עד הביאתם את קרבן אלהיכם חוקת עולם לדורותיכם בכל מושבותיכם". שם יד), שכן "מושבותיכם" — <strong>כל מקום שאתם יושבין משמע,</strong> אף בחוצה לארץ. <strong>ו</strong>אף שנאמר <strong>"כי תבאו</strong> אל הארץ אשר אני נותן לכם", כוונת הדברים להשמיענו מאיזה זמן הריהו נוהג, ש<strong>זמן</strong> ה<strong>ביאה</strong> של בני ישראל לארץ <strong>היא</strong> העת בה החל נוהג איסור זה. <strong>וכיון</strong> שאיסור חדש אף בחוץ לארץ <strong>דאורייתא היא</strong> <small>[מן התורה הוא]</small> — אף <strong>אקרובי</strong> <small>[להקריב]</small> מן היבול החדש שבחוצה לארץ לעומר <strong>נמי</strong> <small>[גם כן]</small> <strong>מקריבין.</strong>
 <big>א</big> ומביאים עוד בדיני התבואה המובאת לעומר. <strong>תנן התם</strong> <small>[שנינו שם</small> במשנה<small>]:</small> האנשים שמונו על ידי בית הדין לשמש כ<strong>שומרי</strong> מקצת מן ה<strong>ספיחין</strong> (פירות התבואה שגדלו בשנת השמיטה מעצמם, שלא על ידי עבודת אדם בהם), שהם הפקר לכול <strong>ב</strong>שנה ה<strong>שביעית</strong> (שנת השמיטה). ותפקיד השומרים להודיע לעניים לבל ילקטו מתבואות אלה, ולהרחיק בעלי חיים מלאוכלן, שהן מיועדות להביא מהן את העומר בחג הפסח ואת שתי הלחם בחג השבועות, שומרים אלה <strong>נוטלין</strong> את <strong>שכרן</strong> על מלאכה זו <strong>מתרומת הלשכה.</strong>
 ונמסר כי <strong>רמי ליה</strong> <small>[השליך לו,</small> הראה <small>סתירה</small><small>]</small> <strong>רמי בר חמא לרב חסדא,</strong> שכן <strong>תנן</strong> <small>[שנינו]</small> מצד אחד כי <strong>שומרי ספיחין בשביעית נוטלין שכרן מתרומת הלשכה,</strong> ללמד כי העומר בא מתבואת השביעית, אף שקדושה היא. <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו על הנאמר בהיתר להשתמש בפירות שביעית "והיתה שבת הארץ לכם לאכלה לך ולעבדך ולאמתך ולחיה אשר בארצך תהיה כל תבואתה לאכול" (שם כה, ו), שההדגשה <strong>"לאכלה"</strong> באה למעט — דווקא לאכילה הותרו פירות השביעית, <strong>ולא לשריפה,</strong> והרי מעלים לשריפה על המזבח את קומץ העומר!
 <strong>אמר ליה</strong> <small>[לו]</small> רב חסדא לרמי בר חמא בתשובה: והרי <strong>רחמנא אמר</strong> <small>[התורה אמרה]</small> <strong>לך</strong> (כנגד טענתך זו) במצות העומר <strong>"ולחם וקלי וכרמל לא תאכלו עד עצם היום הזה עד הביאכם את קרבן אלהיכם חוקת עולם לדורותיכם בכל מושבותיכם" (ויקרא כג, יד), ובא הכתוב</strong> <strong>"לדרתיכם"</strong> להורות כי נוהגת מצות העומר בכל הזמנים, ואף בשנת השמיטה, <strong>ואת אמרת</strong> <small>[ואתה אומר]</small> כי <strong>תיבטל</strong> ההקרבה, משום שאין לשרוף פירות שביעית!
 <strong>אמר ליה</strong> <small>[לו]</small> רמי בר חמא לרב חסדא בתשובה: <strong>ומי קאמינא אנא</strong> <small>[והאם אומר אני]</small> בשאלתי זו ש<strong>תיבטל</strong> הבאת העומר?! והרי יש דרך אחרת לקיומה של מצוה זו, ובלא שיישרפו פירות שביעית — <strong>לייתי</strong> <small>[שיביא]</small> לעומר <strong>מ</strong>תבואות <strong>דאשתקד</strong> <small>[של השנה שעברה],</small> שאין בהם קדושת שביעית! דחה רב חסדא את דבריו: אין זו דרך ראויה להבאת העומר, שהרי <strong>בעינא</strong> <small>[צריך]</small> שיתקיים בעומר הנאמר בו <strong>"כרמל",</strong> שתהיה התבואה רכה ומלאה, <strong>ו</strong>אילו בתבואות שנה שעברה <strong>ליכא</strong> <small>[אין כאן]</small> דבר זה.
  חזר רמי בר חמא והקשה: <strong>ו</strong>עדיין <strong>לייתי</strong> <small>[שיביא]</small> <strong>מ</strong>תבואה שהיתה <strong>כרמל</strong> בשעת הקצירה <strong>דאשתקד</strong> <small>[של השנה שעברה]!</small> דחה דבריו רב חסדא: <strong>אמר קרא</strong> <small>[הכתוב]</small> במצות העומר "ואם תקריב מנחת בכורים לה' אביב קלוי באש גרש כרמל תקריב את מנחת בכוריך" (שם ב, יד), והרי הלשון <strong>"כרמל תקריב"</strong> מורה כי <strong>בעינא</strong> <small>[צריך]</small> שיהיה העומר <strong>כרמל בשעת הקרבה,</strong> <strong>ו</strong>אילו בתבואות שנה שעברה <strong>ליכא</strong> <small>[אין כאן]</small> כרמל בשעת הקרבה.
 <big>ב</big> למדנו למעלה כי בשנה השביעית אין להביא את העומר מפירות השנה שעברה. ובענין זה <strong>איתמר</strong> <small>[נאמר]</small> שנחלקו אמוראים במקור הדברים. <strong>ר' יוחנן אומר</strong> כי דין זה נלמד מן האמור בעומר <strong>"כרמל תקריב",</strong> ופירות השנה שעברה אינם בכלל זה. ואילו <strong>ר' אלעזר אומר</strong> כי נלמד הדין מן האמור בעומר שהוא <strong>ראשית קצירך</strong> ("ראשית קצירכם"), והרי זה בא לומר כי יש להביא את העומר דווקא מן התבואה שהיא <strong>ראשית קצירך</strong> (של שנה זו), <strong>ולא</strong> מן התבואה שהיא <strong>סוף קצירך</strong> (של השנה שעברה).
 <strong>מותיב</strong> <small>[מקשה]</small> <strong>רבה</strong> על הסברו של ר' יוחנן ממה ששנינו בברייתא: מה שנאמר <strong>"ואם תקריב מנחת בכורים</strong> לה' אביב קלוי באש גרש כרמל תקריב את מנחת בכוריך" (שם) — <strong>במנחת העומר</strong> הבאה בפסח <strong>הכתוב מדבר.</strong> ו<strong>מהיכן,</strong> מאיזה מין ממיני הדגן <strong>היא באה</strong> מנחה זו? <strong>מן השעורים.</strong> ודנים בדבר: <strong>אתה אומר</strong> שמנחת העומר באה <strong>מן השעורים, או אינו אלא</strong> היא באה <strong>מן החיטין?</strong>
 <strong>ר' אליעזר אומר:</strong> אין לומר כך, שכן מגזירה שווה אנו נלמדים שהיא באה מן השעורים דווקא. שהרי <strong>נאמר</strong> הלשון <strong>"אביב" ב</strong>מכות <strong>מצרים,</strong> במכת ברד ("...והשעורה נוכתה כי השעורה אביב". שמות ט, לא). <strong>ו</strong>כן <strong>נאמר</strong> הלשון <strong>"אביב"</strong> בציווי הנאמר <strong>לדורות</strong> (בהבאת מנחת ביכורים, "אביב קלוי באש"). ומעתה נקיש ונאמר: <strong>מה "אביב" האמור במצרים</strong> — הריהו <strong>שעורים</strong> דווקא ולא חיטים (שכן נאמר במכת ברד, בפסוק שלאחר מכן, "והחטה והכוסמת לא נוכו כי אפילות הנה". שם לב). <strong>אף "אביב" האמור לדורות</strong> — <strong>אינו בא אלא מן השעורים.</strong>
 <strong>ר' עקיבא אומר</strong> ראיה אחרת, שכן <strong>מצינו</strong> (מוצאים אנו) בדינו של <strong>יחיד</strong> מישראל <strong>ש</strong>הוא <strong>מביא חובתו</strong> למנחה (כשחטא העני ומביא "מנחת חוטא") <strong>מן החיטין</strong> (ככתוב בו "עשירית האיפה סולת". שם ה, יא) <strong>ו</strong>הריהו <strong>מביא</strong> גם מנחה <strong>ל</strong><strong>חובתו מן השעורין</strong> (במנחת הסוטה, ככתוב בה "עשירית האיפה קמח שעורים". במדבר ה, טו). <strong>ו</strong>כן מוצאים אנו <strong>אף</strong> ב<strong>ציבור שמביא</strong> מנחת <strong>חובתו מן החיטין</strong> (בשתי הלחם הקרב בעצרת. ומעתה נקיש: מה יחיד מביא מנחת חובתו מן השעורים וכן מן החיטים — <strong>ו</strong>אף ציבור הריהו <strong>מביא חובתו מן השעורין</strong> ומן החיטים. <strong>אם אתה אומר</strong> שמנחת ביכורים (שהיא מנחת חובה של ציבור) באה דווקא <strong>מן החיטין</strong> — אם כן <strong>לא מצינו ציבור שמביא</strong> מנחת <strong>חובתו מן השעורין!</strong> ומכאן ראיה שמנחת העומר הריהי באה מהשעורים.
  ועוד <strong>אמר ר' עקיבא</strong> <strong>דבר אחר</strong> (אופן נוסף) להוכיח כי מנחת העומר באה מהשעורים: שכן <strong>אם אתה אומר</strong> שה<strong>עומר בא מן החיטין</strong> — אם כן מעתה <strong>אין שתי הלחם</strong> הבאים בחג השבועות מן החיטים נקראים <strong>"ביכורים",</strong> שהרי קדמם העומר, והרי אמרה תורה בחג השבועות "וביום הביכורים בהקריבכם מנחה חדשה לה' בשבועותיכם" (במדבר כח, כו). <strong>אלמא</strong> <small>[מכאן]</small> ששתי הלחם <strong>משום ביכורים הוא,</strong> וכן העומר, שאף בו נאמר "בכורים". והרי זה כהסברו של ר' אליעזר, ושלא כהסברו של ר' יוחנן! ומסכמים: אכן <strong>תיובתא</strong> <small>[קושיה חמורה]</small> היא.
 <big>ג</big> ומביאים עוד בדין הבאת שתי הלחם. <strong>תנן התם</strong> <small>[שנינו שם</small> במשנה<small>]:</small> <strong>אין מביאין ביכורים</strong> מכל הפירות <strong>חוץ משבעת המינין</strong> שהשתבחה בהם ארץ ישראל ("ארץ חטה ושעורה וגפן ותאנה ורמון <strong>ארץ זית שמן ודבש". דברים ח, ח),</strong> <strong>ולא</strong>
## דף פד:
 <strong>מ</strong>פירות עצי ה<strong>תמרים ש</strong>גדלים <strong>בהרים, ולא מ</strong>שאר ה<strong>פירות</strong> של שבעת המינים <strong>ש</strong>גדלים <strong>בעמקים,</strong> לפי שפירות אלה הריהם גרועים, ואילו בביכורים יש להביא מן המובחר שבפירות. ו<strong>אמר עולא</strong> בהסברה של הלכה זו, שאין היא רק לכתחילה, שכך ראוי לנהוג, אלא הריהי נוהגת אף בדיעבד, ולכך <strong>אם</strong> עבר ו<strong>הביא</strong> מתמרים שבהרים או מפירות שבעמקים — <strong>לא קידש</strong> (לא חלה עליהם קדושת ביכורים, והריהם כחולין).
  ונמסר כי <strong>יתיב</strong> <small>[ישב]</small> <strong>רבה וקא אמר לה להא שמעתא</strong> <small>[ואמר אותה, את ההלכה הזו]</small> שאמר עולא, שהמביא מתמרים שבהרים — לא קידש. <strong>איתיביה</strong> <small>[הקשה לו]</small> <strong>ר' אחא בר אבא לרבה</strong> על הלכה זו, ממה ששנינו בברייתא על הנאמר "...כי כל שאור וכל דבש לא תקריבו ממנו אשה לה'. קרבן ראשית <strong>תקריבו אותם לה' ואל המזבח לא יעלו לריח ניחוח" (ויקרא ב, יא—יב). והרי שתי הכלל בכלל כתוב זה, שכן נאמר בו</strong> <strong>"קרבן ראשית"</strong> — והרי זה בא ללמד על מנחת שתי הלחם הבאה בחג השבועות, <strong>שתהא ראשית</strong> (ראשונה) <strong>לכל המנחות</strong> הבאות מן התבואה החדשה של שנה זו. <strong>ו</strong>ראיה לדבר, שכך הוא דינם של שתי הלחם, ש<strong>כן הוא</strong> הכתוב <strong>אומר</strong> בהם: "וביום הביכורים <strong>בהקריבכם מנחה חדשה לה' בשבעתיכם..."</strong>(במדבר כח, כו) — שהריהי המנחה הראשונה ("מנחה חדשה") המובאת מהתבואה החדשה, הקודמת לכל שאר המנחות.
  וממשיכים לדון בדינם של שתי הלחם: ואולם עדיין <strong>אין לי</strong> שכך היא דינה של מנחה זו, <strong>אלא</strong> שהיא <strong>חדשה</strong> לכל המנחות הבאות מתבואה <strong>של חטים,</strong> שהרי אף שתי הלחם באים מן החיטים. ואילו באשר לכך שהריהי אף המנחה ה<strong>חדשה</strong> (הראשונה להקרבה בשנה זו) למנחות הבאות מתבואה <strong>של שעורים</strong> (כמנחתה של הסוטה, "מנחת קנאות") <strong>מנין</strong> לי? לכך <strong>תלמוד לומר</strong> (מלמד האמור) בתורה שתי פעמים, <strong>"חדשה"</strong> בענינם של שתי הלחם. שכך נאמר בכתוב זה שבספר במדבר, וכן נאמרה לשון זו <strong>"חדשה"</strong> בעניינם של שתי הלחם במקרא אחר <strong>("עד ממחרת השבת השביעית תספרו חמישים יום והקרבתם מנחה חדשה לה' ". ויקרא כג, טז). ומעתה יש לומר בכתוב נוסף זה:</strong> <strong>אם אינו ענין ל</strong>למדנו שמנחת שתי הלחם הריהי המנחה ה<strong>חדשה</strong> הקודמת לכל המנחות הבאות מתבואה <strong>של חיטין,</strong> שהרי כבר למדנו זאת — <strong>תנהו ענין ל</strong>למדנו שמנחת שתי הלחם הריהי המנחה ה<strong>חדשה</strong> הקודמת אף לכל המנחות הבאות מתבואה <strong>של שעורים.</strong>
 וממשיכים ודנים: <strong>ומנין</strong> לי <strong>שתהא</strong> הבאת מנחת העומר <strong>קודמת</strong> אף <strong>ל</strong>הבאת ה<strong>ביכורים?</strong> לכך <strong>תלמוד לומר</strong> (מלמדנו האמור) <strong>"וחג שבעת תעשה לך בכורי קציר חטים"</strong> (שמות לד, כב) — ללמדנו כי בתחילה מביאים את המנחה המצווה להיות מובאת בחג השבועות, היא מנחת שתי הלחם ("וחג שבועות תעשה לך"), ולאחר מכן אף מביאים מן הביכורים. וממשיכים ודנים: <strong>ו</strong>עדיין <strong>אין לי</strong> שכך הוא דינם של שתי הלחם <strong>אלא</strong> שהם קודמים בהבאה להבאתם של <strong>בכורי קציר חטים,</strong> ואולם שקודמים הם בהבאה אף להבאתם של ביכורי <strong>קציר שעורים מנין</strong> לי? לכך <strong>תלמוד לומר</strong> (מלמדנו האמור) עוד בחג השבועות <strong>"וחג הקציר בכורי מעשיך אשר תזרע בשדה"</strong> (שם כג, טז) — ללמדנו כי המצוה הנוהגת בחג השבועות מקציר החיטים, היא מנחת שתי העומר, הריהי מובאת בתחילה, ולאחר מכן מביאים להבאת שאר הביכורים ("אשר תזרע בשדה").
  וממשיכים ודנים: <strong>ו</strong>עדיין <strong>אין לי</strong> מתוך לימוד זה <strong>אלא</strong> שקודמת מנחת שתי הלחם בהבאתה דווקא לביכורים הבאים מן הפירות <strong>שתזרע</strong> אתה (כנאמר בכתוב "אשר תזרע"), ואולם שקודמת היא בהבאתה אף לביכורים הבאים מן הפירות ש<strong>עלו מאליהן מנין</strong> לנו? לכך <strong>תלמוד לומר</strong> (מלמדנו האמור) בכתוב זה <strong>"בשדה"</strong> — ללמדנו כי קודמים שתי הלחם בהבאתם אף לביכורים הבאים מן השדה, שעלו מאליהם.
  וממשיכים ודנים: <strong>ו</strong>עדיין <strong>אין לי אלא</strong> שקודמים שתי הלחם בהבאתם לביכורים הבאים מפירות שגדלו מאליהם <strong>בשדה, מנין</strong> לי שיש <strong>לרבות</strong> לענין זה אף את הביכורים הבאים <strong>מפירות</strong> <strong>ש</strong>גדלו <strong>בגג</strong> הבית <strong>ו</strong>כן את אלה <strong>ש</strong>גדלו <strong>בחורבה, ו</strong>כן את אלה <strong>ש</strong>גדלו <strong>בעציץ, וש</strong>גדלו <strong>בספינה?</strong> לכך <strong>תלמוד לומר</strong> (מלמדנו האמור) בפרשת המתנות הניתנות לכהנים (ובכללן הביכורים) <strong>"בכורי כל אשר בארצם</strong> אשר יביאו לה' לך יהיה..." (במדבר יח, יג). וכן נאמר בשתי הלחם "וחג הקציר בכורי קציר חטים" — ללמדנו כשם ש"בכורי" האמורים כאן הריהם כוללים הכל (כנאמר בהם "בכורי כל אשר בארצם"), אף "בכורי" האמור בשתי הלחם הריהו מתייחס לכול, ולהורות שקודמת מנחת שתי הלחם לכל סוגי הביכורים המובאים, שאין הם באים מן התבואה החדשה אלא לאחר שהובאה קודם מנחת שתי הלחם.
  וממשיכים ודנים: <strong>מנין</strong> לי <strong>שתהא</strong> מנחת שתי הלחם <strong>קודמת</strong> בהבאה מן התבואה החדשה אף <strong>לנסכים</strong> של יין ושל שמן, <strong>ו</strong>לביכורים הבאים מ<strong>פירות האילן?</strong> ומשיבים: <strong>נאמר כאן</strong> (בשתי הלחם) "וחג הקציר <strong>בכורי מעשיך</strong> אשר תזרע בשדה", <strong>ונאמר להלן</strong> (אחרי כן) בהמשכו של אותו כתוב <strong>"באספך את מעשיך מן השדה"</strong> — ללמדנו: <strong>מה להלן</strong> הכתוב כולל במשמעו אף <strong>נסכים ופירות אילן</strong> (שכן נאמר בו "מעשיך" — כל המעשים הנעשים על ידך), <strong>אף</strong> הכתוב "מעשיך" האמור <strong>כאן</strong> בדין חג השבועות, בהבאת שתי הלחם מן התבואה החדשה הקודמת להבאת שאר דברים מן התבואה החדשה, ואף ל<strong>נסכים ו</strong>ל<strong>פירות אילן.</strong>
 ולאחר שהביא ר' אחא בר אבא את דברי הברייתא במילואה, נפנה להקשות על הלכה זו של עולא שבפי רבה: <strong>קתני מיהא</strong> <small>[שנה</small> התנא בברייתא זו <small>על כל פנים]:</small> שקודמים שתי הלחם בהבאה מן התבואה החדשה להבאתם של הביכורים, ואף אלה הבאים מן הפירות <strong>שבגג שבחורבה שבעציץ ושבספינה,</strong> הרי משמע שמביאים ביכורים מכל סוגי הפירות, ואף מן התמרים שבהרים ומן הפירות שבעמקים, והרי זה שלא כדברי עולא! השיב לו רבה: מה ששנינו ב<strong>סיפא</strong> <small>[סוף</small> הברייתא<small>]</small> ששתי הלחם קודמים בהבאה לפירות הגדלים בגג <strong>ובחורבה ובעציץ ובספינה, אין הברייתא עוסקת עוד בפירות הבאים לביכורים, אלא בדברים אלה</strong> <strong>אתאן</strong> <small>[באנו,</small> נפנים לדון<small>]</small> בפירות אלה המובאים <strong>ל</strong>שאר <strong>מנחות,</strong> ובאה הברייתא ללמדנו כי הבאת שתי הלחם מהתבואה החדשה קודמת להבאת שאר מנחות הבאות אף מפירות שכאלה.
 <strong>מתקיף לה</strong> <small>[מקשה על כך,</small> על תירוץ זה של רבה<small>]</small> <strong>רב אדא בר אהבה: אי הכי</strong> <small>[אם כך]</small> הוא פירוש הברייתא, ומה ששנינו בה שמהפסוק "בכורי כל אשר בארצם אשר יביאו לה' לך יהיה" אנו למדים דין הקדמת <small>שתי הלחם בהבאה לפני הבאתם של שאר מנחות, מהפירות הללו שגדלו בגג ובחורבה בעציץ ובספינה, הרי מוקשה מעתה</small> <strong>היינו דכתיב</strong> <small>[זה שנאמר]</small> בהמשכו של אותו פסוק <strong>"כל טהור בביתך (יאכל אותו) [יאכלנו]",</strong> ומובן הלשון "כל טהור בביתך" הריהו: כל בני ביתו של הכהן, ואף הנשים שבביתו ואף עבדים, <strong>ו</strong>אולם <strong>אי</strong> <small>[אם]</small> אתה אומר שמדובר בפסוק זה ב<strong>מנחות,</strong> הלוא המנחות רק <strong>לזכרי כהונה הוא דמיתאכלן</strong> <small>[שנאכלות]</small> ולא לאחרים!
 <strong>אמר רב משרשיא</strong> בתירוץ שאלתו של רב אדא בר אהבה: פסוק זה הריהו נחלק לשנים, והרי זה כעין <strong>תרי קראי כתיבי</strong> <small>[שני מקראות כתובים].</small> וראיה לדבר, שהרי יש בפסוק זה כעין סתירה, שכן בכתוב אחד נאמר "בכורי כל אשר בארצם אשר יביאו לה' <strong>לך יהיה"</strong> — בזכרי כהונה עוסק הפסוק, שרק הכהן (ובניו הכהנים) אוכלים במתנת כהונה זו, <strong>ו</strong>אילו בהמשך הפסוק <strong>כתיב</strong> <small>[נאמר]</small> <strong>"כל טהור בביתך יאכל אתו"</strong> — במתנות כהונה שאוכלים בהן כל בני ביתו של הכהן, ואף נשים ועבדים, עוסק הפסוק. <strong>הא</strong> <small>[הרי]</small> מעתה <strong>כיצד</strong> ניישב סתירה זו? שני מקראות חלוקים יש לפנינו בפסוק זה, <strong>כאן,</strong> בכתוב האומר "כל טהור בביתך יאכל אותו" — עוסק הכתוב <strong>בביכורים</strong> הנאכלים לכל. ואילו <strong>כאן,</strong> בכתוב האומר "לך יהיה" — עוסק הכתוב <strong>במנחות.</strong> ואין איפוא מקום לשאלתו של רב אדא בר אהבה.
 <strong>רב אשי אמר</strong> הסבר אחר המשיב על קושיותיהם של ר' אחא בר אבא ושל רב אדא בר אהבה, ושלא כהסברו של רב משרשיא: אין הפסוק נחלק לשני מקראות, והריהו <strong>כוליה</strong> <small>[כולו]</small> עוסק בענין אחד, <strong>במנחות, ו</strong>אולם באשר לשאלה הנוגעת ל<strong>סיפא דקרא</strong> <small>[סוף הפסוק]</small> שבו נאמר "כל טהור בביתך יאכל אותו", והרי אין המנחות נאכלות לכל בני ביתו של הכהן? יש לומר כי בחלק זה של הפסוק <strong>אתאן</strong> <small>[באנו,</small> עוסקים אנו<small>]</small> <strong>ל</strong>סוג מסויים של מנחות, <strong>לחמי תודה,</strong> שאלה נאכלים על ידי כל בני ביתו של הכהן.
 <big>א</big> לאחר שנידונה שיטת עולא, הסבור שלא חלה קדושת ביכורים על ה<strong>ביכורים הבאים מתמרים שבהרים ומפירות שבעמקים,</strong> ומחלוקתו של רב אחא בר אבא על שיטת עולא. מביאים עוד בענין זה, ומציינים כי הריהם חלוקים <strong>בפלוגתא</strong> <small>[במחלוקת]</small> אמוראים ראשונים. שכן <strong>ר' יוחנן אמר: אם הביא</strong> לביכורים מן התמרים שבהרים ומן הפירות שבעמקים — <strong>לא קדש</strong> הפרי בקדושת ביכורים. ואילו <strong>ריש לקיש אמר: אם הביא</strong> מפרי שכזה לביכורים — <strong>קדש</strong> הפרי, וטעמו: <strong>נעשה</strong> (נחשב) פרי זה <strong>כ</strong>קרבן <strong>כחוש בקדשים,</strong> שאף שהוא כחוש ואין הנכון לכתחילה להביאו <strong>לקרבן, מכל מקום הריהו מתקדש בקדושת הקרבן.</strong>
 ודנים במחלוקתם: <strong>בשלמא</strong> <small>[נניח]</small> שיטת <strong>ריש לקיש</strong> הסבורה שקדש הפרי, הריהי מוסברת, ו<strong>כ</strong>דרך שריש לקיש עצמו <strong>אמר טעמא</strong> <small>[טעם]</small> שיטתו. <strong>אלא ר' יוחנן, מאי טעמא</strong> <small>[מה טעם]</small> שיטתו, שאין הפרי מתקדש בקדושת הביכורים, ובמה השתנה דין הפרי הגרוע לענין ביכורים מדין הקרבן הכחוש לענין קרבנות? <strong>אמר ר' אלעזר:</strong> את <strong>ר' יוחנן חזאי</strong> <small>[ראיתי]</small> <strong>בחלום,</strong> וידעתי מתוך כך <strong>כי</strong> <strong>מילתא מעלייתא אמינא</strong> <small>[דבר משובח אני אומר]</small> בבית המדרש, והרי דבר זה המסביר את שיטתו של ר' יוחנן: בפרשת הביכורים <strong>אמר קרא</strong> <small>[הכתוב]</small> "ולקחת מראשית כל פרי האדמה אשר תביא מארצך אשר ה' אלהיך נותן לך..." (דברים כו, ב), ובא הנאמר <strong>"מראשית"</strong> בלשון מיעוט — לומר: מראשיתם של חלק מהפירות (משבעת המינים שהשתבחה בהם הארץ) מביאים ביכורים, <strong>ולא</strong> מביאים ביכורים מ<strong>כל ראשית</strong> פירות האדמה. ועוד נאמר בכתוב בלשון מיעוט <strong>"מארצך"</strong> — לומר: מחלקים מסויימים בארץ (מההרים — פירות, ומהעמקים — תמרים) מביאים ביכורים, <strong>ולא</strong> מביאים ביכורים מ<strong>כל ארצך.</strong> ונמצא איפוא כי לימוד מיוחד הוא המלמדנו שאין חלה קדושת ביכורים על התמרים שבהרים ופירות שבעמקים.
  ושואלים:  <strong>וריש לקיש האי</strong> <small>[זה]</small> הכתוב "מ <strong>ארצך" מאי עביד ליה</strong> <small>[מה</small> הוא <small>עושה,</small> לומד <small>בו]?</small> ומשיבים: ריש לקיש סבור כי מן המלה <strong>"מראשית" כשלעצמה אין אנו יודעים עדיין כי רק משבעת המינים מביאים ביכורים, ולכך</strong> <strong>מיבעי ליה</strong> <small>[נצרך לו]</small> הכתוב "מארצך" ללמדנו שרק משבעת המינים שהשתבחה בהם הארץ מביאים ביכורים. והרי זה <strong>לכדתניא</strong> <small>[לכמו ש</small>היא <small>שנויה</small> בברייתא<small>].</small> שכך שנינו, <strong>רבן גמליאל בר רבי אומר: נאמר כאן</strong> (בפרשת הביכורים) הלשון <strong>"ארץ"</strong> ("מארצך"), <strong>ו</strong>כן <strong>נאמר להלן</strong> (שם בספר דברים, בדברי משה בשבח <strong>ארץ ישראל ופירותיה)</strong> <strong>"ארץ"</strong> ("ארץ חטה ושעורה וגפן ותאנה ורמון ארץ זית שמן ודבש". שם ח, ט). ומעתה נאמר: <strong>מה להלן</strong> בדברי משה — הרי אלה שבעת הפירות שיש בהם <strong>שבח ארץ, אף כאן</strong> בפרשת הביכורים — הרי אלה שבעת הפירות שיש בהם <strong>שבח ארץ.</strong>
 ושואלים עתה: <strong>ואידך</strong> <small>[והאחר],</small> ר' יוחנן, שלמד את דינו בענין תמרים שבהרים ופירות שבעמקים מן הכתוב "מארצך", יש להקשות עליו, שהרי נדרש כתוב זה לענין ההיקש "ארץ" ארץ" המלמד כי בפירות שהשתבחה בהם הארץ מביאים דווקא ביכורים? ומשיבים: ר' יוחנן לומד היקש זה על סמך המלים <strong>"ארץ"</strong> ("ארץ חטה...") <strong>"מארץ"</strong> (שבכלל המלה "מארצך"), ומכינוי השייכות "מארצך" הריהו למד את דינו בענין תמרים שבהרים ופירות שבעמקים. ושואלים לצד האחר: <strong>ואידך</strong> <small>[והאחר],</small> ריש לקיש מדוע אף הוא איננו למד שני דברים מן המלה "מארצך" כדרך שלמד ר' יוחנן?
  ומשיבים: לצורך ההיקש "ארץ" "ארץ" נצרכים אנו לכל המלה "מארצך", שכן דרך הלימוד (שהציע  <strong>ר' יוחנן)</strong> <strong>"ארץ" "מארץ" לא משמע ליה</strong> <small>[לא משמע,</small> נראית <small>לו].</small>
 <big>ב</big> ודנים עוד במחלוקתם של ר' יוחנן וריש לקיש. <strong>תני חדא</strong> <small>[שנויה</small> ברייתא <small>אחת]</small> בדינם של הפירות <strong>ש</strong>גדלו <strong>בגג ושבחורבה שבעציץ ושבספינה</strong> לענין הביכורים — הריהם חייבים בשתי מצוות הביכורים, והבעלים <strong>מביא</strong> מהם ביכורים למקדש, <strong>ו</strong>אף <strong>קורא</strong> את פרשת הביכורים. <strong>ותניא אידך</strong> <small>[ושנויה</small> ברייתא <strong>אחרת]</strong> בדינם של פירות אלה לענין הביכורים — <strong>מביא</strong> מהם למקדש <strong>ו</strong>אולם <strong>אינו קורא</strong> פרשת ביכורים עליהם.
  ויש לדון בברייתות אלה וליישבן באופן שלא תסתורנה זו את זו: <strong>בשלמא</strong> <small>[נניח]</small> לשיטת <strong>ריש לקיש</strong> הסבור שהמביא ביכורים מפירות שבעמקים ומתמרים שבהרים, קדשו הביכורים, ניתן ליישב יפה את הסתירות שבין הברייתות. שכן הסתירה מהברייתא בה נאמר שפירות שגדלו ב<strong>גג</strong> מביאים מהם ביכורים וקוראים על הברייתא בה נאמר שפירות שגדלו ב<strong>גג</strong> מביאים מהם ביכורים אך לא קוראים עליהם — <strong>לא קשיא</strong> <small>[לא קשה].</small> שכן יש לומר: <strong>הא</strong> <small>[זה]</small> ששנינו מביאים וקוראים — מדובר <strong>ב</strong>פירות שגדלו על <strong>גג</strong> של <strong>מערה,</strong> הנחשב כקרקע, ולכך מביאים מהם וקוראים. ואילו <strong>הא</strong> <small>[זה]</small> ששנינו מביאים ואין קוראים — מדובר <strong>ב</strong>פירות שגדלו על <strong>גג</strong> של <strong>בית.</strong>
 וכן הסתירה מפירות שגדלו ב<strong>חורבה</strong> על פירות שגדלו <strong>ב</strong><strong>חורבה</strong> — אף היא <strong>לא קשיא</strong> <small>[לא קשה].</small> שכן יש לומר: <strong>כאן</strong> בברייתא ששנינו בה שמביאים וקוראים — מדובר בפירות שגדלו <strong>בחורבה עבודה</strong> (מעובדת), שטרח בה והרי היא בכלל "מארצך". ואילו <strong>כאן</strong> בברייתא ששנינו בה שמביאים אך לא קוראים — מדובר בפירות שגדלו <strong>בחורבה שאינה עבודה.</strong>
 וכן הסתירה מפירות שגדלו ב<strong>עציץ</strong> על פירות שגדלו ב<strong>עציץ</strong> — אף היא <strong>לא קשיא</strong> <small>[לא קשה].</small> שכן יש לומר: <strong>כאן</strong> בברייתא ששנינו בה שמביאים וקוראים — מדובר <strong>בפירות שגדלו</strong> <strong>ב</strong>עציץ <strong>נקובה,</strong> ואילו <strong>כאן</strong> בברייתא ששנינו בה שמביאים אך לא קוראים — מדובר בפירות שגדלו <strong>ב</strong>עציץ <strong>שאינו נקובה.</strong>
 וכן הסתירה מפירות שגדלו ב<strong>ספינה</strong> על פירות שגדלו ב<strong>ספינה</strong> — אף היא <strong>לא קשיא</strong> <small>[לא קשה].</small> שכן יש לומר: <strong>כאן</strong> בברייתא ששנינו בה שמביאים וקוראים — מדובר בפירות שגדלו <strong>בספינה של עץ.</strong> ואילו <strong>כאן</strong> בברייתא ששנינו בה שמביאים ואין קוראים — <strong>מדובר בפירות שגדלו</strong> <strong>בספינה של חרס.</strong>
## דף פה.
 <strong>אלא לר' יוחנן</strong> הסבור שאם הביא מפירות שבעמקים ומתמרים שבהרים לא התקדשו הפירות בקדושת ביכורים, <strong>קשיא</strong> <small>[קשה]</small> ממה ששנינו בברייתא כי מביאים ביכורים מן הפירות הגדלים בעציץ ובספינה — הרי שהתקדשו בקדושת ביכורים, והלא אין הם טובים יותר מתמרים שבהרים או מפירות שבעמקים!
 ומשיבים: אין ברייתא זו קשה לר' יוחנן, שכן מחלוקת <strong>תנאי</strong> <small>[תנאים]</small> <strong>היא</strong> אם חלה קדושת ביכורים על הפירות הגדלים בעציץ ובספינה, <strong>דתניא</strong> <small>[ש</small>כן <small>שנויה</small> ברייתא אחרת<strong>]:</strong> פירות <strong>ש</strong>גדלו <strong>בגג וש</strong>גדלו <strong>בחורבה</strong> — <strong>מביא</strong> מהם ביכורים <strong>וקורא</strong> עליהם פרשת ביכורים, ואולם פירות <strong>ש</strong>גדלו <strong>בעציץ וש</strong>גדלו <strong>בספינה</strong> — לא חלה עליהם כלל קדושת ביכורים ולכך הבעלים <strong>אינו מביא</strong> מהם <strong>כל עיקר.</strong> ור' יוחנן סבור כשיטתו של תנא זה.
 <big>א</big> <strong>ו</strong>עוד שנינו במשנתנו כי המנחות <strong>כולן אינן באות אלא מן</strong> הסולת <strong>המובחר,</strong> ואיזהו הסולת המובחר? — זה הבא מהמקומות מכניס וזטחא, ושני להם הוא הסולת הבא מן המקום הנקרא עפוריים בבקעה. ומתוך שמשובחות ומרובות הן תבואות מקום זה, היה הוא לסמל של מקום המשופע בתבואה ברוכה, וכך אף נטבע בניבי שפת העם. וכדרך המסופר במשה רבינו בזמן שעמדו הוא ואהרן לפני פרעה מלך מצרים, והשליך אהרן את המטה שבידו והיה לתנין. ולאחר מכן, לכשעשו חרטומי מצרים בלהטיהם גם כן כדבר הזה והיו מקלותיהם לתנינים, בלע מטה אהרן את מטותם (שמות ז׳:י״ב, י_יב), באותה שעה <strong>אמרי ליה</strong> <small>[אמרו לו]</small> <strong>יוחנא וממרא,</strong> שהיו מראשי <small>החרטומים של פרעה,</small> <strong>למשה</strong> כפתגם המקובל: <strong>תבן</strong> (שהוא דבר קל וחסר ערך) <strong>אתה מכניס לעפריים</strong> (מקום התבואות המשובחות)? וכרוצים לומר לו: וכי למצרים, שהיא ארץ מלאה כשפים, אתה מביא דבר כישוף שכזה. <strong>אמר להו</strong> <small>[להם]</small> משה בתשובה, שאף היא מיוסדת על פתגם הרווח בעם: כך <strong>אמרי אינשי</strong> <small>[אומרים האנשים],</small> <strong>למתא ירקא, ירקא שקול</strong> <small>[</small>אם <small>לעיר</small> יש <small>ירק, הבא</small> <small>ירק</small> למכור<small>],</small> שכן במקום זה יימכר הירק היטב. ובדומה לכך, דווקא במצרים מקום הכשפים, ראוי לעשות כן.
 <big>ב משנה</big> אף מהמקומות (שנמנו במשנה הקודמת, פג,ב) בהם הסולת משובחת, <strong>אין מביאין</strong> סולת <strong>לא מ</strong>התבואה הגדלה ב<strong>בית הזבלים</strong> (שדה הזקוקה לזיבול כדי שתתן פירותיה כראוי) <strong>ולא מבית השלחים</strong> (שדה הזקוקה להשקיה בידי אדם, שאין די לה במי הגשמים) <strong>ולא מבית האילן</strong> (שדה שמצויים בה אילנות, ונמצאים האילנות מכחישים את כוחה של אדמת השדה). שכל אלה, פירותיהם אינם משובחים. <strong>ו</strong>אולם <strong>אם הביא</strong> מהם — <strong>כשר.</strong>
 ומסבירים: <strong>כיצד הוא</strong> (בעלי השדה) <strong>עושה</strong> בעבודת שדהו, כדי שתניב שדהו סולת המשובחת ביותר? הריהו <strong>נרה</strong> (חורש אותה) בלבד, <strong>ב</strong><strong>שנה</strong> ה<strong>ראשונה,</strong> ואין הוא זורע בה דבר. <strong>ובשנה שניה</strong> (הבאה) הריהו <strong>זורעה</strong> בזמן הזריעה הנכון, שהוא <strong>קודם ל</strong>חג ה<strong>פסח שבעים יום, ו</strong>בכך הרי <strong>הוא</strong> מביא את השדה שתהא <strong>עושה סולת מרובה</strong> ומשובחת.
  ועוד מסבירים: <strong>כיצד בודק הגזבר</strong> של בית המקדש את הסולת המובאת למנחות, אם אכן היא מנופה כל צורכה? — הריהו <strong>מכניס</strong> את <strong>ידו לתוכן</strong> פנימה, וחוזר ומעלה את ידו. אם נמצא <strong>ש</strong><strong>עלה בה,</strong> על ידו, <strong>אבק</strong> (קמח דק וגרוע) — הרי זה מורה שלא נופתה הסולת כל הצורך, והריהי <strong>פסולה עד שינפנה</strong> בנפה דקה, להסיר את האבק הדק שיש בה.
 <strong>ואם</strong> <strong>התליעה</strong> (נמצאו תולעים בתוך הסולת) המובאת למקדש — הריהי <strong>פסולה</strong> לשמש למנחה.
 <big>ג גמרא</big> שנינו במשנתנו <strong>כיצד</strong> בעלי השדה <strong>עושה</strong> בעבודת שדהו, כדי שתניב שדהו סולת המשובחת ביותר? הריהו <strong>נרה</strong> (חורש אותה) בלבד, <strong>ב</strong><strong>שנה</strong> ה<strong>ראשונה,</strong> ואין הוא זורע בה דבר, ובשנה הבאה הריהו זורעה בזמן הזריעה הראוי. <strong>איבעיא להו</strong> <small>[נשאלה להם]</small> ללומדים השאלה: <strong>היכי קאמר</strong> <small>[כיצד הוא</small> התנא של משתננו <small>אומר,</small> מה כוונת דבריו<small>]?</small> האם כוונתו שהריהו <strong>נרה</strong> ב<strong>שנה</strong> ה<strong>ראשונה</strong> בלא לזורעה, <strong>ו</strong>אילו בשנה <strong>השניה</strong> הריהו <strong>נרה</strong> שוב <strong>וזורעה.</strong> <strong>או דלמא</strong> <small>[שמא]</small> כוונתו שהריהו <strong>נרה</strong> ב<strong>שנה ראשונה</strong> ואינו זורעה, <strong>ו</strong>אילו בשנה ה<strong>שניה</strong> הריהו <strong>זורעה בלא</strong> שהוא <strong>נרה</strong> לפני כן?
  ומציעים:  <strong>תא שמע</strong> <small>[בוא</small> ו<small>שמע]</small> פתרון לבעיה זו ממה <strong>דתניא</strong> <small>[ששנויה</small> בריייתא<small>],</small> <strong>אמר ר' יוסי:</strong> כיון שהלכה היא שניתן להביא את העומר מכל איזורי ארץ ישראל, ראויות היו <strong>אף חיטי</strong> (התבואות) הבאות מהיישובים הנקראים <strong>כרזיים וכפר אחים</strong> להיות קרבות לעומר, שכן תבואות משובחות הן. ו<strong>אלמלא</strong> (אילו) היו אלה מקומות <strong>ה</strong><strong>סמוכות לירושלים, היו מביאין מהן</strong> את העומר. שכן ראויות הן תבואות שדותיהם של המקומות הללו להיות מובאות לעומר, <strong>לפי שאין מביאין את העומר אלא מן השדות המודרמות</strong> (הנמצאות בדרום), <strong>והמנונרות</strong> (הנחרשות) <strong>לכך</strong> (לשם העומר). <strong>שבהן,</strong> בשדות הללו שבדרום, <strong>ה</strong><strong>חמה זורחת</strong> בתחילה, בשעה מוקדמת של היום ואף בימות החורף, ומבשילה כל היום את הצומח בהן, <strong>ומהן</strong> (ומשם) ה<strong>חמה</strong> מעריבה ו<strong>שוקעת</strong> בסוף היום. והרי מזג אויר זה מועיל מאוד לתבואות.
  ועוד בשבח תבואות השדות הללו, <strong>כיצד</strong> בעלי שדה זה <strong>עושה</strong> (נוהג בעבודת שדהו) כדי להשביח את תבואתה? <strong>הריהו</strong> <strong>נרה</strong> ב<strong>שנה</strong> ה<strong>ראשונה</strong> ואין הוא זורעה. <strong>ו</strong>בשנה ה<strong>שניה</strong> הריהו <strong>חורש ושונה</strong> (וחוזר וחורש), <strong>וזורעה</strong> בזמן הראוי לזריעה שהוא <strong>קודם לפסח שבעים יום, כדי שתהא</strong> הזריעה <strong>סמוכה</strong> <strong>ל</strong>זמן התגברות כוחה של <strong>חמה. ו</strong>אכן כתוצאה ממיקום זה של השדות ומדרך העבודה הראויה בהן, <strong>עושה</strong> (מצמיחה) השדה זן תבואה משובח ביותר, שבו אורכו של ה<strong>קנה</strong> (גבעול) הוא כמידת <strong>זרת</strong> בלבד, <strong>ו</strong>ראש ה<strong>שיבולת</strong> אורכה הוא כ<strong>זרתיים. ו</strong>לאחר מכן בעלי השדה
 <strong>קוצר</strong> את התבואה, <strong>ומעמר</strong> (כורך את השיבולים שנקצרו לכלל עומרים), <strong>ודש</strong> (חובט את השבלים כדי להוציא מהן את גרעיניהן), <strong>וזורה</strong> (מניף וזורק מעלה את התבואה כדי שהתבן והמוץ יינשאו על ידי הרוח וגרגרי התבואה ישובו ויפלו ארצה), <strong>ובורר</strong> את הגרעינים הטובים לקמח, <strong>וטוחן</strong> אותם לקמח, <strong>ומרקד</strong> (מקפיץ ומניע מצד לצד את הקמח בנפה כדי לנפותו מאבק ולכלוך). <strong>ו</strong>אחר כל זאת הריהו <strong>מביא</strong> את הקמח שעלה בידו מתבואה זו <strong>אצל</strong> ה<strong>גזבר</strong> שבמקדש. <strong>ו</strong>ה<strong>גזבר מכניס ידו לתוכה</strong> כדי לבדוק את הקמח אם הוא מנופה כל צורכו. ושב ומעלה הגזבר את ידו, ו<strong>אם עלתה בה אבק</strong> (קמח דק) — <strong>אומר לו</strong> הגזבר לבעל השדה: <strong>חזור ונפה אותה</strong> פעם <strong>שניה. משום</strong> <small>[בשם]</small> <strong>ר' נתן אמרו</strong> חכמים בדרך בדיקת הקמח: ה<strong>גזבר</strong> היה בתחילה <strong>סך ידו</strong> ב<strong>שמן</strong> (בו נדבקים אף הדברים היותר דקים), <strong>ו</strong>לאחר מכן היה <strong>מכניס</strong> את ידו <strong>לתוכה</strong> של ערימת הקמח שהובאה לפניו לבדיקה, <strong>עד שמעלה</strong> ידו <strong>כל אבקה</strong> של הקמח, ובאופן זה היא הבדיקה היותר מדוקדקת.
  ולאחר שהובאה הברייתא בכל פרטיה, מנסים להוכיח ממנה לשאלה שנשאלה: <strong>קתני מיהת</strong> <small>[שנה</small> התנא <small>על כל פנים]</small> בתוך דבריו כי בשנה השניה בעלי השדה <strong>חורש ושונה.</strong> הרי שכך היא הדרך הנכונה, ולזאת גם כיוונה משנתנו.
  ודוחים את הראיה: <strong>ולטעמיך</strong> <small>[ולטעמך,</small> לשיטתך<small>]</small> שיש להוכיח מדברי ברייתא זו לשיטת משנתנו, ואולם הרי <strong>מתניתין לא קתני</strong> <small>[</small>ב<small>משנתנו</small> התנא <small>אין הוא שונה],</small> בעניינה של השנה השניה את הלשון "חורש <strong>ו</strong><strong>שונה",</strong>
## דף פה:
 בעוד שהתנא שב<strong>ברייתא קתני</strong> <small>[הוא שונה]</small> את הביטוי "חורש ו<strong>שונה",</strong> וללמד שבשנה השניה חורשים שתי פעמים, והרי אף אם נכריע כי כוונת דברי משנתנו היא שחורשים וזורעים בשנה השניה, ואולם אין חורשים בה אלא פעם אחת, ולא שתי פעמים. ונמצא איפוא שחלוקות הן משנתנו והברייתא, ומשום כך אין להביא ראיה מהברייתא להבנת דברי משנתנו.
  ומשיבים:  <strong>הא לא קשיא</strong> <small>[</small>שאלה <small>זו לא קשה],</small> ואפשר לומר ש<small>משנתנו והברייתא מדברות בסוגי שדה שונים:</small> <strong>כאן</strong> במשנתנו מדובר <strong>ב</strong>שדה <strong>עבודה</strong> (מעובדת), שנחרשה (ולא נזרעה) בשנה הקודמת, ולכך די לה בחרישה אחת השנה. ואילו <strong>כאן</strong> בברייתא מדובר <strong>ב</strong>שדה <strong>שאינה עבודה,</strong> שלא נחרשה השדה בשנה שעברה, ולכך יש לחרוש אותה עתה שתי פעמים.
 ושואלים: ובסופו של דבר, <strong>מאי הוי עלה</strong> <small>[מה היה עליה,</small> על <small>בעיה זו, כיצד היא נפתרת</small><small>]?</small> ומציעים: <strong>תא שמע</strong> <small>[בוא</small> ו<small>שמע]</small> את פתרונה ממה <strong>דתניא</strong> <small>[ששנויה</small> ברייתא<small>]</small> בדרך עיבודה הראוי של שדה תבואות: בשנה ראשונה יש לעשות בתחילה <strong>ניר</strong> (חריש) של כל השדה ב<strong>חציה</strong> הראשון של השנה, <strong>ו</strong>לאחר מכן הבעלים <strong>זורע</strong> רק את <strong>חציה</strong> של השדה, ואת חציה השני הריהו משאיר כשדה ניר. וכן בשנה הבאה — בתחילה עושים <strong>ניר</strong> (חריש) של כל השדה ב<strong>חציה</strong> הראשון של השנה, <strong>ו</strong>לאחר <strong>מכן</strong> <strong>זורע</strong> הבעלים את <strong>חציה</strong> השני של השדה (במחצית השדה שלא נזרעה בשנה שעברה), ואת המחצית הראשונה של השדה הריהו משאיר עתה כשדה ניר. והרי מכאן ראיה כי אף בשנה השניה, וכל בכל שנה ושנה, חוזרים וחורשים את השדה.
 <big>א</big> <strong>אמר ר' יוחנן: אין מביאין את העומר אלא מן השדות המודרמות</strong> (הנמצאות בחלק הדרומי) <strong>שבארץ ישראל, שבהן חמה זורחת</strong> בתחילה, <strong>ומהן</strong> ה<strong>חמה</strong> מעריבה <strong>ו</strong><strong>שוקעת.</strong>
 ומעירים: <strong>תניא נמי הכי</strong> <small>[שנויה ברייתא האומרת גם כן כך],</small> <strong>אבא שאול אומר:</strong> ה<strong>עומר היה בא מ</strong>שדה תבואה הנמצא ב<strong>בקעת בית מקלה.</strong> ובתיאורה של שדה זו נמסר, ש<strong>כבת</strong> (שיעור שטחה) <strong>שלש סאין היתה, ושדה מודרמת היתה, ובה חמה זורחת וממנה חמה שוקעת.</strong> בשנה ראשונה היה נעשה <strong>ניר</strong> (חריש) בכל השדה, והיה זה <strong>ב</strong><strong>חציה</strong> הראשון של השנה, <strong>ו</strong>לאחר מכן היה הבעלים <strong>זורע</strong> רק את <strong>חציה</strong> של השדה. ובשנה הבאה היה נעשה שוב <strong>ניר</strong> ב<strong>חציה</strong> הראשון של השנה, <strong>וזורע</strong> את <strong>חציה</strong> השני של השדה.
 <strong>ו</strong>מסופר כי <strong>רב חלקיה בר טובי הוה ליה קרנא דארעא</strong> <small>[היתה לו אדמת זוית,</small> קרקע הנמצאת בזוית שבין שתי רוחות השמים<strong>],</strong> ועיבד אותה כך: בשנה זו — <strong>ניר חציה וזרע חציה,</strong> ובשנה שלאחריה — <strong>ניר חציה וזרע חציה. ו</strong>מסופר כי כה גדול היה יבולה של שדה זו, עד ש<strong>עבדה</strong> <small>[עושה,</small> נותנת יבול<small>]</small> בשיעור שהוא <strong>על חד תרי</strong> <small>[אחת שתים,</small> פי <small>שתים</small><small>]</small> משדה אחרת בגודלה, <strong>ומזבין להו לחיטי לסמידא</strong> <small>[והיה מוכר אותם, את החיטים</small> שמן השדה הזו <small>ל</small>צורך <small>סולת</small> מנחות המקדש<small>].</small>
 <big>ב</big> <strong>ו</strong>עוד שנינו במשנתנו ש<strong>אם</strong> הסולת <strong>התליעה</strong> — הריהי <strong>פסולה</strong> מלהיקרב. ועוד בענין זה <strong>תנו רבנן</strong> <small>[שנו חכמים]:</small> <strong>סולת שהתליעה רובה</strong> — הריהי <strong>פסולה</strong> ליקרב במקדש, <strong>ו</strong>כן <strong>חיטין</strong> שעדיין לא נטחנו לקמח, <strong>שהתליעו רובן — </strong> הריהן <strong>פסולות,</strong> שאין לעשות מהן קמח שיוקרב. ובבירורם של דברים אלה <strong>בעי</strong> <small>[שאל]</small> <strong>ר' ירמיה:</strong> למה הכוונה בלשון "חיטין שהתליעו רובן" <strong>רוב</strong> של כל <strong>חטה</strong> שאם התליעה ברובה — הריהי פסולה. <strong>או</strong> שהדברים מתייחסים לכלל החיטים המובאות עתה, ולהורות שאם באה לפנינו כמות של חיטים יש לבדוק אם ישנם תולעים <strong>ברוב</strong> ה<strong>סאה</strong> שלפנינו. ואם נמצאת רוב הסאה מתולעת — פסולה כולה? ומציינים כי שאלה זו לא נפתרה, ולכך <strong>תיקו</strong> <small>[תעמוד,</small> תישאר<small>]</small> במקומה.
 <big>ג</big> ועוד שאלה הנוגעת לחיטים שהתליעו הפסולות להקרבה במקדש <strong>בעי</strong> <small>[שאל]</small> <strong>רבא:</strong> אדם שעבר ו<strong>הקדישן</strong> את החיטים שהתליעו, <strong>מהו</strong> דינו לענין זה <strong>שילקה עליהן</strong> <strong>משום</strong> שהקדיש דבר שהוא <strong>בעל מום</strong> (הפסול בגופו) להקרבה? וצדדי השאלה: האם <strong>כיון דפסיל</strong> <small>[שפסול]</small> הדבר המתולע להקרבה <strong>כבעל מום</strong> הוא <strong>דמי</strong> <small>[נחשב],</small> וילקה על הקדשתו כשאר מקדיש בעל מום. <strong>או דלמא</strong> <small>[שמא]</small> יש לומר כי <strong>אין בעל מום אלא בבהמה</strong> הפסולה להקרבה, ואין המקדיש חיטים מתולעות לוקה על כך. אף שאלה זו לא נפתרה, ולכך <strong>תיקו</strong> <small>[תעמוד,</small> תישאר<small>]</small> במקומה.
 <big>ד</big> ובדומה לכך <strong>תנן התם</strong> <small>[שנינו שם,</small> במשנה במסכת מידות<small>]</small> בתיאור הלשכות במקדש ובכללן לשכת העצים, בה היו בודקים את העצים, משום ש<strong>כל עץ שנמצא בו תולעת</strong> — <strong>פסול</strong> להקרבה <strong>לגבי</strong> ה<strong>מזבח.</strong> <strong>אמר שמואל: לא שנו</strong> חכמים שהעץ המתולע נפסל, <strong>אלא</strong> רק בעץ <strong>לח</strong> שאין המקום המתולע בעץ ניתן לעקירה, <strong>אבל</strong> אם היה זה עץ <strong>יבש</strong> — אין הוא נפסל בכך, אלא הכהן <strong>גוררו</strong> (חותך את המקום המתולע, ועוקרו), <strong>וכשר</strong> העץ בכך.
  ובדין זה של עצים המתולעים <strong>בעי</strong> <small>[שאל]</small> <strong>רבא:</strong> אם עבר אדם ו<strong>הקדישו</strong> את העץ המתולע, <strong>מהו</strong> דינו לענין זה <strong>שילקה עליו</strong> כעובר על איסור תורה, ו<strong>משום</strong> שהקדיש דבר שהוא <strong>בעל מום</strong> (הפסול בגופו) להקרבה? וצדדי השאלה: האם <strong>כיון</strong> ש<strong>פסול</strong> העץ המתולע להקרבה <strong>כבעל מום</strong> הוא <strong>דמי</strong> <small>[נחשב],</small> וילקה על הקדש זה כשאר מקדיש בעל מום. <strong>או דלמא</strong> <small>[שמא]</small> יש לומר כי <strong>אין בעל מום אלא בבהמה,</strong> ולא בשאר דברים, לוקה על כך. אף שאלה זו לא נפתרה, ולכך <strong>תיקו</strong> <small>[תעמוד,</small> תישאר<small>]</small> במקומה.
 <big>ה משנה</big> השמן הבא מהיישוב <strong>תקוע</strong> — הריהו <strong>אלפא</strong> (ראשון במעלה) <strong>ל</strong>כל <strong>שמן</strong> הבא ממקום אחר, והוא הראוי להיות מובא למקדש למנחות. <strong>אבא שאול</strong> מוסיף ו<strong>אומר</strong> כי <strong>שניה לה</strong> לתקוע בחשיבות שמניה היא העיר <strong>רגב</strong> הנמצאת <strong>בעבר הירדן.</strong> ומסבירים: אף שמצד הדין <strong>כל הארצות היו כשרות</strong> להבאת שמן מהן למנחות, לא היו מביאים מהן שמן <strong>אלא</strong> דווקא <strong>מיכן</strong> (מתקוע, ומרגב) <strong>היו מביאין.</strong>
 <strong>אין מביאין</strong> שמן למנחות <strong>לא מבית הזבלים</strong> (שדה מזובלת), <strong>ולא מבית השלחים</strong> (שדה המושקית בידי אדם), <strong>ו</strong>כן <strong>לא</strong> מביאים שמן <strong>מן מה</strong> (מאותם עצים) <strong>שנזרע ביניהם. ו</strong>בכל אלה <strong>אם הביא</strong> מהם שמן — הריהו <strong>כשר</strong> למנחות. וכן <strong>אין מביאין אנפקטן</strong> (שמן הנעשה מזיתים שלא נגמר בישולם), <strong>ו</strong>אף אלה <strong>אם הביא</strong> מהם — הריהו <strong>כשר.</strong> אבל <strong>אין מביאין</strong> שמן למקדש <strong>מן הגרגרין</strong> של הזיתים <strong>שנשרו במים, ולא מן</strong> הזיתים <strong>הכבשים</strong> (הכבושים במלח ובחומץ), <strong>ולא מן</strong> הזיתים <strong>השלוקים</strong> (המבושלים קצת או הרבה), <strong>ואם הביא</strong> שמן מאלה — הריהו <strong>פסול.</strong>
 <big>ו גמרא</big> שנינו במשנתנו כי השמן הבא מתקוע הריהו המשובח ("אלפא") בשמנים. ומביאים עוד בענין שמנה של תקוע. נאמר: <strong>"וישלח יואב תקועה ויקח משם אשה חכמה"</strong> (שמואל ב יד, ב), על מנת שאותה אשה תאמר דברים לפני המלך. ושואלים: <strong>מאי שנא</strong> <small>[מה שונה,</small> מדוע דווקא<small>]</small> שלח יואב אנשים <strong>תקועה? אמר ר' יוחנן: מתוך שרגילין</strong> בני המקום תקוע בשימוש <strong>בשמן זית, חכמה מצויה בהן.</strong> ולכך אף אשה זו היתה חכמה ביותר.
 <big>ז</big> ומתוך שדובר בשמנה של תקוע המצויה בנחלת שבט אשר, מביאים מה שנאמר בשבחה של נחלה זו. <strong>תנו רבנן</strong> <small>[שנו חכמים]:</small> נאמר בברכת משה לשבט אשר "יהי רצוי אחיו <strong>וטובל בשמן רגלו"</strong> (דברים לג, כד) — <strong>זה חלקו</strong> (נחלתו) <strong>של</strong> שבט <strong>אשר, שמושך</strong> (זורם) בה ה<strong>שמן כמעין.</strong> ומסופר ש<strong>אמרו: פעם אחת</strong> אירע ש<strong>נצרכו להן אנשי</strong> העיר <strong>לודקיא</strong> שבאסיה <strong>בשמן. מינו</strong> <strong>להן פולמוסטוס</strong> (ממונה) <strong>אחד,</strong> ו<strong>אמרו לו: לך והבא לנו</strong> כמות <strong>שמן ב</strong>מחיר של <strong>מאה ריבוא</strong> (רבבות) מנים.
 <strong>הלך</strong> אותו ממונה בתחילה <strong>לירושלים</strong> כדי לקנות כמות כזו של שמן, <strong>אמרו לו</strong> בני ירושלים שאין להם שמן כדי כך, ולשם קניית כמות כזו של שמן <strong>לך לצור</strong> שהיא מרכז המסחר. <strong>הלך לצור, אמרו לו</strong> בני צור שאף להם אין כמות כזו של שמן למכירה, ואולם <strong>לך לגוש חלב. הלך לגוש חלב, אמרו לו</strong> בני גוש חלב: <strong>לך אצל פלוני לשדה הלז.</strong> הלך אותו ממונה <strong>ומצאו</strong> את בעל הבית <strong>בעת</strong> <strong>שהיה עוזק</strong> (עודר) <strong>תחת זיתיו. אמר לו</strong> אותו ממונה: <strong>יש לך</strong> למכור לי כמות <strong>שמן ב</strong>מחיר של <strong>מאה ריבוא</strong> מנים, <strong>שאני צריך? אמר לו</strong> בעל הזיתים: <strong>המתן לי עד שאסיים מלאכתי</strong> בעידור. <strong>המתין עד שסיים מלאכתו.</strong>
 <strong>לאחר שסיים מלאכתו, הפשיל</strong> בעל הזיתים את <strong>כליו לאחוריו,</strong> כדרכם של פועלים, <strong>והיה מסקל ובא בדרך,</strong> כשהיה מוצא שם אבן היה מסלק אותה. סבור היה אותו ממונה כי פועל עני עומד לפניו, <strong>אמר לו</strong> בתמיהה: האם אמנם <strong>יש לך שמן במאה ריבוא?</strong> והוסיף ואמר: <strong>כמדומה אני ששחוק שחקו בי היהודים,</strong> אותם בני גוש חלב ששלחו אותי לאדם עני זה. <strong>כיון שהגיע</strong> בעל הזיתים <strong>לעירו</strong> ולביתו, <strong>הוציאה לו שפחתו</strong> בתחילה <strong>קומקמום של</strong> מים <strong>חמין, ורחץ בו ידיו ורגליו.</strong> ולאחר מכן עמדה ו<strong>הוציאה לו ספל של זהב מליאה שמן, וטבל בו</strong> את <strong>ידיו ו</strong>את <strong>רגליו, לקיים מה שנאמר</strong> בבני שבט אשר: <strong>"וטובל בשמן רגלו".</strong>
 <strong>לאחר שאכלו ושתו,</strong> עמד בעל הזיתים ו<strong>מדד לו</strong> מאוצרותיו <strong>שמן ב</strong>מחיר של <strong>מאה ריבוא</strong> מנים. <strong>אמר לו</strong> בעל הזיתים לשליח: <strong>כלום</strong> (האם) <strong>אתה צריך ליותר</strong> מכמות זו של שמן? <strong>אמר לו: הן, אלא שאין לי</strong> עוד <strong>דמים</strong> (כסף) לשלם עבור תוספת שמן, שלא הבאתי אתי אלא מיליון מנים. <strong>אמר לו</strong> בעל הזיתים: <strong>אם אתה רוצה ליקח</strong> (לקנות) כמות שמן גדולה יותר — <strong>קח</strong> (קנה), <strong>ואני אלך עמך</strong> חזרה ללודקיא, <strong>ואטול</strong> שם את <strong>דמיו</strong> (הכסף) עבור תוספת השמן. ומסופר כי <strong>מדד לו</strong> כמות <strong>שמן ב</strong>עוד <strong>שמונה עשר ריבוא</strong> מנים. הוסיפו ו<strong>אמרו</strong> חכמים שכה גדול היה משא השמן שלקח אותו השליח, עד ש<strong>לא הניח</strong> (השאיר) אחריו <strong>אותו האיש</strong> (השליח מלודקיא) <strong>לא סוס ולא פרד ולא גמל ולא חמור בארץ ישראל שלא שכרו.</strong>
 ועוד מסופר כי <strong>כיון</strong> (בזמן) <strong>שהגיע</strong> אותו השליח <strong>לעירו, יצאו</strong> לקראתו כל <strong>אנשי עירו</strong> על מנת <strong>לקלסו</strong> (לשבחו) על שהצליח להביא כל כך הרבה שמן, <strong>אמר להם</strong> אותו השליח לבני עירו: <strong>לא לי קלסוני, אלא ל</strong>אדם <strong>זה שבא עמי, שמדד לי שמן במאה ריבוא</strong> מנים, <strong>והרי</strong> הוא עוד <strong>נושה בי בשמונה עשרה ריבוא</strong> מנים. ובא סיפור זה <strong>לקיים</strong> (להמחיש) <strong>מה שנאמר: "יש מתעשר ואין כל מתרושש והון רב"</strong> (משלי יג, ז), שיש אדם הנוהג כעשיר ואין בידו כלום ("מתעשר ואין כל"). ויש הנוהג כעני, והריהו עשיר מופלג ("מתרושש והון רב"), כבעל זיתים זה שמגוש חלב.
 <big>ח</big> שנינו במשנתנו כי <strong>אין מביאין</strong> שמן למקדש <strong>לא מבית הזבלים</strong> ולא מבית השלחים... אין מביאין אנפקטן, ואם הביא — פסול. ומכאן יש להסיק כי אף שמן האנפקטן הריהו בכלל השמנים, אלא שפסול הוא, ועל כך שואלים: <strong>והתניא</strong> <small>[והרי שנויה</small> ברייתא<small>]:</small> <strong>אין מביאין אנפקטן,</strong>
## דף פו.
 <strong>ואם הביא</strong> למקדש משמן אנפקטן — הריהו <strong>פסול</strong> למנחות, <strong>והתניא</strong> <small>[והרי שנויה</small> ברייתא<small>]</small> <strong>ואם הביא</strong> — <strong>כשר, מפני ש</strong>אין <strong>הוא</strong> שמנו של הפרי, אלא ה<strong>שרף</strong> היוצא ממנו. הרי שאין הוא נחשב לשמן!
 <strong>אמר רב יוסף</strong> בתירוץ הסתירה שבין משנתנו לברייתא: <strong>לא קשיא</strong> <small>[אין</small> זה <small>קשה],</small> שכן שתי שיטות תנאים הן בהגדרת שמן אנפקטן, <strong>הא</strong> <small>[זו],</small> משנתנו הסבורה ששמן הוא — הריהי כשיטת <strong>ר' חייא,</strong> ואילו <strong>הא</strong> <small>[זו]</small> הברייתא הסבורה שהוא שרף בלבד — הריהי כשיטת <strong>ר' שמעון בר</strong> <small>[בן]</small> <strong>רבי</strong> יהודה הנשיא. שכך היו שני אלה נוהגים בשמן האנפקטן: <strong>ר' חייא זריק ליה</strong> <small>[היה זורק אותו],</small> ולא היה משתמש בו כלל, שלדעתו אינו שמן. <strong>ו</strong>אילו <strong>ר' שמעון בר רבי</strong> לא היה משליך אותו, אלא היה <strong>מטבל ביה</strong> <small>[בו]</small> את מאכלו, כדרך שנוהגים בשמן מאכל. <strong>וסימניך</strong> לזכור איך נהג כל אחד מן החכמים הללו הוא: דווקא ה<strong>עשירים,</strong> כר' שמעון בנו של ר' יהודה הנשיא, <strong>העשיר, הם ה</strong><strong>מקמצין</strong> (החוסכים), שהוא זה שלא השליך את שמן האנפקטן, והיה משתמש בו.
 <big>א</big> ומתוך שעוסקים בענייני השמן השונים, מביאים עוד: <strong>נאמר בתמרוקי הנשים "...כי כן ימלאו ימי מרוקיהן</strong> <strong>ששה חדשים בשמן המור</strong> וששה חדשים בבשמים ובתמרוקי הנשים" (אסתר ב, יב). ומסבירים: <strong>מאי</strong> <small>[מה</small> הוא<small>]</small> <strong>"שמן המור"? רב הונא בר חייא אמר:</strong> הוא הנקרא עתה <strong>סטכתא. ר' ירמיה בר אבא אמר:</strong> "שמן המור" הריהו <strong>שמן</strong> הבא מן ה<strong>זית שלא הביא</strong> (הבשיל) <strong>שליש</strong> גידולו.
 <big>ב</big> ובעקבות דברי ר' ירמיה בר אבא ש"שמן המור" הוא שמן הבא מזית שלא הביא שליש, מביאים: <strong>תניא נמי הכי</strong> <small>[שנויה</small> ברייתא האומרת <small>גם כן כך]</small> ששמן הבא מזית שלא הביא שליש הריהו שמן <small>תמרוקים,</small> <strong>ר' יהודה אומר:</strong> מהו שמן <strong>אנפקנון?</strong> — <strong>שמן זית שלא הביא שליש. למה סכין אותו</strong> על הגוף? מפני <strong>ש</strong>הוא <strong>משיר את השיער ומעדן את הבשר.</strong>
 <big>ג</big> שנינו במשנתנו ש<strong>אין מביאין</strong> שמן למנחות <strong>מן הגרגרין שנשרו במים</strong> ולא מן הגרגרים הכבושים ולא מן השלוקים, ואם הביא מהם — פסול. ובענין זה <strong>תנו רבנן</strong> <small>[שנו חכמים]:</small> <strong>שמן</strong> הבא <strong>מן ה</strong><strong>זית</strong> שהיה <strong>כבוש</strong> במלח ובחומץ, או שהיה <strong>שלוק</strong> (מבושל), או שהיה <strong>שרוי</strong> במים, <strong>ו</strong>כן שמן זה <strong>של שמרים, ו</strong>כן שמן <strong>של ריח רע</strong> — <strong>לא יביא</strong> מהם למנחות, <strong>ואם</strong> עבר ו<strong>הביא</strong> אחד מאלה — <strong>פסול.</strong>
 <strong>בעי</strong> <small>[שאל]</small> <strong>רבה:</strong> עבר ו<strong>הקדישו</strong> לאחד מהשמנים הללו למנחות, <strong>מהו</strong> דינו <strong>שילקה עליו</strong> כעובר על איסור תורה, ו<strong>משום</strong> שהקדיש דבר שהוא <strong>בעל מום</strong> (הפסול בגופו) להקרבה? וצדדי השאלה: האם <strong>כיון</strong> ש<strong>פסול</strong> שמן זה להקרבה <strong>כבעל מום דמי</strong> <small>[נחשב],</small> וילקה כשאר מקדיש בעל מום. <strong>או דלמא</strong> <small>[שמא]</small> יש לומר כי <strong>אין בעל מום אלא בבהמה</strong> הפסולה להקרבה, ולא בשאר דברים הפסולים להקרבה, לכן אינו לוקה על כך. ומעירים: שאלה זו לא נפתרה, ולכך <strong>תיקו</strong> <small>[תעמוד,</small> תישאר<small>]</small> במקומה.
 <big>ד משנה</big> <strong>שלשה</strong> זמנים בשנה בהם מוסקים את ה<strong>זיתים הן, ובהן,</strong> בכל אחד מן הזמנים הללו מפיקים <strong>שלשה</strong> <strong>שלשה</strong> סוגי <strong>שמנים,</strong> ונמצא כי בסך הכל מופקים תשעה סוגי שמן בשנה אחת.
  ומפרטים: מסיק  <strong>הזית הראשון</strong> כיצד הוא נעשה? בעל הזית <strong>מגרגרו</strong> (קוטף זיתים בודדים) <strong>בראש הזית,</strong> שזיתים אלה ממהרים להבשיל, משום שהם חשופים לקרני השמש. <strong>וכותש</strong> אותם במכתשת <strong>ו</strong>לאחר מכן <strong>נותן</strong> אותם <strong>לתוך הסל</strong> העשוי נצרים דקים וביניהם חללים, וכך השמן ניגר מבעד לחללים לכלי שהסל נתון בתוכו. <strong>ר' יהודה אומר:</strong> כי אין שמים את הזיתים שנכתשו בתוך הסל עצמו, אלא על <strong>סביבות</strong> (דפנותיו, הסובבות) <strong>הסל,</strong> שכן באופן זה השמן מזוקק ונקי יותר. <strong>זה</strong> הוא השמן <strong>ה</strong><strong>ראשון</strong> המופק מהמסיק הראשון, והוא המובחר מכל השמנים.
  לאחר שתם השמן לצאת מהזיתים הכתושים שבסל, בעל הזיתים <strong>חזר וטוען</strong> על הזיתים <strong>בקורה</strong> הניתנת עליהם, ומתוך הלחץ שהיא לוחצת אותם ניגר שמן נוסף אל הכלי שמתחת לסל. ואף בזאת חולק <strong>ר' יהודה</strong> ה<strong>אומר</strong> כי אין מעמיסים על הזיתים הכבושים קורה (שלחצה רב, וגורם להוצאת שמן שאינו נקי), אלא היו מעמיסים על הזיתים <strong>באבנים</strong> — ו<strong>זה</strong> השמן היוצא מהם הוא השמן ה<strong>שני</strong> מזיתי המסיק הראשון.
  ולאחר מכן <strong>חזר</strong> ולקח את הזיתים שנכבשו במכתשת ונלחצו, <strong>וטחן</strong> אותם בריחיים, לפורר את הזיתים ולאפשר לשארית השמן שבתוכם לצאת החוצה, <strong>וטען</strong> על הזיתים הללו קורה — ו<strong>זה</strong> השמן היוצא מאלה הריהו השמן ה<strong>שלישי</strong> מזיתי המסיק הראשון.
  מבין שלושת השמנים הללו, השמן <strong>הראשון</strong> — כשר <strong>ל</strong>הדלקת ה<strong>מנורה</strong> שבמקדש, שנאמר בו "שמן זית זך" (ויקרא כד, ב), <strong>והשאר</strong> (שני השמנים האחרים) — כשרים <strong>למנחות.</strong>
 כיצד נעשה המסיק <strong>השני? מגרגרו</strong> מהזיתים הנמצאים <strong>ב</strong>זית שבקירבת <strong>ראש הגג</strong> של ביתו. שזיתים אלה מתבשלים מאוחר יותר מזיתי המסיק הראשון, <strong>וכותש</strong> אותם במכתשת, <strong>ונותן</strong> אותם <strong>לתוך הסל.</strong> ואילו <strong>ר' יהודה אומר:</strong> אין נותנים את הזיתים בתוך הסל, אלא ב<strong>סביבות</strong> (דפנות) <strong>הסל</strong> — <strong>ו</strong><strong>זה</strong> השמן היוצא מהזיתים הריהו השמן ה<strong>ראשון</strong> של זיתי המסיק השני.
  ולאחר מכן <strong>טוען</strong> את הזיתים הכתושים <strong>בקורה, ו</strong>אילו <strong>ר' יהודה אומר</strong> שאין מעמיסים על הזיתים אלא <strong>באבנים</strong> — ושמן <strong>זה</strong> הוא השמן ה<strong>שני</strong> מזיתי המסיק השני.
  ולאחר מכן <strong>חזר וטחן</strong> בריחיים את הזיתים שכבר יצא מהם שמן בקורה, ושב <strong>וטען</strong> אותם בקורה — ושמן <strong>זה</strong> הוא השמן ה<strong>שלישי</strong> של זיתי המסיק השני.
  ואף דינם של שלושת שמנים אלה, כדין שמני המסיק הראשון: השמן <strong>הראשון</strong> — כשר <strong>למנורה, והשאר</strong> — כשרים <strong>למנחות.</strong>
 והשמן מהמסיק ה<strong>שלישי:</strong> לאחר שנאספו הזיתים מן העץ, בעל הזית <strong>עוטנו</strong> (מניח את יבול הזיתים במעטן — הכלי בו מתרככים הזיתים לקראת כתישתם) <strong>בבית הבד,</strong> ושוהה שם יבול הזיתים הזה <strong>עד שילקה</strong> (יתרכך), <strong>ו</strong>לאחר מכן הריהו <strong>מעלהו</strong> מתוך המעטן <strong>ומנגבו</strong> (מייבשו) מן המוהל שעליו. ומשום שיש ריח רע בזיתים הללו ששהו במעטן, נעשית פעולה זו לא בתוך הבית אלא <strong>בראש הגג.</strong> ולאחר מכן הריהו <strong>כותש</strong> את הזיתים הללו במכתשת, <strong>ונותן</strong> אותם <strong>לתוך הסל,</strong> שיצא השמן מנקבי הסל, אל הכלי הנמצא תחתיו. ואילו <strong>ר' יהודה אומר</strong> שאין נותנים את הזיתים בתוך הסל, אלא ב<strong>סביבות</strong> (דפנות) <strong>הסל</strong> — <strong>ו</strong><strong>זה</strong> השמן היוצא מזיתים אלה הריהו השמן ה<strong>ראשון</strong> במסיק השלישי.
  ולאחר מכן הריהו נוטל את הזיתים הללו, <strong>ו</strong><strong>טוען</strong> אותם <strong>בקורה,</strong> זו דעת חכמים, ואילו <strong>ר' יהודה אומר</strong> שלא היה טוען אותם בקורה אלא <strong>באבנים</strong> — ו<strong>זה</strong> השמן היוצא מהם הוא השמן ה<strong>שני</strong> של זיתי המסיק השלישי.
  ולאחר מכן <strong>חזר</strong> ונטל את הזיתים הללו <strong>וטחן</strong> אותם בריחיים, ושב <strong>וטען</strong> אותם בקורה — ושמן <strong>זה</strong> היוצא מזיתים אלה הוא השמן ה<strong>שלישי</strong> מזיתי המסיק השלישי.
  ואף בדינם של שמנים אלה נקבע כי השמן <strong>הראשון</strong> — כשר <strong>למנורה, והשאר</strong> — כשרים <strong>למנחות.</strong>
 <big>ה גמרא</big> <strong>איבעיא להו</strong> <small>[נשאלה להם,</small> ללומדים<small>]</small> מהי הגירסה המדוייקת במשנה, האם <strong>"מגרגרו" תנן</strong> <small>[שנינו]</small> ומשמע הדברים: שקוטף זיתים בודדים, אותם שכבר הבשילו ביותר. <strong>או "מגלגלו" תנן</strong> <small>[שנינו],</small> ומשמע הדברים: שמניח <small>את הפירות שבראש האילן כדי שיתבשלו יפה? ומציעים:</small>
 <strong>תא שמע</strong> <small>[בוא</small> ו<small>שמע]</small> פתרון לבעיה זו <strong>ממה</strong> <strong>דתניא</strong> <small>[ששנויה</small> ברייתא<small>]?</small> מה שנאמר בשמן המובא למנורה במקדש <strong>"שמן זית</strong> זך" (שמות כז, כ) בא להורות, שיהא שמן זה <strong>מזיתו</strong> (מזיתים בשלים כל כך, שהשמן יוצא מהם מעצמו בלא לחץ. <strong>מכאן</strong> (מן הנאמר בכתוב זה) <strong>אמרו</strong> חכמים בתיאור דרך העשיה הנכונה של השמן: יבול ה<strong>זית</strong> ה<strong>ראשון</strong> — <strong>מגלגלו בראש הזית, ו</strong>לאחר מכן הריהו <strong>כונסו</strong> (מכניסו) <strong>לבית הבד, וטוחנו</strong> לזיתים <strong>בריחים</strong> (כדי לאפשר לשמן שבתוכם לזוב החוצה) <strong>ונותנו בסלין</strong> והשמן זב מהם לכלי שהם נתונים בתוכו — ה<strong>שמן היוצא ממנו,</strong> <strong>זה היה</strong> השמן ה<strong>ראשון</strong> הבא מהיבול הראשון.
  ולאחר מכן <strong>טען</strong> אותם <strong>בקורה</strong> — ה<strong>שמן היוצא ממנו, זה היה</strong> השמן ה<strong>שני</strong> של היבול הראשון. <strong>ו</strong>לאחר מכן <strong>חזר ופרק</strong> את הזיתים הללו מתוך הסלים, ו<strong>טחן</strong> אותם שוב בריחיים, וחזר <strong>וטען</strong> אותם בקורה או באבנים — <strong>זה היה</strong> השמן ה<strong>שלישי</strong> של היבול הראשון. השמן <strong>הראשון</strong> — <strong>כשר</strong> <strong>למנורה, והשאר</strong> — <strong>למנחות</strong> בלבד. <strong>וכן</strong> הוא עושה ביבול ה<strong>זית</strong> ה<strong>שני. ו</strong>אילו ביבול ה
 <strong>זית</strong> ה<strong>שלישי</strong> כיצד הוא עושה? <strong>עוטנו</strong> (מכניסו אל המעטן) הנמצא <strong>בבית הבד,</strong> ומניחו שם <strong>עד שילקה</strong> (שיתעפש ויתרכך), <strong>ו</strong>לאחר מכן הריהו <strong>מעלה</strong> אותו <strong>לראש הגג, ועושה אותו</strong> שם <strong>כמין תמרה</strong> (ערימה), והוא מונח שם <strong>עד שיזובו מימיו</strong> (הנוזלים שבו). <strong>ו</strong>אחר כך הריהו שב ו<strong>כונסו</strong> (מכניסו) <strong>לבית הבד, ו</strong>בבית הבד הריהו <strong>טוחנו בריחים, ונותנו בסלין</strong> — <strong>ו</strong>ה<strong>שמן היוצא ממנו, זה היה</strong> השמן ה<strong>ראשון</strong> של היבול השלישי.
  אחר כך הוא <strong>טען</strong> את הזיתים הללו <strong>בקורה</strong> — ה<strong>שמן היוצא ממנו, זה היה</strong> השמן ה<strong>שני</strong> של היבול השלישי. ולאחר מכן <strong>פרק</strong> את הזיתים מתוך הסל והקורה, ו<strong>חזר וטחן</strong> אותם בריחיים, ושב <strong>וטען</strong> אותם בקורה, כדי להוציא מהם את שארית השמן שבתוכם — ו<strong>זה היה</strong> השמן ה<strong>שלישי</strong> מן היבול השלישי. השמן <strong>הראשון</strong> מהם — כשר <strong>למנורה, ו</strong>אילו <strong>השאר</strong> — <strong>למנחות</strong> בלבד.
  שלא כדברי חכמים שאמרו כי בכל שלושת היבולים, היו טוחנים בתחילה את הזיתים כדי להוציא מהזיתים את השמן הראשון, <strong>ר' יהודה אומר</strong> כי לצורך הוצאת השמן הראשון שבכל שלושת היבולים <strong>לא היה טוחנו בריחים, אלא</strong> היה <strong>כותשו במכתשת. ו</strong>עוד חולק ר' יהודה על חכמים ואומר כי <strong>לא היה טוען</strong> את הזיתים <strong>בקורה אלא באבנים. ו</strong>עוד חולק ר' יהודה על חכמים ואומר כי <strong>לא היה נותנו ב</strong>תוך ה<strong>סלין</strong> עצמם, <strong>אלא לתוך סביבות הסל.</strong> ומכאן פתרון לשאלה בנוסח המדויק של משנתנו, שהוא "מגלגלו".
  ולאחר שהובאו דברי ברייתא זו, נפנים להקשות על דברי משנתנו: <strong>הא גופא קשיא</strong> <small>[היא עצמה קשה],</small> שכן זה ששנינו בדברי התנא הראשון שבמשנתנו שלצורך הוצאת השמן הראשון בשלושת היבולים היה <strong>כותש</strong> ונותן לתוך הסל — כשיטת <strong>מני</strong> <small>[מי היא]?</small> כשיטת <strong>ר' יהודה היא,</strong> ולא כשיטת חכמים שבברייתא (האומרים שהיה טוחנם בריחיים). ואולם אחר כך שונים אנו בדברי התנא הראשון שבמשנתנו שמניחים את הזיתים ב<strong>תוך הסל,</strong> ולא בדפנותיו, ואם כן <strong>אתאן</strong> <small>[באנו]</small> איפוא <strong>ל</strong>שיטתם של <strong>רבנן</strong> <small>[חכמים]</small> שבברייתא, ולא כר' יהודה!
  ומשיבים:  <strong>האי</strong> <small>[זה]</small> ה<strong>תנא</strong> של משנתנו <strong>סבר לה כותיה בחדא ופליג עליה בחדא</strong> <small>[סבור הוא כמותו,</small> כר' יהודה, <small>ב</small>דבר <small>אחד, וחולק עליו ב</small>דבר <small>אחד].</small>
 <big>ו משנה</big> ולאחר שתוארו במשנה הקודמת תשעת השמנים, מגדירים את סדר חשיבותם: השמן <strong>הראשון שב</strong>מסיק ה<strong>ראשון</strong> — <strong>אין למעלה</strong> באיכותו <strong>הימנו</strong> (ממנו). השמן <strong>השני שב</strong>מסיק ה<strong>ראשון, ו</strong>השמן <strong>הראשון שב</strong>מסיק ה<strong>שני</strong> — <strong>שוין</strong> בחשיבותם, והריהם איפוא מדרגה שניה של שמנים. השמן <strong>השלישי שב</strong>מסיק ה<strong>ראשון ו</strong>השמן <strong>השני שב</strong>מסיק ה<strong>שני ו</strong>כן השמן <strong>הראשון שב</strong>מסיק ה<strong>שלישי</strong> — <strong>שוין</strong> זה לזה בחשיבותם, והריהם איפוא מדרגה שלישית של השמנים. השמן <strong>השלישי שב</strong>מסיק ה<strong>שני ו</strong>השמן <strong>השני שב</strong>מסיק <strong>ה</strong><strong>שלישי</strong> — <strong>שוין</strong> זה לזה, והריהם איפוא מדרגה רביעית של השמנים. ואילו השמן <strong>השלישי שב</strong>מסיק ה<strong>שלישי</strong> — הוא בדרגה חמישית מכל השמנים הללו ו<strong>אין</strong> שמן שהוא <strong>למטה</strong> באיכותו <strong>הימנו.</strong>
 ומעירים: למדנו כי למנחות מביאים מכל השמנים הללו, ואילו למנורה אין מביאים אלא מהשמן הראשון שבכל מסיק, ואולם <strong>אף כל המנחות היו בדין</strong> (ראויות להילמד בקל וחומר) <strong>שיטענו</strong> (שיחוייבו) ב<strong>שמן זית זך,</strong> וכשמן המנורה, ומקל וחומר: ו<strong>מה</strong> ה<strong>מנורה</strong> הקלה <strong>ש</strong>השמן בה <strong>אינה</strong> מיועדת <strong>לאכילה</strong> של המזבח — <strong>טעונה</strong> (חייבת) ב<strong>שמן זית זך, מנחות</strong> החמורות <strong>שהן</strong> מיועדות <strong>לאכילה</strong> של המזבח — <strong>אינו דין שיטענו שמן זית זך!</strong> אולם <strong>לכך</strong> <strong>תלמוד לומר</strong> (מלמדנו הנאמר) "...שמן זית <strong>זך כתית למאור</strong> להעלות נר תמיד" (שמות כז, ב) — לומר: כתית נדרש רק למאור, לנרות המנורה, <strong>ואין זך כתית</strong> נדרש <strong>למנחות.</strong>
## דף פו:
 <big>א גמרא</big> שנינו במשנתנו בסדר החשיבות של תשעת השמנים המנויים בה, כי השמן השני שבמסיק הראשון והשמן הראשון שבמסיק השני <strong>שוין</strong> בחשיבותם. ומקשים על כך: <strong>והא</strong> <small>[והרי]</small> אין הם שוים, שכן כבר <strong>אמרת</strong> לפני כן, במשנה הקודמת, כי רק השמן ה<strong>ראשון</strong> שבכל אחת משלושת המסיקים הוא הכשר <strong>למנורה, ו</strong>אילו <strong>השאר</strong> אינם כשרים למנורה אלא <strong>למנחות</strong> בלבד, ונמצא איפוא שהשמן השני מהמסיק הראשון — אינו כשר למנורה, בעוד שהשמן הראשון מהמסיק השני כשר למנורה! <strong>אמר רב נחמן בר יצחק</strong> בתשובה: <strong>מאי</strong> <small>[מה</small> פירוש<small>]</small> <strong>"שוין"?</strong> שהם <strong>שוין ל</strong>ענין <strong>מנחות,</strong> שאף מן הראשון שבשני יכול להביא למנחות.
 <big>ב</big> עוד שנינו במשנתנו ש<strong>אף כל המנחות היו</strong> ראויות להילמד <strong>בדין</strong> (במידת קל וחומר) שאין מביאים להן אלא מן השמן הראשון, אלא שלמדנו מן הכתוב "שמן זית זך כתית למאור" (שמות כז, כ) שאין דין זה נוהג אלא בשמן למנורה. ועוד בדרשות על כתוב זה <strong>תנו רבנן</strong> <small>[שנו חכמים]:</small> מה שנאמר בכתוב: "שמן זית <strong>זך"</strong> — <strong>אין</strong> משמעות המלה <strong>"זך" אלא נקי,</strong> שעל שמן זה להיות נקי, כגון זה שיצא מן הזיתים מעצמו. <strong>ר' יהודה אומר:</strong> מה שנאמר בכתוב בענין השמן <strong>"כתית"</strong> — <strong>אין</strong> משמעות המלה <strong>"כתית" אלא</strong> זה שהוא <strong>כתוש</strong> במכתשת. ואין בכלל זה השמן היוצא מזיתים שנטחנו בריחיים.
  ומעתה יש לדון: <strong>יכול יהא</strong> הדין ש<strong>שמן</strong> <strong>זך כתית</strong> <strong>פסול למנחות?</strong> לכך <strong>תלמוד לומר</strong> במנחה הבאה עם קרבן התמיד <strong>"ועשרון סלת בלול בשמן כתית"</strong> (שם כט, מ), שאף השמן הבא בשאר מנחות יכול להיות שמן כתית. וממשיכים לדון, <strong>אם כן</strong> הוא הדין, שאף השמן של שאר המנחות הריהו שמן כתית, <strong>מה תלמוד לומר</strong> בשמן המנורה <strong>"למאור"</strong> ("שמן זית זך כתית למאור"), שהרי אין זה דין המיוחד דווקא למנורה? <strong>אלא</strong> ללמדנו שהשמן הבא למאור בא רק משמן כתית, ואולם השמן הבא למנחות, אף שאפשר להביאו גם כן משמן כתית, הריהו כשר גם משאר השמנים. וטעם הדבר — <strong>מפני החיסכון</strong> בממון.
  ושואלים:  <strong>מאי</strong> <small>[מה</small> ענין<small>]</small> <strong>"חיסכון"</strong> יש כאן, בכך שהותרו שאר המנחות להיות מובאות אף משמן שאינו כתית? <strong>אמר ר' אלעזר: התורה חסה על ממונן של ישראל,</strong> וכיון שמנחות מובאות לרוב, לא הצריכה אותם להביאן משמן <strong>מובחר ויקר שכזה.</strong>
 <big>ג</big> ועוד בענין שמן המנורה. על הנאמר בענין מצות הדלקת המנורה במקדש <strong>"צו את בני ישראל ויקחו אליך שמן זית זך</strong> כתית למאור להעלות נר תמיד" (ויקרא כד, ב), <strong>אמר ר' שמואל בר נחמני:</strong> לשון המיעוט <strong>"אליך"</strong> בא להורות, שכך אמר הקדוש ברוך הוא לעם ישראל: לך ובעבורך נועדה מצוה זו, להראות חיבתך לפני, <strong>ולא לי,</strong> כי <strong>לא לאורה</strong> של המנורה <strong>אני צריך.</strong>
 וכן גם בענין מצוות העמדת <strong>שלחן</strong> לחם הפנים <strong>בצפון</strong> ההיכל, <strong>ומנורה</strong> <strong>בדרום</strong> ההיכל, בריחוק זה מזה — <strong>אמר ר' זריקא, אמר ר' אלעזר,</strong> שכך אמר הקדוש ברוך הוא לעם ישראל: <strong>לא לאכילה</strong> של הלחם המונח על שולחן הפנים <strong>אני צריך, ולא לאורה</strong> של המנורה <strong>אני צריך,</strong> ולכך אין השולחן עומד בצד המנורה, וכמנהג בני אדם הנותנים את שולחן אכילתם במקום שיש בו אור.
 וכיוצא בדבר בענין הנאמר בבנין בית המקדש של שלמה <strong>"ויעש לבית חלוני שקפים אטמים"</strong> (מלכים א ו, ד) — <strong>תנא</strong> <small>[שנה</small> החכם<small>]</small> בפירוש הדברים, שכך אמר הקדוש ברוך הוא: עשו את פתחי הבית <strong>שקופין</strong> (צרים) <strong>מבפנים</strong> (כלפי פנים), <strong>ואטמים</strong> (רחבים) <strong>מבחוץ</strong> (כלפי חוץ), ושלא כמנהג הרווח בבנין בתים בהם הפתח כלפי חוץ צר והולך ומתרחב כלפי פנים, שכן <strong>לא לאורה אני צריך.</strong>
 <big>ד</big> ועוד בדרשות חכמים על הכתוב בענין המנורה במקדש. מה שהזכיר הכתוב (בציווי ההדלקה) <strong>"מחוץ לפרכת העדות באהל מועד</strong> יערוך אותו אהרן מערב עד בקר לפני ה' תמיד..." (ויקרא כד, ב) לשון "עדות", הרי זה בא להורות כי הדלקה זו <strong>עדות הוא לכל באי עולם שהשכינה שורה בישראל.</strong>
 <strong>ואם תאמר:</strong> שציוה הקדוש ברוך הוא על ההדלקה כי <strong>לאורה</strong> של מנורה <strong>אני צריך</strong> — אין לומר כן, <strong>והלא כל ארבעים שנה שהלכו</strong> בני <strong>ישראל במדבר</strong> סיני עד כניסתם לארץ ישראל <strong>לא הלכו אלא לאורו</strong> של הקדוש ברוך הוא בעמוד האש אשר האיר לפניהם את הלילה, ומה צורך לו באור המנורה! <strong>אלא עדות הוא לכל באי עולם שהשכינה שורה בישראל.</strong>
 ומבררים: <strong>מאי</strong> <small>[מה]</small> הדבר בו מתבטאת <strong>עדותה</strong> של המנורה על כך? <strong>אמר רבא: זה נר מערבי</strong> שבמנורה, <strong>ש</strong>היו <strong>נותנין בה,</strong> בנר המערבי, כמות <strong>שמן</strong> שהיא <strong>כנגד</strong> (בדומה) לכל שאר <strong>חברותיה</strong> (הנרות האחרים) ולא יותר, <strong>ו</strong>עם זאת, בערבו של כל יום נר זה היה הנר הראשון שהודלק, <strong>ו</strong><strong>ממנה היה</strong> הכהן <strong>מדליק</strong> את המנורה, <strong>ו</strong>בבוקר כשהיה הכהן מיטיב את הנרות, <strong>בה היה</strong> הכהן <strong>מסיים,</strong> שכן אף שהודלקה ראשונה היתה כבה אחרונה. וזהו נס קבוע שהיה במקדש.
 <big>ה משנה</big> <strong>מאין היו מביאין את היין</strong> לנסכים? יינם של המקומות הנקראים <strong>בשם</strong> <strong>קדוחים ועטולין</strong> הוא <strong>אלפא</strong> (הראשון והמובחר) <strong>ל</strong>כל <strong>יין</strong> אחר, וממנו ראוי להביא לכתחילה לנסכים. <strong>שניה להן</strong> בטיב היין הם המקומות הנקראים <strong>בית רימה ובית לבן בהר וכפר סיגנא</strong> הנמצאת <strong>בבקעה.</strong> ומבהירים: אמנם <strong>כל</strong> ה<strong>ארצות היו כשרות</strong> להביא מהן את היין, <strong>אלא מיכן</strong> (מהמקומות המנויים למעלה) <strong>היו מביאין</strong> לכתחילה.
 <strong>אין מביאין</strong> יין לנסכים <strong>לא מבית הזבלים</strong> (כרם המדושן בזבל) <strong>ולא מבית השלחים</strong> (כרם המושקה בידי אדם) <strong>ולא ממה</strong> (מגפנים) <strong>שנזרע ביניהן</strong> זרעים שונים. ואין זה אלא לכתחילה, <strong>ו</strong>אולם <strong>אם הביא</strong> — יין זה <strong>כשר</strong> לנסכים. וכן <strong>אין מביאין</strong> לכתחילה לנסכים יין <strong>הליסטיון</strong> (העשוי מענבים שהתמתקו ביותר על ידי השמש), <strong>ו</strong>אולם <strong>אם הביא</strong> — הריהו <strong>כשר. אין מביאין</strong> לנסכים מן היין ה<strong>ישן</strong> שעברה עליו שנה, אלו <strong>דברי רבי, ו</strong>אילו <strong>חכמים מכשירין</strong> להבאה לנסכים מן היין הישן. <strong>אין מביאין</strong> לנסכים <strong>לא</strong> מהיין <strong>ה</strong><strong>מתוק ולא מעושן</strong> (שנעשה מענבים שהעלו עשן מתחתיהם על מנת להיטיב את טעמם), <strong>ולא</strong> מן היין ה<strong>מבושל</strong> באש. <strong>ו</strong>בשלושת יינות אלה, אף בדיעבד, <strong>אם הביא</strong> — הריהו <strong>פסול</strong> לנסכים. <strong>ואין מביאין מן הדליות</strong> (גפנים המודלות על גבי עמודים או עצים), <strong>אלא מן</strong> הגפנים <strong>הרגליות</strong> (השטוחות על פני הקרקע), שפירותיהן משובחים יותר. <strong>ו</strong>מביאים <strong>מן הכרמים העבודין</strong> (המעובדים, שעודרים תחת הגפנים פעמיים בשנה).
 <strong>ו</strong>את היין הבא לנסכים <strong>לא כונסין</strong> (מכניסים) <strong>אותו בחצבין</strong> (כדים) <strong>גדולים</strong> שכן בכך נפגם טיבו של היין, <strong>אלא בחביות קטנות. ו</strong>אף בחביות אלה <strong>אינו ממלא את החבית עד פיה,</strong> אלא משאיר מקום פנוי. וטעם הדבר — <strong>כדי שיהא ריחו</strong> של היין <strong>נודף</strong> (מתפשט בחלל החבית, ונאסף אל מתחת למגופת החבית).
  ואף ביין הנמצא בחבית קטנה, <strong>אינו מביא</strong> לנסכים <strong>מ</strong>היין הנמצא ב<strong>פיה</strong> של החבית — <strong>מפני</strong>
## דף פז.
 <strong>הקמחין</strong> (אבק לבן של עובש יין, הדומה לקמח, הצף על פני היין) <strong>ו</strong>כן <strong>לא</strong> מביאים <strong>מ</strong>היין הנמצא ב<strong>שוליה</strong> (תחתיתה) של החבית. וטעם הדבר — <strong>מפני השמרים</strong> השוקעים אל תחתית החבית. <strong>אלא מביא</strong> <strong>מ</strong>היין הנמצא ב<strong>שלישה</strong> האמצעי של החבית, כלומר, <strong>מאמצעה</strong> של החבית.
 <strong>כיצד הוא בודק</strong> את היין? <strong>הגזבר יושב</strong> בצד חבית היין הנבדקת, <strong>ו</strong>עוקב אחר הוצאת היין מהחבית, כאשר <strong>הקנה</strong> (אמת מידה) נתון <strong>בידו,</strong> ואם <strong>ראה הגזבר שהיין היוצא מהחבית</strong> <strong>זרק</strong> (מושך עמו בכח) גם <strong>הגיר</strong> החלק הלבן הצף על פני השמרים — מייד <strong>הקיש</strong> הגזבר <strong>בקנה</strong> שבידו, כסימן שיש לסגור את ברז החבית, ולא למשוך ממנה עוד יין לנסכים.
 <strong>ר' יוסי בר' יהודה אומר:</strong> יין <strong>שיש בו קמחין</strong> — הריהו <strong>פסול</strong> כולו להבאה לנסכים, וטעם הדבר — <strong>ש</strong>כן <strong>נאמר</strong> בדין הקרבנות <strong>"...תמימים יהיו לכם"</strong> (במדבר כח, יט), וממשיך הכתוב ואומר בפסוק שלאחריו <strong>"ומנחתם</strong> סלת בלולה..." (שם כ), ועוד נאמר לאחר מכן "מלבד עולת התמיד ומנחתו תעשו <strong>תמימים יהיו לכם ונסכיהם"</strong> (שם לא). שמפסוקים אלה למדים כי כקרבנות עצמם אף הסולת והשמן הבאים למנחות, והיין הבא לנסכים, שהם צריכים להיות בתכלית השלמות ("תמימים"). ואילו יין זה שעלו בו קמחים — אינו "תמים", ולכך הריהו פסול.
 <big>א גמרא</big> שנינו במשנתנו כי <strong>אין מביאין</strong> יין לנסכים <strong>לא</strong> מהיין ה<strong>מתוק ולא</strong> מהיין ה<strong>מבושל ולא</strong> מהיין ה<strong>מעושן, ואם</strong> עבר ו<strong>הביא</strong> — הרי זה <strong>פסול</strong> להקרבה. ושואלים על כך: <strong>והא קתני רישא</strong> <small>[והרי הוא</small> התנא עצמו <small>שנה בראש,</small> לפני כן במשנה<small>]</small> כי <strong>אין מביאין</strong> לנסכים <strong>את הליסטיון</strong> שהוא יין מתוק, <strong>ו</strong>אולם בדיעבד <strong>אם הביא</strong> —
 <strong>הרי זה</strong> <strong>כשר! אמר רבינא:</strong> אכן אף הליסטיון פסול לנסכים גם בדיעבד, ויש לתקן גירסת משנתנו ו<strong>כרוך</strong> (צרף) את דין הליסטיון <strong>ותני</strong> <small>[ושנה]</small> אותו עם דינם של היין המתוק והמעושן והמבושל, שכל אלה אף בדיעבד פסולים. <strong>רב אשי אמר</strong> תירוץ אחר: <strong>חוליא דשימשא</strong> <small>[מתיקות של שמש],</small> כזו שיש בהליסטיון — <strong>לא מאיס</strong> <small>[אינה מאוסה],</small> ולכן בדיעבד הוא כשר, ואולם טעם <strong>חוליא דפירא</strong> <small>[מתיקות של פרי]</small> שמוסיפים בו דברים — הריהו <strong>מאיס</strong> <small>[מאוס]</small> משום שיש בו טעם אחר, ולכך יין זה פסול אף בדיעבד.
 <big>ב</big> עוד שנינו במשנתנו כי <strong>אין מביאין</strong> לנסכים מן היין ה<strong>ישן,</strong> אלו הם <strong>דברי רבי, ו</strong>אילו <strong>חכמים מכשירין.</strong> ובענין זה <strong>אמר חזקיה: מאי טעמא</strong> <small>[מה הטעם]</small> של <strong>רבי?</strong> — שכן <strong>אמר קרא</strong> <small>[הכתוב]</small> בדין <small>הנסכים "ונסכיהם חצי ההין יהיה לפר ושלישית ההין לאיל ורביעית ההין</small> <strong>לכבש יין..."</strong>(שם, יד), והדגיש הכתוב "לכבש יין" לדמות את היין לכבש: <strong>מה כבש</strong> הבא לקרבן אינו אלא זה שהוא <strong>בן</strong> (בתוך) <strong>שנתו</strong> הראשונה, <strong>אף יין</strong> הבא לנסכים אינו אלא זה שהוא <strong>בן שנתו,</strong> ולא הישן.
  ומקשים על הסבר זה: <strong>אי</strong> <small>[אם]</small> כך הוא, תאמר אף: <strong>מה כבש בן שתי שנים</strong> (בשנתו השנית, משעה שאין הוא בכלל "בן שנתו") — הריהו <strong>פסול</strong> להקרבה, אף בדיעבד, <strong>אף יין בן שתי שנים</strong> (בשנתו השנית), שהוא בכלל "ישן" — הריהו <strong>פסול</strong> אף בדיעבד! <strong>וכי תימא</strong> <small>[ואם תאמר]</small> כי אכן <strong>הכי נמי</strong> <small>[כך</small> הוא <small>גם כן</small><strong>]</strong> שאף בדיעבד הריהו פסול, <strong>ו</strong>אולם אין לומר כך, שכן <strong>התניא</strong> <small>[הרי שנויה</small> ברייתא<small>]</small> מפורשת האומרת ש<strong>יין בן שתי שנים</strong> — לכתחילה <strong>לא יביא</strong> לנסכים, <strong>ו</strong>אולם <strong>אם</strong> עבר ו<strong>הביא</strong> — הריהו <strong>כשר.</strong> ומחזקים את השאלה: והרי <strong>ברייתא זו היא כשיטת רבי, שכן</strong> <strong>מאן</strong> <small>[מי]</small> התנא ש<strong>שמעת ליה</strong> <small>[אותו]</small> ש<strong>אמר</strong> שיין ישן <strong>לא יביא?</strong>
 הלוא זה <strong>רבי</strong> בשיטתו במשנתנו, <strong>וקאמר</strong> <small>[והוא אמר]</small> עוד בברייתא ש<strong>אם הביא</strong> — <strong>כשר! אלא אמר רבא: היינו טעמא</strong> <small>[זהו הטעם]</small> לשיטת <strong>רבי</strong> שאין מביאים לכתחילה מן היין הישן — <strong>דכתיב</strong> <small>[ש</small>כן <small>נאמר]</small> בתיאור היין המשובח (שמפני סכנותיו <small>מזהירנו הכתוב)</small> <strong>"אל תרא יין כי יתאדם"</strong> (משלי כג, כט—ל). הרי איפוא שהיין האדום הוא המשובח, ואין אדמימות זו מצויה ביין אלא בשנתו הראשונה.
 <big>ג</big> שנינו במשנה בדין היין לנסכים, ש<strong>אין מביאין לא מן הדליות</strong> אלא מן הרוגליות, ומן הכרמים העבודים. ובענין זה של כרמים העבודים, מביאים עוד מה ש<strong>תנא</strong> <small>[שנה]</small> החכם בברייתא: אין מביאים יין לנסכים אלא מ<strong>כרמים העבודים פעמים בשנה</strong> ולא פעם אחת.
  ומביאים כי <strong>רב יוסף הוה ליה קרנא דפרדיסא דרפיק ביה טפי ריפקא</strong> <small>[היתה לו חלקת פרדס,</small> כרם, <small>שעדר בה עידור יתר],</small> ששב ועדר בה, <strong>ועבד</strong> <small>[ועשה,</small> הניב<small>]</small> אותו פרדס ענבים משובחים ביותר, שעשו מהן <strong>חמרא</strong> <small>[יין]</small> כה חזק, שניתן היה לשתיה רק באופן <strong>דדרי מיא</strong> <small>[שמזגו</small> בו <small>מים]</small> בכמות שהיא <strong>על חד תרין</strong> <small>[על אחת שתיים,</small> פי שנים<small>]</small> מכמות המים הנמזגת ליין רגיל.
 <big>ד</big> עוד שנינו במשנתנו, ש<strong>לא היו כונסין אותן,</strong> את היין לנסכים <strong>בחצבין גדולים</strong> אלא בחביות קטנות, שיישמר טעמן. ובעניינן של חביות קטנות אלה מביאים מה ש<strong>תנא</strong> <small>[שנה]</small> החכם בברייתא: המדובר ב<strong>חביות כדיות</strong> (כעין הכדים) הללו ה<strong>לודיות</strong> (הבאות מהעיר לוד), <strong>ובינוניות</strong> הן בגודלן.
  ועוד נמסר בהנהגה הנכונה ביין המובא לנסכים, ש<strong>אין מניחין אותן,</strong> את חביות היין הללו, במקום אחד ובאופן שהן נמצאות <strong>שתים שתים</strong> (אחת על גבי חברתה), <strong>אלא</strong> מניח כל <strong>אחת</strong> ו<strong>אחת</strong> מהחביות בנפרד.
 <big>ה</big> ובדרך בדיקת היין שנינו במשנתנו <strong>כיצד</strong> היה הגזבר שבמקדש <strong>בודק</strong> את היין, שאין בו קמחים ושמרים? ה<strong>גזבר</strong> היה <strong>יושב</strong> בצד חבית היין הנבדקת, <strong>ו</strong>עוקב אחר הוצאת היין מהחבית, כאשר ה<strong>קנה</strong> (אמת מידה) נתון <strong>בידו,</strong> ואם ראה הגזבר שהיין היוצא מהחבית <strong>זרק</strong> (מושך עמו בכח) גם <strong>הגיר</strong> (החלק הלבן הצף על פני השמרים) — מייד הגזבר <strong>הקיש בקנה</strong> שבידו, והרי זה כסימן שיש לסגור את ברז החבית, ולא למשוך ממנה עוד יין, שכן אין יין זה כשר לנסכים. ובענין זה <strong>תנא</strong> <small>[שנה]</small> החכם בברייתא כתוספת ביאור לדברי משנתנו: הכוונה היא שראה הגזבר שהיין <strong>זרק</strong> את <strong>הגיר של שמרים,</strong> אז ה<strong>גזבר הקיש בקנה.</strong>
 ושואלים: מדוע הגזבר מקיש בקנה, <strong>ולימא ליה מימר</strong> <small>[ושיאמר לו,</small> לשואב היין מהחבית ב<small>אמירה]</small> לסתום את החבית! <small>ומשיבים: עדיף שהדבר ייעשה לא בדיבור. והרי זה</small> <strong>מסייע ליה</strong> <small>[לו]</small> <strong>לר' יוחנן,</strong> שכן <strong>אמר ר' יוחנן: כשם שהדיבור</strong> (בקול נעימה) הריהו <strong>יפה</strong> (מועיל) <strong>ל</strong>ריח ה<strong>בשמים,</strong> <strong>כך</strong> ה<strong>דיבור</strong> הריהו <strong>רע</strong> (מזיק) <strong>ליין,</strong> ולכן נמנע הגזבר מלדבר סמוך לו.
 <big>ו</big> שנינו במשנתנו ש<strong>ר' יוסי בר ר' יהודה אומר</strong> כי יין שיש בו קמחים פסול לנסכים. ובענין זה <strong>בעי</strong> <small>[שאל]</small> <strong>ר' יוחנן:</strong> אדם שעבר ו<strong>הקדישו</strong> ליין שכזה לנסכים, <strong>מהו</strong> דינו לענין זה <strong>שילקה עליו</strong> כעובר על איסור תורה, ו<strong>משום</strong> שהקדיש דבר שהוא <strong>בעל מום</strong> (הפסול בגופו) להקרבה? וצדדי השאלה: האם <strong>כיון</strong> ש<strong>פסול</strong> הוא יין זה להקרבה <strong>כבעל מום</strong> הוא <strong>דמי</strong> <small>[נחשב],</small> וילקה על הקדשתו זו, כשאר מקדיש בעל מום. <strong>או דלמא</strong> <small>[שמא]</small> יש לומר כי <strong>אין</strong> דין <strong>בעל מום אלא בבהמה</strong> הפסולה להקרבה, ולא בשאר דברים הפסולים להקרבה, ולכן אינו לוקה על כך. ומעירים: שאלה זו לא נפתרה, ולכך <strong>תיקו</strong> <small>[תעמוד,</small> תישאר<small>]</small> במקומה.
 <big>ז</big> ובסיכומו של הפרק בו נידונו דיני הסולת והשמן והיין המובחרים, מביאים עוד בעניינם של בעלי החיים המובחרים לקרבנות. <strong>תנו רבנן</strong> <small>[שנו חכמים]</small> בברייתא: <strong>ה</strong><strong>אלים</strong> המובחרים ביותר — אלה הבאים <strong>ממואב;</strong> ה<strong>כבשים</strong> המובחרים ביותר — אלה הבאים <strong>מחברון;</strong> ה<strong>עגלים</strong> המובחרים ביותר — אלה הבאים <strong>משרון;</strong> ה<strong>גוזלות</strong> של יונים המובחרים ביותר — אלה הבאים <strong>מהר המלך.</strong>
 <strong>ר' יהודה אומר:</strong> היו <strong>מביאין</strong> למקדש <strong>כבשים</strong> כה משובחים, כאלה <strong>שגבהן</strong> היה <strong>כרחבן,</strong> שכל כך היו שמנים שהיו רחבים כמידת גובהם. <strong>אמר רבא בר רב שילא: מאי טעמא</strong> <small>[מה הטעם,</small> המקור<small>]</small> לדברי <strong>ר' יהודה</strong> שהיו מביאים למקדש כבשים כאלה? <strong>דכתיב</strong> <small>[ש</small>כן <small>נאמר]</small> בדברי הנביא ישעיהו: "ונתן מטר זרעך אשר תזרע את האדמה ולחם תבואת האדמה והיה דשן ושמן <strong>ירעה מקנך ביום ההוא כר נרחב"</strong> (ישעיהו ל, כג), ומשמעות "כר נרחב" — כבש רחב.
 <big>ח</big> ומתוך דברים אלה נחתם פרק זה עוד בדרשות הנאמר בנבואות ישעיהו שעניינן בנין הארץ. <strong>כתיב</strong> <small>[נאמר]:</small> <strong>"על חומתיך ירושלים הפקדתי שמרים כל היום וכל הלילה תמיד לא יחשו המזכירים את ה' אל דמי לכם"</strong> (שם סב, ו). ושואלים: <strong>מאי</strong> <small>[מה]</small> השומרים על חומות ירושלים <strong>אמרי</strong> <small>[אומרים]</small> כהזכרה לה'? ומשיבים: <strong>הכי</strong> <small>[כך]</small> <strong>אמר רבא בר רב שילא:</strong> כך הם אומרים, <strong>"אתה תקום תרחם ציון</strong> כי עת לחננה כי בא מועד" (תהלים קב, יד).
 <strong>רב נחמן בר יצחק אמר:</strong> כך הם אומרים <strong>"בונה ירושלים ה'</strong> נדחי ישראל יכנס" (שם קמז, ב). ושואלים: <strong>ומעיקרא</strong> <small>[ומתחילה],</small> בזמן שבית המקדש היה קיים, וירושלים בנויה וכל עם ישראל כנוס בארצו, <strong>מאי הוו אמרי</strong> <small>[מה היו אומרים]</small> אותם המלאכים? <strong>אמר רבא בר רב שילא:</strong> היו אומרים <strong>"כי בחר ה' בציון אוה למושב לו,</strong> זאת מנוחתי עדי עד פה אשב כי אויתיה..." (שם קלב, יג— יד).
 
 <big>א משנה</big> <strong>שתי מדות</strong> (כלי מדידה) <strong>של</strong> הדבר ה<strong>יבש היו</strong> נהוגות <strong>במקדש,</strong> ובהם היו מודדים את הסולת למנחות, והם: כלי מידה של <strong>עשרון</strong> (עשירית האיפה), <strong>ו</strong>כלי מידה של <strong>חצי עשרון. ר' מאיר</strong> חולק על כך ו<strong>אומר</strong> כי שלושה סוגי כלי היו: כלי מידה של <strong>עשרון</strong> ועוד סוג נוסף של כלי מידה <strong>של</strong> <strong>עשרון, ו</strong>כלי מידה של <strong>חצי עשרון.</strong>
 ומסבירים את שימושיהם של הכלים הללו: כלי המידה של <strong>עשרון,</strong> ל<strong>מה</strong> (לאיזו תכלית) <strong>היה משמש? שבו היה מודד לכל המנחות,</strong> שהרי כל המנחות באות משיעור עשרון סולת ומעלה. ומדידת הסולת לכל המנחות היתה נעשית בכלי של עשרון, ש<strong>לא היה מודד לא ב</strong>כלי של <strong>שלשה</strong> עשרונים <strong>ל</strong>מנחת נסכים של <strong>פר,</strong> <strong>ולא</strong> היה מודד <strong>ב</strong>כלי <strong>של שנים</strong> <strong>ל</strong>מנחת נסכים של <strong>איל,</strong> <strong>אלא</strong> היה <strong>מודדן</strong> בכלי של <strong>עשרונות,</strong> אחד אחרי השני.
  וכלי מדידה זה של <strong>חצי עשרון</strong> ל<strong>מה היה משמש?</strong> — <strong>שבו היה מודד</strong> את חצי עשרון הסולת המובא ל<strong>חביתי</strong> (מנחת חביתין של) <strong>כהן גדול,</strong> המביא בכל יום עשרון שלם, שאותו היו מחלקים לשנים, <strong>מחצה</strong> ממנו קרבה <strong>בבקר ו</strong>ה<strong>מחצה</strong> השנית קרבה <strong>בין הערבים,</strong> וחלוקת עשרון זה לשני חצאי עשרונים היתה נעשית בכלי זה.
 <big>ב גמרא</big> שנינו במשנתנו שר' מאיר חולק על דברי תנא קמא, והריהו סבור ששלושה סוגי כלי מדידה היו במקדש: שנים של עשרון, וכלי מדידה נוסף של חצי עשרון. ובענין זה עוד <strong>תניא</strong> <small>[שנויה</small> ברייתא<small>]:</small> <strong>היה ר' מאיר אומר, מה תלמוד לומר</strong> (מלמדנו הנאמר) <strong>"עשרון עשרון לכבש האחד"</strong> (במדבר כח, כט)? — <strong>מלמד ששתי עשרונות</strong> (שני מיני כלי מדידה של עשרון) <strong>היו במקדש, אחד</strong> מהם היה מכיל כדי עשרון רק כשהדבר הנמדד בו היה <strong>גדוש</strong> מעל שפת הכלי, <strong>ואחד</strong> מהם היה גדול ממנו, והיה מכיל כדי עשרון גם כשהדבר הנמדד בו הריהו <strong>מחוק</strong> (שטוח, משתווה לפני שפת הכלי).
  ולמה היה משמש כלי המדידה שהכיל עשרון ב<strong>גדוש</strong> — <strong>שבו היה מודד</strong> את <strong>עשרון הסולת המובא</strong> <strong>לכל המנחות.</strong>
## דף פז:
 ואילו בכלי העשרון ה<strong>מחוק</strong> — <strong>שבו היה מודד</strong> עשרון סולת <strong>ל</strong>צורך <strong>חביתי כהן גדול.</strong>
 <strong>וחכמים</strong> החלוקים על ר' מאיר, <strong>אומרים</strong> כי <strong>לא היה שם</strong> במקדש שני כלי מדידה לעשרון, <strong>אלא</strong> כלי <strong>עשרון אחד</strong> בלבד. ומקור שיטתם של חכמים — <strong>ש</strong>כן <strong>נ</strong> <strong>אמר: "ועשרון אחד לכבש האחד"</strong> (במדבר כט, ד), לומר שלא היה במקדש אלא כלי עשרון אחד בלבד. ואולם <strong>אם כן</strong> הוא, <strong>מה תלמוד לומר</strong> <strong>"עשרון עשרון</strong> לכבש האחד" (שם כח, כט) ממנו למד ר' מאיר שהיו במקדש שני כלי עשרונים? — הרי זה בא <strong>לרבות</strong> כלי מדידת יבש נוסף שהיה במקדש, הכלי למדידת <strong>חצי עשרון. ו</strong>שואלים עתה לשיטת
 <strong>ר' מאיר,</strong> שדרש מהפסוק "עשרון עשרון" שהיו במקדש שני כלי מדידת עשרון, אם כן שהיה במקדש גם כלי למדידת <strong>חצי עשרון מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא,</small> נלמד, <small>לו]</small> דבר זה <strong>מ</strong>מה שנאמר <strong>"ועשרון"</strong> ("ועשרון אחד לכבש האחד"), ובאה בו וי"ו יתירה לרבות שהיה במקדש גם כלי למדידת חצי עשרון. <strong>ו</strong>שואלים לשיטת <strong>רבנן</strong> <small>[חכמים]:</small> מדוע דרשו <small>שהיתה מידת חצי עשרון במקדש מהפסוק "עשרון עשרון לכבש האחד", ולא דרשו כן מייתור וי"ו, כדרך שדרש ר' מאיר?! ומשיבים: חכמים את האות</small> <strong>וי"ו לא דרשי</strong> <small>[אינם דורשים],</small> שלדעתם אין לדרוש מכאן.
  ושואלים עתה לצד האחר: <strong>ו</strong>לדעת <strong>ר' מאיר</strong> הסבור ששני כלי מדידת עשרון היו במקדש, <strong>האי</strong> <small>[</small>פסוק <small>זה]</small> <strong>"ועשרון אחד לכבש האחד"</strong> שחכמים דרשו ממנו שלא היה אלא כלי עשרון אחד במקדש, <strong>מאי עביד ליה</strong> <small>[מה</small> הוא <small>עושה,</small> דורש <small>בו]?</small> ומשיבים: הפסוק <strong>ההוא</strong> בא להורות שאף למנחות ששיעור הסולת בהם גדול מעשרון אין מודדים אלא עשרון אחר <strong>עשרון,</strong> <strong>שלא ימדוד לא ב</strong>כלי מדידה <strong>של שלשה</strong> עשרונים <strong>ל</strong>צורך מנחת נסכים של <strong>פר ולא</strong> ימדוד <strong>ב</strong>כלי מדידה <strong>של שנים</strong> עשרונים <strong>ל</strong>צורך מנחת נסכים של <strong>איל.</strong>
 ושואלים לצד האחר: <strong>ורבנן</strong> <small>[וחכמים]</small> שדרשו מפסוק זה לענין שלא היה אלא כלי מדידת עשרון אחד, מהיכן הם לומדים הלכה זו? ומשיבים: <strong>נפקא להו</strong> <small>[יוצא,</small> נלמד, <small>להם]</small> הלכה זו <strong>מנקודו</strong> (מהנקודה) הכתובה בתורה מעל המלה "ועשרון". <strong>דתניא</strong> <small>[ש</small>כן <small>שנויה</small> ברייתא<small>],</small> <strong>אמר ר' יוסי: למה נקוד</strong> (רשומה נקודה מעל) האות <strong>וי"ו שבאמצע</strong> המלה <strong>"עשרון",</strong> <strong>של</strong> המלה <strong>"עשרון"</strong> בפרשיות המועדות שבפרשת פינחס ה<strong>ראשון</strong> מבין שניים ("עשרון עשרון") הנזכרים בפרשיה <strong>של יום טוב הראשון של חג</strong> הסוכות (הוא הכתוב "ועשרון עשרון לכבש האחד לארבעה עשר כבשים", במדבר כט, טו)? ללמד <strong>שלא ימדוד לא בשל שלשה לפר, ולא בשל שנים לאיל.</strong> ושואלים עתה לצד השני: <strong>ו</strong>לדעת <strong>ר' מאיר</strong> שדרש הלכה זו מן הכתוב <strong>"ועשרון אחד לכבש האחד", מדוע לא דרש כן, מהניקוד שעל המלה "עשרון", כדרך שדרשו חכמים? ומשיבים: ר' מאיר את</strong> <strong>נקודו</strong> (נקודה זו שמעל המלה "עשרון") <strong>לא דריש</strong> <small>[אינו דורש],</small> שלדעתו, אין לדרוש מכך דבר<small>.</small>
 <big>א</big> שנינו במשנתנו כי הכלי המשמש למדידת <strong>חצי עשרון</strong> ל<strong>מה היה משמש?</strong> — <strong>שבו היה מודד לחביתי כהן גדול.</strong>
 ותוהים: האמנם היה מביא הכהן הגדול מביתו חצי עשרון סולת, ואת אותו חצי עשרון היה <strong>מודד</strong> במקדש באמצעות כלי מדידה זה? <strong>ורמינהי</strong> <small>[ומשליכים,</small> מראים סתירה<small>]</small> על כך ממה ששנינו במסכתנו (לעיל מנחות נ,ב) כי <strong>חביתי כהן גדול</strong> אותם מביא הכהן הגדול משל עצמו בכל יום, <strong>לא היו באין</strong> בשני <strong>חצאין</strong> חצי עשרון בבוקר וחצי עשרון בערב, <strong>אלא</strong> הריהו <strong>מביא</strong> מביתו <strong>עשרון שלם ו</strong>לאחר מכן <strong>הריהו</strong> <strong>חוצהו</strong> ולש מכל חצי עשרון שש חלות מצות, שהן שתים עשרה חלות מכל העשרון שהביא, ומקריב מחצית מהן בבוקר ומחצית מהן בערב.
 <strong>אמר רב ששת: מאי</strong> <small>[מה</small> פירוש<small>]</small> <strong>"מודד" נמי דקתני</strong> <small>[גם כן ששנינו</small> במשנתנו<small>]?</small> <strong>מחלק,</strong> שהיה הכהן הגדול מביא מביתו עשרון שלם למקדש, ואחר כך היה חוצהו על ידי מדידתו בכלי זה.
 <big>ב</big> ובעקבות דברי ר' מאיר המבחין בין שני סוגי מידות עשרון שהיו במקדש, המחוק והגדוש, <strong>בעא מיניה</strong> <small>[שאל אותו]</small> <strong>רמי בר חמא מרב חסדא</strong> שאלה זו: כלי מדידת <strong>חצי עשרון</strong> שהיה במקדש, <strong>ל</strong>שיטת <strong>ר' מאיר,</strong> האם <strong>גדוש היה, או מחוק היה?</strong>
 ולפני שמביאים את מענה רב חסדא לבעייתו זו של רמי בר חמא שבעקבותיה תבואנה בהמשך הסוגיה עוד שתי בעיות ששאל רמי בר חמא את רב חסדא, מביאים <strong>סימן</strong> לזכור על ידו את נושאיהן של שלוש הבעיות הללו: <strong>חצי</strong> (=חצי עשרון), <strong>חביתי</strong> (=חביתי כהן גדול), <strong>שלחן</strong> (=שולחן הפנים).
  אמר לו רב חסדא לרמי בר חמא, בטרם פתר לו את בעייתו: מדוע מעלה אתה את בעייתך דווקא לשיטת <strong>ר' מאיר,</strong> <strong>ו</strong>הרי <strong>תיבעי</strong> <small>[תישאל]</small> <strong>לך</strong> בעיה זו אף <strong>ל</strong>שיטתם <strong>של</strong> <strong>רבנן</strong> <small>[חכמים]</small> החולקים על ר' מאיר, שהרי הכל מודים שהיה כלי למדידת חצי עשרון, ומעתה יש לדון בו האם היה גדוש או מחוק. הסביר רמי בר חמא: כוונתי היתה לומר כי <strong>לרבנן</strong> <small>[ל</small>שיטת <small>חכמים]</small> גם בכלי למדידת ה<strong>עשרון גופיה</strong> <small>[עצמו]</small> כבר בעיה זו <strong>קא מיבעיא להו</strong> <small>[היא נשאלת להם],</small> האם <strong>גדוש היה או מחוק היה.</strong> ואולם לר' מאיר בכלי למדידת <strong>עשרון עצמו אין מקום לבעיה זו, שהרי לשיטתו שני כלים היו, אחד מחוק ואחד גדוש. אלא אף לשיטת ר' מאיר יש מקום לשאול האם הכלי ששימש למדידת חצי עשרון היה גדוש או מחוק.</strong>
 <strong>אמר ליה</strong> <small>[לו]</small> רב חסדא לרמי בר חמא בפתרון בעייתו: <strong>מ</strong>תוך דברי <strong>ר' מאיר</strong> ביחס לכלי למדידת עשרון <strong>נשמע</strong> (נבין) מה היה הכלי למדידת חצי עשרון <strong>ל</strong>דעת <strong>ר' מאיר, ומ</strong>תוך דברי <strong>ר' מאיר נשמע</strong> מה היה כלי זה <strong>ל</strong>דעת <strong>רבנן</strong> <small>[חכמים].</small>
 ומפרט רב חסדא את דבריו: <strong>מ</strong>תוך מה ש<strong>אמר ר' מאיר</strong> כי הכלי למדידת ה<strong>עשרון</strong> ה<strong>מחוק</strong> הוא שנועד לצורך מנחת חביתי כהן גדול, מכאן יש ללמוד שאף כלי המדידה של <strong>חצי עשרון</strong> שנועד לחביתי כהן גדול <strong>נמי</strong> <small>[גם כן]</small> <strong>מחוק</strong> היה. ו<strong>מ</strong>תוך שלמדנו כי לדעת <strong>ר' מאיר</strong> הכלי המשמש למדידה (הן זה של עשרון והן זה של חצי העשרון) לצורך חביתי כהן גדול היה <strong>מחוק,</strong> נסיק מכאן ש<strong>ל</strong>דעת <strong>רבנן נמי</strong> <small>[חכמים גם כן]</small> היה הכלי המשמש למדידה לחביתי כהן גדול <strong>מחוק,</strong> הן זה של חצי עשרון והן זה של עשרון (שלדעת חכמים, שימש את כל המנחות כולן). שהרי לא נחלקו ר' מאיר וחכמים אלא בשאלה האם היו שני כלי עשרון או כלי עשרון אחד, משמע שמוסכם אף על חכמים שכלי עשרון שהיה במקדש היה מחוק.
 <big>ג</big> ועוד בעיה <strong>בעא מיניה</strong> <small>[שאל אותו]</small> <strong>רמי בר חמא מרב חסדא:</strong> את העיסה המשמשת לעשיית <strong>חביתי כהן גדול במה</strong> היה <strong>מחלקן</strong> לשתי מחציות, <strong>ל</strong>הכנת שש ה<strong>חלות</strong> הקרבות בבוקר, ולהכנת שש החלות הקרבות בערב, האם <strong>ביד</strong> ובלא להיעזר בכלי מדידה, <strong>או</strong> <strong>בכלי</strong> מדידה? אמר לו רב חסדא: <strong>פשיטא</strong> <small>[פשוט]</small> הוא שהעיסה היתה נחלקת <strong>ביד.</strong> וטעם הדבר: משום <strong>דאי</strong> <small>[שאם]</small> היתה החלוקה נעשית <strong>בכלי</strong> כיצד היא תיעשה? האם <strong>טורטני</strong> (פלס, מאזניים) <strong>יכניס</strong> לעזרה לשם כך?!
  שאל רמי בר חמא: <strong>ו</strong>מדוע לא <strong>יכניס</strong> מאזניים לעזרה?! השיב רב חסדא: אין להכניס מאזניים לצורך מדידת הלחם המובא בו, <strong>כיון</strong> ש<strong>ב</strong>פרשת התוכחה שבספר ויקרא, בכלל ה<strong>קללה כתיב</strong> <small>[נאמר]</small> "בשברי לכם מטה לחם ואפו עשר נשים לחמכם בתנור אחד והשיבו לחמכם במשקל ואכלתם ולא תשבעו" (ויקרא כו, כו), הרי ששקילת לחם היא מנהג של רעב, לכך <strong>לאו</strong> <small>[אין]</small> זה <strong>אורח ארעא</strong> <small>[דרך ארץ]</small> לנהוג כן במקדש<small>.</small>
 <big>ד</big> ובעיה נוספת <strong>בעא מיניה</strong> <small>[שאל אותו]</small> <strong>רמי בר חמא מרב חסדא: שלחן</strong> של לחם הפנים <strong>מהו</strong> דינו לענין <strong>שיקדש</strong> את ה<strong>קמצים</strong> המורמים מן המנחה או מן הלבונה שלא ניתנו כדינם בכלי שרת, <strong>אלא</strong> <strong>בגודש</strong> (בחלקו העליון, בין לחם ללחם) <strong>שלו</strong> של שולחן הפנים? וצדדי הבעיה: <strong>מ</strong>תוך שהשולחן <strong>מקדש</strong> את ה<strong>לחם</strong> שעליו, אף את ה<strong>קמצים</strong> הריהו <strong>נמי</strong> <small>[גם כן]</small> <strong>מקדש. או דלמא</strong> <small>[שמא]</small> יש לומר כי רק את הדבר <strong>דחזי ליה</strong> <small>[שראוי לו]</small> מן הדין להינתן עליו <strong>מקדש</strong> אותו. ואולם מה <strong>דלא חזי ליה</strong> <small>[שאינו ראוי לו]</small> מן הדין להינתן עליו <strong>לא מקדש</strong> אותו השולחן?
 <strong>אמר ליה</strong> <small>[לו]</small> רב חסדא לרמי בר חמא בפתרון בעייתו זו: את הקמצים הללו השולחן <strong>אינו מקדש.</strong> תמה על כך רמי בר חמא: <strong>איני</strong> <small>[האמנם]</small> כך הוא? <strong>והאמר</strong> <small>[והרי אמר]</small> <strong>ר' יוחנן: לדברי האומר</strong> שבלטו הלחמים בשיעור <strong>טפחיים ומחצה</strong> אל מחוץ לשולחן משני צידיו <strong>קופל</strong> את יתרת הלחם הזו כלפי מעלה. וכיון שששה לחמים הם הנתונים זה מעל זה <strong>נמצא</strong> איפוא שהיה ה<strong>שלחן מקדש</strong> את הלחמים הנמצאים בגובה כדי <strong>חמשה עשר טפח</strong> (שהם כפולה של ששה לחמים, שכל אחד מהם מוגבה שני טפחים ומחצה מעל השולחן) <strong>למעלה.</strong> ואילו <strong>לדברי האומר</strong> כי <strong>טפחיים</strong> מלחם הפנים היה <strong>קופל</strong> כלפי מעלה, <strong>נמצא</strong> שהיה ה<strong>שלחן מקדש</strong> כדי <strong>שנים עשר טפח למעלה.</strong> הרי שהשולחן מקדש אף בחלק הגדוש, שמחוצה לו!
 <strong>אמר ליה</strong> <small>[לו]</small> רב חסדא לרמי בר חמא: מה שאמרתי לך שאינו מקדש את הקמצים <strong>אינו</strong> <strong>מקדש</strong> את הקמצים לענין <strong>ליקרב</strong> על המזבח. <strong>אבל</strong> אכן הוא <strong>מקדש</strong> אותם לענין <strong>ליפסל</strong> בלינה ובמי שהוא טבול יום, כדין הקמצים שהתקדשו כתיקנם.
 <big>ה משנה</big> ולאחר שנידונו בפרקנו כלי המידות של הדברים היבשים שהיו במקדש, מונים עתה את כלי המידות של הדברים הלחים (כשמן ויין) שהיו במקדש. <strong>שבע מדות של לח היו במקדש,</strong> ואלו הן: <strong>הין</strong> (שהוא בן שנים עשר לוג); <strong>וחצי</strong> ה<strong>הין</strong> (ששה לוגים) המשמש למדידת השמן והיין למנחת נסכים של פר; <strong>ושלישית ההין</strong> (ארבעה לוגים), המשמש למדידת השמן והיין למנחת נסכים של איל; <strong>ורביעית ההין</strong> (שלושה לוגים), המשמש למדידת השמן והיין למנחת נסכים של כבש.
  ובמידות הלוג: כלי שמידתו <strong>לוג.</strong> המשמש למדידת שמן לכל המנחות, שהרי כל מנחה טעונה לפחות לוג שמן; <strong>וחצי לוג</strong> שהיה משמש למדידת מים לסוטה, ולמדידת השמן ללחמי התודה (כמבואר להלן מנחות פח,א); <strong>ורביעית לוג</strong> שהיה משמש למדידת מים למצורע שנתרפא ולמדידת שמן לרקיקים וחלות שמביא הנזיר ביום השלמת נזירותו (כמבואר להלן, שם).
 <strong>ר' אליעזר בר ר' צדוק אומר:</strong> לא היו במקדש כלי מידות רבים אלא כלי אחד שמידתו הין, ו<strong>שנתות</strong> (חריצים מסמנים) <strong>היו בהין</strong> זה, במחציתו של הכלי היה סימון האומר: <strong>עד כאן</strong> יש כשיעור <strong>הראוי</strong> <strong>לפר</strong> (כלומר, חצי ההין). <strong>ו</strong>בשליש גובהו של הכלי היה סימון האומר כי <strong>עד כאן</strong> יש כשיעור הראוי <strong>לאיל</strong> (כלומר, שליש ההין). וברבע גובהו של כלי ההין היה סימון האומר כי <strong>עד כאן</strong> יש כשיעור הראוי <strong>לכבש</strong> (כלומר, רבע ההין).
 <strong>ר' שמעון אומר:</strong> מידות חצי ההין ושליש ההין ורבע ההין היו במקדש, ואולם <strong>לא היה שם</strong> במקדש כלי מידה בשיעור <strong>הין.</strong> וטעמו: <strong>וכי מה היה הין משמש?</strong> שהרי אין דבר הבא במקדש שמידתו היא בהין, ואין איפוא צורך בכלי שכזה. <strong>אלא</strong> לדעת ר' שמעון כדי להשלים את מספר הכלים למדידת הלח שהיו במקדש לשבעה, <strong>מדה יתירה</strong> (נוספת) <strong>של לוג ומחצה היתה שם, שבה היה מודד</strong> שמן <strong>ל</strong>צורך <strong>מנחת</strong> חביתין של <strong>כהן גדול</strong> הצריכה שלושה לוגים שמן, והיו שלושה לוגים אלה נחלקים לשניים: <strong>לוג ומחצה</strong> שמן למחצית המנחה הקרבה <strong>בבוקר,</strong> ו<strong>לוג ומחצה</strong> שמן למחצית המנחה הקרבה <strong>בין הערבים.</strong>
 <big>ו גמרא</big> שנינו במשנתנו כי שבעה כלי מדידה של נוזלים היו במקדש, ובענין זה עוד <strong>תנו רבנן</strong> <small>[שנו חכמים],</small> <strong>שבע מדות של לח היו במקדש,</strong> הנמנות בסדר עולה: <strong>רביעית לוג, וחצי לוג, ולוג, ורביעית ההין, ושלישית ההין, וחצי</strong> ה<strong>הין,</strong> <strong>והין,</strong> אלו <strong>דברי ר' יהודה.</strong> אף <strong>ר' מאיר אומר</strong> כי שבע מדות של לח היו במקדש, אלא שהוא מונה אותן בסדר יורד: <strong>הין, וחצי הין, ושלישית ההין, ורביעית ההין, ולוג, וחצי לוג, ורביעית לוג. ר' שמעון אומר: לא היה שם</strong> במקדש כלי מדידה בשיעור <strong>הין,</strong> וטעמו: <strong>וכי מה היה הין משמש?</strong>
## דף פח.
 ואולם אם כן, שלא היה במקדש כלי מידה ששיעורו הין, <strong>את מי</strong> (איזה כלי אחר) <strong>אביא תחתיו</strong> (במקומו) על מנת להשלים את מנין הכלים המשמשים למדידת נוזלים במקדש לשבעה? <strong>אלא</strong> כלי <strong>מדה יתירה</strong> (נוספת) ששיעורה כ<strong>של לוג ומחצה היתה שם</strong> במקדש. <strong>שבו היה מודד</strong> את שלושת הלוגים המובאים <strong>ל</strong>צורך <strong>חביתי כהן גדול,</strong> שהיה חוצה את שלושת הלוגים הללו, לשני חלקים שוים: <strong>לוג ומחצה</strong> למחצית המנחה הקריבה <strong>בבקר,</strong> ו<strong>לוג ומחצה</strong> למחצית השניה הקריבה <strong>בין הערבים.</strong>
 <strong>אמרו לו</strong> חכמים לר' שמעון, בתשובה לדבריו אלה: לצורך מדידת לוג ומחצה לחביתי כהן גדול, אין נדרשת מידה מיוחדת זו של לוג ומחצה. שהרי מידת <strong>חצי לוג היתה שם</strong> במקדש, <strong>ואפשר</strong> איפוא <strong>לשער</strong> כמות זו של לוג ומחצה שמן במידת הלוג שהיתה במקדש ו<strong>ב</strong>מידת <strong>חצי לוג</strong> שהיתה בו.
 <strong>אמר להם</strong> ר' שמעון בדחיית דבריהם: והרי <strong>אף לדבריכם</strong> (לשיטתכם) שלא היתה מידת לוג ומחצה, יש מקום לשאול שמידת <strong>חצי לוג ו</strong>מידת <strong>לוג לא יעשה,</strong> שהרי מידת <strong>רביעית היתה שם, ואפשר</strong> איפוא <strong>לשער ב</strong>מידה זו של <strong>רביעית</strong> את הדברים הנצרכים לשיעור חצי לוג (על ידי מדידת שתי פעמים מכלי המידה של רביעית), ובדרך דומה אפשר למדוד שמן ויין בשיעור לוג (על ידי מזיגת ארבע פעמים מכלי המידה של רביעית)! <strong>אלא זה הכלל היה במקדש: כלי</strong> מדידה <strong>ש</strong>היה <strong>משמש מדה</strong> (מסויימת) <strong>זו</strong> <strong>אינו משמש</strong> ככלי מדידה ל<strong>מדה אחרת.</strong>
 ומביאים מה ששנינו במשנתנו ש<strong>ר' אלעזר בר' צדוק</strong> היה <strong>אומר</strong> כי <strong>שנתות היו בהין</strong> שעליהן היו סימונים המלמדים מהו שיעור חצי ההין ורבע ההין.
 <big>א</big> ודנים עוד בברייתא שהובאה בעמוד הקודם. שנינו כי בין לדברי ר' יהודה ובין לדברי ר' מאיר שבע מידות של לח היו במקדש, ושניהם מנו אותן מידות, אלא שר' יהודה מנה אותן בסדר עולה, מן המידה הקטנה למידה הגדולה. בעוד שר' מאיר מנה אותן בסדר יורד, מן המידה הגדולה למידה הקטנה. ושואלים: <strong>מאי</strong> <small>[מה,</small> איזה<small>]</small> הבדל הלכתי <strong>איכא</strong> <small>[יש]</small> <strong>בין ר' מאיר לר' יהודה? אמר ר' יוחנן:</strong> ההבדל הוא בדינם של <strong>בירוצי</strong> ה<strong>מדות,</strong> הדברים העולים על גדות כלי המידה וניגרים על דפנותיהם מבחוץ, <strong>איכא בינייהו</strong> <small>[יש ביניהם].</small>
 שכן <strong>ל</strong>שיטת <strong>מאן דאמר</strong> <small>[מי שאמר]</small> את סדר המידות <strong>ממטה למעלה</strong> (ר' יהודה), <strong>קסבר</strong> <small>[הריהו סבור]</small> כי אף <strong>בירוצי המדות נתקדשו. ו</strong>טעמו של דבר: שכן כאשר הצטווה משה רבינו לקבוע לבני ישראל את המידות הללו הנהוגות במקדש, בתחילה מידה בשיעור <strong>רביעית,</strong> שהיא המידה הקטנה ביותר במידות הנוזלים <strong>יהיב ליה רחמנא</strong> <small>[נתן לו ה']</small> <strong>למשה, ואמר ליה</strong> <small>[לו]:</small> מכאן והלאה, <strong>שער</strong> (מדוד) בה את שאר המידות. שישפוך שתי מידות של רביעית שכזו לכלי והרי זו מידת חצי לוג. ולאחר מכן יוסיף ויעלה למידה הגדולה יותר: שישפוך שני חצאי לוג לכלי — והרי זו מידת לוג. וכן ימשיך מן המידה הקטנה יותר למידה הגדולה יותר. ולדרך זו נמצא <strong>דקא עיילי להו</strong> <small>[שנכנסו להם]</small> מן הנוזלים שבמידה הקטנה לתוך המידה הגדולה יותר אף מן ה<strong>בירוצין</strong> שאיתם. שהרי כאשר יוצקים מכלי קטן לכלי אחר הגדול הימנו, אף בירוציו של הנוזל הניצוק נכנסים אל הכלי הגדול יותר.
  ואילו <strong>ל</strong>שיטת <strong>מאן דאמר</strong> <small>[מי שאמר]</small> את סדר המידות <strong>ממעלה למטה</strong> (ר' מאיר), <strong>קסבר</strong> <small>[הריהו סבור]</small> כי <strong>בירוצי</strong> ה<strong>מדות לא נתקדשו, ו</strong>סבר שכאשר הצטווה משה רבינו לקבוע לבני ישראל את המידות הללו, בתחילה מידה בשיעור <strong>הין</strong> שהיא המידה הגדולה ביותר במידות הנוזלים <strong>יהיב ליה רחמנא</strong> <small>[נתן לו ה']</small> <strong>למשה, ואמר ליה</strong> <small>[לו]:</small> מכאן והלאה, <strong>שער</strong> (מדוד) <strong>בהא</strong> <small>[בזה].</small> שנטל משה בתחילה ממידת ההין שניתנה לו מה', ושפך את הנמצא בה לשני כלים, בכל כלי מחצית <strong>דקא נפקי</strong> <small>[שהיו יוצאים]</small> ה<strong>בירוצין</strong> תוך כדי שפיכה מהכלי הגדול, ונופלים ארצה, ולא היו נשפכים אל הכלי הקטן. שהרי כאשר יוצקים מכלי גדול לכלי קטן בירוציו של הנוזל הניצוק אינם נכנסים לכלי הקטן.
 <strong>אביי אמר:</strong> אין להסביר את ההבדל ההלכתי שבין ר' יהודה לר' מאיר באופן זה, <strong>דכולי עלמא</strong> <small>[</small>לדעת <small>הכל,</small> הן ר' יהודה והן ר' מאיר<small>]</small> בדינם של <strong>בירוצי המדות איכא למימר</strong> <small>[יש</small> מקום <small>לומר]</small> לדעת שניהם ש<strong>נתקדשו, ואיכא למימר</strong> <small>[ויש</small> מקום <small>לומר]</small> בדעת שניהם כי <strong>לא נתקדשו.</strong> שאין זה קשור למחלוקתם של ר' יהודה ור' מאיר. <strong>ו</strong>אולם <strong>הכא</strong> <small>[כאן]</small> <strong>ב</strong>משמעות המלה <strong>"מלאים"</strong> שנאמרה בקרבנות הנשיאים בזמן חנוכת המשכן ("קערת כסף אחת שלשים ומאה משקלה מזרק אחד כסף שבעים שקל בשקל הקודש שניהם מלאים סולת בלולה בשמן למנחה". במדבר ז, יג) <strong>קא מיפלגי</strong> <small>[הם חלוקים].</small>
 ומפרט אביי את דבריו: <strong>מאן דאמר</strong> <small>[מי שאמר,</small> שמנה<small>]</small> את שבעת כלי המדידה שבמקדש בסדר יורד <strong>מלמעלה למטה</strong> (ר' מאיר) <strong>קא סבר</strong> <small>[הריהו סבור]</small> כי ההדגשה <strong>"מלאים"</strong> באה להורות שתהא המידה מדוייקת, <strong>שלא יחסר</strong> ממנה <strong>ושלא יותיר</strong> עליה. ולכך בסיס הקביעה לשבע המידות היא מידת ההין, וממנה נקבעות שאר המידות הקטנות יותר, באופן זה שאין בו חסר או יתר.
 <strong>ו</strong>אילו <strong>מאן דאמר</strong> <small>[מי שאמר,</small> שמנה<small>]</small> את סדר כלי המדידה שבמקדש <strong>ממטה למעלה</strong> (ר' יהודה) סבור שבאה המלה <strong>"מלאים"</strong> <strong>שלא יחסר</strong> מהמידה, <strong>אבל</strong> אם <strong>יותיר</strong> על המידה אין בכך כלום, שכן עדיין <strong>"מלאים" קרינא ביה</strong> <small>[קורא אני בו].</small>
 <big>ב</big> שנינו ש<strong>אמר מר</strong> <small>[החכם]</small> בברייתא ובמשנתנו כי <strong>ר' שמעון אומר</strong> ש<strong>לא היה שם</strong> במקדש מידת <strong>הין,</strong> ושלא כדברי חכמים. וטעמו: שלמידת הין לא היה כל שימוש במקדש. ושואלים: <strong>שפיר קאמר להו</strong> <small>[יפה,</small> היטב, <small>הוא אמר להם]</small> <strong>ר' שמעון לרבנן</strong> <small>[לחכמים]!</small> ומשיבים: <strong>ורבנן</strong> <small>[וחכמים]</small> אומרים: <strong>הוה</strong> <small>[היה]</small> במקדש כלי למדידת <strong>הין דעבד</strong> <small>[שעשה]</small> <strong>משה</strong> במדבר סיני, <strong>ל</strong>צורך <strong>שמן המשחה</strong> בו נמשחו המשכן וכליו והכהנים, <strong>דכתיב</strong> <small>[ש</small>כן <small>נאמר]</small> בעשיית שמן המשחה "ואתה קח לך... <strong>ושמן זית הין.</strong> ועשית אותו שמן משחת קודש..." (שמות ל, כד— כה). ונחלקו ר' שמעון וחכמים.
  ש<strong>מר סבר</strong> <small>[שחכם זה,</small> ר' שמעון, <small>סבור]:</small> <strong>כיון</strong> ש<strong>לדורות לא הוה</strong> <small>[לא היה]</small> <strong>צריך</strong> עוד בכלי למדידת ההין — רק <strong>לפי שעה</strong> (לאותו הזמן בלבד) <strong>הוא דעבדיה</strong> <small>[שעשהו]</small> משה <strong>ו</strong>לאחר מכן <strong>איגנז</strong> <small>[נגנז]</small> אותו כלי. <strong>ו</strong>אילו <strong>אידך</strong> <small>[האחר,</small> חכמים<small>]</small> סבורים כי <strong>כיון דהוה</strong> <small>[ש</small>כבר <small>היה]</small> כלי למדידת הין לא נגנז, אף שאין בו עוד צורך, אלא <strong>הוה</strong> <small>[היה]</small> גם לאחר מכן, שנשאר במקדש.
 <big>ג</big> <strong>אמר מר</strong> <small>[החכם]</small> בברייתא ובמשנתנו: <strong>ואת מי אביא תחתיו</strong> כדי להשלים את מנין הכלים לשבעה. ותוהים: ומה בכך שיהיו רק שש מידות, וכי <strong>לא סגיא דלא מעייל</strong> <small>[לא די לו שלא יכניס תחתיו]</small> מידה אחרת?! ומשיבים: <strong>כדאמר</strong> <small>[כמו שאמר]</small> <strong>רבינא</strong> לענין אחר: <strong>גמירי</strong> <small>[למודים היו,</small> קבלה היתה בידם<small>]</small> שיש <strong>שתי סמיכות בציבור, הכא נמי גמירי</strong> <small>[כאן גם כן למודים היו]</small> ש<strong>שבע מדות של לח היו במקדש,</strong> ומשום כך היה צריך ר' שמעון להשלים.
 <big>ד</big> <strong>ר' אלעזר בר' צדוק אומר:</strong> כלי מידה אחד היה ללח, הין ו<strong>שנתות היו ב</strong>אותו <strong>הין.</strong> ושואלים: <strong>ולית ליה</strong> <small>[ו</small>כי <small>אין לו</small> אינו מקבל<small>]</small> את המסורת ש<strong>שבע מדות</strong> היו במקדש? ואומרים: אפשר לומר ש<strong>לית ליה</strong> <small>[אין לו,</small> אינו מקבל<small>]</small> מסורת זו. <strong>ואי בעית אימא</strong> <small>[ואם תרצה אמור]:</small> <strong>מאי</strong> <small>[מה</small> פירוש<small>]</small> <strong>שבע מדות?</strong> הוא סבור שהכוונה היא ל<strong>שבע מדידות.</strong>
 <big>ה משנה</big> ומעתה מפרטים (בסדר עולה, מן המידה הקטנה למידה הגדולה ממנה) למה היתה משמשת כל אחת משבע המידות של לח שהיו במקדש. מידת ה<strong>רביעית מה היתה משמשת?</strong> למדידת שיעור <strong>רביעית מים ל</strong>צורך טהרת ה<strong>מצורע</strong> שנרפא מצרעתו. <strong>ו</strong>כן לצורך מדידת <strong>רביעית שמן ל</strong>חלות ורקיקים שמביא ה<strong>נזיר</strong> ביום בו הוא משלים את ימי נזירותו.
  כלי מידת <strong>חצי</strong> ה<strong>לוג מה היה משמש?</strong> למדידת שיעור <strong>חצי לוג</strong> ה<strong>מים</strong> מן הכיור שבמקדש <strong>ל</strong>צורך השקיית האשה ה<strong>סוטה.</strong> <strong>ו</strong>כן למדידת שיעור <strong>חצי לוג שמן ל</strong>לחמי ה<strong>תודה</strong> (לשלושת מיני המצה שבהם).
 <strong>וב</strong>כלי מידת ה<strong>לוג היה מודד</strong> שמן <strong>לכל</strong> שאר <strong>המנחות,</strong> שכן עשרון סולת המובא למנחה טעון לוג שמן.
  ומציינים כי <strong>אפילו</strong> הובאה סולת ל<strong>מנחה</strong> בשיעור <strong>של ששים עשרון</strong> <strong>נותן לה ששים לוג</strong> שמן, לוג שמן כנגד כל עשרון סולת. ואילו <strong>ר' אליעזר בן יעקב אומר</strong> כי כל מנחה, בין גדולה ובין קטנה, טעונה לוג שמן אחד, ולכך <strong>אפילו</strong> היתה זו <strong>מנחה של ששים עשרון</strong> <strong>אין לה אלא לוגה,</strong> לוג אחד בלבד. וטעמו של ר' אליעזר בן יעקב: <strong>ש</strong>כן <strong>נאמר</strong> בדין טהרת המצורע הדל שהריהו מביא ביום טהרתו "...ועשרון סולת אחד בלול בשמן <strong>למנחה ולג שמן"</strong> (ויקרא יד, כא) ללמד: שכל מנחה, אף הגדולה ביותר, טעונה לוג שמן אחד בלבד.
  וממשיכים בתיאור שימושם של כלי המדידה: כלי חצי ההין, שהם <strong>ששה</strong> לוגים <strong>ל</strong>מנחת נסכי ה<strong>פר. ו</strong>כלי מידת שליש ההין, שהם <strong>ארבעה</strong> לוגים משמש <strong>ל</strong>מדידת ארבעה לוגי השמן הבאים למנחת נסכי ה<strong>איל. ו</strong>כלי רביעית ההין, שהם <strong>שלשה</strong> לוגים הריהו משמש <strong>ל</strong>מדידת לוגי השמן הבאים למנחת נסכי ה<strong>כבש.</strong>
 ומציינים כי <strong>שלשה ומחצה</strong> לוגים של שמן נדרשו <strong>ל</strong>הדלקת ה<strong>מנורה,</strong> שכן היו במנורה שבעה נרות, ו<strong>חצי לוג</strong> שמן היה ניתן <strong>לכל נר</strong> שבה.
 <big>ו גמרא</big> שנינו במשנתנו כי היה במקדש כלי שמידתו רביעית הלוג, והיה משמש למדידת מים למצורע ולמדידת שמן לצורך לחמי נזיר. ובענין זה מוסיפים: <strong>יתיב</strong> <small>[ישב]</small> <strong>רבי</strong> בלימודו <strong>וקא קשיא ליה</strong> <small>[והיה קשה לו]</small> על דברים אלה ששנינו: כלי <strong>רביעית</strong> זה <strong>למה</strong> בכלל <strong>נמשחה</strong> (התקדשה במשיחת שמן המשחה עליה), ולשם מה נקבעה ככלי שרת במקדש? שהרי <strong>אי</strong> <small>[אם]</small> תאמר כי היא נועדה לשמש לצורך מדידת המים לטהרת ה<strong>מצורע,</strong>
## דף פח:
 — הלא דבר שנעשה ב<strong>חוץ הוא</strong> ואינו צריך קידוש! <strong>ואי</strong> <small>[ואם]</small> נמשח כלי הרביעית לצורך מדידת השמן לטהרת ה<strong>נזיר</strong> — הלא <strong>לחם נזיר בשחיטת איל הוא דקדיש</strong> <small>[שנקדש]</small> ואינו צריך הקדשה על ידי כלי!
 <strong>אמר ליה</strong> <small>[לו]</small> <strong>ר' חייא</strong> לרבי כתשובה לשאלתו: נצרכה מידת רביעית להימשח, <strong>ש</strong>כן <strong>בה היה מודד</strong> שמן <strong>ל</strong>מנחת <strong>חביתי כהן גדול</strong> הבאים בכל יום, ש<strong>רביעית שמן</strong> ניתנת <strong>לכל חלה וחלה</strong> שבה. כהוקרה על שיישב לו את שאלתו, <strong>קרי עליה</strong> <small>[קרא עליו]</small> רבי על ר' חייא, את האמור בכתוב <strong>"מארץ מרחק איש עצתי..."</strong>(ישעיהו מו, יא), שר' חייא שהחכים בדבר זה את רבי ("איש עצתי") בא לארץ ישראל, מקום מגורי רבי, מארץ בבל המרוחקת ("מארץ מרחק").
 <big>א</big> שנינו במשנתנו כי אחד מכלי המידה ללח שבמקדש היה מידת <strong>חצי</strong> ה<strong>לוג,</strong> ו<strong>מה היה משמש</strong> — למדידת המים הניתנים במי הסוטה ולשמן הניתן ללחמי התודה. ואף בענין זה נמסר כי <strong>יתיב</strong> <small>[ישב]</small> <strong>רבי</strong> תוך לימודו <strong>וקא קשיא ליה</strong> <small>[והיה קשה לו]:</small> כלי מידה זה של <strong>חצי לוג למה,</strong> לשם מה <strong>נמשח</strong> והתקדש לכלי שרת? ופרט רבי את תמיהתו זו: שכן <strong>אי</strong> <small>[אם]</small> לצורך מדידתם וקידושם של מי <strong>סוטה</strong> — <strong>וכי</strong> המים הניתנים להשקייתה של הסוטה מי <strong>חולין הוא, דצריכי לקדושי</strong> <small>[שצריכים לקדש</small> אותם<small>]?!</small> והלא <strong>"מים קדושים" כתיב</strong> <small>[נאמר]</small> בהם ("ולקח הכהן מים קדושים בכלי חרש...". במדבר ה, יז), שנלקחו המים מן הכיור שבמקדש, ובו נתקדשו כבר! ו<strong>אי</strong> <small>[אם]</small> תאמר שנצרכה לצורך מדידתו וקידושו של השמן הניתן ללחמי <strong>תודה</strong> — והרי <strong>לחמי</strong> ה<strong>תודה, בשחיטת</strong> קרבן ה<strong>תודה הוא דקדשי</strong> <small>[שמתקדשים],</small> ואין צורך לקדש את השמן!
 <strong>אמר ליה</strong> <small>[לו]</small> <strong>ר' שמעון ברבי</strong> (בן רבי) לאביו: נצרך לקדש כלי מחצית הלוג, משום <strong>שבו</strong> בכלי זה <strong>היה מחלק חצי לוג שמן לכל נר ונר</strong> במנורת המקדש, שכך היתה מידת השמן בכל נר. <strong>אמר לו</strong> רבי לבנו ר' שמעון: בלשון הוקרה: <strong>נר ישראל,</strong> באמת <strong>כך היה</strong> עושה במידת מחצית הלוג.
 <big>ב</big> ומתוך שנזכרו דברי רבי בענין השמן בנרות המנורה, מביאים עוד בענין זה מה ש<strong>אמר ר' יוחנן, אמר רבי: נר</strong> מנרות המנורה <strong>שכבתה</strong> לפני שהאיר היום, הדין הוא ש<strong>נידשן</strong> (נעשה כדשן) <strong>השמן</strong> שבנר, כשם ש<strong>נידשנה</strong> (נעשית כדשן) <strong>הפתילה</strong> שבנר. ואין להם תקנה. <strong>כיצד</strong> הכהן <strong>עושה</strong> (נוהג)? <strong>מטיבה</strong> (משליך אל מחוץ לנר את השמן והפתילה שבתוך הנר), <strong>ונותן בה שמן</strong> ופתילה חדשים <strong>ומדליקה.</strong>
 ונמסר כי <strong>יתיב</strong> <small>[ישב]</small> <strong>ר' זריקא</strong> תוך לימודו בהלכה זו, <strong>וקא מיבעיא ליה</strong> <small>[ונשאלה לו]</small> שאלה זו: <strong>כשהוא</strong> שב ו<strong>נותן בה</strong> בנר שכבתה <strong>שמן</strong> מחדש, האם הוא נותן בה שמן <strong>כמדה</strong> שנתן <strong>בנר זה ב</strong><strong>ראשונה</strong> (בתחילה), חצי הלוג, <strong>או</strong> שמא הוא נותן בנר שמן בשיעור <strong>כמו שחסרה</strong> עתה הנר בהשלכת השמן שנותר לאחר שכבה הנר?
 <strong>אמר ר' ירמיה:</strong> <strong>פשיטא</strong> <small>[פשוט]</small> הוא ש<strong>כמדה ראשונה</strong> של שמן הוא נותן. ונימוקו: <strong>דאי</strong> <small>[שאם]</small> תאמר שהוא נותן שמן בשיעור <strong>כמה שחסרה, מנא ידעינן מאי</strong> <small>[מנין יודעים אנו מה,</small> כמה<small>]</small> שמן הוא <strong>חיסר? וכי תימא</strong> <small>[ואם תאמר]</small> שיהא הכהן <strong>משער ליה</strong> <small>[אותו]</small> על ידי מדידתו בכלי מידה שהיה במקדש — אין לומר כך, משום ש<strong>אם כן,</strong> רק <strong>שבע</strong> כלי <strong>מדות</strong> (מדידות) היו במקדש? <strong>נפיש להו</strong> <small>[מרובות הן]</small> כלי <strong>מדות טובא</strong> <small>[הרבה],</small> לצורך מדידתם של כמויות שמן קטנות וקטנות ביותר, שנותרו בנרות שכבו בלילה.
  קיבל ר' זריקא את פתרונו של ר' ירמיה, ו<strong>קרי עליה</strong> <small>[קרא,</small> המליץ, <small>עליו]</small> בלשון שבח וכבוד: <strong>"והדרך צלח רכב על דבר אמת וענוה צדק</strong> ותורך נוראות ימינך" (תהלים מה, ד).
 ומביאים בענין זה, <strong>איתמר נמי</strong> <small>[נאמר גם כן]</small> שכך <strong>אמר ר' אבהו, אמר ר' יוחנן, ואמרי לה</strong> <small>[ויש אומרים]</small> ש<strong>אמר ר' אבא, אמר ר' חנינא, אמר רבי: נר שכבתה, נידשן השמן נידשנה הפתילה. כיצד עושה? מטיבה, ונותן בה שמן כמדה ראשונה ומדליקה.</strong> וכפתרונו של ר' ירמיה.
 <big>ג</big> מתוך שהובאו דברים בענין הטבת נרות המנורה, מביאים עוד בענין זה ממה ש<strong>אמר רב הונא בריה</strong> <small>[בנו]</small> של <strong>רב יהודה, אמר רב ששת:</strong> כל <strong>נר</strong> ונר <strong>שב</strong>מנורת ה<strong>מקדש</strong> — <strong>של פרקים</strong> (בעל מפרקים, המאפשרים כיפוף והטיה) <strong>הוה</strong> <small>[היה],</small> שאפשר היה לכופף את הנר ולהטותו, וכגון לצורך הטבתו (הוצאת השמן והפתילות הישנים שבתוכו), ולאחר מכן לשוב ולזוקפו. ומסבירים את דעת רב ששת: נאמר בפרשת עשיית המנורה "ועשית זהב טהור מקשה תיעשה המנורה ירכה וקנה גביעיה כפתוריה ופרחיה ממנה יהיו... כולה מקשה אחת זהב טהור. ככר זהב טהור יעשה אותה את כל הכלים האלה" (שמות כה, לא—לט).
  ו<strong>קסבר</strong> <small>[סבור הוא</small> רב ששת<small>]:</small> <strong>כי כתיב</strong> <small>[כאשר נאמר]</small> הן מה שנאמר במעשה המנורה <strong>"ככר</strong> זהב יעשה אותה", <strong>ו</strong>הן מה שנאמר בעשייתה <strong>"מקשה"</strong> (שתהא המנורה יחידה אחת, בלתי נפרדת לחלקיה) — גם על ה<strong>מנורה</strong> עצמה <strong>ו</strong>גם על <strong>נרותיה כתיב</strong> <small>[נאמר]</small> הדבר. ומעתה, <strong>כיון דמיבעיא</strong> <small>[שצריכה]</small> המנורה <strong>הטבה</strong> של נרותיה — חייבים לומר כי הקנים ניתנו לכיפוף ולהטיה. שכן <strong>אי לאו</strong> <small>[אם לא]</small> של <strong>פרקים הוי</strong> <small>[היו]</small> הנרות — <strong>לא הוה</strong> <small>[לא היה]</small> יכול הכהן <strong>מטייבא ליה</strong> <small>[להיטיב אותם].</small>
 <strong>מיתיבי</strong> <small>[מקשים]</small> על רב ששת ממה ששנינו בברייתא <small>:</small> <strong>כיצד</strong> היה הכהן <strong>עושה</strong> בהטבת הנרות? — היה <strong>מסלקן</strong> (מסירם) מעל המנורה <strong>ומניחן באוהל, ומקנחן בספוג,</strong> ובכך מסיר מהם כל שאריות שמן ופתילות משל אתמול, <strong>ו</strong>לאחר מכן הריהו <strong>נותן בהן שמן, ומדליקן.</strong> ולדברי ברייתא זו אין צורך שתהא של פרקים, שהרי נאמר במפורש שהנרות היו מוסרים מהמנורה!
  ומשיבים: מחלוקת תנאים יש בדבר, ו<strong>הוא</strong> (רב ששת) <strong>אמר</strong> את דבריו <strong>כי האי תנא</strong> <small>[כמו</small> שיטתו של <small>תנא זה]</small> בברייתא. <strong>דתניא</strong> <small>[ש</small>כן <small>שנויה</small> ברייתא אחרת<strong>]</strong> בדרך הטבת נרות המנורה: <strong>חכמים אומרים</strong> כי <strong>לא היו מזיזין אותה</strong> (את קני המנורה) <strong>ממקומה</strong> לצורך ההטבה. והרי שלדעת חכמים הנרות היו חלק בלתי נפרד מהמנורה, כיחידה אחת, ולא היו מוסרים ממנה. ומקשים על כך: אף שיטת ברייתא זו אינה כדברי רב ששת.
  שהרי ממה ששנינו בה שלא היו מזיזים את הנרות ממקומם ניתן לדייק: <strong>מכלל דאיבעיא ליה לאוזוזה</strong> <small>[מכאן, שאם רצה לו להזיז</small> אותם<small>]</small> אף שהלכה היא, לדעתם, שאין להזיז אותם — <strong>מצי מזיז לה</strong> <small>[יכול היה להזיז אותה],</small> ושלא <small>כרב ששת, האומר שלא ניתן היה להסיר את נרות המנורה מהמנורה! ומתרצים: אין לשון ברייתא זו מתוקן, ואל תשנה בה "לא היו מזיזים אותה",</small> <strong>אלא אימא</strong> <small>[אמור]</small> בה כך: <strong>לא היתה זזה ממקומה. ו</strong>מבררים עוד את דברי הברייתא שהובאה עתה:
 <strong>מאן</strong> <small>[מיהו]</small> התנא המכונה בשם <strong>חכמים</strong> שבברייתא זו? ומשיבים: <strong>ר' אלעזר</strong> בנו של ר' צדוק <strong>הוא. דתניא</strong> <small>[ש</small>כן <small>שנויה</small> ברייתא נוספת<small>],</small> <strong>ר' אלעזר בר' צדוק אומר: כמין טס</strong> (מגש, משטח) <strong>של זהב היה לה</strong> לכל נר ונר מנרות המנורה, שהיה נתון <strong>על גבה</strong> (מעליה) ומשמש כעין כיסוי לו. ושימושו — ש<strong>כשהוא</strong> הכהן <strong>מטיבה</strong> את הנר — <strong>הריהו</strong> <strong>דוחקו</strong> (דוחף את הטס) <strong>כלפי פיה</strong> (פה הנר, מקום הפתילה והלהבה). וכתוצאה מכך, היה נחשף תוכו של הנר. והיה מטה את הנר, ומוציא החוצה את כל שאריות השמן והפתילה שנותרו משל אתמול. ו<strong>כשהוא נותן בה שמן</strong> ופתילה חדשים, לשם ההדלקה החדשה — הריהו <strong>דוחקו</strong> את הטס כלפי חוץ ומחזירו <strong>כלפי ראשה</strong> של הנר, ושב וזוקף את הנר, ודרך הנקב שהיה באמצעו של הטס, היה נותן את השמן בנר.
 <strong>ו</strong>מעירים: מחלוקת תנאים זו, אם הנרות היו במנורה כיחידה אחת בלתי נפרדת ("מקשה"), או שהיו ניתנים להסרה — שנוי <strong>בפלוגתא דהני תנאי</strong> <small>[במחלוקת</small> אחרת <small>של תנאים אלה,</small> אחרים<small>].</small> <strong>דתניא</strong> <small>[ש</small>כן <small>שנויה</small> ברייתא<small>]:</small> הן ה<strong>מנורה ו</strong>הן <strong>נרותיה</strong> היו <strong>באות</strong> (נעשות) <strong>מן הככר</strong> זהב טהור, וכשם שהיו גם המנורה וגם נרותיה באים מאותו ככר זהב, היו גם מקשה אחת. <strong>ואין מלקחיה ומחתותיה</strong> (הכלים בהם היתה נעשית הטבת הנרות) של המנורה נעשות <strong>מן הככר</strong> זהב. <strong>ר' נחמיה אומר</strong> כי <strong>רק ה</strong><strong>מנורה</strong> עצמה <strong>היתה באה</strong> (נעשית) <strong>מן הככר</strong> זהב, <strong>ולא נרותיה ומלקחיה ומחתותיה באות</strong> (היו נעשים) <strong>מן הככר</strong> זהב. וכשם שלדעת ר' נחמיה לא היו הנרות באים מן הככר. אף לא היו בכלל מקשה (ומוסרים היו מן המנורה).
  ומבררים:  <strong>במאי קא מיפלגי</strong> <small>[במה,</small> מהו הענין, שבו <small>הם,</small> התנאים הללו, <small>חלוקים</small> בו<small>]?</small> — <strong>בהאי קרא</strong> <small>[בפסוק זה],</small> <strong>דתניא</strong> <small>[ש</small>כן <small>שנויה</small> ברייתא אחרת<small>]</small> ממה שנאמר <small>במעשה המנורה</small> <strong>"ככר זהב טהור יעשה אתה"</strong> (שמות כה, לט) <strong>למדנו למנורה</strong> עצמה <strong>ש</strong>היא <strong>באה</strong> (נעשית) <strong>מן הככר</strong> זהב. ו<strong>מנין</strong> לנו שיש <strong>לרבות</strong> גם את <strong>נרותיה,</strong> שאף הם נעשים מככר הזהב? — <strong>תלמוד לומר</strong> במעשה המנורה "ככר זהב טהור יעשה אותה <strong>את כל הכלים האלה"</strong> — שאף הנרות נעשים מככר הזהב. ואולם אחר שלמדנו שגם הנרות באים מככר הזהב, <strong>יכול</strong> יהא הדין <strong>שאני מרבה</strong> לענין זה <strong>אף</strong> את <strong>מלקחיה ומחתותיה</strong> של המנורה, שאף הם נעשים מככר הזהב? לכך <strong>תלמוד לומר</strong> "ככר זהב יעשה <strong>אתה"</strong> — בלשון מיעוט, לומר שדווקא היא נעשית מככר הזהב, ולא מלקחיה ומחתותיה. אלו <strong>דברי ר' נחמיה.</strong>
 ולפני שממשיכים בציטוט דברי הברייתא, תוהים: <strong>קשיא</strong> <small>[קשה]</small> מדברי <strong>ר' נחמיה</strong> אלה, הסבור שנרות המנורה נעשות מככר הזהב, על דברי <strong>ר' נחמיה</strong> בברייתא שהובאה למעלה, שאין הנרות נעשים מככר הזהב! ומשיבים: שתי ברייתות אלה הריהן של <strong>תרי תנאי</strong> <small>[שני תנאים]</small> שונים, <strong>ו</strong>חלוקים הם <strong>אליבא</strong> <small>[לשיטת]</small> <strong>ר' נחמיה.</strong>
 וממשיכים בדברי הברייתא: <strong>ר' יהושע בן קרחה אומר</strong> כי רק ה<strong>מנורה</strong> עצמה היתה <strong>באה מן הככר, ואין מלקחיה ומחתותיה ו</strong>כן אין <strong>נרותיה באה מן הככר. ואלא מה אני מקיים</strong> (מה אני דורש מהכתוב) "ככר זהב טהור יעשה אותה <strong>את כל הכלים האלה"?</strong> — ללמד <strong>שהיו</strong> אף <strong>כלים</strong> אלה עשויים מ<strong>של זהב,</strong> ואולם לא נעשו מככר הזהב של המנורה.
  ותוהים: לשם כך אין צורך בלימוד זה, הרי  <strong>זהב בהדיא כתיב</strong> <small>[במפורש כתוב]</small> <strong>בו,</strong> שכן נאמר <strong>"ועשית את נרתיה שבעה והעלה את נרתיה והאיר אל עבר פניה. ומלקחיה ומחתתיה זהב טהור"</strong> (שם לז—לח)! ומשיבים: <strong>לא נצרכא</strong> <small>[לא נצרכה]</small> דרשה זו הנלמדת מ"את כל הכלים האלה" <strong>אלא ל</strong>למד בדינם של <strong>פי</strong> ה<strong>נרות,</strong> שגם הם יהיו של זהב. שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ופי נרות</strong> במקום ששמים את הפתילה הריהו <strong>אשחורי משחר</strong> <small>[משחיר]</small> מלהבת האש הבוערת, ומתקלקל, והרי כלל הוא בידינו כי <strong>התורה חסה על ממונן של ישראל,</strong>
## דף פט.
 <strong>ו</strong>משום כך אולי מוטב היה <strong>ליעבד</strong> <small>[שייעשה]</small> פי הנר מ<strong>זהב כל דהו</strong> <small>[כל שהוא]</small> ואף מאיכות גרועה, ולאו דווקא זהב טהור. לכן <strong>קא משמע לן</strong> <small>[היא,</small> דרשת <small>הכתוב הזה</small> <small>משמיעה לנו,</small> מלמדת אותנו<small>]</small> שגם פי הנר צריך להיות מזהב טהור.
 <big>א</big> שנינו במשנתנו כי מידת <strong>חצי לוג</strong> שהיתה במקדש שימשה למדידת מחצית לוג ה<strong>שמן</strong> הניתן <strong>ל</strong>שלושת מיני המצה שהיו בלחמי ה<strong>תודה.</strong>
 ובענין זה <strong>תניא</strong> <small>[שנויה</small> ברייתא<small>]</small> על הנאמר בענין לחמי התודה: <small>"אם על תודה יקריבנו והקריב על זבח התודה חלות מצות בלולות בשמן ורקיקי מצות משוחים בשמן וסולת מורבכת חלות בלולות בשמן. על חלות לחם חמץ יקריב קרבנו על זבח תודת שלמיו" (ויקרא ז, יב—</small> יג). <strong>ר' עקיבא אומר: מה תלמוד לומר</strong> (מלמדנו האמור) <strong>"בשמן"</strong> בחלות המצות ("חלות מצות בלולות בשמן"), ושוב נאמר <strong>"בשמן"</strong> ברקיקים ("ורקיקי מצות משוחים בשמן") <strong>שני פעמים?</strong> — נצרכים שניהם להיאמר, שכן <strong>אילו לא</strong> היה <strong>נאמר אלא "בשמן" אחד, הייתי אומר: הרי</strong> דין לחמי התודה <strong>הוא כ</strong>דינם של <strong>כל</strong> שאר <strong>המנחות ל</strong>ענין מידת השמן, שהוא <strong>לוג</strong> שמן. <strong>עכשיו שכתב "בשמן" "בשמן"</strong> שתי פעמים — <strong>הוי</strong> <small>[הריהו]</small> <strong>ריבוי אחר ריבוי, ו</strong>כלל הוא בדרכי דרשת הכתוב כי <strong>אין ריבוי אחר ריבוי</strong> בא <strong>אלא למעט,</strong> ולמדנו מכאן כי <strong>מיעטו הכתוב</strong> את השיעור הניתן ללחמי תודה מלוג, <strong>לחצי לוג.</strong>
 ותוהים: האם <strong>ריבוי אחר ריבוי</strong> הוא זה?! הלא רק <strong>חד</strong> <small>[אחד]</small> <strong>ריבוי הוא,</strong> "בשמן" <strong>האמור בשנית. שהרי "בשמן" האמור בפעם הראשונה נצרך לעצמו לומר שדין לחמי התודה כדין שאר המנחות לענין השמן!</strong>
 <strong>אלא</strong> יש לתקן את הנוסח, וכך יש לשנות: <strong>אילו לא נאמר "בשמן" כל עיקר</strong> — <strong>הייתי אומר</strong> כי דין לחמי התודה <strong>הרי הוא כ</strong>דינם של <strong>כל</strong> שאר <strong>המנחות ללוג</strong> שמן הניתן בהן. <strong>עכשיו שנאמר "בשמן" "בשמן"</strong> שתי פעמים, וכל אחד מהם הריהו ריבוי — <strong>הוי</strong> <small>[הריהו]</small> <strong>ריבוי אחר ריבוי, ואין ריבוי אחר ריבוי אלא למעט,</strong> ובכך <strong>מיעטו הכתוב לחצי לוג.</strong>
 וממשיכים בדברי ר' עקיבא: ומעתה שלמדנו מן המיעוט, לענין מידת השמן הניתנת בלחמי התודה, שהוא רק חצי לוג שמן, יש מקום לשאול, <strong>יכול יהא חצי לוג זה מתחלק</strong> בשווה <strong>ל</strong>כל <strong>שלשת</strong> ה<strong>מינין</strong> של לחמי התודה הבאים מצות, <strong>לחלות ולרקיקין ולרביכה? כשהוא,</strong> הכתוב, <strong>שב ו</strong><strong>אומר "בשמן"</strong> אף <strong>ברביכה,</strong> ויש לשאול על כתוב זה: <strong>שאין תלמוד לומר</strong> (הנאמר מלמדנו) דבר, שהרי יודעים אנו כבר כי מידת השמן בלחמי התודה היא מחצית הלוג, ולא לוג שלם. לכך יש לומר כי בא כתוב נוסף זה, ו<strong>ריבה</strong> בשיעור ה<strong>שמן</strong> הניתן <strong>לרביכה</strong> על פני שיעור השמן הניתן לחלות ולרקיקים. <strong>הא</strong> <small>[הרי]</small> זה <strong>כיצד</strong> נוהגים למעשה? <strong>מביא חצי לוג שמן וחוציהו,</strong> כאשר <strong>חציו</strong> האחד ניתן <strong>ל</strong>עשר ה<strong>חלות ול</strong>עשרת ה<strong>רקיקין</strong> גם יחד, <strong>וחציו</strong> האחר ניתן <strong>ל</strong>עשרת הלחמים שב<strong>רביכה.</strong>
 <strong>אמר לו ר' אלעזר בן עזריה</strong> לר' עקיבא: <strong>עקיבא,</strong> גם <strong>אם אתה מרבה כל היום כולו "בשמן" "בשמן"</strong> — <strong>איני שומע לך</strong> (איני מקבל דבריך), שיש ללמוד את ההלכות הללו מן הכתובים, <strong>אלא</strong> ההלכה האומרת ש<strong>חצי לוג</strong> הוא שיעור ה<strong>שמן</strong> הניתן <strong>לתודה ו</strong>ההלכה האומרת ש<strong>רביעית</strong> לוג הוא שיעור ה<strong>שמן</strong> הניתן <strong>ל</strong>לחמי <strong>נזיר,</strong> <strong>ו</strong>ההלכה האומרת שהאשה הרואה דם בתוך <strong>אחד עשר</strong> ה<strong>יום שבין נדה לנדה</strong> (לאחר שבעת ימי נדתה), הריהי זבה (אם ראתה שלושה ימים) — כל אלה הן <strong>הלכה למשה מסיני,</strong> ואין ללמדן מן הכתובים.
 <big>ב</big> עוד שנינו במשנתנו כי <strong>ב</strong>כלי המידה של <strong>לוג היה מודד</strong> שמן לכל המנחות הבאות למקדש, שכן כל עשרון סולת המובא למנחה טעון לוג שמן. ולכך, אפילו היתה זו מנחה של שישים עשרונות סולת — הריהו מביא בה שישים לוג שמן. ואילו לדעת ר' אליעזר בן יעקב אין מביאים שמן למנחה אלא לוג שמן אחד בלבד, ולכך אפילו הביא מנחה של שישים עשרונות סולת — הריהו מביא בה לוג שמן אחד בלבד.
  ובענין זה עוד <strong>תנו רבנן</strong> <small>[שנו חכמים]</small> בברייתא: <strong>במצורע עני</strong> המיטהר מטומאת צרעתו, ואין ידו משגת להביא שני כבשים (אחד לעולה ואחד לאשם), וכבשה (לחטאת), נאמר שמביא בקרבנותיו כבש אחד (לאשם) ועשרון אחד סולת למנחה. ובמה שבענין מנחה זו <strong>כתיב</strong> <small>[נאמר]</small> "ו <strong>עשרון</strong> סולת אחד <strong>בלול</strong> בשמן למנחה <strong>ולוג</strong> שמן" (ויקרא יד, כא) <strong>לימד</strong> הכתוב <strong>על</strong> כל <strong>עשרון</strong> סולת הבא למנחות <strong>שטעון לוג</strong> שמן בפני עצמו, ולמנחה בת שישים עשרון דרושים שישים לוג שמן. אלו <strong>דברי חכמים.</strong>
 <strong>ר' נחמיה ור' אליעזר אומרים:</strong> כל מנחה אינה באה אלא עם לוג שמן אחד, ולכך <strong>אפילו מנחה של ששים עשרונים</strong> — <strong>אין לה אלא לוגה</strong> ולא יותר, <strong>ש</strong>כן <strong>נאמר</strong> בכתוב זה <strong>"למנחה ולג שמן". ו</strong>שואלים: לשיטת
 <strong>ר' נחמיה ור' אליעזר האי</strong> <small>[זה]</small> הכתוב <strong>"עשרון... בלול... ולג"</strong> שממנו למדו חכמים כי כל עשרון הבא למנחה טעון לוג שמן, <strong>מאי עבדי ליה</strong> <small>[מה</small> הם <small>עושים בו]?</small> ומשיבים: <strong>ההוא</strong> <small>[אותו]</small> כתוב נצרך <strong>לגופיה</strong> <small>[לגופו,</small> לעצמו<small>],</small> <strong>דקא אמר רחמנא</strong> <small>[שאמרה התורה]:</small> <strong>לייתי</strong> <small>[שיביא]</small> המצורע העני <strong>חד</strong> <small>[אחד]</small> <strong>עשרון</strong> סולת, ולא ללמד על כל עשרון.
  ושואלים עתה לצד שכנגד: <strong>ואידך</strong> <small>[והאחר,</small> חכמים<small>]</small> החולקים עליו, לדעתם, כתוב זה <strong>לגופיה</strong> <small>[לגופו]</small> של דין המצורע העני שיביא עשרון סולת <strong>לא צריך.</strong> שכן, <strong>מ</strong>תוך <strong>דגלי רחמנא גבי</strong> <small>[שגילתה התורה אצל]</small> ה<strong>מצורע</strong> הרגיל, שאיננו עני, שמביא ביום טהרתו <strong>שלשה קרבנות ושלשה עשרונות,</strong> הרי אנו יודעים ש<strong>הכא</strong> <small>[כאן,</small> במצורע העני<small>]</small> <strong>דחד</strong> <small>[ש</small>רק <small>אחד]</small> <strong>קרבן</strong> הוא מביא, שממילא רק <strong>חד</strong> <small>[אחד]</small> <strong>עשרון</strong> הוא מביא, ולא נצרך הכתוב אלא ללמדנו שכל עשרון טעון לוג שמן.
  ושואלים עתה לצד שכנגד: <strong>ואידך</strong> <small>[והאחר,</small> ר' נחמיה ור' אליעזר<small>]</small> — לדעתם עדיין <strong>איצטריך</strong> <small>[נצרך]</small> כתוב זה במצורע העני להיאמר. שכן <strong>סלקא דעתך אמינא</strong> <small>[יעלה על דעתך,</small> היה מקום <small>לומר]</small> כי <strong>הואיל וחס רחמנא עליה</strong> <small>[וחסה התורה עליו,</small> על המצורע <strong>העני</strong><small>],</small> ואמרה שעליו <strong>לאתויי</strong> <small>[להביא]</small> קרבן זה <strong>בדלות, אימא</strong> <small>[אמור]</small> ש<strong>לא ליבעי מינה</strong> <small>[לא יצטרך ממנה]</small> <strong>כלל</strong> שמן. ולכן נצרך כתוב זה להשמיענו שהמצורע העני מביא עשרון סולת ולוג שמן. <strong>ואידך</strong> <small>[ואחרים,</small> חכמים<small>]</small> אומרים שאין צורך בכך, שכן מנחה ש<strong>לגמרי</strong> לא יהיה בה שמן <strong>לא אשכחן</strong> <small>[לא מצאנו].</small>
 ושואלים: <strong>ורבנן</strong> <small>[וחכמים],</small> החלוקים על ר' נחמיה ור' אליעזר, ב<strong>האי</strong> <small>[זה]</small> הפסוק <strong>"למנחה ולג שמן"</strong> ממנו למדו ר' נחמיה ור' אליעזר את שיטתם, <strong>מאי עבדי ליה</strong> <small>[מה עושים,</small> לומדים, <small>בו]?</small> ומשיבים: לדעת חכמים, הפסוק <strong>ההוא</strong> בא ללמד <strong>ל</strong>עניינו של ה<strong>מתנדב מנחה</strong> ולא פירש את שיעורה <strong>שלא יפחות מדבר</strong> (משיעור) <strong>הטעון לוג, ומאי ניהו</strong> <small>[ומה הוא]</small> שיעור זה? — <strong>עשרון,</strong> שאין מתנדבים מנחה בפחות מזה. ושואלים לצד שכנגד: <strong>ואידך</strong> <small>[והאחר,</small> ר' נחמיה <small>ור' אליעזר</small><small>],</small> שלמדו מפסוק זה כמקור לשיטתם, מאין להם הלכה זו? ומשיבים: לדעתם, <strong>תרתי שמעת מינה</strong> <small>[שני</small> דברים <small>אתה למד ממנה,</small> מפסוק זה<small>],</small> שאין מביאים במנחה (בכל שיעור) אלא לוג שמן אחד, וכי המתנדב למנחה מביא סולת בשיעור <strong>עשרון ולא פחות.</strong>
 <big>ג</big> שנינו במשנתנו כי <strong>ששה</strong> לוגים שמן (חצי ההין) היו מובאים <strong>ל</strong>מנחת נסכי ה<strong>פר, ארבעה</strong> לוגים (שליש ההין) <strong>ל</strong>מנחת נסכי ה<strong>איל,</strong> ו<strong>שלשה</strong> לוגים (רבע ההין) <strong>ל</strong>מנחת נסכי ה<strong>כבש.</strong> ודנים בדברים הללו: <strong>מנלן</strong> <small>[מנין לנו]</small> שכך הוא? — <strong>דכתיב</strong> <small>[ש</small>כן <small>נאמר]</small> <strong>"ונסכיהם חצי ההין יהיה לפר</strong> ושלישית ההין לאיל ורביעית ההין לכבש יין" (במדבר כח, יד).
  והרי שיעור ה<strong>הין</strong> — <strong>תריסר לוגי הויין</strong> <small>[שנים</small> <strong>עשר לוגים הוא],</strong> <strong>דכתיב</strong> <small>[ש</small>כן <small>נאמר]:</small> "ו <strong>שמן זית הין"</strong> (שמות ל, כד), <strong>וכתיב</strong> <small>[ונאמר]</small> לאחר מכן, עוד <small>בשמן</small> <small>:</small> <strong>"שמן משחת קדש יהיה זה לי לדרתיכם"</strong> (שם לא), וכך למדו: המלה <strong>"זה" בגימטריא</strong> — <strong>תריסר הויין</strong> <small>[שנים עשר הם].</small> ומכאן, ששיעור הנסכים <strong>שנאמר בתורה שהוא מחצית ההין, שלישית ההין ורביעית ההין, הריהו (בהתאם) ששה לוגים (לפר), וארבעה לוגים (לאיל), ושלושה לוגים (לכבש), כנשנה במשנתנו.</strong>
 <big>ד</big> עוד שנינו במשנתנו כי <strong>שלשה ומחצה</strong> לוגים שמן היו מובאים <strong>ל</strong>הדלקת ה<strong>מנורה</strong> במקדש, <strong>חצי לוג לכל נר</strong> משבעת נרות המנורה. ודנים בדברים הללו: <strong>מנא הני מילי</strong> <small>[מנין הדברים הללו],</small> שכך הוא שיעור השמן הניתן למנורה? — <strong>דתנו רבנן</strong> <small>[ש</small>כן <small>שנו חכמים</small> בברייתא<small>]:</small> נאמר בהדלקת המנורה "...ויקחו אליך שמן זית זך כתית למאור להעלות נר תמיד... וערך אותו אהרן ובניו מערב עד בקר לפני ה' חוקת עולם לדורותם מאת בני ישראל" (שמות כז, כ— כא). והגדרת הזמן <strong>"מערב עד בקר"</strong> באה להורות: <strong>תן לה</strong> למנורה שמן כ<strong>מדתה</strong> הראויה של הדלקה, שהוא כדי <strong>שתהא</strong> המנורה <strong>דולקת והולכת מערב עד בקר. דבר אחר</strong> אמרו חכמים לפרש פסוק זה בענין אחר: <strong>"מערב עד בקר"</strong> בא לומר ש<strong>אין לך</strong> עוד <strong>עבודה</strong> במקדש <strong>ש</strong>היא <strong>כשירה</strong> אם נעשתה <strong>מערב</strong> (לאחר הקרבת קרבן התמיד של בין הערביים) <strong>עד בקר אלא</strong> עבודה <strong>זו בלבד. ושיערו חכמים</strong> כמה שמן נדרש להדלקה זו — <strong>חצי לוג</strong> שמן בכל נר ונר משבעת נרות המנורה, להדלקה רצופה <strong>מאורתא ועד צפרא</strong> <small>[מהערב</small> ועד <small>הבוקר].</small> וכיצד הגיעו חכמים לקביעה זו?
 <strong>איכא דאמרי</strong> <small>[יש אומרים]</small> כי <strong>מלמעלה למטה שיערו.</strong> כלומר, מתחילה נתנו כמות שמן הגדולה מחצי לוג בהדלקת הערב, ולמחרת לכשראו שנותר מהשמן, עמדו והפחיתו, והדליקו בערב הבא בכמות מופחתת, עד שהגיעו לכמות השמן שלא נותר ממנה שמן בבוקר, ואפילו בלילות החורף הארוכים. <strong>ואיכא דאמרי</strong> <small>[ויש שאומרים]</small> שדרך הקביעה היתה הפוכה מזו, ש<strong>ממטה למעלה שיערו,</strong> שנתנו בתחילה פחות ממחצית לוג שמן, ולכשראו שאין כמות זו מספיקה להדלקה עד הבוקר, עמדו והוסיפו עליה, עד שהגיעו לשיעור זה של מחצית לוג שמן.
  ומסבירים את נימוקי שתי השיטות הללו: <strong>מאן דאמר</strong> <small>[מי שאומר]</small> כי <strong>ממטה למעלה שיערו</strong> חכמים ולא מלמעלה למטה — מפני השיקול ש<strong>התורה חסה על ממונן של ישראל,</strong> ואף חכמים חסו על השמן היתר (על המידה שתיקבע בסוף) המתבזבז. <strong>ומאן דאמר</strong> <small>[ומי שאומר]</small> כי <strong>ממעלה למטה שיערו</strong> חכמים ולא מלמטה למעלה (משום השיקול של "התורה חסה על ממונם של ישראל") — כי <strong>אין</strong> נוהגים מנהגי <strong>עניות</strong> (הנהגות של עניים) <strong>במקום עשירות,</strong> בבית המקדש, וראוי לעשות את הבדיקה כדרכם של עשירים, ביד רחבה, ואין לדקדק במעט שמן המתבזבז אגב כך.
 <big>ה משנה</big> <strong>מערבין נסכי פרים</strong> (שמובאים בהם שלושה עשרונים סולת הנבללים בששה לוגים שמן, ונמצא שיעור הבלילה הוא שני לוגים שמן לכל עשרון סולת) <strong>בנסכי אילים</strong> (שאף בלילתם של אלה היא בשיעור של שני לוגים שמן לכל עשרון סולת. שכן מובאים בנסכי האילים שני עשרונים סולת וארבעה לוגים שמן). וכן מערבים <strong>נסכי כבשים בנסכי כבשים</strong> אחרים, שכן כל מנחת נסכים של כבשים הריהי באה עשרון של סולת עם שלושה לוגים שמן. וכן מערבים נסכים <strong>של יחיד ב</strong>נסכים <strong>של ציבור,</strong>
## דף פט:
 וכן מערבים נסכים <strong>של</strong> קרבן שהוקרב ה<strong>יום ב</strong>נסכים <strong>של</strong> קרבן שהוקרב <strong>אמש,</strong> אם בלילתם של מנחות הנסכים הללו שווה (כגון ששני הקרבנות הם כבשים, שזה וזה דרך בלילתו היא בשלושה לוגים הניתנים לעשרון סולת אחד). שכן רשאי אדם להביא מנחת נסכיו אף לאחר יום הקרבת קרבנו.
 <strong>אבל אין מערבין נסכי כבשים</strong> (שבלילתם היא בשלושה לוגים שמן הניתנים בעשרון סולת אחד) <strong>בנסכי פרים ואילים</strong> (שבלילתם היא בשני לוגים שמן הניתנים בעשרון סולת אחד). <strong>ואם בללן</strong> לאותן המנחות בסלתן ובשמנן כדינן, <strong>אלו</strong> (מנחות נסכי כבשים) <strong>בפני עצמן ואלו</strong> (מנחות נסכי פרים ואילים) <strong>בפני עצמן, ו</strong>לאחר <strong>מכן</strong> <strong>נתערבו</strong> אלו באלו — הריהם <strong>כשרים</strong> להקריבן על המזבח. ואולם <strong>אם עד שלא</strong> <strong>בלל</strong> את המנחות הללו בסלתן ובשמנן הראוי, נתערבו זו בזו — <strong>פסול</strong> <strong>להקרבה.</strong>
 <strong>הכבש הבא</strong> (הקרב) <strong>עם</strong> הנפת <strong>העומר</strong> למחרת יום טוב ראשון של פסח, <strong>אף על פי שמנחתו</strong> שהיא שני עשרונים סולת, <strong>כפולה</strong> משאר מנחות הכבשים, שהן של עשרון סולת — <strong>לא היו נסכיו כפולים</strong> מנסכיהן של שאר מנחות הכבשים, שאף בו היו מביאים שלושה לוגים שמן ושלושה לוגים יין.
 <big>א גמרא</big> שנינו במשנתנו כי מערבים נסכי פרים בנסכי אילים, ומכאן שמותר לערב את מנחות הנסכים (שדרך בלילתן שווה), <strong>ורמינהו</strong> <small>[ומשליכים,</small> מראים סתירה לכך, <small>ממה ששנינו בברייתא</small><small>]</small> על הנאמר בדרך הקטרת חלקי קרבן השלמים: "והקריב מזבח השלמים... את החלב המכסה את הקרב ואת כל החלב אשר על הקרב. ואת שתי הכליות ואת החלב אשר עליהן אשר על פי הכסלים ואת היותרת על הכבד על הכליות יסירנה. והקטירו אותו בני אהרן המזבחה..." (ויקרא ג, ג— ה).
  ובאה בכתוב הלשון <strong>"והקטירו</strong> אותו", בצורת יחיד (אף שמדובר בהקטרתם של דברים רבים, המנויים לפני כן) — להורות שיש להקריב חלביו של כל קרבן לעצמו, <strong>שלא יערב חלבים</strong> של קרבן זה <strong>בחלבים</strong> של קרבן זה. וכיוצא בדבר, אין לערב מנחת נסכים של קרבן זה במנחת נסכים של קרבן אחר!
 <strong>אמר ר' יוחנן:</strong> אף משנתנו לא אמרה שמותר לכתחילה לערב נסכים של קרבן זה בנסכים של קרבן אחר, אלא ש<strong>אם נתערבו</strong> יכול להקריבם <strong>קא אמר</strong> <small>[הוא,</small> תנא של משנתנו <small>אומר].</small>
 ומקשים על כך: <strong>אי הכי</strong> <small>[אם כך]</small> שמשנתנו מדברת על בדיעבד, יוצא איפוא מכאן כי מה שנאמר בהמשך המשנה <strong>"ואין מערבין נסכי כבשים בנסכי פרים ואילים"</strong> — אין הכוונה לאיסור עירוב לכתחילה, אלא שאסור הדבר מכל וכל, <strong>ואפילו</strong> אם <strong>נתערבו</strong> בדיעבד — <strong>נמי</strong> <small>[גם כן]</small> <strong>לא</strong> יהיו כשרים להקרבה. <strong>והא</strong> <small>[והרי]</small> <strong>מדקתני סיפא</strong> <small>[מ</small>מה <small>ששנה</small> התנא במשנתנו <small>בסוף</small> המשנה<small>]</small> שאם לאחר ש<strong>בללן אלו בפני עצמן ואלו בפני עצמן</strong> קרה הדבר <strong>ונתערבו</strong> אלו באלו — <strong>הריהם</strong> <strong>כשרין</strong> להקרבה. <strong>ו</strong><strong>מכלל</strong> הדברים אתה למד כי ההלכה <strong>דרישא</strong> <small>[שבתחילת</small> המשנה<small>]</small> הנשנית בלשון "מערבין" — ש<strong>לכתחלה</strong> יכול הוא לערב אותם <strong>קא אמר</strong> <small>[הוא אומר]!</small>
 <strong>אמר אביי, הכי קאמר</strong> <small>[כך הוא אומר,</small> זו כוונת דברי משנתנו<small>]:</small> אכן דבר הדומה לחלבים, שאף הוא קרב על המזבח, וכגון סלתן ושמנן של המנחות — אין לערבו, <small>ואולם</small> <strong>מערבין</strong> את נסכי <strong>יינן</strong> של הקרבנות שאינם דומים לחלבים שהרי אינם <strong>מוקטרים על המזבח. ואולם אף הם אינם מותרים בעירוב אלא</strong> <strong>אם</strong> כן כבר <strong>נתערב סלתן ושמנן</strong> של המנחות (וכך, אין עוד מקום לחשש, שמתוך שמערבים את היין, יבואו לערב אף את הסולת והשמן).
  ושואלים על כך: <strong>ו</strong>כי כך הוא הדין ש<strong>יינן</strong> של הקרבנות <strong>לכתחלה לא</strong> מערבים, אלא אם כן התערב כבר סלתן ושמנן של המנחות? <strong>והתניא</strong> <small>[והרי שנויה</small> ברייתא<small>]:</small> <strong>במה דברים אמורים</strong> שאינו מערב? — דווקא <strong>בסלת ו</strong>ב<strong>שמן, אבל יין מערבין.</strong> ומשמע איפוא שמערבים יין בכל אופן, גם אם לא התערבו קודם לכן הסולת והשמן!
 <strong>אלא אמר אביי</strong> בהסבר הדברים: כשאמר התנא של משנתנו "מערבין נסכי אילים בנסכי פרים" <strong>הכי קאמר</strong> <small>[כך הוא אומר,</small> זו כוונתו<small>]:</small> נסכי היין מותרים לכתחילה בעירוב, ו<strong>היכא</strong> <small>[היכן,</small> במקרה<small>]</small> ש<strong>הוקטר</strong> כבר <strong>סלתן ושמנן</strong> של המנחות — <strong>מערבין יין</strong> אף <strong>לכתחלה.</strong> ואף <strong>היכא</strong> <small>[היכן,</small> במקרה<small>]</small> ש<strong>לא הוקטר</strong> עדיין שמנן וסלתן של המנחות, <strong>אם</strong> כבר <strong>נתערב סלתן ושמנן</strong> ושוב אין חשש שמא יבואו לערבם — <strong>מערבין נמי</strong> <small>[גם כן]</small> את <strong>יינן.</strong> <strong>ו</strong>אולם <strong>אם לאו</strong> <small>[לא]</small> נתערבו הסולת והשמן, ועדיין לא הוקטרו — <strong>אין מערבין</strong> את נסכי היין, מחשש <strong>דלמא</strong> <small>[שמא]</small> מתוך כך <strong>אתי</strong> <small>[יבוא]</small> גם <strong>לאיערובי</strong> <small>[לערב]</small> <strong>סלת ושמן לכתחלה.</strong>
 <big>ב</big> שנינו במשנתנו כי <strong>כבש הבא עם העומר,</strong> אף שמנחתו היתה כפולה ממנחות שאר קרבנות כבשים, אין נסכיו כפולים משלהם. ובענין זה מביאים עוד מה ש<strong>תנו רבנן</strong> <small>[שנו חכמים</small> בברייתא<small>]:</small> במה שנאמר בקרבן העומר <strong>"ומנחתו שני עשרונים"</strong> (ויקרא כג, יב—יג) <strong>לימד</strong> הכתוב <strong>על כבש הבא עם העומר שמנחתו כפולה</strong> משאר מנחות הכבשים הבאות רק מעשרון אחד סולת.
 <strong>יכול</strong> שתאמר כי <strong>כשם שמנחתו כפולה</strong> בשיעורה, <strong>כך</strong> גם שיעור נסך <strong>יינו</strong> של כבש זה <strong>כפול</strong> משל שאר נסכי הכבשים (ששיעורם הוא רבע ההין), ויהא מחצית ההין? לכך <strong>תלמוד לומר</strong> (מלמדנו הנאמר) בהמשך הפסוק: <strong>"ונסכו יין רביעית ההין"</strong> — שאינו אלא רביעית ההין. ועדיין <strong>יכול</strong> שאמנם <strong>לא יהא</strong> שיעור <strong>יינו</strong> של הכבש הבא עם העומר <strong>כפול</strong> משל שאר קרבנות הכבשים, ומהטעם <strong>ש</strong>היין <strong>אינו נבלל עם מנחתו, אבל</strong> בשמן, שהוא נבלל בסולת המנחה, <strong>יהא</strong> שיעור <strong>שמנו</strong> של הכבש הבא עם העומר חצי ההין <strong>כפול</strong> מזה של שאר קרבנות הכבשים (שהוא רביעית ההין), לפי <strong>ש</strong>הוא <strong>נבלל עם מנחתו?</strong> לכך <strong>תלמוד לומר</strong> עוד בכתוב זה <strong>"ונסכו</strong> יין רביעית ההין" — ש<strong>כל נסכיו</strong> של כבש זה <strong>לא יהו אלא רביעית</strong> ההין, ולא יותר.
  ושואלים:  <strong>מאי תלמודא</strong> <small>[מה הלימוד]?</small> כיצד נלמד הדבר מן הכתוב? <strong>אמר ר' אלעזר:</strong> ה<strong>כתיב</strong> של המלה הוא <strong>"ונסכה"</strong> כצורת שיוך המתייחסת לנקבה, <strong>ו</strong>אולם <strong>קרינן</strong> <small>[קוראים אנו]</small> אותה <strong>"ונסכו"</strong> כצורת שיוך המתייחס לזכר, ומעתה
 <strong>כיצד</strong> ניישב את הדברים? — הרי זה בא ללמד כי <strong>נסכה</strong> של <strong>מנחה</strong> זו הריהו <strong>כנסכו</strong> של <strong>יין, מה</strong> ה<strong>יין</strong> לכבש הבא עם העומר שיעורו <strong>רביעית</strong> ההין, <strong>אף</strong> ה<strong>שמן נמי</strong> <small>[גם כן]</small> הניתן במנחתו שיעורו <strong>רביעית</strong> ההין, ולא יותר.
 <big>ג</big> ומתוך שנידון דינו של הכבש הבא עם העומר, מביאים דברים שיש בהם נגיעה לקרבן זה. <strong>אמר ר' יוחנן: אשם מצורע ששחטו שלא לשמו</strong> אלא לשם קרבן אחר, אף שלא עלה ולא יצאו בו הבעלים ידי חובתם — הריהו <strong>טעון נסכים</strong> כאשם מצורע, ושלא כשאר קרבנות אשם, שאין באים אתם נסכים. וטעמו של דבר: <strong>ש</strong>כן הוא כשלעצמו כשר, ו<strong>אם אי</strong> (אין) <strong>אתה אומר כן</strong> שהוא בא בנסכים — <strong>פסלתו</strong> מלקרב על המזבח (שכן אין הוא ראוי לאשם מצורע, כיון שנשחט שלא לשמו, וכן אין הוא ראוי לעולה).
 <strong>מתקיף לה</strong> <small>[מקשה על כך]</small> <strong>רב מנשיא בר גדא: אלא מעתה,</strong> שכדי למנוע את פסילתו של הקרבן, אתה מטעינו בנסכים, ושלא כדינו המקורי, נאמר כן גם ב<strong>כבש הבא עם העומר ששחטו שלא לשמו,</strong> ולא יצאו ידי חובתו, ואולם הריהו כשר ודינו כשאר קרבן עולה — יישמר דינו המקורי שהוא בא בשני עשרונים למנחה, ו<strong>תהא מנחתו כפולה</strong> משל שאר כבשי עולה הבאים בעשרון אחד בלבד. משום השיקול <strong>"שאם אי אתה אומר כן</strong> שיובא הכבש כדינו הראשון — <strong>פסלתו"! ו</strong>כן קרבן
 <strong>תמיד של שחר ששחטו שלא לשמו,</strong> ולא יצאו בכך ידי חובתו, ואולם הריהו כשר ודינו כשאר קרבן עולה — שיישמר דינו הראשון, ו<strong>יהא טעון</strong> סידור ונתינת <strong>שני גזירין</strong> של עץ על המזבח, <strong>ב</strong>ידי <strong>כהן אחד,</strong> וכדרך שעושים בעולת התמיד של שחר (ואין עושים כן בשאר עולות). משום <strong>שאם אי אתה אומר כן</strong> שיובא הקרבן כדינו הראשון — <strong>פסלתו! ו</strong>כן יש לשאול ביחס לקרבן <strong>ה</strong><strong>תמיד של בין הערבים ששחטו שלא לשמו,</strong> שיישמר דינו הראשון, ו<strong>יהא טעון</strong> סידור ונתינת <strong>שני גזירין</strong> עצים על המזבח, <strong>ב</strong>ידי <strong>שני כהנים,</strong> וכדרך שעושים בעולת התמיד של בין הערביים (ואין עושים כן בשאר עולות). משום <strong>שאם אי אתה אומר כן</strong> שיובא הקרבן כדינו הראשון — <strong>פסלתו!</strong>
 ומסכם רב מנשיא בר גדא את שאלתו: <strong>אין הכי נמי</strong> <small>[כן, כך</small> הוא הדין <small>גם כן]</small> בכל המקרים הללו, שצריך לעשות בהם כאמור. ואולם עדיין קשה מדוע לא הזכיר ר' יוחנן בדבריו אלא אשם מצורע שנשחט שלא לשמו! <strong>אלא אמר אביי:</strong> אמנם כך הוא הדין, לדעת ר' יוחנן, אף בכל המקרים הללו שנמנו. אלא ש<strong>חדא מינייהו נקט</strong> <small>[אחד מהם לקח]</small> כדוגמה, וממנו נלמד לשאר המקרים.
  ואילו <strong>ר' אבא אמר:</strong> לא נצרך ר' יוחנן לומר את דבריו בדינם של הקרבנות הללו שנשחטו שלא לשמם, שכן <strong>בשלמא הנך</strong> <small>[נניח אלה]</small> <strong>עולות נינהו</strong> <small>[הם],</small>
## דף צ.
 ומשום כך יש מקום לומר ש<strong>אי</strong> <small>[אם]</small> <strong>לא חזו</strong> <small>[אינם ראויים]</small> <strong>ל</strong>היות קרבים שוב כ<strong>עולת חובה</strong> (משום שנשחטו שלא לשמם, ולא עלו לחובתם) — לכך <strong>קרבי</strong> <small>[יקרבו]</small> <strong>לעולת נדבה,</strong> ויהא דינם כשאר עולות הנדבה. <strong>אלא הכא</strong> <small>[כאן,</small> באשם מצורע שנשחט שלא לשמו<small>],</small> <strong>אי לא מוקמית ליה במילתיה</strong> <small>[אם</small> אתה <small>לא מעמיד אותו בעניינו,</small> בדינו הראשון<small>],</small> ולכך מחייבו <small>אף בנסכים</small> — אין לו עוד תקנה כאשם, שהרי <strong>אשם</strong> הבא ב<strong>נדבה מי איכא</strong> <small>[האם יש]?</small>
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> זו של <strong>ר' יוחנן: אשם מצורע ששחטו שלא לשמו, או שלא נתן</strong> הכהן <strong>מדמו</strong> של הקרבן <strong>על גבי</strong> ה<strong>בהונות</strong> של המצורע, כנדרש לטהרתו — אין הקרבן עולה למצורע לחובתו, ו<strong>הרי</strong> בהמה <strong>זו</strong> תקרב כקרבן <strong>עולה לגבי מזבח, ו</strong>קרבן זה הריהו <strong>טעון נסכים</strong> כדין נסכי אשם מצורע, <strong>ו</strong>המצורע <strong>צריך אשם אחר</strong> כדי <strong>להתירו</strong> מטומאת צרעתו.
 <big>א משנה</big> <strong>כל</strong> ה<strong>מדות</strong> (כלי המדידה) <strong>ש</strong>היו <strong>ב</strong>בית ה<strong>מקדש היו נגדשות</strong> (שפני הדבר הנמדד בכלים אלה היה נישא מעל לשפת הכלי), <strong>חוץ מ</strong>כלי המידה בו נמדד עשרון הסולת למנחת חביתין <strong>של כהן גדול</strong> המובאת בכל יום, <strong>שהיה גודשה לתוכה,</strong> שהיו מודדים עשרון זה במידה גדולה מהרגיל, המכילה עשרון גדוש כשפני הדבר הנמדד בתוך הכלי משתווים לשפת הכלי.
  בכלי המשמש <strong>ל</strong><strong>מדת הלח,</strong> דין <strong>בירוציהן</strong> (הדבר הגודש את הכלי וגולש אל מחוצה לו) שהם <strong>קדש. ו</strong>אילו ב<strong>מדת היבש בירוציהן</strong> <strong>חול,</strong> שהכלי אינו מקדש אלא את שבתוכו ממש.
 <strong>ר' עקיבא אומר:</strong> בכל <strong>מדת הלח</strong> כיון שהם עצמם <strong>קדש, לפיכך</strong> אף <strong>בירוציהן קדש.</strong> מה שאין כן ב<strong>מדת היבש,</strong> כיון שהם <strong>חול, לפיכך</strong> אף <strong>בירוציהן חול. ר' יוסי אומר</strong> כנגד דברי ר' עקיבא הללו: <strong>לא משום</strong> טעם <strong>זה,</strong> <strong>אלא</strong> הטעם להבדל הוא, <strong>ש</strong>כן הדבר <strong>הלח</strong> מטבעו <strong>נעקר</strong> (נייד, נוזלי), ולכך יש מקום לומר שהדבר הלח שנשפך אל מחוץ לכלי עתה, הוא זה שהיה בתוכו בתחילה (והתקדש בו), ובא הנוזל שגדש את הכלי ודחהו אל מחוץ לכלי. <strong>ו</strong>אילו הדבר <strong>היבש</strong> מטבעו <strong>אינו נעקר</strong>, ולכך יש לומר שהדבר הנגדש אל מחוץ לכלי, לא היה בו אף בתחילתו, ולא התקדש בו.
 <big>ב גמרא</big> שנינו במשנתנו כי כל המידות שהיו במקדש היו נגדשות. ותוהים: שנינו לעיל (מנחות פז,א) שנחלקו חכמים ור' מאיר באשר למידות היבש שהיו במקדש, שלדעת חכמים לא היו אלא שני סוגי כלי מדידה, של חצי עשרון ושל עשרון (ובסוגיה למעלה, פז,ב, הוכח כי מחוק היה). ולדעת ר' מאיר היו שלושה: של עשרון מחוק ועשרון גדוש וחצי עשרון. ומעתה יש לשאול, כשיטת <strong>מני</strong> <small>[מי,</small> מדעות אלה, <small>היא]</small> משנתנו? שכן <strong>אי</strong> <small>[אם]</small> היא שיטת <strong>ר' מאיר</strong> — והלוא לשיטתו רק כלי עשרון <strong>חד</strong> <small>[אחד]</small> <strong>גדוש הוה</strong> <small>[היה],</small> והאחר היה מחוק, ואילו במשנתנו שנינו שכל המידות שבמקדש היו נגדשות. ו<strong>אי</strong> <small>[אם]</small> משנתנו היא כשיטת <strong>רבנן</strong> <small>[חכמים]</small> — והרי לשיטתם, רק עשרון <strong>חדא</strong> <small>[אחד]</small> היה, <strong>ומחוק הוה</strong> <small>[היה],</small> ושלא כדברי משנתנו!
 <strong>אמר רב חסדא: לעולם</strong> משנתנו הריהי כשיטת <strong>ר' מאיר, ומאי</strong> <small>[ומה</small> פירוש<small>]</small> הנאמר בה <strong>"כל מדות</strong> שהיו במקדש"? אין הכוונה לכלי המידה אלא ל<strong>כל</strong> ה<strong>מדידות</strong> שהיו במקדש, שכולן נעשו בעשרון גדוש.
 <big>ג</big> עוד שנינו במשנתנו כי <strong>מדת הלח בירוציהן קדש</strong> ואילו בירוצי מידות היבש אינם קדושים. ובעקבות דברי תנא קמא אלה הובאו דברי ר' עקיבא ודברי ר' יוסי בהסברת ההבדל. ושואלים: מאחר ומוסכם על שלושת החכמים הללו דין הבירוצים <strong>במאי קא מיפלגי</strong> <small>[במה,</small> באיזה עקרון הלכתי, <small>הם חלוקים]?</small>
 ומשיבים: <strong>תנא קמא סבר</strong> <small>[התנא הראשון סבור]</small> כי <strong>מדת הלח נמשחה</strong> בשמן המשחה, כשאר כלי השרת שבמקדש, <strong>בין</strong> על פני דפנותיה <strong>מבפנים</strong> ו<strong>בין</strong> על פני דפנותיה ש<strong>מבחוץ,</strong> והתקדשו איפוא גם צדדיה החיצוניים, ולכך הבירוצים הנשפכים על צידו החיצוני של כלי למדידת לח הריהם קדושים. ואילו <strong>מדת</strong> ה<strong>יבש נמשחה מבפנים</strong> בלבד, <strong>ולא נמשחה מבחוץ,</strong> ולכך אין בירוצי מידת היבש מתקדשים.
 <strong>ו</strong>אילו <strong>ר' עקיבא סבר</strong> <small>[סבור]</small> כי <strong>מדת הלח נמשחה בין מבפנים בין מבחוץ,</strong> ולכך בירוציה התקדשו. בעוד ש<strong>מדת</strong> ה<strong>יבש לא נמשחה כל עיקר,</strong> ולכך <strong>אמר ר' עקיבא במשנתנו כי מידת היבש היא עצמה חול, וברור הוא כי בירוציה גם הם חול.</strong>
 <strong>ור' יוסי סבר</strong> <small>[סבור]</small> כי <strong>אידי ואידי</strong> <small>[זו וזו,</small> מידת הלח ומידת היבש<small>]</small> <strong>נמשחה מבפנים ולא נמשחה מבחוץ, והכא</strong> <strong>היינו טעמא</strong> <small>[וכאן,</small> במידת הלח <small>זהו הטעם]</small> שבירוציה מתקדשים — משום שטיבו של ה<strong>לח</strong> שהוא <strong>נעקר</strong> ממקומו, <strong>ו</strong>יש מקום לומר כי <strong>מגווה דמנא קא אתי</strong> <small>[מתוכו של הכלי הוא,</small> חלק הבירוצים, <small>בא],</small> וכבר התקדש מה שנשפך אל מחוץ לכלי, בהיותו בתוך הכלי. <strong>ו</strong>אילו <strong>היבש אינו נעקר</strong> ממקומו, ולכך הבירוצים לא באו מתוך הכלי, ואין הם קדושים.
  ושואלים על טעם זה: <strong>וכי</strong> <small>[וכאשר]</small> <strong>נעקר מאי הוי</strong> <small>[מה נהיה],</small> שיתקדשו בכך הבירוצים, והלא <strong>גברא</strong> <small>[האדם]</small> הנותן את הלח לכלי מדידתו, רק <strong>למאי</strong> <small>[למה]</small> שהוא <strong>צריך קא מכוין</strong> <small>[הוא מכוין]</small> שיתקדש, ולא ליותר מזה, ואם כן לא התכוון לקדש את חלק הבירוצים!
 <strong>אמר רב דימי בר שישנא משמיה</strong> <small>[משמו]</small> של <strong>רב, זאת אומרת</strong> (מכאן נסיק) כי <strong>כלי שרת מקדשין</strong> את הנמצא בהם, אף <strong>שלא מדעת</strong> האדם שנתנו בהם. <strong>רבינא אמר</strong> הסבר אחר לשאלה זו: <strong>לעולם אימא</strong> <small>[אומר]</small> <strong>לך</strong> כי אכן <strong>כלי שרת אין מקדשין אלא מדעת</strong> האדם. <strong>ו</strong>מה שהתקדשו הבירוצים, אף שלא היתה כוונת האדם עליהם — אין זה מדין תורה, אלא <strong>גזרה</strong> היא שגזרו חכמים שיתקדשו, מתוך החשש שאם לא ינהגו קדושה בבירוצים, <strong>שמא</strong> מתוך כך <strong>יאמרו</strong> (יבואו אנשים לומר) ש<strong>מוציאין</strong> (מותר להוציא) <strong>מ</strong>דבר שהתקדש ב<strong>כלי שרת לחול.</strong>
 <strong>מותיב</strong> <small>[מקשה]</small> <strong>ר' זירא</strong> על סברה זו, ממה ששנינו: שולחן הפנים עורכים עליו את לחם הפנים ואת בזיכי הלבונה בשבת, והריהם מונחים על השולחן עד לשבת הבאה, ובשבת הבאה מוקטרת הלבונה שבבזיכים, והלחמים הותרו לאכילה על ידי הקטרה זו. ו<strong>אם</strong> <strong>סידר</strong> (ערך) <strong>את הלחם ו</strong>כן <strong>את הבזיכין</strong> שלא בזמנם הראוי אלא <strong>לאחר השבת, והקטיר את הבזיכין בשבת</strong> הקרובה — הקטרה זו <strong>פסולה,</strong> ופוסלת את הלחם (שלא היה ערוך על השולחן משבת לשבת). <strong>כיצד יעשה</strong> (ינהג) בלחם ובבזיכים הללו כדי שלא ייפסלו? — <strong>יניחנו</strong> (ישאיר) את הלחם ואת הבזיכים על שולחן הפנים אף <strong>לשבת הבאה,</strong> ולא יסלק אותם מעל השולחן בשבת הקרובה. וכך יימצא שיתקדשו הלחם והבזיכים בשבת הקרובה, שהרי היו על השולחן משבת לשבת, ובשבת שלאחריה יוחלפו בלחם אחר, וייאכל הלחם. ומותר הדבר, <strong>ש</strong>הרי <strong>אפילו הוא</strong> הלחם והבזיכים נמצאים <strong>על</strong> ה<strong>שלחן ימים רבים</strong> — <strong>אין בכך כלום.</strong> שכל זמן שלא הורידום מהשולחן, אין בהם דין לינה.
 <strong>ו</strong>עתה שאמרנו שחכמים גזרו מפני האומרים מוציאים מכלי שרת לחול, יש לשאול: <strong>אמאי</strong> <small>[מדוע]</small> הותר הדבר להיעשות כן, והרי <strong>התם נמי לימא</strong> <small>[שם,</small> בלחם הפנים <small>גם כן</small> יש מקום <small>לומר]</small> שאין לעשות כן, משום <strong>גזירה, שמא יאמרו</strong> האנשים הרואים שמשאירים לחם על שולחן הפנים מעבר למידת הזמן הרגילה כי <strong>מפקידין</strong> (מותר להפקיד, לשמור) דברים <strong>בכלי שרת!</strong>
 ודוחים את הקושיה: וכי מדבר הנעשה ב<strong>פנים</strong> (היכל המקדש), כמעשה לחם הפנים, על דבר שנעשה ב<strong>חוץ</strong> (בעזרה שבמקדש), כמדידה לצורך המנחות, <strong>קא רמית</strong> <small>[אתה משליך,</small> מראה סתירה<small>]?!</small> שהרי בדבר הנעשה ב<strong>פנים</strong> בתוך ההיכל — <strong>לאו כולי עלמא ידעי</strong> <small>[אין הכל יודעים]</small> מה נעשה בו. ואין חשש שהבריות יראו ויבואו לכלל טעות. מה שאין כן בדבר שנעשה ב<strong>חוץ,</strong> כמדידה לצורך המנחות, <strong>כולי עלמא ידעי</strong> <small>[הכל יודעים]</small> מה נעשה, ויש לחשוש שעלולים הם להסיק מסקנות מוטעות ממה שראו, ולכך גזרו חכמים בדבר.
 <big>ד</big> מתוך שנידון דינם של בירוצי המידות, מביאים עוד מהנשנה בעניינם. <strong>תנן התם</strong> <small>[שנינו שם,</small> במסכת שקלים<small>]:</small> הדבר ה<strong>מותר</strong> (הנשאר) מן ה<strong>נסכים</strong> הריהו מיועד לקניית עולות שיוקרבו <strong>ל</strong>צורך קרבנות <strong>קיץ המזבח.</strong>
 ושואלים: <strong>מאי</strong> <small>[מהו]</small> <strong>"מותר נסכים"?</strong>
 <strong>ר' חייא בר יוסף אמר:</strong> הכוונה ל<strong>בירוצי</strong> ה<strong>מדות.</strong> שבירוצים אלה נאספים, ובדמיהם קונים עולות לקיץ המזבח. ו<strong>ר' יוחנן אמר:</strong> משמעות "מותר נסכים" היא <strong>כאותה</strong> הלכה <strong>ששנינו</strong> במסכת שקלים: אדם <strong>המקבל</strong> (המתחייב) בהסכם עם גזבר המקדש כי <strong>עליו</strong> <strong>לספק</strong> למקדש <strong>סלתות</strong> (מידות רבות של סולת) למקדש כל השנה כולה, תמורת תשלום הניתן לו מקופת ההקדש. ובשעת ההסכם היה שער הסולת ארבע סאים בסלע אחד. ובמהלך השנה התייקרו הסאים, ועלה שערם <strong>מארבע</strong> סאים בסלע, <strong>ועמדו בשלש</strong> סאים בסלע — <strong>יספק</strong> למקדש ככל כמות הסולת שהתחייב לה, וכשער הקודם, שהוא <strong>מארבע</strong> סאים בסלע.
## דף צ:
 ולחילופין, אם בשעת ההסכם היה שער הסולת שלוש סאים בסלע אחד, ובמהלך השנה הוזלו החיטים <strong>משלש</strong> סאים בסלע <strong>ועמדו</strong> על שער של <strong>מארבע</strong> סאים בסלע — הריהו <strong>מספק</strong> כמות סלתות למקדש כשער <strong>מארבע</strong> סאים בסלע. ונמצא שבמקרה זה, הריהו מספק עתה למקדש כמות של סאים הגדולה ממה שהיה מספק בשעת ההסכם. וטעם הדבר שבשני המקרים הללו <strong>ספק הסלתות למקדש הוא המפסיד —</strong> <strong>ש</strong>בכל עסק שבין ההדיוט להקדש — <strong>יד הקדש על העליונה</strong> (גוברת). ולדעת ר' יוחנן אותן סאים נוספות הניתנות למקדש (במקרה שבו הוזלו החיטים) הן הנקראות במשנה בשקלים "מותר נסכים", והם שמובאים לקיץ המזבח.
  ובעקבות שני ההסברים הללו מהו "מותר נסכים", מעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' חייא בר יוסף</strong> האומר ש"מותר נכסים" הוא בירוצי המידות, ו<strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן</strong> האומר ש"מותר נכסים" הוא תוספת הסאים המסופקות למקדש כשהוזל מחיר החיטים.
  ומפרטים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' חייא בר יוסף:</strong> <strong>בירוצי מידות הללו מה היו עושין בהן? אם יש זבח</strong> (קרבן) <strong>אחר</strong> הקרב באותו יום — <strong>יקריבו עמו</strong> את הנסכים הללו. <strong>ואם</strong> לא היה זבח אחר שיבואו בו כנסכיו, ו<strong>לנו</strong> (עבר על הבירוצים הללו לילה, בלא שקרבו) — <strong>יפסלו</strong> בכך <strong>בלינה. ואם לאו</strong> <small>[לא]</small> הובאו הבירוצים כנסכי זבח אחר, ולא נפסלו בלינה — <strong>מקיצין בהן את המזבח, ו</strong>מסבירים: <strong>קיץ</strong> המזבח <strong>ה</strong><strong>זה מהו</strong> עניינו? יפדו אותם, ויקנו בדמיהן בהמות ל<strong>עולות,</strong> ויתקיים בהם דין העולה: <strong>הבשר</strong> קרב כולו <strong>לשם</strong> על המזבח, <strong>ו</strong>ה<strong>עורות</strong> ניתנים <strong>לכהנים.</strong>
 וכן <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן: המקבל עליו לספק</strong> למקדש במשך השנה <strong>סלתות,</strong> ובאותה שעה היה שער החיטים <strong>מארבע</strong> סאים בסלע, והתייקרו החיטים <strong>ועמדו</strong> על שער <strong>משלש</strong> סאים בסלע — הריהו <strong>מספק</strong> למקדש כשער הזול שהוא <strong>מארבע</strong> סאים בסלע. וכן אם כאשר קיבל עליו לספק את הסלתות למקדש היה שער החיטים <strong>משלש</strong> סאים בסלע, ולאחר מכן הוזלו החיטים, <strong>ועמדו</strong> בשער שהוא <strong>מארבע</strong> סאים בסלע — הריהו <strong>מספק</strong> למקדש כשער הזול, שהוא <strong>מארבע</strong> סאים בסלע. וטעם הדבר הוא משום <strong>שיד הקדש על העליונה, וזהו ששנינו: מותר נסכים לקיץ המזבח.</strong>
 <big>א משנה</big> <strong>כל קרבנות הציבור והיחיד טעונין נסכים, חוץ מן ה</strong>קרבנות הבאים: <strong>בכור</strong> הבהמה, <strong>ו</strong>קרבן <strong>המעשר</strong> הבא מן הבהמה, <strong>ו</strong>קרבן <strong>הפסח, והחטאת, והאשם</strong> שאינם טעונים הבאת נסכים עם הקרבתם. ואין זה כלל מוחלט ביחס לחטאות ואשמות, <strong>אלא שחטאתו של מצורע ואשמו</strong> יוצאים מן הכלל, ששני קרבנות אלה, אף שהם חטאת ואשם <strong>טעונין נסכים.</strong>
 <big>ב גמרא</big> שנינו במשנתנו כי כל הקרבנות, הן של ציבור והן של יחיד, חייבים בהבאת נסכים. ובענין זה עוד <strong>תנו רבנן</strong> <small>[שנו חכמים]</small> בברייתא <small>על הנאמר בכתובי פרשת הנסכים. שכן בתחילה נאמר "...כי תבואו אל ארץ מושבותיכם אשר אני נותן לכם. ועשיתם אשה לה' עולה או זבח לפלא נדר או בנדבה או במועדיכם לעשות ריח ניחוח לה' מן הבקר או מן הצאן" (במדבר טו, ב—</small> ג). ובדינם של הקרבנות הללו נאמר בהמשך הכתובים "והקריב המקריב קרבנו לה' מנחה סולת עשרון בלול ברביעית ההין שמן. ויין לנסך רביעית ההין תעשה על העולה או לזבח לכבש האחד" (שם ד—ה).
  ומעתה יש לדון בכתובים הללו: מן האמור <strong>"ועשיתם אשה לה' "</strong>כשלעצמו — <strong>יכול</strong> היית ללמוד כי <strong>כל העולה לאישים</strong> (על אש המזבח לקרבן) <strong>יהא טעון</strong> הבאת <strong>נסכים</strong> עימו, ש<strong>אפילו מנחה</strong> תהא חייבת בנסכים. לכך <strong>תלמוד לומר</strong> (מלמדנו הנאמר) בכתוב זה <strong>"עלה",</strong> שאין דין הנסכים אמור אלא בעולה, ולא במנחה. ומעתה <strong>שלמים מנין</strong> לנו שאף הם טעונים נסכים? לכך <strong>תלמוד לומר</strong> עוד בכתוב זה <strong>"זבח",</strong> שאף השלמים בכלל חיוב נסכים. קרבן <strong>תודה מנין</strong> לנו שאף הוא טעון נסכים? <strong>תלמוד לומר</strong> עוד בכתוב זה <strong>"או זבח",</strong> שהוא לשון ריבוי.
  ומעתה, לאחר <strong>שריבינו אף את התודה לענין חיוב הנסכים, יש לשאול:</strong> <strong>יכול שאני מרבה</strong> מכתוב זה לחיוב נסכים <strong>אף</strong> <strong>את</strong> <strong>בכור</strong> הבהמה, <strong>ו</strong>את <strong>מעשר</strong> בהמה, <strong>ו</strong>את קרבן ה<strong>פסח, ו</strong>את קרבנות ה<strong>חטאת ו</strong>ה<strong>אשם?</strong> <strong>תלמוד לומר</strong> עוד בכתוב זה <strong>"לפלא נדר או בנדבה"</strong> — לומר: רק קרבן ה<strong>בא בנדר ונדבה</strong> (כקרבנות העולה, השלמים והתודה, שלמדנו בהם שהם חייבים בנסכים) הוא ה<strong>טעון נסכים.</strong> ואילו זה <strong>שאינו בא בנדר ונדבה</strong> — <strong>אין</strong> הוא <strong>טעון נסכים,</strong> ולכך הקרבנות הללו, הבאים רק כחובה, אינם טעונים נסכים.
  וממשיכים ודנים: אם כן, אחר ש<strong>משמע</strong> (שנשמע, שלמדנו) שיש <strong>להוציא</strong> (למעט) <strong>את אלו</strong> (בכור, מעשר, פסח, חטאת ואשם) מכלל הטעונים נסכים, משום שהם באים בחובה, אבוא ו<strong>אוציא</strong> גם <strong>את</strong> קרבנות <strong>חובות הבאות מחמת הרגל ברגל, ומאי נינהו</strong> <small>[ומה הם]?</small> <strong>עולות ראייה ושלמי חגיגה?</strong> לכך <strong>תלמוד לומר</strong> עוד בכתוב זה <strong>"או במועדיכם"</strong> — להורות: <strong>כל הבא במועדיכם</strong> (אף שהוא של חובה, כעולות ראיה ושלמי חגיגה) הריהו <strong>טעון נסכים.</strong>
 אם כן, <strong>משמע</strong> (לאחר ששמעתי) כי יש <strong>להביא</strong> (לרבות) לחיוב נסכים אף <strong>את אלו</strong> הבאים במועדים, <strong>אביא</strong> אף את <strong>שעירי חטאת</strong> של מוספי הרגלים שיהיו טעונים נסכים, <strong>הואיל ו</strong>הם <strong>באין חובה ברגל?</strong> <strong>תלמוד לומר</strong> בהמשך אותם כתובים <strong>"וכי</strong> תעשה בן בקר עולה או זבח לפלא נדר או שלמים לה'. והקריב על בן הבקר מנחה סולת... ויין תקריב לנסך חצי ההין אשה ריח ניחוח לה' " (במדבר טו, ט—י). ויש לשאול: והלא <strong>בן</strong>
 <strong>בקר</strong> כבר <strong>בכלל היה,</strong> שהריהו נמנה בתחילת הפרשה ("מן הבקר") <strong>ולמה יצא?</strong> להזכירו שוב? על מנת <strong>להקיש אליו</strong> את הקרבנות האחרים החייבים אף הם בנסכים, שיהיו קרבנות אלה בדומה לבן בקר: <strong>מה בן בקר</strong> הריהו <strong>מיוחד</strong> שהוא <strong>בא</strong> בקרבן <strong>בנדר ונדבה, אף כל</strong> קרבן ה<strong>בא בנדר ונדבה</strong> הוא החייב בנסכים. ודורשים עוד בפסוקי פרשת הנסכים.
  זה שנאמר בה <strong>"לעשות ריח ניחח לה' מן הבקר או מן הצאן" מה תלמוד לומר?</strong> ומסבירים: <strong>לפי שנאמר</strong> בפסוק זה לפני כן <strong>"עלה",</strong> ומלשון זו אפשר כי <strong>שומע</strong> (מבין) <strong>אני</strong> שהכוונה לכל סוגי העולות, ו<strong>אפילו עולת העוף במשמע</strong> הדברים, ונתחייבה בנסכים. לכך <strong>תלמוד לומר</strong> "לעשות ריח ניחוח לה' <strong>מן הבקר או מן הצאן",</strong> ללמד שאין מביאים נסכים אלא בקרבן הבהמה ולא בקרבן העוף. אלו <strong>דברי ר' יאשיה.</strong>
 ואילו <strong>ר' יונתן אומר:</strong> כדי ללמדנו שעולת העוף אינה טעונה נסכים, <strong>אינו צריך</strong> לכך פסוק זה, ש<strong>הרי הוא</strong> הכתוב <strong>אומר "זבח", ועוף אינו</strong> נקרא <strong>"זבח". אם כן מה תלמוד לומר</strong> "לעשות ריח ניחוח לה' <strong>מן הבקר או מן הצאן"? לפי שנאמר</strong> בפתיחה לפרשת העולה: <strong>"...אדם כי יקריב מכם קרבן לה' מן הבהמה מן הבקר ומן הצאן</strong> תקריבו את קרבנכם" (ויקרא א, ב), <strong>יכול</strong> שנלמד מכתוב זה בדינו של האדם <strong>ה</strong>מקדיש קרבן והריהו <strong>אומר</strong> בלשון <strong>"הרי עלי עולה"</strong> בלא שפירט בלשונו איזו עולה כוונתו, ש<strong>יביא</strong> בפרעון נדרו <strong>משניהם.</strong> לכך <strong>תלמוד לומר "מן הבקר או מן הצאן",</strong> לומר: <strong>רצה אחד</strong> מהם — <strong>מביא, רצה שנים</strong> — <strong>מביא.</strong>
 ושואלים: <strong>ו</strong>לשיטת <strong>ר' יונתן, למה לי קרא</strong> <small>[מקרא]</small> ללמדנו ענין זה? <strong>האמר</strong> <small>[הרי אמר]</small> ר' יונתן עצמו ככלל בדרך דרשת הכתובים: אין משמעם של שני דברים הנזכרים במקרא כאשר וי"ו החיבור מאגדם, לומר שיהיו שניהם כאחד, <strong>עד שיפרוט</strong> (יפרש) <strong>לך הכתוב</strong> ויאמר בהם את המלה <strong>"יחדו".</strong> ואם כן, אף בענייננו, אין מקום לומר ש"מן הבקר ומן הצאן" כוונתו לומר שיביא את שניהם כאחד!
  ומשיבים: אף שאכן כך הוא הכלל לשיטת ר' יונתן, בענייננו  <strong>איצטריך</strong> <small>[נצרך]</small> כתוב מיוחד להשמיענו שאין הכוונה לשניהם כאחד, שכן <strong>סלקא דעתך אמינא</strong> <small>[יעלה על דעתך לומר]:</small>
## דף צא.
 <strong>הואיל וכתיב</strong> <small>[ונאמר]</small> מלבד "מן הבקר <strong>ומן הצאן"</strong> <strong>(ויקרא א, ב), ולא נאמר "מן הצאן" בלבד</strong> — הרי זה <strong>כמאן דכתיב</strong> <small>[כמו שנכתב]</small> <strong>"יחדו" דמי</strong> <small>[נחשב].</small> ומשום כך, הוצרך כתוב מיוחד המלמד שאין שניהם באים כאחד.
  ושואלים:  <strong>ול</strong>דעת <strong>ר' יאשיה</strong> החלוק על שיטת ר' יונתן ו<strong>אמר</strong> לגבי הכתובים המצורפים ביניהם באמצעות אות וי"ו החיבור כי <strong>אף על גב</strong> <small>[אף על פי]</small> ש<strong>לא כתיב</strong> <small>[לא כתוב]</small> <strong>"יחדו"</strong> — הרי זה <strong>כמאן דכתיב</strong> <small>[כמו שנכתב]</small> <strong>"יחדו" דמי</strong> <small>[נחשב],</small> ולשיטתו, <strong>ליבעי קרא</strong> <small>[נצרך ה</small><strong>מקרא</strong> "מן הבקר או מן הצאן"<strong>]</strong> ללמד שאין הכוונה לשניהם כאחד, ומעתה אין הוא יכול לדרוש מכתוב זה שבא למעט את עולת העוף מנסכים!
  ומשיבים: לדעת  <strong>ר' יאשיה אין אנו נזקקים לכתוב "מן הבקר או מן הצאן" כדי ללמדנו זאת, שכן</strong> <strong>הכתיב</strong> <small>[הרי נאמר]</small> בפרשת עולה שבתחילת ספר ויקרא <small>:</small> <strong>"אם עלה קרבנו מן הבקר"</strong> (שם ג), ולאחר מכן נאמר <strong>"ואם מן הצאן קרבנו"</strong> (שם י), והרי זה מורה שהאומר "הרי עלי עולה" מביא קרבן עולה אחד, ולא שניים.
  ושואלים עתה לצד שכנגד, <strong>ואידך</strong> <small>[והאחר,</small> ר' יונתן<small>]</small> שלא אמר כן, ונצרך לו הכתוב שבספר במדבר "מן הבקר או מן הצאן", מדוע אין הוא אומר כר' יאשיה? ומשיבים: עדיין <strong>איצטריך</strong> <small>[הוצרך]</small> הכתוב "מן הבקר או מן הצאן" ללמד שהנודר "הרי עלי עולה" מביא קרבן אחד. שכן <strong>סלקא דעתך אמינא</strong> <small>[יעלה על דעתך לומר]</small> כי <strong>הני מילי</strong> <small>[דברים אלה],</small> שאמר הכתוב שיביא הנודר עולה בנדרו או מבן הבקר או מן הצאן, אמורים דווקא <strong>ב</strong>מקרה שהנודר <strong>מפרש</strong> את נדרו, שיהא מן הבקר או מן הצאן. <strong>אבל</strong> זה הנודר <strong>בסתמא</strong> <small>[בסתם],</small> שלא פירש מה הוא מביא — היה מקום לומר <strong>לייתי מתרוייהו</strong> <small>[</small>ש<small>יביא משניהם],</small> לכך <strong>קא משמע לן</strong> <small>[הוא,</small> הכתוב "מן הבקר או מן הצאן" <small>משמיע לנו]</small> שמביא אחד מהם בלבד.
 <big>א</big> ודנים עוד בדברי הברייתא. <strong>אמר מר</strong> <small>[החכם</small> בברייתא<small>]:</small> קרבן <strong>תודה מנין</strong> לנו שאף הוא טעון נסכים? <strong>—</strong> <strong>תלמוד לומר "או זבח"</strong> (במדבר טו, ג). ותוהים: מדוע נזקקים אנו לריבוי זה, <strong>אטו</strong> <small>[וכי]</small> קרבן <strong>תודה לאו</strong> <small>[לא]</small> בכלל <strong>זבח הוא,</strong> וכדרך שנלמדו קרבנות השלמים מהכתוב "זבח" לענין הנסכים, כך יילמד קרבן התודה! ומשיבים: <strong>איצטריך</strong> <small>[הוצרך]</small> לימוד מיוחד זה ("או זבח"), שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ואיכא</strong> <small>[ויש]</small> <strong>לחם</strong> הבא <strong>בהדה</strong> <small>[עימה,</small> עם התודה<small>],</small> מעתה שוב <strong>לא תיבעי</strong> <small>[לא תצטרך]</small> התודה אף <strong>נסכים.</strong>
 ושואלים: ומדוע נחשוב כך, <strong>ומאי שנא</strong> <small>[ובמה שונה]</small> קרבן התודה <strong>מ</strong>קרבן <strong>איל</strong> שלמים שאותו מביא ה<strong>נזיר,</strong> <strong>דאיכא בהדיה</strong> <small>[שיש עימו]</small> <strong>לחם</strong> (כאמור בו "וזאת תורת הנזיר ביום מלאת ימי נזרו... והקריב את קרבנו לה'... ואיל אחד תמים לשלמים. וסל מצות סולת חלות בלולות בשמן ורקיקי מצות משוחים בשמן ומנחתם ונסכיהם". שם ו, יג— טו), <strong>ו</strong>בכל זאת <strong>בעי</strong> <small>[צריך]</small> להביא עימו גם <strong>נסכים?</strong>
 ומשיבים: <strong>סלקא דעתך אמינא</strong> <small>[יעלה על דעתך לומר]</small> שיש להבדיל בין קרבן תודה לקרבן איל נזיר, שכן <strong>התם</strong> <small>[שם,</small> באיל נזיר<small>]</small> הריהו מביא רק <strong>שני מינין</strong> של לחם מצה (חלות, ורקיקים), ולכן עליו להוסיף ולהביא אף נסכים, ואילו <strong>הכא</strong> <small>[כאן,</small> בקרבן תודה<small>]</small> הריהו מביא <strong>ארבעת מינין</strong> של לחם (שלושה של מצה: חלות, רקיקים, ורבוכה, ואחד של חמץ). והיה מקום לומר כי בשל ריבוי לחמיה לא תצטרך התודה לנסכים, לכך בא ריבוי זה "או זבח" ו<strong>קא משמע לן</strong> <small>[הוא משמיע לנו]</small> שבכל זאת היא טעונה נסכים.
 <big>ב</big> עוד שנינו בברייתא על האמור בראשית פרשת הנסכים "ועשיתם אשה לה' עולה או זבח לפלא נדר או בנדבה או במועדיכם לעשות ריח ניחוח לה' מן הבקר או מן הצאן" (שם טו, ג), שמן האמור "ועשיתם אשה לה' " היה מקום לומר שכל קרבן העולה על המזבח חייב בנסכים, ולכך בא הכתוב "עולה" לומר שכך הדין רק בקרבן העולה. ובהמשך שנינו שהיה מקום לומר שאף קרבנות הבכור והמעשר והפסח והחטאת יהיו טעונים נסכים, לכך בא הכתוב "לפלא נדר או בנדבה" ללמד שאין מביאים נסכים אלא בקרבנות הבאים בנדר. <strong>ו</strong>שואלים: עתה שלמדנו כן מהכתוב "לפלא נדר או בנדבה", <strong>לכתוב רחמנא</strong> <small>[שתכתוב</small> <strong>התורה]</strong> רק את הכתוב <strong>"לפלא נדר או לנדבה" ולא בעי</strong> <small>[ולא צריך]</small> לומר במפורש <strong>"עלה",</strong> שהרי אף העולה הריהי בכלל הקרבנות הבאים בנדר!
  ומשיבים:  <strong>אי לא כתב רחמנא</strong> <small>[אם לא היתה כותבת התורה]</small> <strong>"עלה", הוה אמינא</strong> <small>[הייתי אומר]</small> כי כך יש לדרוש את הפסוק שלפנינו: <strong>"ועשיתם אשה לה' "</strong>— הרי זה <strong>כלל</strong> (הכולל את כל הקרבנות העולים על אש המזבח), והכתוב <strong>"לפלא נדר או לנדבה"</strong> — הרי זה <strong>פרט</strong> (שהרי אין עניינו אלא בקרבנות הבאים בנדר), ובכתוב הבא לאחר מכן <strong>"לריח ניחח"</strong> — <strong>חזר וכלל</strong> (שכן כל הקרבנות עניינם הריצוי), ואם כן, הרי זה <strong>כלל ופרט וכלל,</strong> ולפי כללי מדרש הלכה בזמן שכלל ופרט וכלל לפנינו — <strong>אי</strong> (אין) <strong>אתה דן</strong> (למד את דינם של הדברים המתרבים על ידי הכלל) <strong>אלא</strong> רק אותם הדברים שהם <strong>כעין הפרט.</strong> ובענייננו היה מקום לומר: <strong>מה הפרט מפורש</strong> בכתוב שהוא <strong>דבר שאינו בא על חטא</strong> אלא בנדר ונדבה, שהוא הטעון נסכים. <strong>אף כל</strong> קרבן <strong>שאין בא על חטא,</strong> טעון נסכים.
  ומעתה, <strong>אוציא</strong> מכלל הטעונים נסכים רק את קרבנות ה<strong>חטאת ו</strong>ה<strong>אשם, ש</strong>הרי <strong>הן באין על חטא.</strong> ומן הצד האחר, שמא תאמר כי <strong>אביא</strong> (ארבה) בכלל הקרבנות הטעונים נסכים אף <strong>את ה</strong><strong>בכור ו</strong>את ה<strong>מעשר ו</strong>את ה<strong>פסח, ש</strong>הרי <strong>אין</strong> הם <strong>באין על חטא</strong> — לכך <strong>תלמוד לומר "עלה"</strong> הממעט אף את הבכור, מעשר ופסח.
  ושואלים:  <strong>השתא דכתיב</strong> <small>[עכשיו שנאמר]</small> הכתוב <strong>"עלה"</strong> הממעט את אלה, אם כן <strong>כלל ופרט</strong> וכלל המופיעים בפסוק זה, <strong>מה מרבית ביה</strong> <small>[אתה מרבה בו]</small> שאף הוא יהא טעון נסכים? ומסבירים: <strong>מה הפרט</strong> ("לפלא נדר או בנדבה") <strong>מפורש ש</strong>הוא <strong>דבר ש</strong><strong>אינו מחוייב ועומד</strong> בלא התחייבותו בנדרו, <strong>אף כל</strong> דבר <strong>שאינו מחוייב ועומד</strong> בו טעון נסכים, ומכאן יש
 <strong>להביא</strong> (לרבות) לחיוב נסכים אף את <strong>ולדות</strong> ה<strong>קדשים</strong> (הנולדים מבהמות נקבות, של שלמים) <strong>ו</strong>כן את <strong>תמורתן</strong> של קרבנות (כגון שהמיר את העולה בבהמת חולין, שאף בהמה זו קרבה לעולה וטעונה נסכים). <strong>ו</strong>כן את קרבן ה<strong>עולה הבאה מן המותרות.</strong>
 <strong>ו</strong>כן את קרבן ה<strong>אשם</strong> שהתכפרו בעליו בקרבן אחר, <strong>ש</strong>הריהו <strong>ניתק</strong> (מוצא) <strong>לרעיה</strong> עד שיפול בו מום, ומשנפל בו מום הריהו נפדה ודמיו ניתנים לקרבן עולה כקיץ המזבח. <strong>ו</strong>כן הרי זה בא לרבות לחיוב נסכים את <strong>כל הזבחים שנזבחו שלא לשמן.</strong> 
 וממשיכים לדון בדברי הברייתא: <strong>והשתא</strong> <small>[ועכשיו]</small> ש<strong>אמרת</strong> שהלשון <strong>"או</strong> זבח" בא <strong>לדרשא,</strong> להורות שאף התודה טעונה נסכים, והכתוב <strong>"לפלא נדר או לנדבה"</strong> מלמד שכל הבא בנדבה טעון נסכים, והתודה בכלל, אם כן <strong>למה לי</strong> עוד לדרוש את הכתוב "או זבח" <strong>לחלקם,</strong> את הבא בנדר ואת הבא בנדבה? ומשיבים: <strong>איצטריך</strong> <small>[הוצרך]</small> הדבר לחלקם, כי <strong>סלקא דעתך אמינא</strong> <small>[היה עולה על דעתך לומר]</small> שאין חיוב הנסכים אלא בנדר ונדבה כאחד, ו<strong>עד דמייתי</strong> <small>[שמביא]</small> <strong>נדר</strong> לחוד <strong>ונדבה</strong> לחוד, <strong>לא ליבעי</strong> <small>[לא יצטרך]</small> <strong>נסכים,</strong> לכן <strong>קא משמע לן</strong> <small>[</small>הכתוב "או זבח", <small>משמיע לנו],</small> שאף <strong>דאייתי</strong> <small>[שהביא]</small> <strong>נדר לחודיה</strong> <small>[לחוד]</small> — <strong>ליבעי</strong> <small>[שיצטרך]</small> <strong>נסכים, ואי אייתי</strong> <small>[ואם הביא]</small> <strong>נדבה לחודיה</strong> <small>[לחוד]</small> — <strong>לייתי</strong> <small>[שיביא]</small> <strong>נסכים.</strong>
 ושואלים: <strong>הניחא</strong> <small>[זה נוח]</small> <strong>ל</strong>שיטת <strong>ר' יאשיה</strong> שאם לא נאמר בשני דברים הנאמרים ביחד הלשון "או" — לא היינו יודעים שיש לחלק ביניהם. ואף בענייננו נזקקים אנו למלה "או" כדי לחלק בין נדר ונדבה. <strong>אלא ל</strong>שיטת <strong>ר' יונתן</strong> (המובאת שם) כי כל עוד לא נאמר בכתוב במפורש "יחדו" הכוונה היא לכל אחד מהדברים המנויים בו לחוד, <strong>למה לי</strong> כתוב זה "או זבח"? ומשיבים: לולא כתוב זה <strong>סלקא דעתך אמינא</strong> <small>[היה עולה על דעתך לומר]</small> שאם <strong>אייתי</strong> <small>[הביא]</small> <strong>נדר לחודיה</strong> <small>[לבדו]</small> — <strong>ליבעי</strong> <small>[שיצטרך]</small> <strong>נסכים,</strong> ואם <strong>אייתי</strong> <small>[הביא]</small> <strong>נדבה לחודיה</strong> <small>[לעצמה]</small> — <strong>ליבעי</strong> <small>[שיצטרך]</small> <strong>נסכים,</strong> ואולם אם <strong>אייתי</strong> <small>[הביא]</small> שני קרבנות, האחד של <strong>נדר ו</strong>האחר של <strong>נדבה</strong> — <strong>תיסגי</strong> <small>[שיהיה די]</small> <strong>בנסכים דחד</strong> <small>[של אחד</small> מהם<small>],</small> על כן <strong>קא משמע לן</strong> <small>[הוא</small> הכתוב "או" <small>משמיע לנו]</small> שצריך להביא נסכים לכל אחד ואחד בנפרד.
 <big>ג</big> עוד שנינו בברייתא כי הכתוב "או במועדיכם" בא להורות כי כל הבא במועד (עולות ראיה ושלמי חגיגה), אף שהוא חובה, טעון נסכים. ושואלים עתה: הכתוב הנוסף <strong>"או במועדיכם" למה לי?</strong> ומשיבים: נצרך הכתוב, שכן <strong>סלקא דעתך אמינא</strong> <small>[היה עולה על דעתך לומר]</small> כי <strong>הני מילי</strong> <small>[דברים אלו]</small> באשר לחיוב נסכים של עולות ראיה ושלמי חגיגה אמורים רק בזמן <strong>דקא מייתי</strong> <small>[שהוא מביא]</small> קרבן <strong>עולה בנדר ושלמים בנדבה,</strong> ואלו הם שני קרבנות שונים הבאים בחיובים שונים. <strong>אי נמי איפכא</strong> <small>[או גם כן ההיפך],</small> כאשר הוא מביא עולה בנדבה ושלמים בנדר.
 <strong>אבל היכא דקא מייתי</strong> <small>[היכן,</small> במקרה <small>שהוא מביא]</small> <strong>עולה ושלמים בנדר,</strong> והרי אלה שני קרבנות שונים הבאים בסוג חיוב אחד, <strong>אי נמי</strong> <small>[או גם כן]</small> בדומה לכך כאשר הוא מביא <strong>עולה ושלמים בנדבה,</strong> היינו אומרים שכיון ש<strong>שם נדר אחד</strong> הוא, <strong>ושם נדבה אחת היא, ו</strong>משום כך <strong>תיסגי ליה</strong> <small>[יהיה די]</small> <strong>בנסכים דחד</strong> <small>[של אחד</small> מהם<small>]</small> לשניהם גם יחד, לכך <strong>קא משמע לן</strong> <small>[הוא משמיע לנו]</small> בכתוב <strong>"או במועדיכם"</strong> שכל אחד ואחד מהם טעון נסכים.
 <big>ד</big> ודנים עוד בדברי הכתובים המוזכרים בברייתא. נאמר <strong>"וכי תעשה בן בקר עלה או זבח</strong> לפלא נדר או שלמים לה'. והקריב על בן הבקר מנחה סולת... ויין תקריב לנסך חצי ההין אשה ריח ניחוח לה' " (במדבר טו, ט— י). ויש לשאול: לשון "או" האמורה בכתוב <strong>("עולה או זבח")</strong> <strong>למה לי,</strong> מה מלמדנו בכך הכתוב? ומשיבים: <strong>איצטריך</strong> <small>[הוצרך]</small> הדבר להיאמר. שכן <strong>סלקא דעתך אמינא</strong> <small>[היה עולה על דעתך לומר]</small> כי <strong>הני מילי</strong> <small>[דברים אלה]</small> האמורים בתורה בחיוב הנסכים הן בעולה והן בשלמים, נוהגים רק <strong>היכא דקא מייתי</strong> <small>[היכן,</small> בזמן, <small>שהוא מביא]</small> שני קרבנות שונים, <strong>עולה ושלמים בנדר, אי נמי</strong> <small>[או גם כן]</small> כאשר הוא מביא <strong>עולה ושלמים בנדבה,</strong> וכיון שהם קרבנות שונים (אף שבאים בסוג חיוב זהה) הריהם חייבים בשני נסכים.
 <strong>אבל היכא דקא מייתי</strong> <small>[היכן,</small> בזמן <small>שהוא מביא]</small> <strong>שתי עולות, חדא</strong> <small>[אחת]</small> <strong>בנדר וחדא</strong> <small>[ואחת]</small> <strong>בנדבה, אי נמי</strong> <small>[או גם כן]</small> כאשר הוא מביא <strong>שני שלמים, אחד בנדר ואחד בנדבה, אימא</strong> <small>[</small>היה מקום ש<small>תאמר]</small> כי כיון ש<strong>שם שלמים אחת היא</strong> <strong>וכן</strong> <strong>שם עולה אחת היא, ו</strong>משום כך בכל אחד מהאופנים הללו <strong>תיסגי ליה</strong> <small>[יהיה די לו]</small> <strong>בנסכים דחד</strong> <small>[של אחד],</small> לכך <strong>קא משמע לן</strong> <small>[הוא,</small> הכתוב "או" <small>משמיע לנו]</small> שיש לחלק ולהביא שני נסכים נפרדים, לזה ולזה<small>.</small>
 <big>ה</big> עוד הוזכר בברייתא הכתוב "וכי תעשו בן בקר עולה או זבח <strong>לפלא נדר או שלמים</strong> לה'. והקריב על בן הבקר מנחה סולת... ויין תקריב לנסך חצי ההין אשה ריח ניחוח לה' ". ויש לשאול: לשון "או" האמורה בכתוב <strong>("לפלא נדר או שלמים")</strong> <strong>למה לי?</strong> ומשיבים: נצרך הדבר להיאמר. שכן <strong>סלקא דעתך אמינא</strong> <small>[היה עולה על דעתך לומר]</small> כי <strong>הני מילי</strong> <small>[דברים אלה]</small> האמורים בתורה, בחיוב הנסכים הן בעולה והן בשלמים, נוהגים רק <strong>היכא דמייתי</strong> <small>[היכן,</small> בזמן, <small>שמביא]</small> שני קרבנות שווים, ואולם הריהם באים מסוגי חיוב שונים, וכגון שמביא <strong>שתי עולות, חדא</strong> <small>[אחת]</small> <strong>בנדר, וחדא</strong> <small>[ואחת]</small> <strong>בנדבה. אי נמי</strong> <small>[או גם כן]</small> כשהוא מביא <strong>שני</strong> קרבנות <strong>שלמים, חדא</strong> <small>[אחת]</small> <strong>בנדר, וחדא</strong> <small>[ואחת]</small> <strong>בנדבה.</strong>
 <strong>אבל היכא דקא מייתי</strong> <small>[היכן,</small> בזמן <small>שהוא מביא]</small> <strong>שתי עולות בנדר, ו</strong>כן בזמן שמביא <strong>שתי עולות בנדבה, אי נמי</strong> <small>[או גם כן]</small> כשהוא מביא <strong>שני</strong> קרבנות <strong>שלמים בנדר ו</strong>כן כשמביא <strong>שני שלמים בנדבה,</strong> הייתי אומר במקרים אלה, שכיון <strong>שהן</strong> <strong>שם</strong> ה<strong>עולה אחד הוא ו</strong>הן <strong>שם נדר אחד הוא</strong> — <strong>ותיסגי ליה</strong> <small>[ויהיה די לו]</small> <strong>בנסכים דחד</strong> <small>[של אחד],</small> לכך <strong>קא משמע לן</strong> <small>[הוא,</small> הכתוב "או" <small>משמיע לנו]</small> שמביא שני נסכים, לזה ולזה<small>.</small>
 <big>ו</big> עוד הוזכר בברייתא הכתוב בפרשת הנסכים "מן הבקר או מן הצאן", ולמדנו בעמוד הקודם כי ר' יאשיה למד מכתוב זה שבא למעט את עולת העוף מחיוב הנסכים, ואילו ר' יונתן למד שבא הכתוב לחלק, שאם נדר אדם ואמר "הרי עלי עולה" בלא שפירש את כוונתו, שאינו מביא מן הבקר ומן הצאן יחד, אלא אחד מהם, איזה שירצה. ועתה שואלים: <strong>ו</strong>לדעת <strong>ר' יאשיה האי</strong> <small>[זה]</small> הכתוב <strong>"מן הבקר או מן הצאן"</strong> שנאמר בו "או" <strong>למה לי,</strong> מה הוא דורש בו?
  ומשיבים: נצרך הדבר, שכן  <strong>סלקא דעתך אמינא</strong> <small>[היה עולה על דעתך לומר]</small> כי <strong>הני מילי</strong> <small>[דברים אלה]</small> שלמדנו, שהריהו מביא שני נסכים בשני קרבנות, אמורים דווקא <strong>[ב</strong>מקרה שמביא <strong>תרי מיני</strong> <small>[שני מינים]</small> של בהמה, אחד מן הצאן והשני מן הבקר<small>,</small> <strong>אבל ב</strong>זמן שהביא <strong>חד מינא</strong> <small>[מין אחד]</small> — <strong>תסגי ליה</strong> <small>[יהיה די לו</small>] <strong>בנסכים דחד</strong> <small>[של אחד</small> מהם<small>],</small> לכך <strong>קא משמע לן</strong> <small>[הוא</small> הכתוב "או" <small>משמיע לנו]</small> שהריהו מביא שני נסכים, לזה ולזה.
 <big>ז</big> עוד נאמר בפרשת הנסכים בדין נסכי כל שור או איל או שה הקרבים "כמספר אשר תעשו <strong>ככה תעשו לאחד</strong> כמספרם" (שם יב), ושואלים: <strong>למה לי</strong> מקרא זה? ומשיבים: נצרך הדבר להיאמר, שכן <strong>סלקא דעתך אמינא</strong> <small>[היה עולה על דעתך לומר]</small> שכל קרבן מאלה <small>טעון נסכים, ואולם</small> <strong>הני מילי</strong> <small>[דברים אלה]</small><strong>]</strong> אמורים רק כאשר הם מובאים <strong>בזה אחר זה. אבל</strong> אם הם מובאים <strong>בבת אחת</strong> — <strong>תיסגי ליה</strong> <small>[יהיה די לו]</small> <strong>בנסכים דחד</strong> <small>[של אחד</small> מהם<small>],</small> לכך הכתוב "ככה תעשו לאחד כמספרם" <strong>קא משמע לן</strong> <small>[משמיע לנו]</small> שמביא שני נסכים, לזה ולזה.
 <big>ח</big> שנינו במשנתנו שאף שככלל קרבנות החטאת והאשם אינם טעונים נסכים, <strong>אלא</strong> שקרבן <strong>חטאתו של מצורע ו</strong>כן קרבן <strong>אשמו</strong> נבדלים משאר חטאות ואשמות, ו<strong>הריהו</strong> <strong>טעון נסכים.</strong> ושואלים: <strong>מנא הני מילי</strong> <small>[מנין</small> נלמדים <small>הדברים הללו]</small> שחטאתו ואשמו של המצורע טעונים נסכים? ומשיבים: <strong>דתנו רבנן</strong> <small>[ש</small>כן <small>שנו חכמים]</small> בברייתא: מה שנאמר בסדר טהרת המצורע שהתרפא "וביום השמיני יקח שני כבשים... <strong>ושלשה עשרונים סלת מנחה</strong> בלולה בשמן ולוג אחד שמן" (ויקרא יד, י) — <strong>במנחה הבאה עם הזבח הכתוב מדבר.</strong>
 ועדיין יש לדון בדבר: <strong>אתה אומר</strong> כי מדובר כאן <strong>במנחה הבאה עם הזבח, או</strong> שמא פסוק זה <strong>אינו אלא</strong> <strong>במנחה הבאה בפני עצמה?</strong> אלא <strong>כשהוא אומר</strong> בהמשך דבריו <strong>"והעלה הכהן את העלה ואת המנחה"</strong> (שם כ) — <strong>הוי אומר</strong> מכאן כי <strong>במנחה הבאה עם הזבח הכתוב מדבר.</strong>
 <strong>ועדיין איני יודע אם טעונה</strong> מנחה זו גם <strong>נסכים</strong> (של יין) <strong>ואם לאו.</strong> לכך <strong>תלמוד לומר</strong> בפרשת הנסכים <strong>"ויין לנסך רביעית ההין תעשה על העלה או לזבח לכבש האחד"</strong> (במדבר טו, ה), וכיון שמקרא זה יתר, הריהו בא ללמד: <strong>"עלה"</strong> — <strong>זו עולת מצורע,</strong> שאף היא טעונה נסכי יין. ו<strong>"זבח"</strong> (בכתוב "או לזבח") — <strong>זו חטאת מצורע</strong> שהריהי טעונה נסכי יין. <strong>"או לזבח"</strong> — <strong>זו אשם מצורע,</strong> שאף הוא טעון נסכי יין.
  ושואלים:  <strong>ותיפוק ליה תרוייהו</strong> <small>[ושיוציאו,</small> יילמדו <small>לו שניהם]</small> גם חטאת מצורע וגם אשמו <strong>מ</strong>המלה <strong>"זבח"</strong> עצמה, וללא תוספת המלה <strong>"או".</strong>
## דף צא:
 וראיה לדבר שיכולים שני אלה להידרש מהמלה "זבח" כשלעצמה, שכן <strong>אמר מר</strong> <small>[החכם]</small> בברייתא: <strong>חטאת ואשם מנין? תלמוד לומר: "זבח"!</strong>
 ומשיבים: נזקקים אנו ללימודים הללו לענין נסכי יין בחטאת המצורע ובאשמו, ואין למדים מהאמור בו "זבח", <strong>שכן</strong> <strong>הני מילי</strong> <small>[דברים אלה]</small> שחיוב נסכים בחטאת ואשם נלמדים מהמלה "זבח" אמורים רק <strong>היכא</strong> <small>[היכן,</small> במקרה<small>]</small> שבו <strong>ת</strong> <strong>רוייהו</strong> <small>[שניהם,</small> החטאת והאשם<small>]</small> — <strong>כי הדדי נינהו</strong> <small>[זה כמו זה הם],</small> ששניהם באים למטרה אחת, לאפשר ("להכשיר") למביא הקרבנות הללו לעשות את מה שהיה אסור עליו קודם לכן. <strong>אבל היכא</strong> <small>[היכן,</small> במקרה<small>]</small> כמו זה שלפנינו, במצורע, ששני הקרבנות הללו באים למטרות שונות, שקרבן ה<strong>אשם</strong> בא <strong>להכשיר</strong> את המצורע לשוב אל המחנה, שמקודם היה אסור בו. <strong>ו</strong>אילו קרבן ה<strong>חטאת</strong> בא <strong>לכפר</strong> על המצורע מהחטא שהביא עליו את צרעתו — אין הם נלמדים מהכתוב "זבח", ולכך <strong>בעינן תרי קראי</strong> <small>[צריכים אנו שני מקראות]</small> אלה שהובאו למעלה, כדי ללמדנו בדין חטאת המצורע ואשמו.
 <big>א</big> עוד שנינו בברייתא כי <strong>"זבח"</strong> שנאמר באותו כתוב <strong>זו חטאת</strong> ה<strong>מצורע,</strong> וללמד שאף <small>היא טעונה נסכי יין.</small> ושואלים: <strong>ואימא</strong> <small>[ואמור]</small> כי <strong>זו חטאת</strong> המובאת על ידי הנזיר הטהור המסיים את ימי נזירותו, <strong>ואשם</strong> המובא על ידי ה<strong>נזיר</strong> שנטמא בתוך ימי נזירותו, וללמד ששני קרבנות אלה טעונים נסכים!
  ומשיבים:  <strong>לא סלקא דעתך</strong> <small>[לא יעלה על דעתך]</small> לומר כן, <strong>דתניא</strong> <small>[ש</small>כן <small>שנויה</small> ברייתא<small>]</small> על הנאמר בפרשת הנזיר "וזאת תורת הנזיר ביום מלאת ימי נזרו... והקריב את קרבנו לה' כבש בן שנתו תמים אחד לעולה וכבשה אחת בת שנתה תמימה לחטאת ואיל אחד תמים לשלמים. וסל מצות סולת חלות בלולות בשמן ורקיקי מצות משוחים בשמן ומנחתם ונסכיהם" (במדבר ה, יג— טו), ופירשו חכמים את הנאמר <strong>"ומנחתם ונסכיהם"</strong> — <strong>ב</strong>מנחות ונסכים של <strong>עולתו</strong> של הנזיר, <strong>וב</strong>מנחות ונסכים של <strong>שלמיו</strong> של הנזיר <strong>הכתוב מדבר.</strong>
 ודנים: <strong>אתה אומר</strong> שכוונת הדברים היא <strong>ב</strong>מנחות ונסכים של <strong>עולתו</strong> של הנזיר, <strong>וב</strong>מנחות ונסכים של <strong>שלמיו</strong> של נזיר. <strong>או אינו אלא</strong> שכוונת הדברים היא לומר ש<strong>אפילו חטאת</strong> הנזיר הטהור צריכה מנחה ונסכים? לכך <strong>תלמוד לומר</strong> לאחר מכן "והקריב הכהן לפני ה' ועשה את חטאתו ואת עולתו. <strong>ואת האיל יעשה זבח שלמים</strong> לה' על סל המצות <strong>ו</strong>עשה הכהן את <strong>מנחתו</strong> <strong>ו</strong>את <strong>נסכו"</strong> (שם טז— יז), ויש לדון: שהרי ה
 <strong>איל בכלל</strong> כל קרבנות השלמים <strong>היה</strong> (כנאמר "ואיל אחד תמים לשלמים"), <strong>ולמה</strong> איפוא <strong>יצא</strong> להזכירו לעצמו? — על מנת <strong>להקיש</strong> (להשוות) <strong>אליו</strong> את שאר קרבנות הנזיר לחיוב נסכים. <strong>מה איל מיוחד</strong> בכך שהריהו <strong>בא בנדר ונדבה</strong> (כקרבן שלמים) וטעון נסכים — <strong>אף כל</strong> קרבן הנזיר ה<strong>בא בנדר ונדבה</strong> טעון נסכים, יצאו מכלל זה חטאת הנזיר הטהור ואשם הנזיר הטמא שאין הם טעונים נסכים, שהרי אינם באים בנדר ונדבה.
 <big>ב</big> עוד שנינו בברייתא כי <strong>"עלה"</strong> שנאמר בכתוב — <strong>זו עולת</strong> ה<strong>מצורע,</strong> שאף היא טעונה נסכים. ושואלים: <strong>ואימא</strong> <small>[ואמור]</small> כי <strong>זו עולת</strong> ה<strong>יולדת</strong> הטעונה נסכים!
 <strong>אמר אביי</strong> בדחיית השאלה: <small>אין כתוב זה בא לענין נסכי עולת יולדת, שכן חובת הבאת הנסכים ב</small><strong>עולת יולדת מסיפא דקרא נפקא</strong> <small>[מסופו של המקרא</small> הנאמר בפרשת הנסכים היא <small>יוצאת,</small> נלמדת<small>].</small>
 <strong>דתניא</strong> <small>[ש</small>כן <small>שנויה</small> ברייתא<strong>],</strong> על הנאמר בפרשת הנסכים "ויין לנסך רביעית ההין תעשה על העולה או לזבח לכבש האחד" (שם טו, ה), <strong>ר' נתן אומר:</strong> מקרא יתר זה ("לכבש האחד") הנאמר בסוף הפסוק יש לדורשו כך: <strong>"לכבש"</strong> — <strong>זו עולת יולדת,</strong> שאף היא <small>טעונה נסכים.</small> <strong>"האחד"</strong> — <strong>זה</strong> הבהמה שבזמן ספירת הבהמות היוצאות מן הדיר, לצורך הפרשת העשירי למעשר בהמה, היתה היא ה<strong>אחד עשר של</strong> הבהמות הנמנות ל<strong>מעשר</strong> בהמה, ובטעות הכריז עליה "עשירי", שדינו של זה <strong>ש</strong>הוא <strong>קרב</strong> כקרבן <strong>שלמים,</strong> ולימדנו כתוב <small>זה שהריהו אף טעון נסכים (הגם שמעשר בהמה עצמו אינו טעון נסכים). ויש צורך בכתוב להשמיענו כן, ש</small>
 הרי זה <small>חידוש,</small> <strong>ש</strong>כן <strong>לא מצינו</strong> (מצאנו) <strong>לה בכל התורה</strong> הלכה כגון זו, <strong>שיהא</strong> דינו של הדבר ה<strong>טפל</strong> (הנספח) לדבר עיקר, <strong>חמור מן</strong> הדין של <strong>העיקר,</strong> שמעשר הבהמה עצמו אינו טעון נסכים, ואילו האחד עשר, הנטפל לו, טעון נסכים.
 <strong>רבא אמר</strong> הסבר אחר מדוע הכתוב "עולה" בא ללמד לענין עולת מצורע, ולא לענין עולת יולדת, שהרי לפנינו בכתוב שלוש דרשות ריבוי ("עולה" "או" "לזבח"), ומעתה יש לשאול: <strong>איזהו דבר</strong> הוא זה <strong>ש</strong>מובאים בו שלושה קרבנות, ולכך הריהו <strong>צריך שלשה רבויין</strong> לענין הבאת נסכים? <strong>הוי אומר: זו</strong> ה<strong>מצורע</strong> (המביא עולה וחטאת ואשם). ולכן נדרשים שלושת הריבויים הללו דווקא בקרבנותיו של המצורע.
 <big>ג</big> עוד נאמר בפרשת הנסכים: "או לאיל תעשה מנחה סולת שני עשרונים בלולה בשמן שלישית ההין. ויין לנסך שלישית ההין תקריב ריח ניחוח לה' " (שם ו— ז). ושואלים: זה שנאמר <strong>"לאיל</strong> תעשה מנחה" <strong>למה לי?</strong> שהרי בפרשת פינחס, <small>בדיני המוספים (שם פרק כח) נאמר כי מנחתו של האיל היא שני עשרונים סולת הבלולה בשלישית ההין שמן, ומעתה כיון שנאמר בפסוק שלפנינו שכך היא מנחתו, שוב אין צורך לציין כי מדובר באיל!</small> <strong>אמר רב ששת</strong> בהסבר הדברים: כתוב יתר זה בא <strong>לרבות</strong> לענין חיוב הנסכים אף את <strong>אילו של אהרן</strong> (איל כהן גדול, הקרב לעולה, בסדר העבודה ביום הכיפורים).
  ותוהים: ללמד על חובת נסכים ב<strong>אילו של אהרן</strong> אין צורך בכתוב זה, שהרי הלכה זו <strong>מ</strong>הכתוב <strong>"</strong><strong>במועדיכם"</strong> האמור בפרשת הנסכים <strong>נפקא</strong> <small>[</small>היא <small>יוצאת,</small> נלמדת<small>].</small> שכן למדנו בדף הקודם (צ,ב) כי מכתוב זה נלמד שכל קרבנות חובות הרגלים טעונים נסכים, ואף אילו של כהן גדול בכלל זה! ומשיבים: עדיין נזקקים אנו לדרשה זו שאילו של כהן גדול טעון נסכים, שכן <strong>סלקא דעתך אמינא</strong> <small>[היה עולה על דעתך לומר]</small> כי מה שאמרנו שקרבנות חובות הרגלים טעונים נסכים, <strong>הני מילי</strong> <small>[דברים אלה]</small> אמורים בקרבנות חובה של <strong>צבור, אבל</strong> חובות הרגל של <strong>יחיד,</strong> כאילו של הכהן הגדול ביום הכיפורים — <strong>לא</strong> טעונים נסכים, ולכך משמיע לנו הכתוב "לאיל" שאף אילו של אהרן טעון נסכים.
  ושואלים על כך: <strong>ומאי שנא</strong> <small>[ומה שונה]</small> אילו של הכהן הגדול <strong>מעולת יולדת,</strong> שאף הוא קרבן חובה של יחיד, והריהי טעונה נסכים, ומדוע נזקק הוא לדרשה מיוחדת להטעינו נסכים?
  ומשיבים: נצרך הדבר, שכן  <strong>סלקא דעתך אמינא</strong> <small>[היה עולה על דעתך לומר]</small> כי זה שאמרנו שאף קרבן חובתו של יחיד, כעולת <small>יולדת, טעון נסכים,</small> <strong>הני מילי</strong> <small>[דברים אלה]</small> אמורים דווקא ב<strong>דבר שאין קבוע לו זמן</strong> להבאתו, וכעולת יולדת. <strong>אבל דבר שקבוע לו זמן</strong> להבאתו, כאילו של כהן גדול, הבא ביום הכיפורים דווקא, <strong>אימא</strong> <small>[אמור]</small> ש<strong>לא</strong> יהיה טעון נסכים. לכך <strong>קא משמע לן</strong> <small>[הוא משמיע לנו]</small> בדרשה זו "לאיל", שאף אילו של אהרן טעון נסכים.
 <big>ד</big> וממשיכים בביאור הכתובים בפרשת הנסכים. לאחר שהוסבר כי הכתוב "לאיל" מלמד שאילו של כהן גדול טעון נסכים, שואלים: די שיהא כתוב "לאיל", והלשון היתירה <strong>"או לאיל"</strong> <strong>למה לי,</strong> מה הריבוי הנלמד מהמלה "או"? ומסבירים: <strong>הרי זה בא</strong> <strong>לרבות</strong> לענין חיוב הנסכים אף <strong>את הפלגס</strong> (כבש בן שלושה עשר חודשים, המצוי בשלב ביניים: שיצא כבר מכלל כבש בן שנתו, ועדיין לא הגיע לכלל איל בשנתו השנית, כיון שטרם עברו שלושים יום בשנתו השנית), שאף הוא טעון נסכים, כנסכי האיל.
  ומקשים:  <strong>הניחא</strong> <small>[זה נוח,</small> מובן<small>],</small> <strong>ל</strong>שיטת <strong>ר' יוחנן</strong> ש<strong>אמר</strong> כי הפלגס כ<strong>בריה</strong> בפני עצמה <strong>הוא</strong> נחשב, שאין הוא כבש ואין הוא איל, ולכך נזקקים אנו ללימוד מיוחד ביחס לפלגס שאף הוא טעון נסכים כאיל. <strong>דתנן</strong> <small>[ש</small>כן <small>שנינו</small> במשנה<small>]:</small> אם עמד אדם ו<strong>הקריבו</strong> את הפלגס — הריהו <strong>מביא עליו נסכי איל</strong> (שני עשרונים סולת ושלישית ההין שמן ושלישית ההין יין) <strong>ו</strong>אולם קרבן זה <strong>אינו עולה</strong> (נחשב) <strong>לו מ</strong>כלל <strong>זבחו,</strong> שכיון שנדר להביא איל או שנדר להביא כבש — אין הפלגס נחשב כפרעון נדרו. <strong>ו</strong>בפירושם של דברי המשנה הללו <strong>אמר ר' יוחנן</strong> שטעם הדבר שמביא עליו נסכי איל, הרי זה מדרשת הכתוב <strong>"או לאיל"</strong> — <strong>לרבות את הפלגס.</strong>
 <strong>אלא ל</strong>שיטת <strong>בר פדא</strong> ש<strong>אמר</strong> בהסבר דברי המשנה הללו, כי הריהו <strong>מייתי</strong> <small>[מביא]</small> נסכי יין, <strong>ומתני</strong> <small>[ומתנה]</small> שאם איל הוא פלגס זה — הרי אלה נסכיו כראוי לקרבן האיל. ואם כבש הוא פלגס זה — עשרון סולת מכלל שני העשרונים המובאים, ורביעית ההין שמן ורביעית ההין יין, מכלל שליש ההין שמן ושליש ההין יין המובאים יהיו לנסכי הכבש, והשאר יהיו לנדבה. שכן לדעת בר פדא, הפלגס <strong>ספיקא</strong> <small>[ספק]</small> <strong>הוא</strong> אם זה כבש או איל, ולשיטת בר פדא יש לשאול: וכי <strong>אצטריך קרא לרבויי ספיקא</strong> <small>[הוצרך הכתוב לרבות</small> את <small>הספק]?</small> שיש דרכים קבועות לדון בכל מיני הספיקות!
  ומשיבים: אכן,  <strong>ודאי ל</strong>שיטת <strong>בר פדא קשיא</strong> <small>[קשה]</small> הדבר.
 <big>ה</big> וממשיכים בדרשת הנאמר בפרשת הנסכים. נאמר <strong>"ככה יעשה לשור האחד או לאיל האחד או לשה בכבשים או בעזים"</strong> (במדבר טו, יא). ולכאורה הלשון "אחד" שנאמרה בכתוב ביחס לשור מיותרת, ואם כן <strong>"לשור האחד"</strong> — <strong>מה תלמוד לומר?</strong> — <strong>לפי שמצינו</strong> (שמצאנו) <strong>שחלק הכתוב בין</strong> דין <strong>נסכי</strong> ה<strong>איל</strong> <strong>ל</strong>בין דין <strong>נסכי</strong> ה<strong>כבש.</strong> מעתה <strong>יכול</strong> שאף <strong>נחלק</strong> כיוצא בזה <strong>בין</strong> דין <strong>נסכי</strong> ה<strong>פר</strong> (שהוא הפר המגודל, בשנתו השלישית) <strong>לנסכי</strong> ה<strong>עגל</strong> — לכך <strong>תלמוד לומר "לשור האחד",</strong> שדין נסכים אחד הוא לכל אלה, לפר ולעגל, שאף העגל הוא בכלל "שור".
 הכתוב <strong>"או לאיל</strong> האחד" — <strong>מה תלמוד לומר</strong> מהו הריבוי מהמילה "או"? — <strong>לפי שמצינו שחלק הכתוב</strong> בדין הנסכים <strong>בין נסכי בן שנה</strong> (הכבש) <strong>ל</strong>בין <strong>נסכי בן שתים</strong> (האיל). מעתה <strong>יכול</strong> שאף <strong>נחלק בין</strong> דין <strong>נסכי</strong> <strong>בן שתים ל</strong>דין <strong>נסכי בן שלש</strong> — לכך <strong>תלמוד לומר</strong> <strong>"או לאיל האחד",</strong> שדין הנסכים אחד הוא לכל אלה, שהכל קרויים "איל".
 הכתוב <strong>"או לשה בכבשים"</strong> — <strong>מה תלמוד לומר?</strong> — <strong>לפי שמצינו</strong> <strong>שחלק הכתוב</strong> בדין הנסכים <strong>בין נסכי</strong> ה<strong>כבש</strong> (הזכר) <strong>לנסכי</strong> ה<strong>איל</strong> (הכבש הזכר הבוגר), <strong>יכול</strong> ש<strong>נחלק</strong> אף <strong>בין</strong> דין <strong>נסכי</strong> ה<strong>כבשה</strong> (הנקיבה) <strong>לנסכי</strong> ה<strong>רחלה</strong> (הכבשה הבוגרת, בשנתה השניה) — לכך <strong>תלמוד לומר</strong> <strong>"או לשה בכבשים",</strong> שדין אחד הוא לכל נקבות הכבשים.
 הכתוב <strong>"או בעזים"</strong> — <strong>מה תלמוד לומר?</strong> — <strong>לפי שמצינו</strong> <strong>שחלק הכתוב</strong> בדין הנסכים <strong>בין נסכי</strong> ה<strong>כבש לנסכי</strong> ה<strong>איל,</strong> מעתה <strong>יכול</strong> היה אדם לומר שכיוצא בדבר אף <strong>נחלק בין נסכי גדי</strong> (העז <strong>הצעיר)</strong> <strong>ל</strong>בין <strong>נסכי</strong> ה<strong>שעיר</strong> (העז הבוגר) — לכך <strong>תלמוד לומר "או בעזים",</strong> שכל שהוא בעיזים דינו אחד.
 <big>ו</big> ומתוך שהוזכר דין נסכי הרחלה, מביאים את מה ש<strong>אמר רב פפא: בדיק לן</strong> <small>[בדק,</small> בחן <small>אותנו]</small> <strong>רבא</strong> בשאלה זו,
## דף צב.
 <strong>נסכי רחלה</strong> (כבשה בת שנתיים) הבאה כקרבן, <strong>בכמה</strong> יין הוא מביא בנסכיה, האם כשל כבש או כשל איל? <strong>ופשטינא ליה ממתניתין</strong> <small>[ופתרנו לו</small> את שאלתו <small>זו</small> <small>ממשנתנו</small> במסכת שקלים<small>],</small> בסדר הבאת התרומות כי ארבעה סוגי חותמות נהגו במקדש, ועל אחד מהם היה כתוב <strong>"גדי",</strong> והוא היה <strong>משמש</strong> כסימן לצורך <strong>נסכי צאן של גדולים ושל קטנים, של זכרים ושל נקבות, חוץ משל אילים.</strong> ונמצאנו למדים שאין הבדל בין הנסכים של כבש וכבשה, בין שהם מבוגרים בין שהם <strong>צעירים, ואף הרחלה כמותם. ורק נסכי האיל שונים מנסכי שאר הצאן.</strong>
 <big>א משנה</big> <strong>כל קרבנות הצבור אין</strong> <strong>בהן</strong> דין ה<strong>סמיכה</strong> של הידים על ראש הקרבן <strong>חוץ מן</strong> קרבן <strong>הפר הבא על כל המצו‍ת</strong> (הנקרא כרגיל "פר העלם דבר של ציבור"), מובא כאשר הורו סנהדרין הוראת טעות, והתירו עשייתו של דבר שהוא אסור מן התורה באיסור חמור (שעונש העושה כן במזיד הריהו כרת, ובשוגג — בחטאת), והלך רוב עם ישראל ועשה כן, ולאחר מכן נודע לסנהדרין כי שגגו בהוראתם. וקרבן זה טעון סמיכת ידיהם של שלושה מחברי הסנהדרין עליו. <strong>ו</strong>כן טעון סמיכה גם ה<strong>שעיר המשתלח</strong> לעזאזל ביום הכיפורים, שהכהן הגדול סומך את ידיו עליו. <strong>ר' שמעון אומר:</strong> בדומה לפר העלם דבר של ציבור, כן הדין <strong>אף</strong> בקרבן חטאת <strong>ה</strong><strong>שעיר</strong> הבא על הוראת הסנהדרין בטעות להתיר מעשה <strong>עבודה זרה,</strong> ועשה רוב עם ישראל על פי הוראתם זו, ולאחר מכן נודעה להם טעות הוראתם זו — סומכים בית דין ידיהם עליו.
  אבל <strong>כל קרבנות היחיד טעונין סמיכה, חוץ מן</strong> קרבנות <strong>הבכור והמעשר והפסח. ו</strong>קרבנו של
 <strong>היורש,</strong> המביא את קרבן מורישו (כגון שהקדיש האב בהמה לקרבן עולה או שלמים, ומת) הריהו <strong>סומך</strong> על קרבן זה <strong>ומביא</strong> עימו מנחת <strong>נסכים. ו</strong>כיוצא בדבר, נחשב היורש כבעלים של הקרבן אף לענין שהוא <strong>מימר</strong> (שיש בו דין תמורה: שאם המיר בהמת חולין בבהמת קרבן זו של אביו — הרי זו תמורה, שעבר על איסור תמורה, ושתיהן קדושות).
 <big>ב גמרא</big> שנינו במשנתנו כי לדעת תנא קמא כל קרבנות הציבור אינם טעונים סמיכה, חוץ מקרבן פר העלם דבר של ציבור ("פר הבא על כל המצוות") ושעיר המשתלח ביום הכיפורים. ולדעת ר' שמעון אף שעיר שגגת עבודה זרה של ציבור טעון סמיכה. ובענין מחלוקת זו עוד <strong>תנו רבנן</strong> <small>[שנו חכמים</small> בברייתא<small>]:</small> <strong>כל קרבנות הצבור אין בהן סמיכה, חוץ מפר הבא על כל המצו‍ת ושעירי עבודה זרה,</strong> אלו <strong>דברי ר' שמעון. ר' יהודה אומר: שעירי עבודה זרה אין בהן סמיכה, ואת מי</strong> מכלל קרבנות הציבור <strong>אביא</strong> בדין הסמיכה <strong>תחתיהם</strong> של שעירי עבודה זרה? את <strong>שעיר המשתלח.</strong>
 ותחילה דנים בדבריו, וכי <strong>לא סגיא</strong> <small>[לא די]</small> לדעת ר' יהודה בכך ש<strong>לא מעייל</strong> <small>[לא יכניס]</small> קרבן ציבור אחר במקום שעירי עבודה זרה, ויהיה דין הסמיכה נוהג רק בפר העלם דבר של ציבור? <strong>אמר רבינא</strong> בהסבר הדברים: <strong>גמירי</strong> <small>[למודים,</small> מקובל במסורת בידי חכמים<small>]</small> כי <strong>שתי סמיכות</strong> יש <strong>ב</strong>קרבנות <strong>צבור.</strong> ולכך, כאשר <small>הוציא ר' יהודה את שעירי עבודה זרה מדין סמיכה, צריך הוא להביא תחתם קרבן ציבור אחר שנוהג בו דין סמיכה.</small>
 <strong>אמר לו ר' שמעון</strong> לר' יהודה כקושיה על שיטתו: <strong>והלא</strong> אי אפשר לומר שינהג דין סמיכה בשעיר המשתלח, שהרי <strong>אין</strong> ה<strong>סמיכה</strong> נעשית <strong>אלא ב</strong>ידי ה<strong>בעלים</strong> של הקרבן, <strong>ו</strong>אילו <strong>זה,</strong> השעיר המשתלח, <strong>אהרן</strong> הכהן הגדול <strong>ו</strong>כמותו כן הכהן שיעמוד מ<strong>בניו</strong> לשמש ככהן גדול, הם <small>ה</small><strong>סומכין בו,</strong> ואין הם בעליו של הקרבן המתכפרים בו בסמיכתם עליו! <strong>אמר לו</strong> ר' יהודה לר' שמעון בתשובה לשאלתו זו: <strong>אף זה</strong> השעיר המשתלח גם <strong>אהרן ובניו מתכפרין בו,</strong> והרי זו איפוא סמיכה בבעלים.
  ובהסבר מחלוקת זו <strong>אמר ר' ירמיה: ואזדו לטעמייהו</strong> <small>[והולכים</small> ר' יהודה ור' שמעון במחלוקתם זו <small>לפי טעמיהם,</small> לשיטתם<small>],</small>
 <strong>דתניא</strong> <small>[ש</small>כן <small>שנויה</small> ברייתא<small>]</small> על הפסוק (האמור בסוף סדר כפרת יום הכיפורים) העוסק בהזאת דם פר החטאת שמביא הכהן הגדול, ובהזאת דם שעיר החטאת המובא מאת בני ישראל: "וכפר את מקדש הקודש ואת אהל מועד ואת המזבח יכפר ועל הכהנים ועל כל עם הקהל יכפר" (ויקרא טז, לג), ובכוונת הדברים האמורים בכתוב זה אמרו: <strong>"וכפר את מקדש הקדש"</strong> — כתוב <strong>זה</strong> עניינו בכפרה על טומאת מקדש <small>וקדשיו שאירעה בתחום</small> <strong>לפני ולפנים</strong> (קודש הקדשים). <strong>"ואת אהל מועד"</strong> — כתוב <strong>זה</strong> עניינו בכפרת הטומאה שאירעה <small>ב</small><strong>היכל.</strong> "ואת ה<strong>מזבח</strong> יכפר" — הרי זה <strong>כמשמעו.</strong> <small>והכתוב היתר</small> <strong>"יכפר"</strong> <small>האמור בכתוב "ואת המזבח יכפר" (שהרי די היה לומר "ואת המזבח")</small> — כוונתו: <strong>אלו</strong> טומאות שאירעו בתוך <strong>העזרות,</strong> שאף הן מתכפרות <small>בהזאת דם הפר ודם השעיר של יום הכיפורים. "ועל</small> <strong>ה</strong><strong>כהנים"</strong> — <strong>כמשמען,</strong> שהזאת דם הפר מכפרת על טומאת מקדש וקדשיו שנעשתה על ידי הכהנים. "ו <strong>על כל עם הקהל"</strong> — <strong>אלו ישראל,</strong> שאף הם מתכפרים, בהזאת דם השעיר, על טומאות מקדש וקדשיו שעשו. <small>והכתוב היתר</small> <strong>"יכפר"</strong> <small>האמור בכתוב "ועל כל עם הקהל יכפר"</small> — כוונתו: <strong>אלו הלוים,</strong> שמתכפרים על טומאת מקדש וקדשיו שעשו.
  ולאחר שלמדנו מכתובים נפרדים כי הכהנים והישראליים והלויים מתכפרים על טומאת מקדש וקדשיו בדם הפר ובדם שעיר החטאת, נמצא ש<strong>הושוו כולן לכפרה אחת</strong> על שאר עבירות, <strong>שמתכפרין</strong> הם כולם <strong>ב</strong>וידוי הנעשה על <small>ה</small><strong>שעיר המשתלח</strong> לעזאזל. אלו <strong>דברי ר' יהודה.</strong> הרי שר' יהודה מגלה דעתו שאף הכהנים מתכפרים בשעיר המשתלח.
  ואילו <strong>ר' שמעון אומר: כשם ש</strong>הזאת <strong>דם</strong> ה<strong>שעיר הנעשה בפנים</strong> בקדש הקדשים <strong>מכפר על ישראל על</strong> חטא <strong>טומאת מקדש וקדשיו, כך</strong> הזאת <strong>דם הפר מכפר על הכהנים על טומאת מקדש וקדשיו.</strong> ו<strong>כשם שוידוי של שעיר המשתלח מכפר על ישראל בשאר עבירות, כך וידוי של פר מכפר על הכהנים בשאר עבירות.</strong> נמצא שלדעת ר' שמעון אין הכהנים מתכפרים על שאר עבירות בשעיר המשתלח, ומכאן שאין סמיכתם עליו סמיכת בעלים.
 <strong>ו</strong>שואלים על שיטתו זו של <strong>ר' שמעון: הא</strong> <small>[הרי]</small> <strong>ודאי</strong> למדים אנו מן הכתוב שלפנינו כי <strong>הושוו</strong> כולם, כהנים וישראליים, לכפרה על שאר עבירות, ומדוע הוא מחלק ביניהם, שכהנים מתכפרים בוידויו של פר ואילו ישראל מתכפרים בוידוי של שעיר המשתלח? ומשיבים: <strong>אין</strong> <small>[כן],</small> אמנם <strong>הושוו</strong> כהנים וישראליים לענין זה <strong>ש</strong><strong>בני כפרה נינהו</strong> <small>[הם]</small> על שאר עבירות שעשו, <strong>מיהו</strong> <small>[ואולם]</small> <strong>כל חד וחד</strong> <small>[אחד ואחד]</small> מהם הריהו <strong>מכפר בדנפשיה</strong> <small>[מתכפר בשל עצמו]:</small> כהנים מתכפרים בוידויו של פר (המובא על ידי הכהן), וישראליים מתכפרים בוידויו של שעיר המשתלח.
 <small>ובסיכום:</small> <strong>ל</strong>שיטת <strong>ר' יהודה</strong> — על <strong>טומאת מקדש וקדשיו ישראל מכפרי</strong> <small>[מתכפרים]</small> <strong>ב</strong>הזאת ה<strong>דם</strong> של ה<strong>שעיר הנעשה בפנים</strong> (שעיר החטאת), <strong>ו</strong>ה<strong>כהנים</strong> מתכפרים על טומאה זו <strong>ב</strong>הזאת דם ה<strong>פר של אהרן,</strong> ואילו <strong>בשאר עבירות אלו ואלו</strong> (כהנים וישראליים) <strong>מכפרי</strong> <small>[מתכפרים]</small> <strong>בוידוי שעיר המשתלח</strong> לעזאזל. <strong>ול</strong>שיטת <strong>ר' שמעון</strong> — <strong>בשאר עבירות נמי</strong> <small>[גם כן]</small> <strong>כהנים בוידוי</strong> של <strong>פר מתכפרי</strong> <small>[מתכפרים],</small>
 <strong>כדקתני</strong> <small>[כמו ששנינו]</small> בברייתא אחרת: <strong>אחד</strong> (בין) <strong>ישראל ואחד</strong> (ובין) <strong>כהנים ואחד</strong> (ובין) <strong>כהן משיח</strong> כולם שווים לכפרה ביום הכיפורים על שאר עבירות שעשו, שכולם מתכפרים בשעיר המשתלח לעזאזל. <strong>מה</strong> איפוא הוא ההבדל <strong>בין</strong> כפרתם של <strong>ישראל ל</strong>כפרה ל<strong>כהנים ולכהן משיח? אלא שדם הפר מכפר על הכהנים על טומאת מקדש וקדשיו,</strong> ואילו הישראליים מתכפרים על טומאת מקדש וקדשיו בדם שעיר החטאת. <strong>זו דברי ר' יהודה. ו</strong>אילו
 <strong>ר' שמעון אומר: כשם שדם השעיר הנעשה בפנים מכפר על ישראל, כך דם הפר מכפר על הכהנים.</strong> ו<strong>כשם שוידויו של שעיר המשתלח מכפר על ישראל, כך וידויו של פר</strong> <strong>מכפר על הכהנים.</strong>
 <big>ג</big> ועוד במחלוקתם של ר' יהודה ור' שמעון, <strong>תנו רבנן</strong> <small>[שנו חכמים</small> בברייתא<small>]</small> נאמר בפר העלם דבר של ציבור <strong>"וסמכו זקני העדה את ידיהם על ראש הפר"</strong> (ויקרא ד, טו), ובא לשון הדגשה זו ("הפר") להורות כי דווקא <strong>פר</strong> העלם דבר של ציבור <strong>טעון סמיכה, ואין שעירי עבודה זרה טעונין סמיכה,</strong> אלו <strong>דברי ר' יהודה.</strong>
 <strong>ר' שמעון אומר:</strong> בא הכתוב להורות כי דווקא <strong>פר טעון סמיכה בזקנים, ואין שעירי עבודה זרה טעון סמיכה בזקנים, אלא באהרן,</strong> כלומר, הכהן הגדול סומך עליו.
 <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו במקום אחר על הנאמר בשעיר המשתלח לעזאזל "וסמך אהרן את שתי ידיו על ראש השעיר <strong>החי</strong> והתודה עליו את כל עונות בני ישראל ואת כל פשעיהם לכל חטאתם..." (שם טז, כא), ובא לשון הדגשה זו ("החי") לומר — דווקא השעיר <strong>החי</strong> (שעיר המשתלח לעזאזל) הוא ה<strong>טעון סמיכה, ואין שעירי עבודה זרה טעונין סמיכה,</strong> אלו <strong>דברי ר' יהודה.</strong> ואילו <strong>ר' שמעון אומר:</strong> הכתוב בא להורות כי דווקא השעיר ה<strong>חי טעון סמיכה באהרן,</strong> כלומר, בכהן גדול,
## דף צב:
 <strong>ואין שעירי עבודה זרה טעונין סמיכה ב</strong>ידי <strong>אהרן</strong> (הכהן) <strong>אלא בזקנים,</strong> ונמצא שדברי ר' שמעון <small>הללו סותרים את דבריו שהובאו בברייתא הקודמת כי סמיכת שעירי עבודה זרה היא בכהנים!</small>
 <strong>אמר רב ששת</strong> בתירוץ <small>הסתירה:</small> <strong>ותסברא דהך קמייתא מתרצתא</strong> <small>[וכי סבור אתה שברייתא הראשונה הזו מתורצת,</small> מתוקנת<strong>]</strong> <strong>היא,</strong> שאפשר להקשות מן האמור בה? <strong>הא</strong> <small>[הרי]</small> <strong>אמר ר' שמעון</strong> ש<strong>סמיכה בבעלים בעינן</strong> <small>[צריכים אנו]</small> ואילו על השעיר המשתלח סומך הכהן הגדול אף שהבעלים הם כל ישראל. ואם גם שעירי עבודה זרה לדעת ר' שמעון סמיכתם בכהנים — אין זו סמיכה הראויה שהרי אינה בבעלים שהם ישראל. הרי שלדעת ר' שמעון סמיכתם של שעירי עבודה זרה היא בזקנים, ולא בכהנים. נמצא שאין דברי הברייתא הראשונה מתוקנים.
 <strong>אלא</strong> את דברי הברייתא הזו <strong>תריץ הכי</strong> <small>[תרץ,</small> תקן, וגרוס בה <small>כך]:</small> נאמר בפר העלם דבר של ציבור "וסמכו זקני העדה את ידיהם על ראש הפר" (ויקרא ד, טו), ובאה לשון הדגשה זו <strong>"הפר"</strong> לומר: דווקא <strong>פר</strong> העלם <small>דבר של ציבור הוא ה</small><strong>טעון סמיכה, ואין שעירי עבודה זרה טעונין סמיכה,</strong> אלו הם <strong>דברי ר' יהודה. ר' שמעון אומר:</strong> נאמר בשעיר המשתלח לעזאזל "וסמך אהרן את שתי ידיו על ראש השעיר החי והתודה עליו את כל עונות בני ישראל ואת כל פשעיהם לכל חטאתם..."<small>(שם טז, כא), ובאה לשון הדגשה זו</small> <strong>"החי"</strong> לומר: דווקא ה<strong>חי</strong> (שעיר המשתלח) הוא ה<strong>טעון סמיכה באהרן,</strong> בכהן גדול, <strong>ואין שעירי עבודה זרה טעונין סמיכה באהרן אלא בזקנים. ו</strong>מסבירים עתה את טענת ר' שמעון כנגד דעת ר' יהודה,
 <strong>הכי קא אמר ליה</strong> <small>[כך הוא אמר לו]</small> <strong>ר' שמעון לר' יהודה: שעירי עבודה זרה בעו</strong> <small>[צריכים]</small> <strong>סמיכה,</strong> <strong>ואי שמיע</strong> <small>[ואם נשמע,</small> יש בקבלה<small>]</small> <strong>לך</strong> מרבותיך ש<strong>לא בעו</strong> <small>[לא צריכים]</small> שעירי עבודה זרה <strong>סמיכה</strong> — <strong>באהרן</strong> בכהן הגדול דווקא <strong>הוא דשמיע</strong> <small>[שנשמע]</small> <strong>לך</strong> שאין הם טעונים סמיכה, ואולם בסמיכה עצמה הם טעונים. <strong>ומיעוטא</strong> <small>[והמיעוט]</small> המלמד בדין סמיכה בשעירי עבודה זרה — <strong>מ</strong>מה <strong>שנאמר</strong> <strong>"החי" הוא.</strong>
 ושואלים עתה לשיטת <strong>ר' יהודה: למה לי למעטינהו</strong> <small>[למעט אותם,</small> את שעירי עבודה זרה<small>]</small> מדין סמיכה <strong>מקרא</strong> <small>[מ</small>דרשת <small>הכתוב,</small> "הפר"<small>]?</small> <strong>והא</strong> <small>[והרי]</small> <strong>אמר רבינא</strong> כי <strong>גמירי</strong> <small>[למודים היו,</small> מקובל בידי חכמים<small>]</small> ש<strong>שתי סמיכות</strong> בלבד ישנן <strong>ב</strong>קרבנות ה<strong>צבור,</strong> ומאחר ומצאנו כי נוהגת הסמיכה בפר העלם דבר של ציבור ובשעיר המשתלח, מוכח מכאן כי אין היא נוהגת בקרבנות אחרים ובכלל זה בשעירי עבודה זרה! ומשיבים: לדעת ר' יהודה, מסורת לימוד זו, אינה <strong>כמסורת הלכה למשה מסיני, אלא</strong> <strong>גירסא בעלמא</strong> <small>[לימוד בלבד]</small> היא, ושגורה בפי חכמים, ואולם מקורה של הלכה זו הוא מדרשת הכתוב.
 <strong>ו</strong>שואלים עתה לשיטת <strong>ר' שמעון, שעירי עבודה זרה</strong> דין זה <strong>דבעיא</strong> <small>[שצריכים]</small> <strong>סמיכה מנלן</strong> <small>[מנין לנו]?</small>
 ומשיבים: <strong>נפקא לן מדתניא</strong> <small>[יוצא לנו,</small> נלמד הדבר <small>מ</small>מה <small>ששנינו</small> בברייתא<small>]</small> על הנאמר בפרשת שעיר הנשיא "אשר נשיא יחטא... והביא את קרבנו שעיר עזים תמים זכר תמים. וסמך ידו על ראש השעיר..." (שם ד, כב— כד). ובא הכתוב היתר "השעיר" האמור בפסוק <strong>"וסמך ידו על ראש השעיר" לרבות שעיר נחשון</strong> (שעירי חטאת שהביאו נשיאי העדה בכלל קרבנותיהם בזמן חנוכת המשכן, במדבר ז, ב— פח, ולפי שראשון להם היה נחשון בן עמינדב נשיא שבט יהודה, שם יב— יז נקראו על שמו) <strong>ל</strong>חיוב <strong>סמיכה,</strong> שאף הם טעונים סמיכה. אלו <strong>דברי ר' יהודה. ר' שמעון אומר:</strong> מקרא זה בא <strong>לרבות שעירי עבודה זרה ל</strong>חיוב <strong>סמיכה. שהיה ר' שמעון אומר: כל חטאת שנכנס דמה לפנים,</strong> כלומר, לקודש הקדשים, הריהי <strong>טעונה סמיכה.</strong>
 ושואלים: <strong>למה לי למימרא</strong> <small>[לומר]</small> <strong>"שהיה</strong> ר' שמעון אומר שכל חטאת שנכנס דמה לפנים הריהי טעונה סמיכה", שנראים הדברים כהסבר לשיטתו ששעירי עבודה זרה חייבים בסמיכה, והלא מקור שיטתו זו היא דרשת הכתוב "השעיר", וכדרך שהראינו למעלה? ומשיבים: אין הדברים הללו באים כראיה לשיטת ר' שמעון, אלא הרי זה כעין <strong>סימנא בעלמא</strong> <small>[סימן בלבד],</small> לזכור על ידו את שיטת ר' שמעון.
  ומקשים:  <strong>ו</strong><strong>ר' שמעון, מנין לו לרבות מלשון הריבוי "השעיר" סמיכה בשעירי עבודה זרה,</strong> <strong>אימא</strong> <small>[אמור]</small> לרבות מכאן לסמיכה את ה<strong>שעיר הנעשה בפנים,</strong> שעיר של יום הכיפורים הנעשה בקודש הקדשים! ומשיבים: ר' שמעון סבור כי יש לרבות מהכתוב "השעיר" האמור בחטאת נשיא, דבר שהוא <strong>דומיא</strong> <small>[בדומה]</small> ל<strong>שעיר נשיא</strong> ה<strong>מכפר על עבירות</strong> ה<strong>מצוה</strong> ה<strong>ידועה</strong> לו, מה שאין כן שעיר הנעשה בקודש הקדשים על ידי הכהן הגדול ביום הכיפורים, שבא על עבירה שלא נודעה לו (שהרי אם כבר נודעה לו עבירה שעבר, הריהו מביא קרבן עולה ויורד).
  ושואלים עוד: <strong>ול</strong>דברי <strong>רבינא</strong> ש<strong>אמר</strong> כי <strong>גמירי</strong> <small>[למודים</small> חכמים<small>]</small> שיש <strong>שתי סמיכות בציבור,</strong> דרשת <strong>קראי</strong> <small>[כתובים]</small> אלה ("השעיר") <strong>למה לי?</strong> ומדוע אין די בהלכה זו ללמוד ממנה ששעירי עבודה זרה טעונים סמיכה, שהרי בהם משלימים מנין שתי סמיכות בציבור!
  ומשיבים:  <strong>איצטריך הלכתא ואיצטריך קראי</strong> <small>[נצרכת ההלכה</small> המקובלת, <small>ונצרכת</small> גם דרשת <small>המקראות].</small>
 משום <strong>דאי</strong> <small>[שאם]</small> היינו למדים <strong>מקרא</strong> <small>[מן המקרא]</small> הזה בלבד, ובלא ההלכה ששתי סמיכות הן — <strong>הוה אמינא</strong> <small>[הייתי אומר]</small> שאף <strong>זבחי שלמי ציבור</strong> (שני הכבשים הבאים עם שתי הלחם בחג השבועות) יהיו חייבים בסמיכה מקל וחומר,
 <strong>כי קשיא אמתניתין דהך פירקא</strong> <small>[כמו שהיה קשה</small> לנו <small>על המשנה של</small> אותו <small>פרק],</small> ששנינו בו ש<strong>כל המנחות באות</strong> מצה, ששם <strong>אמר ר' שמעון</strong> כי <strong>שלשה מינין</strong> של קרבנות (זבחי שלמי ציבור, זבחי שלמי יחיד, ואשם מצורע) הם ה<strong>טעונין שלש מצו‍ת,</strong> תנופה בעודם חיים, סמיכה בעודם חיים, ותנופה לאחר שחיטתם, בכל אחד מהם שנים מתוך השלושה, ולכאורה יש מקום לומר כי
 <strong>ליתי</strong> <small>[שיילמד]</small> הדבר <strong>בקל וחומר, ויהו זבחי שלמי ציבור טעונין סמיכה מקל וחומר,</strong> ובאופן הזה: <strong>מה שלמי יחיד</strong> הקלים, <strong>ש</strong>הרי <strong>אין</strong> הם <strong>טעונין תנופה</strong> בהיותם ב<strong>חיים</strong> — ובכל זאת הריהם <strong>טעונין סמיכה</strong> בהיותם ב<strong>חיים.</strong> שלמי ציבור, החמורים, שטעונים תנופה בהיותם בחיים — בודאי שטעונים סמיכה בהיותם בחיים. על כן <strong>איצטריך הלכתא</strong> <small>[הוצרכה ההלכה]</small> האומרת כי רק שתי סמיכות יש בקרבנות ציבור, שהם פר העלם דבר של ציבור ושעירי עבודה זרה.
  ולהיפך, <strong>ואי</strong> <small>[ואם]</small> היינו למדים רק <strong>מהלכתא</strong> <small>[מההלכה]</small> האומרת ששתי סמיכות הן בקרבנות ציבור, ולא מדרשת הכתוב — <strong>הוה אמינא</strong> <small>[הייתי אומר]</small> כי עדיין <strong>לא ידעינן הי נינהו</strong> <small>[איננו יודעים אילו הם]</small> קרבנות הציבור הטעונים סמיכה. לכן <strong>קמשמע לן</strong> <small>[הוא משמיע לנו]</small> אף את דרשת הכתוב "השעיר" ממנו למדים שיש לרבות דבר שהוא <strong>דומיא</strong> <small>[בדומה]</small> ל<strong>שעיר נשיא,</strong> ש<strong>מכפר על עבירות מצוה ידועה.</strong>
 <big>א</big> שנינו במשנה ש<strong>כל קרבנות היחיד טעונין סמיכה, חוץ מבכור ומעשר ופסח.</strong>
 <strong>תנו רבנן</strong> <small>[שנו חכמים]</small> בברייתא על לשונות "קרבנו" הנאמרות בפרשת השלמים, המשמשים כלשונות מיעוט: <strong>"קרבנו"</strong> האמור בפרשה זו, שלמים, הוא הטעון סמיכה — <strong>ולא הבכור</strong> טעון סמיכה. <strong>ש</strong>כן <strong>יכול</strong> הייתי לומר <strong>והלא דין</strong> (קל וחומר) <strong>הוא</strong> זה המלמד <small>שבכור טעון סמיכה:</small> <strong>ומה שלמים</strong> הקלים, <strong>ש</strong>הרי <strong>אין קדושתן</strong> באה <strong>מרחם</strong> — <strong>טעונין סמיכה.</strong> קרבן ה<strong>בכור</strong> החמור, <strong>ש</strong>הרי <strong>ק</strong> <strong>דושתו מרחם</strong> — <strong>אינו דין שטעון סמיכה!</strong> לכך <strong>תלמוד לומר "קרבנו"</strong> — למעט: <strong>ולא הבכור.</strong>
 ועוד דרשו: <strong>"קרבנו"</strong> האמור בפרשה זו, שלמים, הוא הטעון סמיכה — <strong>ולא</strong> קרבן <strong>מעשר. ש</strong>כן <strong>יכול</strong> הייתי לומר <strong>והלא דין הוא</strong> זה המלמד <small>שמעשר טעון סמיכה, ובזה האופן:</small> <strong>ומה שלמים</strong> הקלים בדינם, <strong>ש</strong>הרי <strong>אין</strong> הם <strong>מקדשין</strong> את הבהמות ש<strong>לפניהם ו</strong>ש<strong>לאחריהם</strong> — הריהם <strong>טעונין סמיכה.</strong> קרבן ה<strong>מעשר</strong> החמור בדינו, <strong>ש</strong>הרי הוא <strong>מקדש</strong> אף את הבהמה <small>ש</small><strong>לפניו ו</strong>ש<strong>לאחריו</strong> (כגון זה שקרא "עשירי" לבהמה שיצאה כתשיעית מן הדיר, תוך כדי ספירתן לצורך הפרשת מעשר בהמה, או שקרא לבהמה האחת עשרה "עשירי", שאף הן, מלבד הבהמה העשירית קדושות) — <strong>אינו דין ש</strong>הריהו <strong>טעון סמיכה!</strong> לכך <strong>תלמוד לומר</strong> עוד <strong>"קרבנו"</strong> — למעט, <strong>ולא מעשר.</strong>
 ועוד דרשו: <strong>"קרבנו"</strong> האמור בפרשה זו, שלמים, הוא הטעון סמיכה — <strong>ולא</strong> קרבן ה<strong>פסח, ש</strong>כן <strong>יכול</strong> הייתי לומר <strong>והלא דין הוא</strong> זה המלמד <small>שפסח טעון סמיכה, ובזה האופן:</small> <strong>ומה</strong> קרבן <small>ה</small><strong>שלמים</strong> הקל בדינו, <strong>ש</strong>הרי הוא <strong>אינו ב</strong>כלל הקרבנות <small>בהם אומרים לאדם</small> <strong>"עמוד והבא</strong> את קרבנך", שהרי אין מצות עשה להביא שלמים בנדבה — בכל זאת <strong>טעונין סמיכה.</strong> קרבן ה<strong>פסח</strong> החמור בדינו, <strong>ש</strong>הרי <strong>הוא ב</strong>כלל הקרבנות ש<small>אומרים לו לאדם</small> <strong>"עמוד והבא</strong> את קרבנך", שהרי מצות עשה להביא פסח — <strong>אינו דין ש</strong>הריהו <strong>טעון סמיכה!</strong> לכך <strong>תלמוד לומר "קרבנו"</strong> — למעט: <strong>ולא</strong> קרבן ה<strong>פסח.</strong>
 ושואלים: כל אחת משלוש הדרשות הללו באה להוציא מקל וחומר שיכול היה להיאמר, ואולם <strong>איכא למיפרך</strong> <small>[יש לפרוך]</small> את כל אחד מהקל וחומר הללו, בפירכה הבאה: <strong>מה לשלמים שכן</strong> יש בהם צד חמור שאין בשלושת אלה, בכור ומעשר ופסח, שהרי השלמים <strong>טעונין נסכים ותנופת חזה ושוק,</strong> מה שאין כן בבכור מעשר ופסח! ומשיבים: דרשות <strong>קראי</strong> <small>[המקראות]</small> הללו שהבאנו הריהם <strong>אסמכתא בעלמא</strong> <small>[סמך בלבד].</small>
 ושואלים: אם כן, <strong>אלא</strong>
## דף צג.
 שלושת <strong>קראי</strong> <small>[מקראות]</small> הללו ("קרבנו") <strong>למה לי?</strong> ומשיבים: <strong>"קרבנו"</strong> כלשון המיעוט באה להורות כי דווקא על קרבנו הוא סומך, <strong>ולא</strong> סומך על <strong>קרבן חבירו. "קרבנו"</strong> — דווקא על קרבן של ישראל הריהו סומך, <strong>ולא</strong> על <strong>קרבן</strong> של <strong>גוי. "קרבנו"</strong> — <strong>לרבות כל בעלי קרבן</strong> (השותפים בקרבן) <strong>ל</strong>ענין ה<strong>סמיכה,</strong> שכולם צריכים לסמוך על קרבנם, ואין יוצאים בסמיכה שסומך אחד מהם עבור כולם.
 <big>א</big> שנינו במשנה ש<strong>היורש סומך</strong> על קרבנו של מורישו.
  ובענין זה <strong>תני</strong> <small>[שנה]</small> <strong>רב חנניה קמיה</strong> <small>[לפני]</small> <strong>רבא</strong> את דברי משנתנו כך: ה<strong>יורש אינו סומך</strong> על קרבנו של מורישו, וכן <strong>ה</strong><strong>יורש אינו מימר</strong> (מחיל דין תמורה) בקרבנו של מורישו. תהה על כך רבא, <strong>והא אנן תנן</strong> <small>[והרי אנו שנינו</small> במשנתנו<small>]</small> שלא כדברים הללו, אלא ש<strong>היורש סומך</strong> על קרבן מורישו, <strong>ומביא את נסכיו</strong> של אותו קרבן, <strong>ומימר</strong> בקרבנו של מורישו!
 <strong>אמר ליה</strong> <small>[לו]</small> רב חנניה לרבא, האם עלי <strong>איפכאי</strong> <small>[להפוך]</small> את גירסת המשנה ששניתי, ולומר בה כי היורש סומך והיורש מימר? <strong>אמר ליה</strong> <small>[לו]</small> רבא בתשובה: <strong>לא,</strong> אינך נצרך להפוך את גירסת המשנה, שכן <strong>מתניתין מני</strong> <small>[משנתנו</small> זו שאתה שנית, כשיטת <small>מי היא]?</small> כשיטת <strong>ר' יהודה היא, דתניא</strong> <small>[ש</small>כן <small>שנויה</small> ברייתא<small>]:</small> ה<strong>יורש סומך,</strong> ה<strong>יורש מימר.</strong> ואילו <strong>ר' יהודה אומר:</strong> ה<strong>יורש אינו סומך,</strong> ה<strong>יורש אינו מימר.</strong>
 ומבררים: <strong>מאי טעמא</strong> <small>[מה טעם,</small> מה מקור שיטתו<small>]</small> זו של <strong>ר' יהודה?</strong> ומסבירים: לענין הסמיכה הריהו דורש את הכתוב <strong>"קרבנו"</strong> למעט: דווקא על קרבנו הוא סומך, <strong>ולא</strong> סומך על <strong>קרבן אביו. ו</strong>אילו לענין שאין היורש ממיר, הריהו <strong>יליף</strong> <small>[למד]</small> בהיקש את הדין הנוגע ל<strong>תחלת הקדש</strong> (מעשה התמורה, שמחיל הקדש על בהמת החולין) <strong>מ</strong>הדין הנוגע ל<strong>סוף הקדש</strong> (מעשה הסמיכה, הנעשה לאחר שכבר הוקדשה הבהמה). <strong>מה סוף הקדש</strong> — <strong>ה</strong><strong>יורש אינו סומך אף תחילת הקדש</strong> — ה<strong>יורש אינו מימר.</strong>
 <strong>ורבנן</strong> <small>[וחכמים]</small> הסבורים שיורש סומך ויורש ממיר, מה מקור שיטתם? לענין התמורה — שאמר הכתוב בדין התמורה לשון ריבוי <strong>"המר ימיר"</strong> ("ואם המר ימיר בהמה בבהמה והיה הוא ותמורתו יהיה קודש". ויקרא כז, י), שבאה <strong>לרבות</strong> לענין התמורה אף <strong>את היורש</strong> שממיר בקרבן מורישו. <strong>ו</strong>אילו לענין שהיורש סומך, <strong>יליף</strong> <small>[למד]</small> היקש הדין הנוגע ל<strong>סוף הקדש</strong> (סמיכה) <strong>מ</strong>הדין הנוגע ל<strong>תחלת הקדש</strong> (תמורה): <strong>מה</strong> <strong>תחלת הקדש</strong> — <strong>יורש</strong> <strong>מימר, אף סוף הקדש</strong> — <strong>יורש סומך.</strong>
 ושואלים: <strong>ורבנן</strong> <small>[וחכמים]</small> <strong>האי</strong> <small>[</small>מיעוט <small>זה]</small> <strong>"קרבנו"</strong> שר' יהודה למד ממנו למעט את היורש מסמיכה על קרבן מורישו, <strong>מאי עבדי ליה</strong> <small>[מה</small> הם <small>עושים,</small> לומדים <small>בו]?</small> ומשיבים: הם למדים מכתוב זה: <strong>"קרבנו"</strong> — <strong>ולא קרבן גוי, "קרבנו"</strong> — <strong>ולא קרבן חבירו, "קרבנו"</strong> — <strong>לרבות כל בעלי קרבן לסמיכה.</strong>
 ושואלים מצד שני: <strong>ור' יהודה,</strong> שלמד מ"קרבנו" למעט את היורש, מנין הוא לומד את הדברים הללו? ומשיבים: הלכה זו שיש <strong>לרבות כל בעלי קרבן לסמיכה</strong> — <strong>לית ליה</strong> <small>[אין לו],</small> אין הוא מקבל. <strong>ואי נמי אית ליה</strong> <small>[ואם גם כן</small> תאמר כי <small>יש לו,</small> הריהו מקבל<small>]</small> הלכה זו, אפשר לומר כי את המיעוט ביחס ל<strong>גוי ו</strong>ביחס ל<strong>חבירו</strong> שאינם סומכים, לדעת ר' יהודה <strong>מחד קרא נפקא</strong> <small>[ממקרא אחד</small> הוא <small>יוצא,</small> נלמד<small>].</small> ומעתה, <strong>אייתרו ליה תרי קראי</strong> <small>[נותרו לו,</small> לר' יהודה, איפוא <small>שני מקראות]</small> לדרוש: <strong>חד</strong> <small>[אחד</small> מהם<small>]</small> כדי לדרוש <strong>"קרבנו"</strong> — <strong>ולא קרבן אביו,</strong> שאין היורש סומך. <strong>ואידך</strong> <small>[והאחר]</small> — <strong>לרבות כל בעלי קרבן לסמיכה.</strong>
 ושואלים: <strong>ו</strong>לשיטת <strong>ר' יהודה,</strong> הסבור שאין היורש ממיר, <strong>האי</strong> <small>[זה]</small> הכתוב <strong>"המר ימיר"</strong> שחכמים דרשו ממנו שהיורש ממיר, <strong>מאי עביד ליה</strong> <small>[מה</small> הוא <small>עושה,</small> דורש <small>בו]?</small> ומשיבים: <strong>מיבעי ליה</strong> <small>[נצרך לו]</small> פסוק זה כדי <strong>לרבות את האשה,</strong> שאף בה נוהג דין תמורה. <strong>דתניא</strong> <small>[ש</small>כן <small>שנויה</small> ברייתא<strong>]:</strong> <strong>לפי שכל הענין כולו</strong> של פרשת התמורה <strong>אינו מדבר אלא בלשון זכר, מה סופינו,</strong> כלומר, כיצד אנו מגיעים <strong>לרבות</strong> אף <strong>את האשה</strong> לדין התמורה? לכך <strong>תלמוד לומר</strong> הריבוי <strong>"המר ימיר".</strong>
 ושואלים לצד שכנגד <strong>ורבנן</strong> <small>[וחכמים],</small> שלמדו מ"המר ימיר" לענין שהיורש ממיר, מנין להם שאף האשה בכלל דין התמורה? ומשיבים: חכמים <strong>דרשי</strong> <small>[דורשים</small> זאת<small>]</small> <strong>מ</strong>מה שנאמר <strong>"ואם</strong> המר ימיר", שבאה תוספת המלה "ואם" להורות שאף האשה בכלל. <strong>ו</strong>אילו <strong>ר' יהודה,</strong> שדרש כן מהלשון "המר ימיר" — את המלה <strong>"ואם"</strong> הוא <strong>לא דריש</strong> <small>[לא דורש].</small>
 <big>ב משנה</big> ועוד בדיני הסמיכה על הקרבן. <strong>הכל</strong> כשהם מביאים את קרבנם, הריהם <strong>סומכין</strong> עליו, <strong>חוץ מ</strong>ה<strong>חרש</strong> (זה שאינו שומע, ואינו מדבר), וה<strong>שוטה, ו</strong>ה<strong>קטן.</strong> <strong>ו</strong>כן אין סומכים על קרבנם ה<strong>סומא, ו</strong>ה<strong>גוי, והעבד, והשליח</strong> המביא את קרבנו של זה שמשלחו לכך, <strong>והאשה.</strong>
 <strong>וסמיכה</strong> על הקרבן אינה מעכבת את הכפרה, שכן הריהי כ<strong>שירי</strong> (נספח ותוספת) בלבד לעצם ה<strong>מצוה.</strong>
 ודרך הסמיכה היא שסומכים <strong>על הראש</strong> של בהמת הקרבן, <strong>בשתי</strong> ה<strong>ידים</strong> של הסומך. <strong>וב</strong>אותו <strong>מקום</strong> במקדש <strong>ש</strong>בו <strong>סומכין</strong> על הקרבן, שם גם <strong>שוחטין</strong> אותו. <strong>ו</strong>טעם הדבר: לפי ש<strong>תכף</strong> (מיד) <strong>ל</strong>אחר <strong>ה</strong><strong>סמיכה</strong> צריכה להיעשות ה<strong>שחיטה.</strong>
 <big>ג גמרא</big> שנינו במשנתנו שהחרש השוטה והקטן והסומא והגוי אינם סומכים. ושואלים: <strong>בשלמא</strong> <small>[נניח,</small> זה מובן<small>]</small> מדוע <small>ה</small><strong>חרש</strong> וה<strong>שוטה ו</strong>ה<strong>קטן</strong> אינם סומכים, הרי זה משום <strong>דלאו</strong> <small>[שלא]</small> <strong>בני דעה נינהו</strong> <small>[הם],</small> וכן ה<strong>גוי נמי</strong> <small>[גם כן]</small> אינו סומך, שהרי נאמר במצות סמיכת הקרבן "דבר אל <strong>בני ישראל</strong> ואמרת אליהם אדם כי יקריב מכם קרבן לה'... וסמך ידו על ראש העולה ונרצה לו לכפר עליו" (ויקרא א, ב— ד). ומכאן למדים: דווקא בני ישראל הם ש<strong>סומכין</strong> על קרבנם, <strong>ואין</strong> ה<strong>גוים סומכין</strong> על קרבנם. <strong>אלא סומא מאי טעמא</strong> <small>[מה טעם]</small> <strong>לא</strong> סומך על קרבנו?
  נחלקו בכך <strong>רב חסדא ורב יצחק בר אבדימי, חד</strong> <small>[אחד</small> מהם<small>]</small> <strong>אמר</strong> בטעם הדבר כי <strong>אתיא</strong> <small>[באה,</small> נלמדת הלכה זו<small>]</small> מתוך היקשה של מצות ה<strong>סמיכה</strong> בכל <strong>הקרבנות למצות ה</strong><strong>סמיכה</strong> הנעשית בפר העלם דבר של ציבור ("וסמכו זקני העדה את ידיהם על ראש הפר...". שם ד, טו), שכן דינם של <strong>זקני עדה</strong> (הסנהדרין) הסומכים על הקרבן שהסומא פסול בהם.
 <strong>וחד</strong> <small>[ואחד</small> מהם<small>]</small> <strong>אמר</strong> כי <strong>אתיא</strong> <small>[באה,</small> נלמדת הלכה זו<small>]</small> מתוך היקשה של מצות ה<strong>סמיכה</strong> בכל <strong>הקרבנות למצות ה</strong><strong>סמיכה</strong> האמורה ב<strong>עולת ראייה,</strong> שכן הסומא פטור מעולת ראייה, ואין נוהגת בו איפוא סמיכה כלל.
  ומבררים:  <strong>ולמאן דאמר</strong> <small>[ול</small>דעת <small>מי שאומר]</small> שאת הדין שסומא אינו סומך בשאר הקרבנות למדים <strong>מעולת ראייה, מאי טעמא</strong> <small>[מה טעם]</small> <strong>לא יליף</strong> <small>[לא למד]</small> זאת <strong>מן</strong> הסמיכה הנעשית על ידי <strong>זקני</strong> ה<strong>עדה?</strong>
## דף צג:
 ומשיבים: לדעתו ראוי ללמוד את פטור הסמיכה בסומא מעולת ראייה, ולא מפר העלם דבר של ציבור, שכן <strong>דנין</strong> (למדים דין) קרבנו של <strong>יחיד מ</strong>קרבנו של <strong>יחיד,</strong> כעולת <strong>ראייה,</strong> <strong>ואין דנין</strong> קרבנו של <strong>יחיד מ</strong>קרבנו של <strong>ציבור,</strong> כפר העלם דבר של ציבור.
  ושואלים לצד האחר: <strong>ולמאן דיליף</strong> <small>[ולמי שלמד]</small> את פטור הסמיכה בסומא <strong>מזקני עדה, מאי טעמא</strong> <small>[מה טעם]</small> <strong>לא יליף</strong> <small>[לא למד]</small> זאת <strong>מעולת ראייה?</strong> ומשיבים: <strong>דנין מידי דכתיב ביה</strong> <small>[דבר שכתוב בו]</small> מצות ה<strong>סמיכה בגופיה</strong> <small>[בעצמו,</small> מפורש בתורה<small>],</small> <strong>ממידי דכתיב ביה</strong> <small>[מדבר שכתוב בו]</small> מצות ה<strong>סמיכה בגופיה</strong> <small>[בעצמו],</small> כבפר העלם דבר של <strong>ציבור. ו</strong><strong>לאפוקי</strong> <small>[להוציא,</small> למעט<small>]</small> מן האמור ב<strong>עולת ראייה,</strong> שכן <strong>היא גופה</strong> <small>[עצמה]</small> שצריכה סמיכה לא נאמר במפורש, אלא <strong>מעולת נדבה גמרה</strong> <small>[נלמדת].</small>
 <strong>דתני</strong> <strong>תנא קמיה</strong> <small>[ששנה חוזר המשניות לפני]</small> <strong>רב יצחק בר אבא:</strong> נאמר בפרשת היום השמיני לימי המילואים, בדין קרבן חובתו של אהרן ("עגל בן בקר לחטאת ואיל לעולה". ויקרא ט, ב), <strong>"ויקרב את העלה ויעשה כמשפט"</strong> (שם טז). ובאה לשון "כמשפט" לומר: דין עולת חובתו של אהרן הריהו <strong>כמשפט עולת נדבה.</strong> ומכאן <strong>לימד</strong> הכתוב <strong>על</strong> כל <strong>עולת חובה ש</strong>הריהי <strong>טעונה סמיכה.</strong> ואף דין עולת ראייה שטעונה סמיכה נלמד מכאן.
 <big>א</big> שנינו במשנתנו כי אין <strong>העבד והשליח והאשה</strong> סומכים. ובענין זה עוד <strong>תנו רבנן</strong> <small>[שנו חכמים]</small> בברייתא: נאמר בדין הסמיכה על הקרבן "וסמך <strong>ידו</strong> על ראש העולה ונרצה לו לכפר עליו" (שם א, ג), והרי הדגשה זו של המלה <strong>"ידו"</strong> באה לומר: דווקא ידו של בעל הקרבן היא הסומכת, <strong>ולא יד עבדו.</strong> <strong>"ידו"</strong> — דווקא של בעל הקרבן <strong>ולא יד שלוחו.</strong> <strong>"ידו"</strong> — דווקא של בעל הקרבן <strong>ולא יד אשתו.</strong>
 ושואלים: <strong>כל הני</strong> <small>[אלה]</small> שלושת המיעוטים <strong>למה לי?</strong> והרי לכאורה, די היה להשמיענו דבר אחד, ללמדנו שרק בעל הקרבן הוא הסומך, ואין אחרים סומכים. ומשיבים: <strong>צריכא</strong> <small>[נצרך]</small> הדבר להיאמר באופן זה, שכן <strong>אי כתב רחמנא חד</strong> <small>[אם היתה כותבת התורה</small> רק מיעוט <small>אחד],</small> <strong>הוה אמינא</strong> <small>[הייתי אומר]</small> כי בא מיעוט זה <strong>למעוטי</strong> <small>[למעט]</small> מסמיכה רק את ה<strong>עבד,</strong> וטעם הדבר: משום <strong>דלאו בר</strong> <small>[ש</small>כן <small>אינו בן]</small> חיוב ב<strong>מצו‍ת,</strong> <strong>אבל שליח דבר</strong> <small>[שבן]</small> <strong>מצוה הוא ו</strong>כלל הוא בדיני השליחות כי <strong>שלוחו של אדם</strong> הריהו <strong>כמותו, אימא לסמוך</strong> <small>[אמור שיסמוך]</small> על קרבן משלחו, לכך נצרכים אנו למיעוט נוסף, לגבי השליח.
 <strong>ואי אשמעינן הני תרתי</strong> <small>[ואם היה</small> הכתוב <small>משמיע לנו</small> רק את <small>אלה שני</small> המיעוטים<small>],</small> הייתי אומר כי דווקא שני אלה (עבד, ושליח) אינם סומכים על קרבן האדון והמשלח, וטעם הדבר: משום <strong>דלאו כגופיה דמיא</strong> <small>[שאינם נחשבים כגופו],</small> <strong>אבל אשתו, דכגופיה דמיא</strong> <small>[שכגופו</small> של בעלה הריהי <small>נחשבת]</small> <strong>אימא תיסמך</strong> <small>[אמור שתסמוך]</small> על קרבנו של בעלה, על כן <strong>צריכא</strong> <small>[צריך]</small> לומר מיעוט נוסף, שאף האשה אינה סומכת.
 <big>ב</big> שנינו במשנתנו שאין ה<strong>סמיכה</strong> אלא <strong>שירי מצוה,</strong> ולכך אינה מעכבת את כפרת הקרבן. ועוד בענין זה <strong>תנו רבנן</strong> <small>[שנו חכמים]</small> בברייתא על הכתוב <strong>"וסמך</strong> ידו על ראש העולה <strong>ונרצה</strong> לו לכפר עליו". ויש לשאול: <strong>וכי</strong> ה<strong>סמיכה</strong> היא ה<strong>מכפרת? והלא אין</strong> ה<strong>כפרה</strong> באה <strong>אלא ב</strong>הזאת ה<strong>דם, ש</strong>כן <strong>נאמר</strong> במפורש בעניינו של הדם "כי נפש הבשר בדם היא ואני נתתיו לכם על המזבח לכפר על נפשותיכם <strong>כי הדם הוא בנפש יכפר"</strong> (שם יז, יא)! <strong>אלא</strong> בא הכתוב <strong>לומר לך, שאם עשאה לסמיכה,</strong> מתוך זלזול שהיא רק <strong>שירי מצוה,</strong> ולא כחלק מההקרבה, <strong>מעלה עליו הכתוב כאילו לא כיפר</strong> כפרה גמורה בקרבן זה, <strong>ו</strong>אף שלהלכה למעשה הרי בכל זאת <strong>כיפר</strong> הקרבן.
 <strong>ו</strong>בדומה לכך גם <strong>תניא</strong> <small>[שנויה]</small> ברייתא נוספת ל<strong>גבי</strong> <small>[אצל]</small> מצות ה<strong>תנופה</strong> בקרבן המצורע <strong>כי האי גוונא</strong> <small>[כעין זה].</small> שכן נאמר בקרבן המצורע הדל "...ולקח כבש אחד אשם <strong>לתנופה לכפר</strong> עליו..." (שם יד, כא). ואף על הנאמר בכתוב זה יש לתהות: <strong>וכי</strong> ה<strong>תנופה</strong> היא ה<strong>מכפרת?</strong> <strong>והלא אין</strong> ה<strong>כפרה</strong> באה <strong>אלא ב</strong>הזאת ה<strong>דם, ש</strong>כן <strong>נאמר "כי הדם הוא בנפש יכפר"</strong> (שם יז, יא)! <strong>אלא</strong> בא הכתוב <strong>לומר לך שאם עשאה לתנופה,</strong> מתוך התייחסות אליה רק כ<strong>שירי מצוה, מעלה עליו הכתוב כאילו לא כיפר</strong> כפרה של ממש בקרבן זה, <strong>ו</strong>הגם שלהלכה למעשה הרי בכל זאת <strong>כיפר</strong> הקרבן.
 <big>ג</big> שנינו במשנה במעשה הסמיכה שהריהי נעשית <strong>על הראש</strong> של הקרבן. ובענין זה <strong>תנו רבנן</strong> <small>[שנו חכמים]</small> בברייתא על הכתוב "וסמך <strong>ידו על</strong> ראש העולה": הדגשה זו על <strong>הראש</strong> באה להוראה: דווקא על ראש הקרבן תהא ידו של הסומך, <strong>ולא</strong> שתהא <strong>ידו על הצואר</strong> (גרון הבהמה) וכן שתהא <strong>ידו</strong> של הסומך <strong>על הראש</strong> של הקרבן, <strong>ולא</strong> שתהא <strong>ידו על ה</strong><strong>גביים</strong> (גב הבהמה). וכן שתהא <strong>ידו על הראש</strong> של הקרבן, <strong>ולא</strong> שתהא <strong>ידו על</strong> <strong>החזה</strong> של הבהמה.
  ושואלים:  <strong>כל</strong> ההוראות <strong>הני</strong> <small>[הללו]</small> <strong>למה לי?</strong> ומשיבים: <strong>צריכי</strong> <small>[נצרכות]</small> כולן להיאמר, <strong>דאי כתב רחמנא חד</strong> <small>[שאם היתה כותבת התורה</small> רק <small>אחת</small> מהם<small>],</small> הייתי אומר כי באה הוראה זו <strong>למעוטי</strong> <small>[למעט]</small> דווקא את מקום ה<strong>צואר</strong> מכלל הסמיכה, וטעם הדבר: משום <strong>דלא קאי בהדי</strong> <small>[ש</small>הצואר, הגרון <small>אינו עומד</small> בגובה שווה <small>יחד]</small> עם <strong>ראשו</strong> של הקרבן. <strong>אבל גבו</strong> של הקרבן, <strong>דקאי להדי</strong> <small>[שעומד</small> הוא <small>ביחד]</small> עם <strong>ראשו אימא</strong> <small>[אמור]</small> ש<strong>לא,</strong> ואפשר לסמוך עליו כך. לכך <strong>צריכא</strong> <small>[צריך]</small> שתיאמר גם הוראה זו.
 <strong>ואי אשמעינן הני תרי</strong> <small>[ואם</small> הכתוב <small>היה משמיע לנו</small> רק את <small>שתי</small> ההוראות <small>הללו],</small> היינו אומרים כי דווקא שני מקומות אלה אינם ראויים לסמיכה בבהמה, וזאת <strong>משום</strong> ש<strong>לא</strong> <strong>איתרבי</strong> <small>[לא התרבו]</small> שני <small>איברים אלה בקרבן</small> <strong>ל</strong>ענין דין ה<strong>תנופה,</strong> <strong>אבל חזה דאיתרבי</strong> <small>[שהתרבה]</small> <strong>לתנופה</strong> בקרבן (תנופת חזה ושוק), <strong>אימא</strong> <small>[אמור]</small> ש<strong>לא,</strong> ואפשר לסמוך עליו כך. לכך <strong>צריכא</strong> <small>[צריך]</small> שתיאמר גם הוראה זו.
 <big>ד</big> שנינו במשנה שהסמיכה צריכה להיות על ראש הבהמה, ומעתה <strong>איבעיא להו</strong> <small>[נשאלה להם,</small> לחכמי בית המדרש<small>]:</small> אם היתה הסמיכה על ראש הבהמה, ואולם הסומך שם <strong>ידו על הצדדין</strong> של ראש הקרבן, <strong>מהו</strong> דינו, האם עלתה לו בכך סמיכה? ומשיבים: <strong>תא שמע</strong> <small>[בוא</small> ו<small>שמע]</small> פתרון לבעיה זו מהלכה זו <strong>דתניא</strong> <small>[ששנויה</small> בברייתא<strong>],</strong> <strong>אבא ביראה בר' אליעזר בן יעקב אומר:</strong> הכתוב "וסמך <strong>ידו</strong> על ראש העולה" בא להורות <small>כי דווקא</small> <strong>על</strong> גובה <strong>ראשו</strong> של הקרבן, <strong>ולא</strong> שתהא <strong>ידו על הצדדין</strong> של ראש הקרבן.
 <big>ה</big> ועוד בדיני הסמיכה, <strong>בעי</strong> <small>[שאל]</small> <strong>ר' ירמיה:</strong> כרך <small>הסומך</small> <strong>מטלית</strong> על ידו, <strong>מהו</strong> הדין <strong>שתחוץ</strong> (שתיחשב המטלית לחציצה) בין ידו של הסומך לבין ראש הקרבן? ואומרים: <strong>תא שמע</strong> <small>[בוא</small> ו<small>שמע]</small> פתרון לבעיה זו מברייתא, ששנינו בה: <strong>ובלבד שלא תהא דבר חוצץ בינו לבין הזבח.</strong>
 <big>ו</big> <strong>ו</strong>עוד שנינו במשנתנו כי הסמיכה נעשית <strong>ב</strong>הנחת <strong>שתי</strong> ה<strong>ידים</strong> של הסומך על ראש הקרבן. ומבררים: <strong>מנא הני מילי</strong> <small>[מנין הדברים הללו],</small> מה מקורם בתורה? <strong>אמר ריש לקיש,</strong> שכן <strong>אמר קרא</strong> <small>[הכתוב]</small> בסדר עבודת יום הכיפורים <strong>"וסמך אהרן את שתי ידו</strong> על ראש השעיר החי והתודה עליו..." (ויקרא טז, כא), ואף שהקריאה בכתוב היא "ידיו", <strong>כתיב</strong> <small>[נאמר]</small> בו, בכתיב חסר, <strong>"ידו", ו</strong>כן <strong>כתיב</strong> <small>[נאמר]</small> בו עוד המלה <strong>"שתי"</strong> — הרי <strong>זה בנה</strong> (בנין) <strong>אב,</strong> הנוגע להלכות אחרות, המלמד כי ב<strong>כל מקום</strong> בתורה <strong>שנאמר</strong> בו <strong>"ידו"</strong> — <strong>הרי</strong> הכוונה <strong>כאן</strong> היא ל<strong>שתים, עד שיפרט לך הכתוב</strong> ויאמר במפורש <strong>"אחת".</strong>
 מסופר כי <strong>אזל</strong> <small>[הלך]</small> <strong>ר' אלעזר</strong> ו<strong>אמרה להא שמעתא בבי מדרשא</strong> <small>[את השמועה,</small> ההלכה, <small>הזו</small> שאמר ריש לקיש <small>בבית המדרש],</small> <strong>ולא אמרה משמיה</strong> <small>[משמו]</small> של <strong>ריש לקיש. שמע</strong> על כך <strong>ריש לקיש ואיקפד</strong> <small>[והקפיד]</small> על שלא נמסרו הדברים בשם אומרם. ומשום שהקפיד הקשה עליו, ו<strong>אמר ליה</strong> <small>[לו]</small> לר' אלעזר: <strong>אי סלקא דעתך</strong> <small>[אם עולה על דעתך]</small> לומר <strong>כי</strong> <strong>כל היכא דכתיב</strong> <small>[מקום שכתוב]</small> בו <strong>"ידו"</strong> — <strong>תרתי נינהו</strong> <small>[שתי</small> ידיים <small>הן],</small> אם כן, <strong>למה לי למכתב</strong> <small>[לכתוב]</small> בתורה <strong>"ידיו" "ידיו"</strong> בלשון רבים, והרי די לומר "ידו"?
  ונמסר כי ריש לקיש <strong>אקשי ליה</strong> <small>[הקשה לו]</small> לר' אלעזר מ<strong>עשרים וארבע</strong> מקומות שכתוב בהם <strong>"ידיו",</strong> וכגון <strong>"...ידיו</strong> <strong>תביאינה</strong> את אשי ה' ..." (שם ז, ל), <strong>"...ידיו רב לו</strong> ועזר מצריו תהיה" (דברים לג, ו), <strong>"...שכל את ידיו</strong> כי מנשה הבכור" (בראשית מח, יד), <strong>אישתיק</strong> <small>[שתק]</small> ר' אלעזר, שלא מצא תשובה לדבר.
 <strong>לבתר דנח דעתיה</strong> <small>[לאחר שנחה דעתו</small> של ריש לקיש<small>],</small> <strong>אמר ליה</strong> <small>[לו]</small> לר' אלעזר: <strong>מאי טעמא לא תימא</strong> <small>[מה הטעם לא אמרת]</small> <strong>לי</strong> בתשובה על שאלותיי, כי כלל זה ש"ידו" האמורה בתורה הכוונה היא לשתי ידיים — רק ב<strong>ידיו</strong> של אדם הנאמרים בהקשר ל<strong>סמיכה קאמרי</strong> <small>[אני אומר],</small> ואילו במקום אחר רק כשנאמר "ידיו" הרי זה שתי ידיים. ולכך אין להקשות מדוע נאמר בכל עשרים וארבעה המקומות הללו "ידיו".
  ומקשים על תירוץ זה: והרי <strong>ב</strong>ענין <strong>סמיכה נמי כתיב</strong> <small>[גם כן נאמר]</small> הלשון "ידיו" ולא "ידו", כנאמר בסמיכת יהושע על ידי משה: <strong>"ויסמך את ידיו עליו</strong> <strong>ויצוהו..."</strong>(במדבר כז, כג)! ומשיבים: כלל זה שכל מקום שנאמר בו "ידו" הכוונה לשתי ידיים — דווקא ב<strong>סמיכה</strong> של <strong>בהמה קאמרי</strong> <small>[אמרתי],</small> אבל בסמיכה על האדם (דוגמת סמיכת משה על ראש יהושע) הלשון "ידו" משמעה יד אחת, ולכך הוזקק הכתוב לומר "ידיו" להורות כי היתה זו סמיכה בשתי ידיים.
 <big>ז</big> <strong>ו</strong>עוד שנינו במשנתנו כי <strong>במקום ש</strong>בו <strong>סומכין</strong> על הקרבן, שם גם <strong>שוחטין</strong> אותו. והוסיפה המשנה ואמרה <small>כי</small> <strong>תכף לסמיכה שחיטה.</strong> ושואלים: <strong>מאי קאמר</strong> <small>[מה הוא אומר]</small> בכך שבמקום שבו סומכים שם שוחטים את הקרבן, די היה לומר כי תיכף לסמיכה על הקרבן היא שחיטתו, ומכך נבין שבמקום שבו סומכים על הקרבן שם הוא נשחט? ומסבירים: <strong>הכי קאמר</strong> <small>[כך הוא אומר],</small> כך משמעות הדברים, <strong>במקום ש</strong>בו <strong>סומכין</strong> על הקרבן שם גם <strong>שוחטין</strong> אותו, ומדוע? משום <strong>שתכף לסמיכה שחיטה,</strong> ולכן אין לוקחים את הבהמה למקום אחר.
 <big>ח משנה</big> יש <strong>חומר</strong> (צד חומרה) הנוהג <strong>בסמיכה</strong> על הקרבן <strong>מבתנופה,</strong> שאין נוהג בה צד זה. <strong>ו</strong>כן יש צד חומרה הנוהגת <strong>בתנופה מבסמיכה.</strong> <small>ומפרטים: חומרה הנוהגת בסמיכה שאינה נוהגת בתנופה:</small> <strong>ש</strong>אם חברו <small>כמה אנשים לקרבן אחד —</small> <strong>אחד</strong> מהם <strong>מניף ל</strong>מען <strong>כל החברים.</strong> <strong>ו</strong>אולם <strong>אין אחד</strong> החברים על הקרבן <strong>סומך לכל החברים,</strong> אלא כל אחד צריך לסמוך לעצמו. ומצד שני, <strong>חומר</strong> שיש <strong>בתנופה</strong> ואין בסמיכה: <strong>שהתנופה נוהגת בקרבנות היחיד</strong> (כשלמים, שאימוריהם וחזה ושוק <small>שלהם הריהם מונפים),</small> <strong>ובקרבנות הצבור</strong> (בשני <small>כבשי עצרת, המונפים חיים עם שתי הלחם).</small>
## דף צד.
 ונעשית בקרבנות כשהם <strong>בחיים</strong> (כאשם <strong>מצורע וככבשי העצרת)</strong> <strong>ו</strong>כן <strong>ב</strong>קרבנות כשהם כבר <strong>שחוטין</strong> (כתנופת חזה ושוק בשלמי יחיד), מה שאין כן בסמיכה, שאינה נוהגת אלא בעוד הבהמה בחיים. <strong>ו</strong>צד חומרה נוסף בתנופה, שכן התנופה נוהגת הן <strong>בדבר</strong> קרבן <strong>שיש בו רוח חיים</strong> (כקרבן בהמה), <strong>ו</strong>הן <strong>בדבר</strong> קרבן <strong>שאין בו רוח חיים</strong> (כמנחת העומר, ומנחת הסוטה, ולחמי התודה והנזיר), <strong>מה שאין כן בסמיכה</strong> שאינה נוהגת אלא בבעלי חיים.
 <big>א גמרא</big> שנינו במשנתנו כי יש צדדי חומרה בסמיכה על פני התנופה ובתנופה על פני הסמיכה. ובענין זה מביאים עוד מה ש<strong>תנו רבנן</strong> <small>[שנו חכמים]</small> בברייתא: נאמר בדין הסמיכה "וסמך ידו על ראש קרבנו..." (ויקרא ג, ב). והלשון <strong>"קרבנו"</strong> באה <strong>לרבות כל בעלי קרבן לסמיכה,</strong> שיהיו כל השותפים בקרבן סומכים עליו (צג,א).
  ומסבירים: הוצרכה דרשה זו,  <strong>ש</strong>כן <strong>יכול</strong> הייתי לומר שרק אחד מן השותפים סומך וסמיכתו מועילה לכולם. <strong>והלא</strong> <strong>דין</strong> (קל וחומר) <strong>הוא,</strong> ובזה האופן: <strong>ומה תנופה</strong> החמורה בדינה (בהשוואה לסמיכה), <strong>ש</strong>הרי <strong>נתרבתה</strong> להיעשות אף <strong>ב</strong>קרבנות <strong>ה</strong><strong>שחוטין</strong> — בכל זאת <strong>נתמעטה בחוברין</strong> (בשותפים לקרבן), שרק אחד הוא המניף עבור כולם. מעתה, <strong>סמיכה</strong> הקלה בדינה (בהשוואה לתנופה), <strong>ש</strong>הרי <strong>לא נתרבתה</strong> להיעשות אף <strong>בשחוטין</strong> אלא בבהמות החיות בלבד — <strong>אינו דין שתתמעט בחוברין,</strong> ורק אחד יסמוך! לכך <strong>תלמוד לומר</strong> (מלמדנו הנאמר) <strong>"קרבנו"</strong> — <strong>לרבות כל בעלי קרבן לסמיכה.</strong>
 ושואלים לצד אחר: <strong>ו</strong>מעתה נלמד <strong>ש</strong><strong>תתרבה</strong> ה<strong>תנופה</strong> להיעשות אף <strong>בחוברין</strong> שכולם יניפו את קרבנם, ונלמד כך <strong>מקל וחומר: ומה סמיכה</strong> הקלה בדינה (בהשוואה לתנופה) <strong>ש</strong>הרי <strong>לא נתרבתה</strong> להיעשות <strong>בשחוטין</strong> — בכל זאת <strong>נתרבתה בחוברין,</strong> וסומכים כולם. <strong>תנופה</strong> החמורה בדינה (בהשוואה לסמיכה), <strong>ש</strong>הרי <strong>נתרבתה</strong> להיעשות אף <strong>בשחוטין</strong> (מה שאין כן סמיכה שאינה נעשית אלא בחיים) — <strong>אינו דין שנתרבתה בחוברין!</strong>
 ומשיבים: אין למדים כן, <strong>משום</strong> ש<strong>לא אפשר</strong> לעשות שכל השותפים בקרבן יניפו אותו. שכן <strong>היכי ליעביד</strong> <small>[כיצד יעשה]?</small> אם תאמר <strong>לינפו כולהו בהדי הדדי</strong> <small>[שיניפו כולם ביחד],</small> כאשר כל אחד מהם יניח ידו על יד חבירו — <strong>קא הויא</strong> <small>[הרי זו]</small> <strong>חציצה,</strong> שכן ידו של אחד המונחת על הקרבן חוצצת בין הקרבן לבין ידו של המניף אותו, המונחת עליה! ואם תאמר שיניפו כולם לא בבת אחת, אלא בזה אחר זה שבתחילה <strong>ליניף</strong> <small>[שיניף]</small> אחד מהם, <strong>וליהדר וליניף</strong> <small>[ויחזור ויניף]</small> חבירו — אין זו תנופה ראויה. שכן <strong>תנופה</strong> אחת <strong>אמר רחמנא</strong> <small>[אמרה התורה]</small> שיש לעשות, <strong>ולא תנופות</strong> רבות.
 <big>ב</big> שנינו במשנתנו כי אין הסמיכה נוהגת בשחוטים. ושואלים: <strong>ו</strong>האם <strong>סמיכה ב</strong>קרבנות ה<strong>שחוטין ליתא</strong> <small>[אין]?</small> <strong>והתנן</strong> <small>[והרי שנינו</small> במשנה שבסוף מסכת תמיד<small>]</small> כי רשאי הכהן הגדול להקריב בכל עת שירצה כל קרבן הקרב במקדש. ולכן <strong>בזמן שכהן גדול רוצה להקטיר</strong> (להקריב) את אברי קרבן התמיד ומנחתו, <strong>היה עולה בכבש</strong> המזבח אל ראש המזבח, <strong>והסגן</strong> (הכהן הממונה תחתיו) מהלך עמו <strong>ב</strong>צד <strong>ימינו.</strong> ואם אירע ו<strong>הגיע</strong> הכהן הגדול <strong>למחצית הכבש</strong> והתעייף — <strong>אחז</strong> ה<strong>סגן בימינו</strong> ועזר לו <strong>והעלהו</strong> לראש הכבש, אל המזבח. <strong>והושיט לו</strong> הכהן <strong>הראשון</strong> (מתשעת הכהנים שזכו בפייס בהעלאת האברים למזבח) את <strong>הראש והרגל</strong> של הקרבן. והכהן הגדול <strong>סומך עליהם</strong> את ידיו, <strong>ו</strong>לאחר מכן הריהו <strong>זורקן</strong> על אש המזבח.
  ולאחר מכן <strong>הושיט</strong> הכהן <strong>השני ל</strong>כהן <strong>ה</strong><strong>ראשון</strong> את <strong>שתי</strong> ה<strong>ידים</strong> (הרגליים הקדמיות של הקרבן), והכהן הראשון <strong>נותנו לכהן גדול,</strong> ושוב הכהן הגדול <strong>סומך עליהם וזורקן</strong> על אש המזבח. ולאחר מכן <strong>נשמט</strong> (עזב) הכהן <strong>השני והלך לו,</strong> שהרי אין בו עוד צורך לעבודה. ואילו הכהן הראשון נשאר על מקומו, שהרי הוא המגיש לכהן הגדול את שאר האברים הקרבים. <strong>וכך היו</strong> שאר הכהנים שזכו בהעלאת האברים למזבח, <strong>מושיטין לו</strong> לכהן הראשון את <strong>שאר כל האברים,</strong> כסדר הקרבתם, והכהן הגדול מקבלם מיד הכהן הראשון, ו<strong>סומך עליהם, וזורקן</strong> על אש המזבח.
 <strong>ובזמן שהוא</strong> הכהן הגדול <strong>רוצה</strong> — <strong>הוא</strong> רק <strong>סומך</strong> על אברי הקרבן, <strong>ו</strong>כהנים <strong>אחרים</strong> הם ש<strong>זורקין</strong> את האברים על אש המזבח. הרי משמע שיש סמיכה גם בשחוטים!
 <strong>אמר אביי:</strong> בכהן גדול המקטיר, אין הסמיכה נעשית משום שכך היא מצות הקרבן, אלא <strong>התם</strong> <small>[שם]</small> טעם הדבר הוא <strong>משום כבודו</strong> של <strong>כהן גדול,</strong> הנראה בכך כמי שהקריב את כולם.
 
 <big>א משנה</big> <strong>שתי</strong> חלות <strong>הלחם</strong> הקרבות בחג השבועות, <strong>נילושות</strong> מעשרון סולת, כל <strong>אחת</strong> ו<strong>אחת</strong> לעצמה. שלאחר שלשו את החלה האחת, חוזרים ולשים את החלה השנית. <strong>ו</strong>כן הריהן <strong>נאפות</strong> בתנור כל <strong>אחת</strong> ו<strong>אחת</strong> לעצמה. שלאחר שאפו את החלה האחת, חוזרים ואופים את החלה השנית. ואילו שתים עשרה חלותיו של <strong>לחם הפנים,</strong> אותו עורכים על שולחן הפנים שבהיכל בכל שבת ושבת, אף שהן <strong>נילושות</strong> כל <strong>אחת</strong> ו<strong>אחת</strong> לעצמה, <strong>ו</strong>אולם הריהן <strong>נאפות שתים שתים. וב</strong>תוך <strong>דפוס</strong> (תבנית קבועה) <strong>היה עושה אותן</strong> (את החלות) בלישתן ובאפייתן, וכן <strong>כשהוא רודן</strong> (מוציאן מן התנור) היה <strong>נותנן</strong> שוב <strong>ל</strong>תוך <strong>דפוס, כדי שלא יתקלקלו</strong> (תישברנה) החלות, אם תינתנה בדבר שאינו דפוס.
 <big>ב גמרא</big> שנינו במשנתנו כי חלות שתי הלחם היו נילושות ונאפות כל אחת לעצמה, ואילו חלות לחם הפנים, אף שנילושות כל אחת לעצמה, הריהן נאפות בתנור שתים שתים. ומבררים: <strong>מנא הני מילי</strong> <small>[מנין הדברים הללו,</small> מה מקורם בתורה<small>]?</small> — <strong>דתנו רבנן</strong> <small>[ש</small>כן <small>שנו חכמים]</small> בברייתא על הכתוב "ולקחת סולת ואפית אותה שתים עשרה חלות שני עשרונים יהיה החלה האחת. ושמת אותם שתים מערכות שש המערכת על השולחן הטהור לפני ה' "(ויקרא כד, ה—ו). ודיוק הכתוב <strong>"שני עשרנים יהיה החלה האחת"</strong> <strong>מלמד שנילושות</strong> כל אחת משתים עשרה החלות <strong>אחת אחת</strong> לעצמה.
  ו<strong>מנין</strong> לנו <strong>שאף</strong> ב<strong>שתי הלחם כך</strong> הוא הדין, שנילושים אחד אחד? <strong>תלמוד לומר</strong> בכתוב זה <strong>"יהיה"</strong> — לרבות אף את שתי הלחם לענין זה. וממשיכים: <strong>ומנין</strong> לנו <strong>שאפייתן</strong> של חלות לחם הפנים הריהי <strong>שתים שתים,</strong> ולא אחת אחת? — <strong>תלמוד לומר "ושמת אותם"</strong> (שם), ומיעוט רבים שנים. <strong>יכול אף</strong> ב<strong>שתי הלחם כן,</strong> ששניהם נאפים כאחד? — <strong>תלמוד לומר "אותם"</strong> — למעט, דווקא לחמי הפנים נאפים שנים שנים, ואין שתי הלחם נאפים שנים שנים.
  ושואלים על דרשה זו: <strong>האי</strong> <small>[</small>כתוב <small>זה]</small> <strong>"אותם" הא אפיקתיה</strong> <small>[הרי כבר הוצאת,</small> דרשת <small>אותו]</small> לענין אפיית לחמי הפנים שיהיו שנים שנים! ומשיבים: <strong>אם כן</strong> שבא כתוב זה רק להשמיענו אפיית שני לחמי פנים, <strong>לימא קרא</strong> <small>[שיאמר המקרא]</small> בקיצור <strong>"ושמתם"</strong> ולא "ושמת אותם", ומצורת הרבים הייתי למד את דין אפיית שני לחמי פנים, אלא ודאי <strong>מאי</strong> <small>[מה]</small> באה ללמד הרחבת הכתוב <strong>"ושמת אותם"? שמעת</strong> (למדת) <strong>מיניה תרתי</strong> <small>[ממנו שני</small> דינים<small>],</small> הן לענין אפיית שני לחמי פנים, והן למעט את שתי הלחם מאפיית שניים<small>.</small>
 <big>ג</big> שנינו במשנתנו כי החלות היו ניתנות בתוך דפוס, ובענין זה <strong>תנו רבנן</strong> <small>[שנו חכמים]</small> בברייתא: מה שנאמר בלחם הפנים <strong>"ושמת אותם"</strong> — כוונתו <strong>בדפוס.</strong> ומסבירים: <strong>שלשה דפוסין הם</strong> שהיו במקדש לעשיית הלחם: לאחר שנילוש הבצק, הריהו <strong>נותנה לדפוס, ועדיין היא בצק</strong> — הרי זה דפוס ראשון. <strong>וכמין דפוס היה לה בתנור</strong> כשהיא נאפית — הרי זה דפוס שני. <strong>וכשהוא רודה</strong> את החלה מן התנור הריהו <strong>נותנה בדפוס, כדי שלא תתקלקל</strong> — הרי זה הדפוס השלישי. ושואלים: <strong>ו</strong>מדוע נזקקים אנו לדפוס שלישי זה, <strong>להדרה</strong> <small>[שיחזיר אותה]</small> <strong>לדפוס קמא</strong> <small>[הראשון]</small> שבו נילושה! ומשיבים: <strong>כיון דאפי לה, נפחה</strong> <small>[שאופים אותה, היא מתנפחת]</small> ושוב היא אינה יכולה להיכנס לדפוס הראשון בו היא נילושה.
 <big>ד</big> ולאחר שנידון עניינם של דפוסי החלות, דנים עתה בצורתו של לחם הפנים הנתון בהם. <strong>איתמר</strong> <small>[נאמר]</small> בדברי חכמים <small>:</small> <strong>לחם הפנים, כיצד</strong> באיזו צורה <strong>עושין אותו?</strong>
## דף צד:
 <strong>ר' חנינא אמר:</strong> צורתו היתה <strong>כמין תיבה</strong> (מבנה מרובע, בעל דפנות מקבילות זו לזו, ובעל בסיס רחב) <strong>פרוצה</strong> ששתי דפנות אחרות לא היו בה. <strong>ר' יוחנן אמר:</strong> צורתו של לחם הפנים היתה <strong>כמין ספינה</strong> (מבנה משולש, שבסיסו צר ושתי דפנות יוצאות ממנו והולכות ומשתפעות לצדדים), ובהיעדר בסיס רחב, הריהי <strong>רוקדת</strong> (נעה מצד לצד). ודנים עתה בשתי השיטות הללו.
  ואומרים:  <strong>בשלמא למאן דאמר</strong> <small>[נניח ל</small>שיטת <small>מי שאומר,</small> ר' חנינא<small>]</small> שצורתו של לחם הפנים היתה <strong>כמין תיבה פרוצה</strong> — <strong>היינו דהוו יתבי</strong> <small>[זהו</small> ההסבר איך <small>שהיו ישובים,</small> מונחים<small>]</small> ה<strong>בזיכין</strong> של הלבונה. שהרי לשיטה זו היו ללחם הפנים שוליים ישרים ורחבים, וניתן היה איפוא להציב בתוכם את הבזיכים. <strong>אלא למאן דאמר</strong> <small>[ל</small>שיטת <small>מי שאומר,</small> ר' יוחנן<small>]</small> שצורת לחם הפנים היתה <strong>כמין ספינה רוקדת,</strong> ולא היו איפוא ללחם שוליים, וצדדיו החיצוניים של הלחם היו משופעים — <strong>היכי הוו יתבי</strong> <small>[היכן היו ישובים,</small> מונחים<small>]</small> ה<strong>בזיכין?</strong> ומשיבים: <strong>מקום עביד להו</strong> <small>[היה עושה להם,</small> לבזיכים<small>]</small> בצידו של הלחם, שבו הונחו הבזיכים.
  ומוסיפים ושואלים: <strong>בשלמא למאן דאמר</strong> <small>[נניח ל</small>שיטת <small>מי שאומר,</small> ר' חנינא<small>]</small> שצורתו של לחם הפנים היתה <strong>כמין תיבה פרוצה</strong> — <strong>היינו דהוו יתבי</strong> <small>[זהו</small> ההסבר איך <small>שהיו ישובים,</small> מונחים<small>]</small> ארבעת עשר ה<strong>קנים</strong> שבכל אחת משתי מערכות לחם הפנים, עליהם היו מונחים לחמי הפנים (מלבד החלה התחתונה, שהיתה נתונה על השולחן עצמו), זה למעלה מזה. כאשר כל חלה מונחת על גבי שלושה קנים (מלבד החלה העליונה, המונחת על שני קנים בלבד). <strong>אלא למאן דאמר</strong> <small>[ל</small>שיטת <small>מי שאומר,</small> ר' יוחנן<small>]</small> שצורת לחם הפנים היתה <strong>כמין ספינה רוקדת,</strong> ולא היו איפוא ללחם שוליים, וצדדיו החיצוניים של הלחם היו משופעים — ה<strong>קנים</strong> הללו <strong>היכי הוו יתבי</strong> <small>[איך היו ישובים,</small> מונחים<small>]?</small> שהרי היו צריכים להחזיק את הלחם ומאחר והיה בסיסו צר לא היה מקום אלא לקנה אחד! ומשיבים: <strong>מורשא עביד להו</strong> <small>[פינה,</small> תוספת זויתית, <small>היה עושה להם]</small> ללחמים להרחיב את בסיסם במעט ששם היו הקנים נתפסים.
  ומוסיפים ושואלים: <strong>בשלמא למאן דאמר</strong> <small>[נניח ל</small>שיטת <small>מי שאומר,</small> ר' חנינא<small>]</small> שצורתו של לחם הפנים היתה <strong>כמין תיבה פרוצה</strong> — <strong>היינו דסמכי ליה</strong> <small>[זהו</small> ההסבר איך <small>שהיו סומכים אותו]</small> ה<strong>סניפין</strong> (לוחות הזהב שהיו ניצבים בקצות השולחן אל מול מערכות הלחם, ועולים אל מעל לגובה השולחן. ובראשי לוחות אלה ניתנו הקנים, עליהם ניתנו הלחמים) <strong>ללחם.</strong> שהרי הלחם היה נתון (באורכו) על כל רוחבו של השולחן, ויתרת אורכו של הלחם שמחוץ לשולחן היתה נזקפת כלפי מעלה, בסמוך ובמקביל ללוחות שהיו תומכים בלחם, כדי שלא יפול ארצה. <strong>אלא למאן דאמר</strong> <small>[ל</small>שיטת <small>מי שאומר,</small> ר' יוחנן<small>]</small> שצורת לחם הפנים היתה <strong>כמין ספינה רוקדת,</strong> וצדדיו החיצוניים של הלחם היו משופעים — <strong>היכי סמכי ליה</strong> <small>[כיצד סמכו אותו]</small> ה<strong>סניפין</strong> הללו שהיו ישרים וזקופים <strong>ללחם,</strong> שהיה משופע, שלא יפול ויתפורר, והלא לא נגעו הסניפים בלחם אלא בקצותיו העליונים בלבד! ומשיבים: <strong>דעגיל להו מיעגל</strong> <small>[שהיה מעגל אותם,</small> את הסניפים<small>]</small> <small>באופן שהיו משתפעים פנימה, שהיתה בהם בליטה כלפי פנים במקביל לשיפוע הלחמים, וכך תמכו הסניפים במלוא אורך הלחם, שלא יפול. ושואלים עתה מצד אחר:</small>
 <strong>בשלמא למאן דאמר</strong> <small>[נניח ל</small>שיטת <small>מי שאומר,</small> ר' יוחנן<small>]</small> שצורתו של לחם הפנים היתה <strong>כמין ספינה רוקדת,</strong> <strong>היינו דבעינן</strong> <small>[זהו</small> הטעם לכך <small>שצריכים אנו]</small> ל<strong>סניפין,</strong> שכיון שאין ללחם שולים, ודפנותיו החיצוניים משופעים, לכך נזקק הוא לקנים שיתמכו בו ולסניפים בתוכם יינתנו הקנים, שהרי אין הלחם יכול לעמוד מכח עצמו. <strong>אלא למאן דאמר</strong> <small>[ל</small>שיטת <small>מי שאומר,</small> ר' חנינא<strong>]</strong> שצורת לחם הפנים היתה <strong>כמין תיבה פרוצה,</strong> יש לשאול: <strong>סניפין למה לי?</strong> שהרי הלחם יכול לעמוד בעצמו! ומשיבים: נזקקים אנו לסניפים, ובתוכם קנים כדי לשאת על גביהם את הלחמים, שכן אם היו הלחמים מונחים זה על גבי זה, ללא הפרדה של קנים, <strong>אגב יוקרא</strong> <small>[מתוך כובדו]</small> של ה<strong>לחם</strong> — היה הלחם המונח תחתיו <strong>תלח</strong> <small>[נשבר].</small> 
 ושבים ושואלים עוד: <strong>בשלמא למאן דאמר</strong> <small>[נניח ל</small>שיטת <small>מי שאומר,</small> ר' יוחנן<small>]</small> כי צורת לחם הפנים היתה <strong>כמין ספינה רוקדת</strong> — מובן הדבר כי ה<strong>סניפין על גבי</strong> ה<strong>שלחן</strong> היו <strong>מונחין,</strong> לצורך תמיכה בלחמים המשופעים, לבל יפלו ארצה. <strong>אלא למאן דאמר</strong> <small>[ל</small>שיטת <small>מי שאומר,</small> ר' חנינא<small>]</small> כי צורת לחם הפנים היתה <strong>כמין תיבה פרוצה,</strong> וצורתם היתה מרובעת, <strong>כאשר יתרת אורכם, היוצאת אל מחוץ לשולחן, עולה כלפי מעלה בזקיפה</strong> — <strong>את ה</strong><strong>סניפין היכא מנח להו</strong> <small>[היכן מניח אותם]?</small> וכי <strong>אארעא מנח להו</strong> <small>[על הארץ מניח אותם]?</small> ומשיבים: <strong>אין</strong> <small>[כן],</small> שהרי כך <strong>אמר ר' אבא בר ממל: לדברי האומר כמין ספינה רוקדת</strong> — <strong>סניפין על גבי שלחן</strong> היו <strong>מונחין, לדברי האומר כמין תיבה פרוצה</strong> — <strong>סניפין על גבי קרקע</strong> היו <strong>מונחין.</strong>
 ומבררים: <strong>כמאן</strong> <small>[כ</small>שיטת <small>מי]</small> מבין החכמים הללו, <strong>אזלא הא</strong> <small>[הולכת</small> ברייתא <small>זו]</small> ש<strong>אמר ר' יהודה: הלחם</strong> הריהו <strong>מעמיד את הסניפין, והסניפין</strong> הריהם <strong>מעמידין את הלחם,</strong> שנשענים הם זה על זה? <strong>כמאן דאמר</strong> <small>[כ</small>שיטת <small>מי שאומר</small><strong>]</strong> שצורת לחם הפנים היתה <strong>כמין ספינה רוקדת,</strong> כשיטת ר' יוחנן. שהרי לשיטת ר' חנינא, עמדו הסניפים על הארץ, ולא נזקקו לתמיכת הלחם.
## דף צה.
 ועוד <strong>מיתיבי</strong> <small>[מקשים]</small> על שיטת ר' יוחנן מברייתא אחרת, ששנינו כי <strong>כמין</strong> (כעין) צורת <strong>כוורת</strong> של קנים <strong>היה לה</strong> לדפוס בו נאפה לחם הפנים <strong>בתנור,</strong> שהיה הדפוס מחורר בדומה לכוורת הקנים, <strong>ודומה</strong> הוא <strong>כמין טבלא</strong> (משטח) <strong>מרובעת.</strong> משמע שצורת לחם הפנים היתה מרובעת! ומשיבים: <strong>אימא</strong> <small>[אמור]</small> בלשון ברייתא זו: כמין כוורת היה לה בתנור, <strong>ופיה</strong> (חלקו העליון) של הדפוס הריהו <strong>דומה כמין טבלא מרובעת,</strong> ואולם תחתיתו של הלחם אכן היה קדקד צר, וללא שולים.
  ומעירים:  <strong>תניא כמאן דאמר</strong> <small>[שנויה</small> ברייתא <small>כ</small>שיטת <small>מי שאומר]</small> שצורת לחם הפנים היתה <strong>כמין ספינה רוקדת, דתניא</strong> <small>[ש</small>כן <small>שנויה</small> ברייתא<strong>]:</strong> <strong>ארבעה סניפין של זהב היו שם,</strong> בשולחן הפנים, והיו הסניפים הללו <strong>מפוצלין מראשיהן, כמין</strong> קנים <strong>ה</strong><strong>דקרנין</strong> (בעלי ענפים מרובים ומפוצלים) <strong>היו, ש</strong>כן <strong>סומכין בהן את הלחם, שהוא דומה כמין ספינה רוקדת.</strong>
 <big>א</big> <strong>איבעיא להו</strong> <small>[נשאלה להם,</small> לחכמים בבית המדרש<small>]</small> שאלה זו: האם <strong>לחם הפנים</strong> בזמן המשכן היה <strong>נפסל ב</strong>שעת <strong>מסעות</strong> בני ישראל במדבר משום דין "יוצא", שהרי יצא מחוץ לקודש. שכן כשנסעו בני ישראל ממקום למקום במדבר, היו מפרקים את המשכן ונושאים את השולחן עם הלחם שעליו, <strong>או אינו נפסל במסעות?</strong> ונחלקו החכמים <strong>ר' יוחנן ור' יהושע בן לוי</strong> בדבר, <strong>חד</strong> <small>[אחד</small> מהם<small>]</small> <strong>אמר</strong> כי <strong>נפסל</strong> לחם הפנים במסעות, <strong>וחד</strong> <small>[ואחד</small> מהם<small>]</small> <strong>אמר</strong> כי <strong>אינו נפסל</strong> במסעות.
  ומסבירים את נימוקיהם: <strong>מאן דאמר</strong> <small>[מי שאומר]</small> כי <strong>נפסל</strong> לחם הפנים במסעות — <strong>דכתיב</strong> <small>[ש</small>כן <small>נאמר]</small> בסדר המסעות "ונסע אהל מועד מחנה הלוים בתוך המחנות <strong>כאשר יחנו כן</strong> <strong>יסעו</strong> איש על ידו לדגליהם" (שם ב, יז), והרי זה בא להקיש חניה לנסיעה: <strong>מה ב</strong>שעת <strong>חנייתו</strong> של המשכן — <strong>נפסל</strong> הלחם <strong>ב</strong>פסול ה<strong>יוצא</strong> אל מחוץ לעזרה, <strong>אף ב</strong>שעת <strong>נסיעתו</strong> של המקדש — <strong>נפסל</strong> הלחם <strong>ב</strong>פסול <strong>יוצא.</strong>
 ואילו <strong>מאן דאמר</strong> <small>[מי שאומר]</small> כי הלחם <strong>אינו נפסל</strong> במסעות — <strong>דכתיב</strong> <small>[ש</small>כן <small>נאמר]</small> בסדר המסעות <strong>"ולחם התמיד עליו יהיה"</strong> (במדבר ד, ז), ללמד שכל עוד הלחם על השלחן, ואף בשעת מסעות, הריהו בכלל "לחם התמיד", ובקדושתו עומד.
  ושואלים:  <strong>ואידך נמי</strong> <small>[ו</small>החכם <small>האחר גם כן]</small> זה הסבור שאין לחם הפנים נפסל במסעות, ואולם <strong>הא כתיב</strong> <small>[הרי נאמר]</small> <strong>"כאשר יחנו כן יסעו",</strong> שהוקשה הנסיעה לחניה, ומעתה יש לפסול את הלחם בנסיעה משום יוצא! ומשיבים: היקש זה בא להורות <strong>לאידך גיסא</strong> <small>[לצד אחר]:</small> <strong>מה בחנייתו, כי</strong> <small>[כאשר]</small> <strong>לא יצא</strong> הלחם <strong>ממקומו</strong> ונשאר על שולחן הפנים — <strong>לא מיפסיל</strong> <small>[אינו נפסל]</small> משום יוצא. <strong>אף בנסיעתו כי</strong> <small>[כאשר]</small> <strong>לא יצא</strong> הלחם <strong>ממקומו</strong> — <strong>לא מיפסיל</strong> <small>[אינו נפסל].</small> משום יוצא.
  ושואלים לצד האחר: <strong>ואידך נמי</strong> <small>[ו</small>החכם <small>האחר גם כן]</small> זה הסבור שלחם הפנים נפסל במסעות, ואולם <strong>הא כתיב</strong> <small>[הרי נאמר]</small> <strong>"ולחם התמיד עליו יהיה",</strong> ולמדנו מכאן כי כל עוד הלחם על השולחן, הריהו בקדושתו! <strong>אלא</strong> יש לומר באופן אחר את מחלוקתם זו של ר' יוחנן ור' יהושע בן לוי, ואמנם <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> לחכמים במה נחלקו ר' יוחנן ור' יהושע בן לוי: כאשר הלחם <strong>מסודר</strong> על שולחן הפנים — <strong>דכולי עלמא</strong> <small>[הכל,</small> ר' יוחנן ור' יהושע בן לוי<small>]</small> <strong>לא פליגי</strong> <small>[אינם חלוקים],</small> ולדעת הכל אין הלחם נפסל במסעות. <strong>אלא כי פליגי</strong> <small>[כאשר נחלקו]</small> הרי זה <strong>ב</strong>זמן שהלחם <strong>מסולק</strong> מעל השולחן קודם הנסיעה.
  ואלו נימוקיהם: <strong>מאן דאמר</strong> <small>[מי שאומר]</small> כי <strong>נפסל</strong> הלחם בפסול יוצא — משום <strong>דכתיב</strong> <small>[ש</small>כן <small>נאמר]</small> בסדר המסעות <strong>"כאשר יחנו כן יסעו",</strong> שהוקשה הנסיעה לחניה, ומעתה יש לומר: <strong>מה בחנייתו נפסל</strong> הלחם <strong>ביוצא, אף בנסיעתו מיפסל</strong> <small>[נפסל]</small> הלחם <strong>ביוצא.</strong>
 ואילו <strong>למאן דאמר</strong> <small>[ל</small>דעת <small>מי שאומר]</small> כי <strong>אינו נפסל</strong> הלחם במסעות — <strong>דכתיב</strong> <small>[ש</small>כן <small>נאמר]:</small> <strong>"ונסע אהל מועד"</strong> — להורות <strong>כי</strong> <strong>אף על פי שנסע,</strong> עדיין <strong>אהל מועד הוא.</strong> ולכך, אין הלחם נפסל במסעות.
  ושואלים:  <strong>ואידך</strong> <small>[ו</small>החכם <small>האחר]</small> הסבור שלחם הפנים אינו נפסל במסעות, <strong>נמי</strong> <small>[גם כן]</small> <strong>הכתיב</strong> <small>[הרי נאמר]</small> <strong>"כאשר יחנו כן יסעו",</strong> שמקיש הכתוב חניה לנסיעה, ללמד שבדומה לחניה, אף בנסיעה נפסל הלחם ביוצא! ומתרצים: חכם זה מפרש את ההיקש <strong>לאידך גיסא</strong> <small>[לצד האחר],</small> ובאופן זה: <strong>מה בחנייתו</strong> — <strong>כי לא מפיק ליה</strong> <small>[כאשר לא הוציאו אותו,</small> את הלחם<small>]</small> מן העזרה, <strong>לא מיפסיל</strong> <small>[לא נפסל]</small> משום יוצא, <strong>אף בנסיעתו</strong> — <strong>כי לא מפיק ליה</strong> <small>[כאשר לא הוציאו אותו]</small> מן העזרה, <strong>לא מיפסיל</strong> <small>[לא נפסל]</small> משום יוצא.
  ושואלים לצד השני: <strong>ואידך נמי</strong> <small>[ו</small>החכם <small>האחר גם כן]</small> זה הסבור שלחם הפנים נפסל במסעות, ואולם <strong>הא כתיב</strong> <small>[הרי נאמר]</small> <strong>"ונסע אהל מועד",</strong> המלמד שאף בזמן הנסיעה קדושתו עליו, ולא יהא הלחם נפסל משום יוצא! ומשיבים: הכתוב <strong>ההוא</strong> "ונסע אוהל מועד" לא בא להורות לענין קדושת המשכן בזמן המסעות אלא <strong>ל</strong>ענין ה<strong>ד</strong><strong>גלים הוא דאתא</strong> <small>[שבא],</small> לגבי מקומו של אוהל מועד בין הדגלים בזמן המסעות.
 ושואלים לצד השני: <strong>ואידך</strong> <small>[ו</small>החכם <small>האחר]</small> שלמד מכתוב זה לענין קדושת המשכן בשעת המסעות, מאין <small>הוא למד על מקום המשכן בין הדגלים בזמן המסעות? ומשיבים: דבר זה</small> <strong>מ</strong>מה שנאמר באותו הכתוב <strong>"</strong><strong>מחנה הלוים בתוך המחנות" נפקא</strong> <small>[יוצא,</small> נלמד<small>].</small>
 ולאחר שהתברר מקור שתי השיטות, <strong>מיתיבי</strong> <small>[מקשים]</small> על השיטה הסבורה שלא נפסל הלחם במסעות ממה ששנינו בברייתא. ששנינו <strong>בשעת סילוק מסעות</strong> כשהיו מפרקים את המשכן וגוללים את הפרוכות — ה<strong>קדשים נפסלין ביוצא,</strong> שהרי זה נחשב כיציאה אל מחוץ למחנה שכינה. <strong>ו</strong>ה<strong>זבין</strong> שצריכים לצאת אל מחוץ למחנה שכינה ומחנה לויה, <strong>ו</strong>ה<strong>מצורעין</strong> שצריכים לצאת אף מחוץ למחנה ישראל הריהם <strong>משתלחין חוץ למחיצתן</strong> (שהזבים יוצאים אל מחוץ למחנה לויה בזמן המסעות, והמצורעים יוצאים אל מחוץ למחנה ישראל בזמן המסעות). ומעתה <strong>מאי לאו</strong> <small>[האם אין]</small> ה"קדשים" הנזכרים בברייתא זו שנפסלים ביוצא כוללים הכל, ו<strong>אפילו</strong> את <strong>לחם הפנים,</strong> ונמצא איפוא שלחם הפנים נפסל ביוצא בשעת המסעות! ודוחים: <strong>לא,</strong> כוונת הברייתא שרוב הקדשים אכן נפסלים, ואולם <strong>בר</strong> <small>[חוץ]</small> <strong>מלחם הפנים,</strong> שאינו נפסל ביוצא במסעות.
  ועל הבחנה זו שבין לחם הפנים לשאר קדשים תוהים: <strong>מה נפשך</strong> <small>[מה רצונך]?</small> <strong>אי</strong> <small>[אם]</small> אתה אומר ש<strong>אהל מועד דוקא הוא,</strong> שעומד הוא בקדושתו אף בזמן המסעות — <strong>אפילו</strong> שאר <strong>קדשים נמי</strong> <small>[גם כן]</small> לא יפסלו ביוצא בזמן המסעות. ו<strong>אי</strong> <small>[אם]</small> <strong>אהל מועד לאו</strong> <small>[לא]</small> <strong>דוקא הוא,</strong> שאינו בקדושתו בזמן המסעות — <strong>אפילו לחם הפנים נמי</strong> <small>[גם כן]</small> יפסל משום יוצא!
 <strong>אלא</strong> יש לומר באופן אחר את דברי ר' יוחנן ור' יהושע בן לוי. ואמנם <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> שלא נחלקו ר' יוחנן ור' יהושע בן לוי, אלא <strong>מר</strong> <small>[חכם זה]</small> הסבור שאין הלחם נפסל במסעות <strong>אמר</strong> את דינו <strong>ב</strong>לחם ה<strong>מסודר</strong> על השולחן. <strong>ו</strong>אילו <strong>מר</strong> <small>[חכם זה]</small> הסבור שהלחם נפסל במסעות <strong>אמר</strong> את דינו <strong>ב</strong>לחם ה<strong>מסולק</strong> מעל השולחן. <strong>ו</strong>נמצא כי <strong>לא פליגי</strong> <small>[לא נחלקו]</small> זה עם זה, אלא כל אחד אמר את דינו בענין אחר.
 <big>ב</big> למדנו למעלה בדברי הברייתא כי הקדשים נפסלים בשעת המסעות. ועל כך <strong>אמר אביי: שמע מינה</strong> <small>[למד מכאן]</small> כי <strong>יש סילוק מסעות</strong> גם <strong>בלילה,</strong> שלעיתים יצאו בני ישראל למסעם במדבר גם בלילה, ולא רק ביום. וראייתו: <strong>דאי סלקא דעתך</strong> <small>[שאם עולה על דעתך]</small> לומר ש<strong>אין סילוק מסעות בלילה</strong> — <strong>אימת מדלי</strong> <small>[אימתי היו ניטלים]</small> קלעי המשכן, וקפלו את המשכן ויצאו לדרך? אם תאמר כי <strong>לצפרא</strong> <small>[בבוקר]</small> היה זה, אם כן <strong>מאי איריא</strong> <small>[מה שייך],</small> מדוע מסביר שנפסלו הקדשים בשעת מסעות <strong>משום יוצא? תיפוק</strong> <small>[תצא,</small> תילמד<small>]</small> <strong>לי דאיפסיל ליה</strong> <small>[שנפסל לו]</small> הקודש <strong>בלינה,</strong> שהרי עבר עליו הלילה!
  ומקשים על דברי אביי: מדוע נצרך להוכיח כי יש סילוק מסעות אף בלילה, והלא <strong>פשיטא</strong> <small>[פשוט],</small> הוא הדבר, שהרי בפרשה העוסקת בסדר המסעות <strong>"ללכת יומם ולילה"</strong> (שמות יג, כא) <strong>כתיב</strong> <small>[נאמר],</small> ומשמע שהלכו גם בלילה! <small>ומשיבים: צריך להשמיענו כן, שכן אין ללמוד זאת מן הכתוב. שהרי</small> <strong>מהו דתימא</strong> <small>[שתאמר]</small> כי <strong>הני מילי</strong> <small>[דברים אלה]</small> האמורים בכתוב "ללכת יומם ולילה" עניינם <strong>היכא דעקור ביממא</strong> <small>[היכן שעקרו,</small> שיצאו למסעם <small>ביום]</small> והשמיענו הכתוב שהמשיכו ללכת אף בלילה, <strong>אבל היכא דלא עקור ביממא</strong> <small>[היכן שלא עקרו ביום],</small> <strong>בליליא לא מצו עקרי</strong> <small>[בלילה לא יכולים לעקור],</small> לכך <strong>קא משמע לן</strong> <small>[הוא,</small> אביי, <small>משמיע לנו]</small> שגם בלילה הם יכולים <small>לצאת.</small>
 עוד שנינו בברייתא שהובאה למעלה, שבשעת המסעות היו הזבים והמצורעים משתלחים אל מחוץ למחנה, הרי שסבורה היא שאף בשעת המסעות לא הסתלקה קדושת מחנות, <strong>ורמינהי</strong> <small>[ומשליכים,</small> מראים סתירה על כך<small>]</small> ממה ששנינו כי בזמן מסע המחנות, לאחר ש<strong>הוגללו הפרוכת, הותרו הזבין ומצורעין ליכנס לשם,</strong> למקום שעמד בו מקודם המשכן, הוא מחנה שכינה, משמע שהסתלקה קדושת מחנות! <strong>אמר רב אשי: לא קשיא</strong> <small>[אין</small> זה <small>קשה]:</small> <strong>הא</strong> <small>[זו]</small> ברייתא אחת היא כשיטת <strong>ר' אליעזר,</strong> ואילו <strong>הא</strong> <small>[זו]</small> הברייתא האחרת היא כשיטת <strong>רבנן</strong> <small>[חכמים].</small> <strong>דתניא</strong> <small>[ש</small>כן <small>שנויה</small> ברייתא<small>],</small>
## דף צה:
 <strong>ר' אליעזר אומר: יכול</strong> יהא הדין, שאם <strong>דחקו</strong> (נדחקו בכח) <strong>ה</strong><strong>זבין ו</strong>ה<strong>מצורעין, ונכנסו לעזרה</strong> שבמקדש, <strong>ב</strong>קרבן <strong>פסח הבא בטומאה</strong> (שהיו רוב העם טמאים למת), אף שלכתחילה אסור להם להיכנס לשם, <strong>יכול יהו חייבין</strong> משום טומאה? לכך <strong>תלמוד לומר</strong> (מלמדנו הנאמר) <strong>"וישלחו מן המחנה כל צרוע וכל זב וכל טמא לנפש"</strong> (במדבר ה, ב), שהקיש הכתוב טמא מת לטמא הצרעת והזיבה ללמדנו: <strong>בשעה שטמאי מתים משתלחין</strong> מן המחנה — אף <strong>ה</strong><strong>זבין ו</strong>ה<strong>מצורעין משתלחין,</strong> וחייבים כרת על שהייתם שם.
  אבל כאשר <strong>אין טמאי מתים משתלחין,</strong> כגון שהפסח בא בטומאה — אף <strong>אין זבין ומצורעין משתלחין,</strong> ואינם חייבים כרת על כך. ומעתה יש לומר, כי אף בשעת המסעות, כיון שאין טמאי מת משתלחים מן המקום שהיה בו מחנה שכינה, אף הזבים והמצורעים אינם משתלחים משם. והברייתא האומרת שבשעה שהוגללו הפרוכת הותרו הזבים והמצורעים להיכנס למחנה שכינה הריהי כשיטת ר' אליעזר. ואילו הברייתא האומרת שאף בשעת המסעות הזבים והמצורעים היו משתלחים אל מחוץ למחנה, היא כשיטת חכמים.
 <big>א משנה</big> <strong>אחת</strong> (בין) <strong>שתי הלחם, ואחת</strong> (ובין) <strong>לחם הפנים</strong> — <strong>לישתן ועריכתן</strong> (סידורו של הבצק) נעשים <strong>בחוץ</strong> לעזרה, <strong>ו</strong>אילו <strong>אפייתן</strong> נעשית <strong>בפנים</strong> העזרה. <strong>ו</strong>אפייתן של שתי הלחם ולחם הפנים <strong>אינן דוחות את השבת.</strong> ואילו <strong>ר' יהודה</strong> <strong>אומר: כל מעשיהם</strong> ואף לישתם ועריכתם נעשים <strong>בפנים</strong> העזרה. <strong>ר' שמעון אומר, לעולם הוי</strong> (היה) <strong>רגיל לומר: שתי הלחם ולחם הפנים</strong> הריהם <strong>כשרות</strong> אם נעשו <strong>ב</strong>תוך ה<strong>עזרה, ו</strong>הריהם <strong>כשרות</strong> אם נעשתה לישתם ועריכתם ואף אפייתם גם <strong>ב</strong>מקום הנקרא <strong>ב</strong><strong>ית פאגי</strong> שמחוץ להר הבית. שלדעתו אף אפייתם יכולה להיות בחוץ.
 <big>ב גמרא</big> שנינו במשנתנו כי לדעת התנא קמא לישתם ועריכתם הן של שתי הלחם והן של לחם הפנים נעשים מחוץ לעזרה, ואולם אפייתם נעשית בתוך העזרה. ומקשים על כך: <strong>הא גופא קשיא</strong> <small>[זה עצמו קשה].</small>
 שכן בתחילה <strong>אמרת</strong> כי <strong>לישתן ועריכתן</strong> נעשית <strong>בחוץ</strong> לעזרה — <strong>אלמא</strong> <small>[מכאן]</small> יש ללמוד ש<strong>מדת יבש</strong> (כלי המקדש ששימשו למדידת הדבר היבש), דוגמת הסולת, <strong>לא נתקדשה,</strong> שהרי אם כלי מדידת היבש מקדש את הבא לתוכו — התקדש כבר הקמח המובא לשתי הלחם וללחם הפנים, ואין הוא יכול להיות נילוש ונערך בחוץ (שנפסל ביציאה אל מחוץ לעזרה). <strong>ו</strong>לאחר מכן שנינו במשנתנו כי <strong>אפייתן</strong> של שתי הלחם ולחם הפנים נעשית דווקא <strong>בפנים</strong> העזרה, ולא מחוצה לה — <strong>אלמא</strong> <small>[מכאן]</small> יש ללמוד ש<strong>מדת יבש נתקדשה! אמר רבה:</strong> שאלה זו <strong>הקשה אדם קשה, שהוא קשה כברזל</strong> (כינוי לתלמיד חכם חריף ביותר), <strong>ומנו</strong> <small>[ומי הוא]</small> אותו תלמיד חכם? — <strong>רב ששת.</strong>
 ותוהים על שאלה זו: <strong>מאי קשיא</strong> <small>[מה קושיה]</small> היא זו? <strong>דלמא</strong> <small>[שמא]</small> הכלי העשוי למדידת <strong>עשרון</strong> הקמח לצורך לחם הפנים ושתי הלחם אכן <strong>לא מקדש</strong> את הניתן בו, ואולם ה<strong>תנור מקדש</strong> את הנאפה בו, ולכך אפו אותם דווקא בעזרה!
 <strong>אלא</strong> יש צורך לומר ש<strong>אי קשיא, הא קשיא</strong> <small>[אם קשה, זה</small> הוא ש<small>קשה],</small> <strong>ו</strong>הסתירה היא מחלק אחר שבמשנתנו: שנאמר בתחילה במשנתנו כי <strong>אפייתן</strong> של אלה נעשית <strong>בפנים</strong> — <strong>אלמא</strong> <small>[מכאן]</small> יש ללמוד שה<strong>תנור מקדש</strong> את הנאפה בתוכו. <strong>ו</strong>אילו לאחר מכן שנינו במשנתנו כי <strong>אין</strong> לישתם ועריכתם ואפייתם <strong>דוחות את</strong> <strong>השבת,</strong> ולפיכך צריך לעשות אותם מלפני השבת — אם כן, לאחר שנתקדשו <strong>איפסלה</strong> <small>[נפסלת]</small> היא <strong>בלינה,</strong> ככל קרבן שעבר עליו לילה, בלא שהוקרב על המזבח! <strong>אלא אמר רבא</strong> על שאלה זו כי כך <strong>הקשה אדם קשה, שהוא קשה כברזל, ומנו</strong> <small>[ומי הוא]?</small> — <strong>רב ששת.</strong>
 <strong>אמר רב אשי</strong> על שאלה זו: <strong>מאי קושיא</strong> <small>[מה קושיה]</small> היא זו? <strong>דלמא</strong> <small>[שמא]</small> אין התנור מקדש את הנאפה בתוכו, ואין שתי הלחם ולחם הפנים שנאפו בו נפסלים בלינה, ו<strong>מאי</strong> <small>[מה</small> פירוש<small>]</small> הנאמר במשנתנו בענין אפייתם שהוא <strong>"מבפנים"?</strong> — לאו דווקא בתוך העזרה, אלא <strong>במקום</strong> בו נמצאים כהנים ה<strong>זריזין</strong> במלאכתם, האופים את אלה בזריזות, לבל יחמיצו.
  ומעירים:  <strong>והא</strong> <small>[וזו]</small> שאמר <strong>רב אשי ברותא</strong> <small>[חיצונית]</small> <strong>היא,</strong> כלומר, אינה אימרה נכונה, כי <strong>מה נפשך</strong> <small>[רצונך]?</small> בכל אופן שאתה רוצה קשה: <strong>אי</strong> <small>[אם]</small> לצורך מלאכת ה<strong>אפייה בעינן</strong> <small>[צריכים אנו]</small> כהנים ה<strong>זריזין</strong> במלאכתם — אף לצורך <strong>לישה ועריכה נמי בעינן</strong> <small>[גם כן צריכים אנו]</small> כהנים <strong>ה</strong><strong>זריזין</strong> במלאכתם. <strong>ואי</strong> <small>[ואם]</small> לצורך <strong>לישה ועריכה לא בעינן</strong> <small>[אין אנו צריכים]</small> כהנים ה<strong>זריזין</strong> במלאכתם — אף לצורך <strong>אפייה נמי לא בעינן</strong> <small>[גם כן אין אנו צריכים]</small> כהנים ה<strong>זריזין</strong> במלאכתם. ואילו משנתנו מבדילה בין לישה ועריכה לבין אפיה! <strong>אלא</strong> צריך לומר שמה שאמר <strong>רב אשי ברותא</strong> <small>[חיצונית]</small> <strong>היא,</strong> ואינה אימרה אמיתית.
 <big>ג</big> שנינו במשנה ש<strong>ר' יהודה אומר</strong> כי <strong>כל מעשיהן</strong> (לישתם, עריכתם ואפייתם) של לחם הפנים ושתי הלחם נעשים דווקא <strong>בפנים</strong> העזרה. ואילו ר' שמעון סבור כי כל מלאכתם יכולה להיעשות בחוץ. ובהסבר מחלוקתם <strong>אמר ר' אבהו בר כהנא: ושניהן מקרא אחד דרשו,</strong> שכן נאמר בדוד שבשעה שברח מפני שאול, בבואו אל אחימלך הכהן בנוב, וביקש ממנו לחם, ענהו הכהן "...אין לחם חול אל תחת ידי כי אם לחם קודש..." (שמואל א כא, ה), הוא לחם הפנים. והשיבו דוד "...ויהיו כלי הנערים קודש (=שטהורים הם), <strong>והוא דרך חול אף כי היום יקדש בכלי".</strong>
 ובפירוש הדברים נחלקו חכמים, ש<strong>ר' יהודה סבר</strong> כי <strong>ב</strong>יום <strong>חול</strong> <strong>אשכחינהו</strong> <small>[מצאם]</small> דוד את הכהנים בעת <strong>דקא אפו ליה</strong> <small>[שהיו אופים אותו,</small> את לחם הפנים<strong>].</strong> <strong>אמר להו</strong> <small>[להם]</small> דוד לכהנים בשאלה: כיצד זה ב<strong>דרך</strong> (ביום) <strong>חול</strong> <strong>קא אפיתו ליה</strong> <small>[אתם אופים אותו]?</small> שהרי בכך ו<strong>אף כי היום יקדש</strong> הלחם <strong>בכלי</strong> (בתנור), הלא <strong>איפסיל ליה</strong> <small>[יפסל לו]</small> למחרת <strong>בלינה.</strong> ולכך אין אופים את לחם הפנים אלא בשבת. והרי שהתנור מקדש את הלחם, ולכן צריכה אפייתו להיות בפנים.
  ואילו <strong>ר'</strong> <strong>שמעון סבר</strong> כי כך היו הדברים: <strong>בשבת אשכחינהו דקא אפו ליה</strong> <small>[מצא אותם שהם אופים אותו],</small> <strong>אמר להו</strong> <small>[להם]:</small> <strong>לא</strong> כך יש לעשות, שכן אין לאפות אותו בשבת, אלא ב<strong>דרך</strong> (ביום) <strong>חול בעיתו למיעבדיה</strong> <small>[צריכים אתם לעשותו</small><strong>]!</strong> ואין לחשוש מלאפות את הלחם ביום חול, שמא התנור מקדש את הלחם, וייפסל בלינה, שהרי <strong>מידי</strong> <small>[וכי]</small> ה<strong>תנור מקדש</strong> את הלחם?! והלא נתינת הלחם על ה<strong>שלחן הוא</strong> ש<strong>מקדש</strong> אותו.
  ותוהים על הסברו של ר' אבהו בר כהנא: <strong>ומי מצית אמרת</strong> <small>[והאם יכול אתה לומר]</small> ש<strong>בשעת אפייה</strong> של לחם הפנים <strong>אשכחינהו</strong> <small>[מצא אותם]</small> דוד? <strong>והכתיב</strong> <small>[והרי נאמר]</small> עוד באותו ענין <strong>"ויתן לו הכהן קדש כי לא היה שם לחם כי אם לחם הפנים המוסרים מלפני ה'</strong> לשום לחם <strong>חום ביום הלקחו" (שם ז). הרי משמע שדוד קיבל מהלחם שכבר הוסר מן השולחן!</strong>
 <strong>אלא מאי</strong> <small>[מה</small> פירוש<small>]</small> הכתוב "והוא <strong>דרך חל</strong> אף כי היום יקדש בכלי" <strong>דקא</strong> <small>[שהוא]</small> <strong>אמר להו</strong> <small>[להם,</small> לכהנים<small>]?</small> — <strong>הכי קא</strong> <small>[כך הם]</small> <strong>אמרו ליה</strong> <small>[לו]:</small> <strong>ליכא</strong> <small>[אין כאן]</small> <strong>לחם</strong> חול, <strong>כי אם לחם הפנים המוסרים מלפני ה',</strong> והרי הם אסורים באכילה למי שאינו כהן.
 <strong>אמר להו</strong> <small>[להם]</small> דוד לכהנים: <strong>לא מיבעיא</strong> <small>[לא נצרכה לומר]</small> ב<strong>האי</strong> <small>[זה]</small> הלחם שכבר הוסר מהשולחן, שהוא מותר לי באכילה, <strong>שהרי</strong> <strong>כיון דנפק ליה</strong> <small>[ש</small>כבר <small>יצא לו]</small> הלחם, לאחר שהוקטרו בזיכי הלבונה <strong>מ</strong>כלל איסור <strong>מעילה,</strong> מעתה <strong>דרך</strong> (דבר) <strong>חול הוא</strong> אצל הכהנים, ומותר אני באכילתו. <strong>אלא אפילו</strong> בלחם <strong>האיך נמי</strong> <small>[האחר גם כן],</small> זה ש<strong>היום יקדש בכלי,</strong> שנסדר היום על שולחן הפנים, מכל מקום <strong>הבו ליה דליכול</strong> <small>[תנו לו,</small> לי <small>לאכול],</small>
## דף צו.
 משום ש<strong>מסוכן הוא</strong> (אני), ומפני סכנת נפשות מותר להאכיל קדשים <strong>לזר.</strong> <strong>ור' יהודה ור' שמעון</strong> לא נחלקו בפירוש הפסוקים אלא <strong>בגמרא פליגי</strong> <small>[במסורת</small> הם <small>חלוקים],</small> שמסורות שונות היו בידיהם, אם התנור מקדש באפייתו.
  ומעירים:  <strong>דיקא נמי</strong> <small>[מדויק גם כן]</small> הדבר שהם חולקים על סמך המסורות שבידיהם, <strong>דקתני</strong> <small>[ש</small>כן <small>שנינו]</small> במשנתנו ש<strong>ר' שמעון אומר: לעולם הוי</strong> <strong>רגיל לומר</strong> כי <strong>שתי הלחם ולחם הפנים כשרות בעזרה וכשרות אבית פאגי,</strong> משמע שאין זה ענין של פירוש המקרא אלא <strong>מסורת. ומסכמים: אכן,</strong> <strong>שמע מינה</strong> <small>[למד מכאן]</small> שכן הוא.
 <big>א משנה</big> שתים עשרה החלות של <strong>חביתי כהן גדול</strong> (מנחת החביתין) שהוא מביא בכל יום, שש מהן בבוקר ושש מהן בערב — <strong>לישתן ועריכתן ואפייתן</strong> כולן <strong>בפנים</strong> העזרה, <strong>ו</strong>כל מלאכותיהן <strong>דוחות את השבת.</strong> שכן אי אפשר לעשות מלאכות אלה ביום אתמול, שכיון שהתקדשו בכלי — הריהן נפסלות בלינה. אבל <strong>טחינתן</strong> של החיטים הבאות למנחת החביתין, <strong>ו</strong>כן <strong>הרקדתן</strong> (ניפויים) <strong>אינו דוחה את השבת,</strong> לפי שניתן לעשות מלאכות אלה ביום אתמול. שזה ה<strong>כלל</strong> ש<strong>אמר ר' עקיבא:</strong> <strong>כל מלאכה שאפשר לעשותה מערב שבת</strong> — <strong>אינה דוחה את השבת,</strong> <strong>ו</strong>כל מלאכה <strong>שאי אפשר לה לעשותה מערב שבת</strong> — הריהי <strong>דוחה את השבת.</strong>
 <strong>כל</strong> מעשיהן של <strong>המנחות</strong> הנעשות בפנים העזרה (כלישתן ועריכתן ואפייתן של חלות מנחת החביתין) — <strong>יש בהן מעשה</strong> (הריהם נעשים) ב<strong>כלי</strong> שרת המקודש ומקדש את הנמצא בתוכו, <strong>בפנים</strong> העזרה. <strong>ו</strong>אילו כל מעשיהן של המנחות הנעשים מחוץ לעזרה (כלישתם ועריכתם של שתי הלחם ולחם הפנים) — <strong>אין בהן מעשה</strong> (אינם נעשים) ב<strong>כלי</strong> <strong>שרת,</strong> <strong>בחוץ.</strong>
 ועוד לגבי תיאור חלות שתי הלחם ולחם הפנים: חלות <strong>שתי הלחם</strong> — <strong>ארכן</strong> של כל חלה היה <strong>שבעה טפחים, ורחבן</strong> היה <strong>ארבעה טפחים. וקרנותיה,</strong> שהיו מדביקים בצק בכל אחת מזויות, וצורתו כעין קרן — גובהן <strong>היה</strong> <strong>ארבע אצבעות.</strong> ואילו הלחמים שהיו ב<strong>לחם הפנים</strong> — <strong>ארכן</strong> של כל לחם היה <strong>עשרה טפחים, ורחבן</strong> — <strong>חמשה טפחים, ו</strong>גובה <strong>קרנותיו</strong> — <strong>שבע אצבעות.</strong>
 <strong>ר' יהודה</strong> היה <strong>אומר</strong> סימן כדי <strong>שלא תטעה</strong> ותשכח את מידות שתי הלחם — <strong>זד"ד</strong> (ז' — שבעה טפחים אורך; ד' — ארבעה טפחים רוחב, ויעויין "גרסות"; ד' — ארבע אצבעות גובה הקרנות). וכדי שלא תטעה ותשכח את מידות לחם הפנים היה ר' יהודה נותן סימן <strong>יה"ז</strong> (י' — עשרה טפחים אורך; ה' — חמישה טפחים רוחב; ז' — שבע אצבעות גובה קרנותיו). <strong>בן זומא אומר:</strong> נאמר בלחם הפנים <strong>"ונתת על השלחן לחם פנים לפני תמיד"</strong> (שמות כה, ל), ובאה הלשון <strong>"לחם פנים"</strong> להורות: <strong>שיהו לו פנים,</strong> כלומר, שיהיו ללחם דפנות, שאינו עשוי בעיגול וכיוצא בהן.
 ומעתה מתארים את אופן סידור לחם הפנים על השולחן: <strong>השולחן</strong> עצמו — <strong>ארכו עשרה</strong> טפחים, שכן נאמר שהשולחן אמתיים ארכו (שמות כה, כג), וסבור ר' יהודה כי אמה של כלי המקדש הריהי בת חמישה טפחים. <strong>ו</strong><strong>שיעור הטפחים ב</strong><strong>רחבו</strong> — <strong>חמשה,</strong> שכן נאמר שאמה רוחבו (שם). ואילו <strong>לחם הפנים</strong> — <strong>ארכו עשרה</strong> טפחים, <strong>ורחבו</strong> — <strong>חמשה</strong> טפחים.
 ודרך הנחת הלחמים על השולחן היתה באופן ש<strong>נותן</strong> את <strong>ארכו</strong> של הלחם <strong>כנגד רחבו של שולחן.</strong> ונמצא איפוא, שכאשר ניתן הלחם לאורכו (שהוא עשרה טפחים) על רוחבו של השולחן (שהוא חמישה טפחים), היו חמישה טפחים מן הלחם יוצאים אל מחוץ לגבולות השולחן. <strong>ו</strong>מה היה עושה בהם? <strong>כופל</strong> (מכופף) כלפי מעלה <strong>טפחיים ומחצה מכאן</strong> מצד אחד של השולחן, <strong>וטפחיים ומחצה מכאן,</strong> מצידו השני של השולחן. וכך <strong>נמצא</strong> ש<strong>ארכו</strong> של הלחם היה <strong>ממלא</strong> את כל <strong>רחבו של שולחן.</strong> וכן רוחבו של הלחם (שהיה חמישה טפחים) היה ניתן לאורכו של השולחן (שהיה עשרה טפחים), ותפס איפוא מחצית אורכו של השולחן, ומאחר שניתנו שני סדרים לחמים — נמצאו הלחמים ממלאים אף את מלוא אורכו של השולחן. אלו <strong>דברי ר' יהודה.</strong>
 ואילו <strong>ר' מאיר</strong> חולק עליו ו<strong>אומר: השלחן</strong> — <strong>ארכו שנים עשר</strong> טפחים, כשיעור הטפחים בשתי אמות, שלדעתו מידת האמה שבמקדש היתה בת ששה טפחים. <strong>ורחבו</strong> — <strong>ששה</strong> טפחים כשיעור הטפחים שבאמה. בעוד ש<strong>לחם הפנים</strong> — <strong>ארכו עשרה</strong> טפחים, <strong>ורחבו</strong> — <strong>חמשה</strong>
 <strong>נותן</strong> את <strong>ארכו</strong> של הלחם <strong>כנגד רחבו של</strong> ה<strong>שולחן.</strong> ונמצא איפוא, שכאשר ניתן הלחם לאורכו (שהוא עשרה טפחים) על רוחבו של השולחן (שהוא ששה טפחים), היו ארבעה טפחים מן הלחם יוצאים אל מחוץ לגבולות השולחן. ומה היה עושה בהם? <strong>כופל</strong> (מכופף) כלפי מעלה <strong>טפחיים</strong> (שני טפחים) <strong>מכאן</strong> מצידו זה של השולחן, <strong>וטפחיים מכאן</strong> מצידו האחר של השולחן. וכך נמצא מלוא רוחבו של השולחן מתמלא על ידי הלחם. <strong>ו</strong>מאחר ואורכו של השולחן הוא שנים עשר טפחים, לדעת ר' מאיר, כיון שרוחבו של כל לחם הינו רק חמישה טפחים, נמצא שהיו <strong>טפחיים ריוח באמצע</strong> בין שני הסדרים של לחם הפנים, לאורכו של השולחן. וטעם הדבר: <strong>כדי שתהא הרוח מנשבת בהם</strong> בין הלחמים לאוורר אותם שלא יתעפשו.
 <strong>אבא שאול אומר</strong> לדעת ר' מאיר: <strong>שם היו נותנין</strong> את <strong>שני בזיכי</strong> (כלי) ה<strong>לבונה של לחם הפנים</strong> (כנאמר בתורה "ונתת על המערכת לבונה זכה והיתה ללחם לאזכרה אשה לה' ". ויקרא כד, ז). <strong>אמרו לו</strong> חכמים לאבא שאול: <strong>והרי כבר נאמר "ונתת על המערכת לבנה זכה"</strong> — הרי משמע שהלבונה מונחת על גבי הלחם ("על המערכת"), ולא לצד מערכות הלחם! <strong>אמר להם</strong> אבא שאול בתשובה: ו<strong>הרי</strong> כיוצא בדבר <strong>כבר נאמר</strong> בתיאור סדר דגל מחנה אפרים במסעי בני ישראל במדבר <strong>"ועליו מטה מנשה"</strong> (במדבר ב, כ), ושם בוודאי משמעות "עליו" — בסמוך לו, אף כאן הביטוי "על המערכת" אין משמעו על הלחם ממש, אלא בסמוך לו.
 <strong>ו</strong>ממשיכים בתיאור השולחן ואופן סידור לחם הפנים עליו: <strong>ארבעה סניפין</strong> (לוחות) <strong>של זהב היו שם</strong> בשולחן, עומדים על הארץ ועולים אל מעל לגובה השולחן, מול מערכות הלחם. והיו הסניפים הללו <strong>מפוצלין מראשיהן,</strong> מעל לגובה השולחן, על מנת שיינתנו בהם קנים מצד זה לצד זה, <strong>שהיו סומכין בהם</strong> את הלחמים. <strong>שנים</strong> סניפים היו עומדים <strong>ל</strong>שני צדדיו של <strong>סדר</strong> לחמים <strong>זה, ושנים</strong> סניפים נוספים היו עומדים <strong>ל</strong>שני צדדיו של <strong>סדר זה,</strong> השני. <strong>ו</strong>היו נתונים בסעיפים הללו <strong>עשרים ושמונה קנים</strong> שהיו עשויים <strong>כחצי קנה</strong> (קנה חצוי לאורכו) ו<strong>חלול</strong> הוא. שהיו <strong>ארבעה עשר</strong> קנים משמשים <strong>ל</strong>צורכו של <strong>סידור זה,</strong> <strong>ארבעה עשר</strong> קנים אחרים <strong>ל</strong>צורכו של <strong>סדר זה.</strong>
 ובעניין התקנת הקנים הללו נקבע כי <strong>לא</strong> מלאכת <strong>סידור</strong> ה<strong>קנים</strong> למערכות הלחם החדשות, <strong>ולא</strong> מלאכת <strong>נטילתם</strong> ממערכות הלחם הישנות <strong>דוחה את השבת,</strong> <strong>אלא</strong> כיצד היה הכהן העוסק בסידור הלחם על השולחן נוהג? היה <strong>נכנס מערב שבת, ושומטו</strong> את הקנים הללו מבין הלחמים, <strong>ונותנו</strong> במקום הפנוי (בן שני הטפחים, וכשיטת ר' מאיר) המצוי <strong>לארכו של שלחן.</strong> ואחר כך בשבת היה מסדר את הלחמים בשתי המערכות, וללא קנים תחתיהם, ובמוצאי שבת היה מניח את הקנים תחתיהם.
  ומאחר ונזכרה דרך נתינת הלחמים על השולחן, הוסיפו ואמרו כי <strong>כל הכלים</strong> (וכגון השולחן) <strong>שהיו במקדש</strong> היו עומדים באופן זה ש<strong>ארכן</strong> היה <strong>לארכו של בית</strong> המקדש, שהוא ממזרח למערב.
 <big>ב גמרא</big> שנינו במשנה כי <strong>כל</strong> מעשיהן של <strong>המנחות</strong> הנעשות בפנים העזרה (כלישתן ועריכתן ואפייתן של מנחת החביתין) — <strong>יש בהן מעשה</strong> ב<strong>כלי</strong> שרת המקדש את הנמצא בתוכו, <strong>מבפנים</strong> העזרה. <strong>שאלו</strong> חכמים <strong>את רבי</strong> יהודה הנשיא: הלכה <strong>זו מנין</strong> היא, מה מקורה בכתוב? <strong>אמר להם</strong> בתשובה: <strong>הרי הוא</strong> הנביא יחזקאל <strong>אומר: "ויאמר אלי זה המקום אשר יבשלו שם הכהנים את האשם ו</strong><strong>את החטאת</strong> <strong>אשר יאפו את המנחה לבלתי הוציא אל החצר</strong> <strong>החיצונה</strong> לקדש את העם" (יחזקאל מו, כ).
  ומתוך שהשווה הכתוב את המנחה לקרבנות האשם והחטאת, הרי זה בא להורות: כי דין ה<strong>מנחה</strong> הריהו <strong>דומיא</strong> <small>[בדומה]</small> לדין <strong>ה</strong><strong>אשם ו</strong>ה<strong>חטאת, מה אשם וחטאת</strong> — <strong>טעונין כלי</strong> לבישול איבריהם ("אשר יבשלו"), ונעשים בפנים העזרה, ואין הם מוצאים אל מחוצה לה ("לבלתי הוציא אל החצר החיצונה") לאחר שכבר התקדשו. <strong>אף מנחה נמי</strong> <small>[גם כן]</small> — <strong>טעונה כלי</strong> שרת לעשייתה, ומעשיה בפנים העזרה.
 <big>ג</big> שנינו במשנה כי נחלקו ר' יהודה ור' מאיר במדותיו של השולחן, שלדעת ר' יהודה היה <strong>השולחן ארכו</strong> <strong>עשרה</strong> טפחים, ולדעת ר' מאיר היה אורכו של השולחן שנים עשר טפחים. ונמצא שלדעת ר' יהודה חמישה טפחים של הלחם היו יוצאים אל מחוץ לרוחב השולחן, ולכך היה כופל שני טפחים ומחצה מכאן ושני טפחים ומחצה מכאן. ואילו לדעת ר' מאיר ארבעה טפחים של הלחם היו יוצאים אל מחוץ לרוחבו של השולחן, ולכן היה כופל שני טפחים מכאן ומכאן.
  ובענין זה <strong>אמר ר' יוחנן: לדברי האומר</strong> ש<strong>טפחיים ומחצה</strong> היה <strong>כופל</strong> כלפי מעלה מכל צד (ר' יהודה), והרי שש מערכות לחם היו נתונות על השולחן זו מעל זו — <strong>נמצא</strong> איפוא שה<strong>שלחן מקדש חמשה עשר טפחים</strong> (שהם כפולה של שנים ומחצה טפחים לכל סדר וסדר מששת סדרי הלחמים) <strong>למעלה.</strong> ואילו <strong>לדברי האומר</strong> כי שני <strong>טפחים</strong> היה <strong>כופל</strong> כלפי מעלה מכל צד (ר' מאיר) — <strong>נמצא</strong> איפוא שה<strong>שלחן מקדש שנים עשר טפחים למעלה.</strong>
 ושואלים על כך: <strong>והאיכא</strong> <small>[והרי יש]</small> גם <strong>קנים</strong> הנמצאים בין לחם ללחם, עליהם נישאים הלחמים, ונמצא איפוא שסך גובה כל הלחמים היה יותר מחמישה עשר טפחים (לר' יהודה) או שנים עשר טפחים (לר' מאיר)! ומשיבים: אין הקנים מוסיפים לגובה הלחמים, שכן את ה<strong>קנים שקועי משקע להו</strong> <small>[משקע אותם]</small> בתוך הלחמים. שנחרצו בבצק הלחם חריצים, וכך נאפו, על מנת שינתנו בתוכם הקנים.
  ומקשים על כך: <strong>מאי טעמא</strong> <small>[מה הטעם]</small> שעושים <small>את הקנים הללו? הלא הוא</small> <strong>משום</strong> מניעת <strong>איעפושי</strong> <small>[עיפוש]</small> ה<strong>לחם,</strong> שיוצרים הקנים ריוח בין לחם ללחם, לצורך מעבר אויר ביניהם. ואם כך שהקנים ניתנים בתוך הלחם עצמו, ואין הוא נישא עליהם, <strong>סוף סוף קא מיעפש</strong> <small>[הוא מתעפש]</small> ה<strong>לחם!</strong> ומשיבים: <strong>דמגבה ליה פורתא</strong> <small>[שמגביה אותו,</small> את הלחם <small>במקצת]</small> מעל הקנים, שאכן לא היו הקנים משוקעים לגמרי בתוך הלחם, אלא נושאים את הלחם על גביהם בגובה מועט, שנועד שלא יגעו הלחמים זה בזה.
  ושואלים:  <strong>והאיכא ההוא פורתא</strong> <small>[והרי יש אותו</small> רווח <small>קטן],</small> והרי זה מצטרף לכלל גובה שהוא יותר מחמישה עשר טפחים (לר' יהודה) המתקדש על ידי השולחן, או שנים עשר טפחים (לר' מאיר)! ומשיבים: <strong>כיון דלא הוי</strong> <small>[שלא היה]</small> השיעור המצטבר של גובה הקנים בשיעור כדי <strong>טפח</strong> שלם — <strong>לא חשיב ליה</strong> <small>[לא חישב</small> ר' יוחנן <small>אותו</small> בכלל הגובה המתקדש<small>].</small>
 ושואלים עוד: <strong>והאיכא</strong> <small>[והרי יש]</small> גם ה<strong>בזיכין,</strong> המונחים למעלה מהלחם, ואף הם מוסיפים לגובה המצטבר של הדברים המתקדשים על ידי השולחן (שהרי אף הלבונה שבבזיכים מתקדשת על ידי השולחן)! ומשיבים: <strong>בגוויה</strong> <small>[בתוך]</small> ה<strong>לחם הוו יתבי</strong> <small>[היו ישובים,</small> מונחים הבזיכים<small>],</small> <strong>ולבהדי</strong> <small>[וביחד]</small> עם ה<strong>לחם הוו קיימי</strong> <small>[היו עומדים],</small> ולא נוסף על ידם כל גובה. ושואלים: <strong>והאיכא</strong> <small>[והרי יש]</small> גם <strong>את</strong> <strong>קרנות</strong> לחם הפנים (שגובהן היה שבע אצבעות), שהיו בולטות החוצה, ומוסיפות הן לגובה המצטבר מעל השולחן! ומשיבים: את ה<strong>קרנות לגוויה</strong> <small>[לתוך]</small> ה<strong>לחם כייף להו</strong> <small>[היה כופף אותן],</small> <strong>ו</strong>ה<strong>לחם עלייהו</strong> <small>[עליהן]</small> <strong>נח ליה</strong> <small>[לו],</small> ולכך לא נוסף כל גובה בגלל הקרנות<small>.</small>
## דף צו:
 ומקשים עוד על דברי ר' יוחנן: <strong>והאיכא</strong> <small>[והרי יש]</small> גם את <strong>מסגרתו</strong> של השולחן, שגובהה טפח (כנאמר במעשה השולחן "ועשית לו מסגרת טופח סביב". שמות כה, כה), ומעליה היה מסדר את מערכות הלחם, ואם כן נמצא שהשולחן מקדש את הנמצא מעליו בגובה של טפח נוסף!
  ומשיבים: דברי ר' יוחנן אלה הריהם  <strong>כ</strong>שיטת <strong>מאן דאמר</strong> <small>[מי שאומר]</small> ש<strong>מסגרתו</strong> של שולחן הפנים לא היתה מעל השולחן, אלא <strong>למטה,</strong> תחת טבלת השולחן, <strong>היתה</strong> המסגרת. ולא הוסיפה המסגרת כל גובה לדברים המתקדשים על ידי השולחן. <strong>ו</strong>מוסיפים כי אף <strong>ל</strong>שיטת <strong>מאן דאמר</strong> <small>[מי שאומר]</small> כי <strong>מסגרתו</strong> של השולחן <strong>למעלה היתה</strong> <strong>—</strong> לא היתה המסגרת מוסיפה גובה לשולחן שכן לא היתה עומדת ישר, אלא <strong>פרקודי הוה מפרקדא</strong> <small>[פרקדן,</small> משופעת ונוטה לאחוריה<small>],</small> <strong>ו</strong>אילו ה<strong>לחם בגויה</strong> <small>[בתוך]</small> ה<strong>שלחן הוה יתיב</strong> <small>[היה יושב,</small> מונח<small>].</small>
 ומסבירים מהן אותן שתי דעות באשר למקומה של המסגרת בשולחן, <strong>כדתניא</strong> <small>[כמו ששנויה</small> ברייתא<strong>]:</strong> <strong>ר' יוסי אומר:</strong> <strong>לא היה שם</strong> בשולחן <strong>כלל</strong> <strong>סניפין,</strong> שלא נזקקו לצורך העמדת הלחם לסניפים, <strong>אלא מסגרתו של</strong> ה<strong>שלחן</strong> היא שהיתה <strong>מעמדת את הלחם.</strong> הרי איפוא דעת ר' יוסי שמסגרת השולחן היתה למעלה, והלחם ניתן עליה. <strong>אמרו לו</strong> חכמים: אין כן הדבר, אלא סניפים היו בשולחן, ולא שימשה מסגרתו של השולחן להעמדת הלחמים עליה, שכן <strong>מסגרתו למטה</strong> ממנו <strong>היתה.</strong>
 <big>א</big> למעלה שנינו מחלוקת ר' יוסי וחכמים בברייתא בשאלה היכן היתה נתונה מסגרתו של השולחן. ובענין זה עוד <strong>אמר ר' יוחנן:</strong> כלל הוא בדיני קבלת טומאה כי כלי עץ שאין להם בית קיבול ("פשוטי כלי עץ") אינם מקבלים טומאה. ואולם למדנו (כמובא להלן) כי שולחן הפנים, אף שהיה עשוי מעץ הריהו מקבל טומאה. ומעתה נאמר, כי <strong>לדברי</strong> התנא <strong>האומר</strong> כי <strong>מסגרתו</strong> של השולחן <strong>למטה היתה</strong> (חכמים) ואין חלקו העליון של השולחן ראוי לשמש כבית קיבול, אפשר ללמוד מכאן בדין <strong>טבלא</strong> (משטח עץ רחב וישר) <strong>המתהפכת,</strong> שניתן להשתמש בה משני צידה, שהיא <strong>טמאה</strong> (ראויה לקבל טומאה). שאפשרות השימוש בצד האחר, מחשיב אותה כמי שיש לה בית קיבול.
  אבל <strong>לדברי ה</strong>תנא ה<strong>אומר</strong> כי <strong>מסגרתו</strong> של השולחן <strong>למעלה היתה</strong> (ר' יוסי) ובית קיבול היה לשולחן, עדיין דין <strong>טבלא המתהפכת</strong> שאין לה בית קיבול לענין קבלת טומאה <strong>תיבעי</strong> <small>[תישאל]</small> <strong>לך.</strong>
 ודנים בדברי ר' יוחנן: <strong>מכלל</strong> דבריו שומעים אנו כי <strong>שלחן</strong> הפנים <strong>בר קבולי</strong> <small>[בן קיבול,</small> ראוי לקבל<small>]</small> <strong>טומאה הוא?</strong> ואולם יש לשאול, שהרי <strong>כלי עץ העשוי לנחת</strong> (להיות מונח במקום אחד, שאינו מיטלטל ממקום למקום) <strong>הוא,</strong> <strong>ו</strong>כלל הוא <strong>ש</strong><strong>כל כלי עץ העשוי לנחת</strong> <strong>—</strong> <strong>אין מקבל טומאה.</strong>
 <strong>מאי טעמא</strong> <small>[מה טעם]</small> הלכה זו? שכן נאמר בכלים הראויים לקבל טומאה (במגע נבלת שרץ המטמא) "וכל אשר יפול עליו מהם במותם יטמא מכל כלי עץ או בגד או עור או שק כל כלי אשר ייעשה מלאכה בהם..." (ויקרא יא, לב), ומכאן למדנו שכדי שכלי יהא ראוי לקבל טומאה <strong>דומיא</strong> <small>[בדומה]</small> ל<strong>שק</strong> <strong>בעינן</strong> <small>[צריכים אנו]</small> שיהיה. <strong>מה שק</strong> הריהו דבר ה<strong>מטלטל</strong> ממקום למקום הן כשהוא <strong>מלא</strong> בדברים הנמצאים בתוכו, <strong>ו</strong>הן כשהוא <strong>ריקן</strong> <strong>—</strong> <strong>אף כל</strong> דבר כדי שיהא ראוי לקבל טומאה צריך שיהיה <strong>מטלטל</strong> הן כשהוא <strong>מלא ו</strong>הן כשהוא <strong>ריקן.</strong> ואין בכלל זה כלי עץ העומד במקום אחד, ואינו מיטלטל, וכשולחן הפנים!
  ומשיבים:  <strong>שלחן</strong> הפנים <strong>נמי</strong> <small>[גם כן]</small> הריהו <strong>מטלטל</strong> כשהוא <strong>מלא ו</strong>כשהוא <strong>ריקן,</strong> ו<strong>כ</strong>דברי <strong>ריש לקיש.</strong> שכך <strong>אמר ריש לקיש: מאי דכתיב</strong> <small>[מה</small> מלמדנו זה <small>שנאמר]</small> בלחם הניתן על השולחן הפנים "ושמת אותם שתים מערכות שש המערכת <strong>על השלחן</strong> <strong>הטהור</strong> לפני ה' " (שם כד, ו)? שהרי מתוך שהדגיש הכתוב כי הרי זה "השלחן ה<strong>טהור"</strong> — <strong>מכלל דאיכא</strong> <small>[מכאן</small> נסיק <small>שיש]</small> אפשרות גם שיהיה השולחן <strong>טמא.</strong> ואולם על כך יש לשאול, כיצד הוא יכול לקבל טומאה והלא אינו מיטלטל!
 <strong>אלא, מלמד ש</strong>היו הכהנים <strong>מ</strong><strong>גביהין אותו</strong> את השולחן ממקומו, <strong>ל</strong>צורכם של <strong>עולי</strong> ה<strong>רגלים</strong> הבאים למקדש, <strong>ומראין בו</strong> מרחוק את ה<strong>לחם</strong> הנתון עליו, <strong>ואומרים להם: ראו</strong> כמה גדולה היא <strong>חיבתכם לפני המקום.</strong>
 ומה היה בשולחן שיש בו להראות חיבתם לפני המקום, <strong>כדברי ר' יהושע בן לוי,</strong> שכך <strong>אמר ר' יהושע בן לוי: נס גדול נעשה בלחם הפנים,</strong> שהיה הלחם טרי וחם בשעת <strong>סילוקו</strong> מהשולחן ביום השבת, כדרך שהיה טרי וחם <strong>כ</strong>שעת <strong>סידורו</strong> בשבת <strong>שעברה.</strong> <strong>ש</strong>כן <strong>נ</strong> <strong>אמר</strong> בלחם הפנים שהוסר מהשולחן, שניתן לדוד בשעה שברח מפני שאול "...לחם הפנים המוסרים מלפני ה' <strong>לשום לחם חם ביום הלקחו"</strong> (שמואל א כא, ז). ומאחר והיה שולחן הפנים מוגבה כדי להראותו לעם הרי שהיה מיטלטל, ולכך הריהו ראוי לקבל טומאה.
  ושואלים: ולשם מה נצרכים אנו להוכיח כי השולחן היה מיטלטל,  <strong>ותיפוק לי</strong> <small>[ושיצא,</small> ותילמד <small>לו]</small> שהוא ראוי לקבל טומאה, <strong>משום ציפוי</strong> הזהב שהיה לשולחן, שבשלו הוא נחשב ככלי מתכת, הראוי לקבל טומאה אף שאינו מיטלטל ממקום למקום. שהרי <strong>מי לא תנן</strong> <small>[האם לא שנינו]</small> במשנה במסכת כלים כי <strong>השלחן והדולבקי</strong> (שולחן קטן עליו עורכים את דברי המאכל והשתיה קודם הגשתם לאוכלים על שולחן הסעודה) <strong>שנפחתו</strong> (נחסר חלק מהם) <strong>או שחיפן</strong> (ציפה אותם) <strong>ב</strong>משטח של <strong>שייש</strong> שהוא ציפוי אבן (וכלי אבנים אינם מקבלים טומאה), <strong>ו</strong>אולם <strong>שייר בהן מקום</strong> שאותו לא ציפה באבן שיש, ויש באותו מקום שיעור כדי <strong>הנחת כוסות</strong> השתייה — הרי הם עדיין <strong>טמאין</strong> (ראויים לקבל טומאה). <strong>ר' יהודה אומר:</strong> אין די בשיור מקום הנחת כוסות כדי שיהיו השולחן והדולבקי ראויים לקבל טומאה, אלא צריך שישייר בהם <strong>מקום</strong> שיש בו כדי <strong>הנחת חתיכות</strong> מאכל (לחם ובשר).
  ונדייק מכאן: אם <strong>שייר</strong> בשולחן ודולבקי מקום ללא ציפוי השיש — <strong>אין</strong> <small>[כן],</small> עדיין ראויים הם לקבל טומאה, ואם <strong>לא שייר</strong> מקום ללא ציפוי שיש — הריהם <strong>לא</strong> מקבלים טומאה. ומכאן נלמד כי איננו דנים את השולחן לפי החומר שהוא עשוי בו, אלא לפי הציפוי. ומעתה, אף שולחן הפנים, בהיותו מצופה זהב, הריהו ראוי לקבל טומאה!
 <strong>וכי תימא</strong> <small>[ואם תאמר]</small> שאין להשוות בין ציפוי שולחן הפנים לבין ציפוי השיש על השולחן והדולבקי, שכן <strong>כאן</strong> בשולחן ודולבקי מדובר <strong>בציפוי עומד</strong> (קבוע), שקיבעו במסמרים את ציפוי השיש לשולחן ולדולבקי, ולכך ביטל הציפוי את דינם הקודם, ומעתה נחשבים הם לכלי אבנים. ואילו <strong>כאן</strong> בשולחן הפנים מדובר <strong>בציפוי</strong> זהב <strong>שאינו עומד</strong> (מקובע במסמרים), ולכך אין השולחן נחשב בגלל ציפוי זה ככלי מתכת. <strong>ו</strong>אולם על כך יש להקשות, שכן <strong>הא בעא מיניה</strong> <small>[הרי שאל אותו]</small> <strong>ריש לקיש מר' יוחנן</strong> בבירורה של משנה זו שבמסכת כלים, האם היא מדברת דווקא <strong>בציפוי עומד או</strong> אף <strong>בציפוי שאינו עומד?</strong> וכן האם מדובר בה דווקא <strong>ב</strong>מקרה <strong>שחיפה</strong> בשיש אף <strong>את</strong>
## דף צז.
 ה<strong>לבזבזין</strong> (הדפנות של טבלת השולחן והדולבקי), שרק אז ציפוי השיש מחשיב אותם ככלי אבנים, ואין הם עוד ראוים לקבל טומאה. <strong>או</strong> שמא מדובר במשנה זו אף <strong>בשלא חיפה את</strong> ה<strong>לבזבזין</strong> של השולחן והדולבקי. <strong>ואמר ליה</strong> <small>[לו]</small> ר' יוחנן לריש לקיש בפתרון שאלותיו אלה, כי <strong>לא שנא</strong> <small>[אינו שונה]</small> אם היה זה <strong>ציפוי עומד, ולא שנא</strong> <small>[ואינו שונה]</small> אם היה <strong>ציפוי שאינו עומד,</strong> וכמו כן <strong>לא שנא</strong> <small>[אינו שונה]</small> אם <strong>חיפה את</strong> ה<strong>לבזבזין, ולא שנא</strong> <small>[ואינו שונה]</small> אם <strong>לא חיפה</strong> את ה<strong>לבזבזין,</strong> בכל מקרה הריהם נחשבים מעתה ככלי אבנים. הרי שאין להעמיד את המשנה דווקא בציפוי עומד. ומעתה חוזרת השאלה מדוע נזקקים אנו להסביר ששולחן הפנים מקבל טומאה משום שהוא כלי עץ המיטלטל, <strong>והרי אף אם איננו מיטלטל, הריהו ראוי לקבל טומאה משום ציפוי הזהב שעליו!</strong>
 <strong>וכי תימא</strong> <small>[ואם תאמר]</small> בתשובה לשאלה זו, כי ציפוי הזהב אינו מבטל את שם כלי העץ של שולחן הפנים, משום ש<strong>עצי שיטים</strong> מהם נעשה השולחן הריהם <strong>חשיבי</strong> <small>[חשובים],</small> <strong>ו</strong>לכך הם <strong>לא בטלי</strong> <small>[לא בטלים]</small> אצל ציפוי הזהב שעליהם — הסבר זה אכן <strong>הניחא</strong> <small>[הריהו נוח]</small> <strong>ל</strong>שיטת <strong>ריש לקיש</strong> בפירוש משנה זו שבמסכת כלים, ש<strong>אמר</strong> כי <strong>לא שנו</strong> במשנה זו שציפוי השיש מבטל את שם כלי העץ של השולחן והדולבקי <strong>אלא בכלי אכסלגוס</strong> העשויים מעץ שאינו יקר כל כך <strong>הבאים ממדינת הים,</strong> שאף שהם חשובים אינם חשובים דיים, ולכך בטלים הם לגבי ציפויים. <strong>אבל כלי מסמס,</strong> שהעץ ממנו הם עשויים יקר מאוד, הריהם <strong>חשיבי</strong> <small>[חשובים]</small> <strong>ו</strong>לכך <strong>לא בטלי</strong> <small>[לא בטלים]</small> לגבי הציפוי, <strong>שפיר</strong> <small>[יפה]</small> היא הבחנה זו אף ביחס לשולחן הפנים, שהיה עשוי מעצי שיטים שהם עצים יקרים, ולכן אינו בטל אצל ציפוי הזהב שעליו. <strong>אלא ל</strong>דעת <strong>ר' יוחנן</strong> ש<strong>אמר</strong> כי <strong>כלי מסמס</strong> היקרים <strong>נמי בטלי</strong> <small>[גם כן בטלים]</small> לגבי הציפוי, <strong>מאי איכא למימר</strong> <small>[מה יש לומר]?</small>
 ומשיבים: <strong>שאני</strong> <small>[שונה]</small> הוא <strong>שולחן</strong> הפנים, <strong>דרחמנא קרייה</strong> <small>[ש</small>כן <small>התורה קראה אותו]</small> <strong>"עץ", שנאמר "המזבח עץ שלוש אמות גבה ארכו שתים אמות</strong> <strong>ומקצעותיו לו וארכו וקירתיו עץ וידבר אלי זה השלחן אשר לפני ה' "</strong>(יחזקאל מא, כב). משמע שהשולחן נקרא בכתוב "עץ", אף שאין העץ שבו נראה, ולכך הריהו נדון כשאר כלי עץ לענין קבלת טומאה, ואלמלא היו מטלטלים אותו לצורך עולי רגלים — לא היה ראוי לקבל טומאה.
 כיון שהוזכר פסוק זה מבארים דבר תמוה: <strong>פתח</strong> הכתוב <strong>ב</strong>תיאור ה<strong>מ</strong><strong>זבח</strong> ("המזבח עץ שלש אמות גבוה..."), <strong>וסיים בשולחן</strong> ("וידבר אלי זה השולחן..."). ובענין זה <strong>ר' יוחנן ור' אלעזר דאמרי תרוייהו</strong> <small>[שאמרו שניהם]</small> שכך יש לדרוש את איזכור השולחן בצד המזבח: <strong>בזמן שבית המקדש קיים</strong> — ה<strong>מזבח</strong> הוא ש<strong>מכפר על</strong> חטאיו של <strong>ה</strong><strong>אדם,</strong> בקרבנות הקרבים עליו. <strong>ועכשיו, שאין בית המקדש קיים</strong> — <strong>שולחנו של אדם מכפר עליו,</strong> אם הוא משתמש בשולחנו כדי להאכיל את העניים והנזקקים.
 <big>א</big> שנינו במשנתנו כי <strong>ארבע סניפין של זהב היו שם</strong> בשולחן הפנים, ובפיצוליהם של הסניפים הללו היו נתונים עשרים ושמונה קנים. ושואלים: <strong>מנא הני מילי</strong> <small>[מנין</small> לנו כל <small>הדברים הללו]?</small> <strong>אמר רב קטינא:</strong> שכך <strong>אמר קרא</strong> <small>[הכתוב]</small> בתיאור שולחן הפנים, <strong>"ועשית קערתיו וכפתיו וקשותיו</strong> <strong>ומנקיתיו</strong> אשר יוסך בהן זהב טהור תעשה אותם" (שמות כה, כט),
 <strong>ופירוש הדברים:</strong> <strong>"קערתיו"</strong> — <strong>אלו</strong> הן ה<strong>דפוסין</strong> (תבניות) שבהם לשים ואופים ומניחים את החלות האפויות, וכדרך שהתבאר למעלה (צד,א). <strong>"כפתיו"</strong> — <strong>אלו</strong> הן ה<strong>בזיכין</strong> (כפות) שבהם מניחים את הלבונה הניתנת על לחם הפנים. <strong>"קשותיו"</strong> — <strong>אלו</strong> הן ארבעת ה<strong>סניפין</strong> של זהב, שנים לצידיו (או על גביו) ושנים על גביו, לצידי שתי מערכות הלחם שמצידי השולחן. <strong>"ומנקיתיו"</strong> — <strong>אלו</strong> עשרים ושמונה ה<strong>קנים</strong> הניתנים על פיצוליהם של הסניפים, ונושאים הם את הלחמים זה מעל זה. <strong>"אשר יסך בהן"</strong> — <strong>שמסככין בהן</strong> באותם קנים <strong>את הלחם</strong> שמתחתם.
 <strong>מותיב</strong> <small>[מקשה]</small> <strong>רבא</strong> על דרשת כתובים זו, שממנה עולה כי דין תורה הוא שיהיו קנים בשולחן הפנים, ממה ששנינו במשנתנו <strong>כי</strong> <strong>לא סידור הקנים</strong> בלחם הפנים החדש הניתן עתה, <strong>ולא נטילתן</strong> של הקנים מלחם הפנים הישן שסולק מהשולחן הריהן <strong>דוחות את השבת,</strong> שאין מלאכות אלה נעשות בשבת. <strong>ו</strong>אולם <strong>אי סלקא</strong> <small>[אם עולה]</small> ב<strong>דעתך</strong> לומר כי דין הקנים שבשולחן הפנים הריהו <strong>דאורייתא</strong> <small>[מן התורה],</small> <strong>אמאי</strong> <small>[מדוע]</small> <strong>אין</strong> מלאכות אלה <strong>דוחות את השבת?</strong>
 לאחר דבריו אלה, <strong>הדר</strong> <small>[חזר]</small> ו<strong>אמר רבא: לאו מילתא</strong> <small>[לא דבר]</small> של ממש <strong>הוא</strong> זה <strong>דאמרי</strong> <small>[</small><strong>שאמרתי],</strong> שאין זו קושיה, <strong>דתנן</strong> <small>[ש</small>כן <small>שנינו]</small> ש<strong>כלל אמר ר' עקיבא</strong> בדין המלאכה הדוחה את השבת במקדש: <strong>כל מלאכה שאפשר לה לעשותה</strong> אף <strong>מערב שבת,</strong> ואין היא נצרכת להיעשות דווקא בשבת — <strong>אינו דוחה את השבת, והני נמי</strong> <small>[ואלה</small> המלאכות, סידור וסילוק הקנים בשולחן, <small>גם כן]</small> <strong>אפשר דלא דחי</strong> <small>[שאינו דוחה]</small> <strong>שבת עלייהו</strong> <small>[עליהם],</small> שהרי יכולות הן להיעשות אף שלא בשבת. שנטילתם מן הלחם הישן יכולה להיעשות בערב שבת, וסידורם לצורך הלחם החדש יכול להיעשות גם לאחר השבת.
  שהרי עיקר <strong>טעמא</strong> <small>[הטעם]</small> לנתינת הקנים תחת הלחמים <strong>מאי</strong> <small>[מהו]?</small> שיווצר רווח בין לחם ללחם, כדי ש<strong>לא</strong> <strong>ליעפש</strong> <small>[לא יתעפש]</small> ה<strong>לחם,</strong> הנמצא בצפיפות זה מתחת לזה, ואולם <strong>בכי האי שיעורא</strong> <small>[בכזה שיעור</small> זמן קצר<small>]</small> משעת <strong>עריכת הלחם החדש בשבת ועד לסידורו על הקנים לאחר השבת</strong> — <strong>לא מיעפש</strong> <small>[לא מתעפש]</small> הלחם.
 <strong>כדתניא</strong> <small>[כמו ששנויה</small> ברייתא<small>]</small> בתיאור <small>סילוק וסידור הקנים בשולחן הפנים,</small> <strong>כיצד</strong> הכהן נוהג בהם? <strong>נכנס</strong> הכהן להיכל <strong>מערב שבת ושמטן</strong> את הקנים מתחת ללחמים המונחים עליהם, <strong>ומניחן</strong> במקום הפנוי שבשולחן <strong>לארכו של שולחן</strong> (יעויין לעיל מנחות צו,א). <strong>ו</strong>ב<strong>מוצאי שבת נכנס</strong> שוב, ו<strong>מגביה</strong> את <strong>ראשיה</strong> (קצותיה) <strong>של</strong> ה<strong>חלה</strong> האחת שבמערכה זו של הלחמים, <strong>ומכניס קנה תחתיה, וחוזר ומגביה ראשיה של</strong> ה<strong>חלה</strong> השניה שבמערכה זו, <strong>ומכניס קנה תחתיה.</strong> ומוסיפה הברייתא ומתארת עוד את הקנים שבשולחן הפנים.
 <strong>ארבעה</strong> ה<strong>חלות</strong> האמצעיות מבין השש המונחות בכל מערכת — <strong>צריכות</strong> כל אחת <strong>שלשה שלשה קנים.</strong> והרי אלה איפוא בסך הכל שנים עשר קנים. החלה <strong>העליונה</strong> — <strong>אינה צריכה אלא שנים</strong> קנים, <strong>לפי שאין עליה משאוי</strong> (משא) של חלה הניתנת עליה. והרי אלה איפוא בסך הכל ארבעה עשר קנים. והחלה <strong>התחתונה</strong> ביותר בכל מערכת <strong>אינה צריכה</strong> קנים <strong>כל עיקר, לפי שמונחת על טהרו</strong> (גופו) <strong>של שולחן.</strong> ומעתה נמצאו עשרים ושמונה קנים, לשתי מערכות הלחם.
 <big>ב</big> <strong>תנן התם</strong> <small>[שנינו שם,</small> במשנה במסכת כלים<small>]</small> עוד במידות שנהגו במקדש, <strong>ר' מאיר אומר: כל</strong> ה<strong>אמות שהיו במקדש,</strong> כלומר, כל מידות האמה האמורות במקדש וכליו, כולן <strong>בינוניות,</strong> כלומר, אמות בנות שישה טפחים, <strong>חוץ ממזבח הזהב</strong> (שהיה אמה על אמה) <strong>ו</strong>כל <strong>הקרן</strong> מקרנות מזבח הנחושת (שהיתה אמה על אמה בגובה אמה), <strong>והסובב</strong> (במזבח הנחושת, בגובה חמש אמות, שרוחבו אמה), <strong>והיסוד</strong> שבמזבח (שגובהו אמה ורחבו אמה) — שכל אלה היו באמה של חמישה טפחים. ואילו <strong>ר' יהודה אומר: אמת בנין</strong> (האמה שעל פיה נבנו בנייני המקדש), היתה של <strong>ששה טפחים, ו</strong>אולם האמה <strong>של</strong> ה<strong>כלים</strong> שבמקדש, כגון השולחן והמנורה ומזבח הזהב, היתה של <strong>חמשה</strong> טפחים.
  ובהסבר מחלוקתם <strong>אמר ר' יוחנן: ושניהם</strong> מתוך <strong>מקרא אחד דרשו</strong> את שיטותיהם, שכן נאמר: <strong>"ואלה מדות המזבח באמות אמה אמה וטפח</strong>
## דף צז:
 <strong>וחיק האמה ואמה רחב וגבולה אל שפתה סביב זרת האחד וזה גב המזבח"</strong> (יחזקאל מג, יג). ומסבירים את חלקו הראשון של הנאמר בכתוב זה במזבח החיצון: <strong>"חיק האמה"</strong> — <strong>זה</strong> הוא <strong>יסוד</strong> המזבח, הנמצא בתחתיתו של המזבח, <strong>שרוחבו אמה וגובהו אמה;</strong> <strong>"אמה רחב"</strong> — <strong>זה</strong> הוא ה<strong>סובב</strong> את המזבח, הנמצא בגובה חמש אמות של המזבח, שהיה רוחבו אמה; <strong>"וגבולה אל שפתה סביב זרת האחד"</strong> — <strong>אלו</strong> הן <strong>קרנות</strong> הנמצאות בגובה המזבח, שהיה גובהן ורוחבן אמה. ואת חלקו השני של הכתוב אין מפרשים במזבח הנחושת, אלא מה שנאמר <strong>"זה גב המזבח"</strong> — הרי <strong>זה מזבח הזהב,</strong> שהיה אורכו <strong>ורוחבו אמה. שכל האמות הללו היו של חמישה טפחים. ובכך נחלקו ר' מאיר ור' יהודה, ש</strong>
 <strong>ר' מאיר סבר</strong> כי ההדגשה בכתוב <strong>"זהו"</strong> ("זה גב המזבח") באה להורות כי דווקא מזבח הזהב הוא הנמדד <strong>באמה בת חמשה</strong> טפחים, ומכאן נסיק: <strong>הא</strong> <small>[הרי]</small> ש<strong>כל אמות</strong> ה<strong>כלים</strong> האחרים שבמקדש נמדדות <strong>באמה בת שש</strong> טפחים. <strong>ו</strong>אילו <strong>ר' יהודה סבר</strong> כי הכתוב "זה גב המזבח" בא להורות כי <strong>כזה</strong> (באופן זה) <strong>יהו</strong> נמדדות גם שאר <strong>כל אמות</strong> ה<strong>כלים</strong> שבמקדש.
 <big>א</big> ועתה נפנים לבירורו של האמור בפסוק זה. <strong>קא סלקא דעתך</strong> <small>[עלה על דעתנו]</small> לומר בפירוש הדברים כי כוונתם לענין מדידת גובהם של חלקי המזבח, ש<strong>מיסוד</strong> המזבח <strong>ועד</strong> ה<strong>סובב</strong> מודדים <strong>באמה בת חמשה</strong> טפחים <strong>בגובה</strong> המזבח. <strong>ומאי</strong> <small>[ומה</small> פירוש<small>]</small> הכתוב <strong>"חיק האמה ואמה רחב"? הכי קא אמר</strong> <small>[כך הוא</small> <strong>אומר]:</strong> <strong>מחיק האמה</strong> (=מיסוד המזבח) <strong>ועד</strong> אמה <strong>רוחב</strong> (=הסובב) — נמדדים <strong>באמה בת חמשה</strong> טפחים.
  ואולם על כך יש להקשות: שהרי <strong>גובה המזבח</strong> כולו <strong>כמה הוי</strong> <small>[הוא]?</small> <strong>עשר אמות,</strong> ומעתה, לאופן זה שנאמר עתה, נמצא כי <strong>שית</strong> <small>[שש]</small> אמות מהן (מרצפת העזרה, מקום המזבח, ועד לכניסת הסובב) הריהן באמות שהן <strong>בני חמשה חמשה</strong> טפחים, ובכללן יש איפוא שלושים טפחים. <strong>ו</strong>אילו <strong>ארבעי</strong> <small>[ארבע]</small> האמות שמעליהן בגובה המזבח, מכניסת הסובב ועד שפת הקרנות (שלוש אמות למזבח, וגובה אמה נוסף של הקרנות) הריהן <strong>בני שיתא שיתא</strong> <small>[ששה ששה]</small> טפחים. והרי זה עשרים וארבעה טפחים.
  ולפי זה נמצא שה<strong>מזבח כמה</strong> טפחים <strong>הוי</strong> <small>[הוא]</small> גובהו? <strong>חמשין</strong> <small>[חמישים]</small> <strong>וארבעה</strong> טפחים. ומעתה, גובה <strong>פלגיה</strong> <small>[חציו]</small> של ה<strong>מזבח כמה</strong> טפחים <strong>הוי</strong> <small>[הוא]?</small> <strong>עשרים ושבעה</strong> טפחים. ושיעור הגובה <strong>מ</strong>שפת <strong>ק</strong> <strong>רנות</strong> המזבח <strong>ועד</strong> ה<strong>סובב כמה</strong> טפחים <strong>הוי</strong> <small>[הוא]?</small> <strong>עשרים וארבעה</strong> (כשיעור ארבע אמות שכל אחת מהן היא בת ששה טפחים). ומעתה, <strong>כמה</strong> טפחים <strong>בציר</strong> <small>[חסר]</small> לעשרים וארבעה הטפחים הללו כדי להגיע <strong>לפלגיה</strong> <small>[לחציו]</small> של ה<strong>מזבח? תלתא</strong> <small>[שלושה]</small> טפחים. <strong>ו</strong>אולם על כך יש להקשות, שהרי <strong>תנן</strong> <small>[שנינו</small> במשנה<small>]</small> כי <strong>חוט של סקרא</strong> (צבע אדום) היה <strong>חוגרו</strong> (משורטט) <strong>באמצע</strong> המזבח, <strong>כדי להבדיל בין דמים העליונים</strong> (דמי הקרבנות שדינם להינתן על חלקו העליון של קיר המזבח) <strong>לדמים התחתונים</strong> (דמי הקרבנות שדינם להינתן על חלקו התחתון של קיר המזבח).
 <strong>אלא</strong> מעתה שאמרנו כי בין הסובב לבין חוט הסיקרא (הנתון בחצי המזבח) יש מרחק של שלושה טפחים, <strong>הא דתניא</strong> <small>[זו ששנינו</small> בברייתא<small>]</small> <strong>גבי</strong> <small>[אצל,</small> בענין<small>]</small> דרך הקרבתה של <strong>עולת העוף</strong> (שהיא מן הקרבנות שדמיהם ניתנים בחלקו העליון של קיר המזבח): <strong>היה</strong> הכהן <strong>עולה בכבש</strong> המזבח (הנמצא בדרום המזבח) אל המזבח, <strong>ו</strong>כאשר הגיע לסובב הוא <strong>פנה</strong> ימינה <strong>לסובב, ו</strong>שם היה מהלך לכיוון מזרח, וכך הוא <strong>בא לו</strong> בתחילה <strong>לקרן דרומית מזרחית,</strong> שהוא מקום מליקתה של עולת העוף. <strong>ומולק</strong> (חותך בצפורן שבאגודל ידו הימנית) <strong>את ראשה</strong> של עולת העוף, <strong>ממול ערפה</strong> (מאחורי צוארה), <strong>ומבדיל</strong> את הראש מן הגוף. <strong>ומוצה את דמה על קיר המזבח,</strong> שמצמיד את בית מליקתה ולוחץ באופן שיימצה מדמה על המזבח. <strong>ואם</strong> הכהן <strong>עשאה</strong> את מיצוי דם עולת העוף שלא במקומו הראוי, אלא <strong>למטה מ</strong>מקום עמידת <strong>רגליו</strong> של הניצבות בסובב, <strong>אפילו אמה אחת</strong> — עולת העוף <strong>כשירה,</strong> שכן ניתנו דמיה במקום שהוא עדיין למעלה בחציו העליון של המזבח.
  ואולם לשיטתך שבין הסובב לחוט הסיקרא מרחק של שלושה טפחים בלבד, זה הממצה את דמי עולת העוף במרחק של אמה בת חמישה טפחים מתחת לסובב — <strong>הא קא יהיב</strong> <small>[הרי הוא נותן]</small> את הדמים של <strong>ה</strong><strong>עליונה</strong> (קרבנות שדין דמם להינתן בחלקו העליון של המזבח) <strong>למטה משני טפחים</strong> (מתחת לחוט הסיקרא), והרי זה בחלקו התחתון של המזבח!
 <strong>אלא</strong> מכאן שיש לחזור מהבנת הכתוב כמתייחס לגובה המזבח, ויש לפרשו כמדבר ברוחב הכניסות של חלקי המזבח. וכך יתבאר הכתוב: <strong>"חיק האמה"</strong> — זה רוחב ה<strong>כניסה</strong> של היסוד פנימה אל תחום המזבח, שהיא רחבה חמישה טפחים. <strong>"אמה רחב"</strong> — זה רוחב ה<strong>כניסה</strong> של הסובב, שאף הוא חמישה טפחים. <strong>"גבולה אל שפתה סביב</strong> זרת האחד" — זה רוחב ה<strong>כניסה</strong> של הקרנות, שאף הן של אמה בת חמישה טפחים.
  ומעתה יובן הדין האמור בעולת העוף, שגובה ה<strong>מזבח</strong> הוא עשר אמות (שכל אחת היא בת ששה טפחים) <strong>כמה</strong> טפחים <strong>הוה ליה</strong> <small>[יש לו]?</small> <strong>שיתין</strong> <small>[שישים].</small> ולפי זה, <strong>פלגיה</strong> <small>[חציו]</small> של גובה ה<strong>מזבח כמה</strong> טפחים <strong>הוי</strong> <small>[הריהו]?</small> <strong>תלתין</strong> <small>[שלושים].</small> הגובה <strong>מ</strong>שפת ה<strong>קרנות ועד</strong> ה<strong>סובב כמה</strong> טפחים <strong>הוי</strong> <small>[הריהו]?</small> <strong>עשרים וארבעה.</strong> ומעתה, <strong>כמה</strong> טפחים <strong>בציר</strong> <small>[חסר]</small> לעשרים וארבעה הטפחים הללו על מנת להגיע <strong>לפלגיה</strong> <small>[לחציו]</small> של ה<strong>מזבח,</strong> שהוא שלושים טפחים? <strong>ששה</strong> טפחים. <strong>ו</strong>אכן כך גם <strong>תנן</strong> <small>[שנינו]</small> בדין עולת העוף ש<strong>אם עשאה למטה מרגליו אפילו אמה אחת,</strong> שהיא ששה טפחים — <strong>הריהי</strong> <strong>כשרה,</strong> שהרי עדיין ניתנו הדמים במחציתו העליונה של המזבח. ונמצא החשבון עולה יפה.
  ושואלים:  <strong>במאי אוקימתא</strong> <small>[במה העמדת]</small> עתה את הכתוב? <strong>ב</strong>רוחב ה<strong>כניסה</strong> של היסוד והסובב והקרנות אל תוך תחום המזבח, <strong>ו</strong>אולם <strong>מי מצית מוקמת לה</strong> <small>[האם אתה יכול להעמיד אותה]</small> <strong>בכניסה? והא תנן</strong> <small>[והרי שנינו</small> במשנה במסכת מידות<small>]</small> כי <small>ה</small><strong>מזבח היה</strong> עשוי כעין ריבוע על גבי ריבוע: מידותיו של הריבוע התחתון היו <strong>שלשים ושתים</strong> אמה <strong>על שלשים ושתים</strong> אמה, <strong>עלה</strong> ריבוע זה לגובה <strong>אמה וכנס</strong> (ונכנס) כלפי פנימה מכל צידיו ברוחב <strong>אמה</strong> עד לתחילת בנין הריבוע שעל גביו — <strong>זהו</strong> הנקרא <strong>יסוד</strong> המזבח. <strong>נמצא</strong> כי מידותיו של הריבוע השני הינן <strong>שלשים</strong> אמה <strong>על שלשים</strong> אמה.
  ומעתה אם אכן רוחב כניסת היסוד הוא באמה בת חמישה טפחים, ולא ששה, נמצא איפוא שמידותיו של הריבוע השני, מעל היסוד אינן שלושים אמה על שלושים אמה, אלא <strong>שלשים</strong> אמה <strong>ו</strong>עוד <strong>שני טפחים</strong> (טפח נוסף מצד זה וטפח נוסף מצד זה) <strong>הוי</strong> <small>[הוא],</small> שהרי המזבח נמדד באמה בת ששה טפחים, ואם הכניסה של היסוד נמדדה באמה בת חמישה טפחים נמצא שרוחב המזבח פרט ליסוד הוא מאה ושמונים ושתים טפחים, שהם שלושים אמות וטפחיים.
 <strong>ותו</strong> <small>[ועוד]</small> יש להקשות על הסבר זה, שהרי שנינו עוד בהמשך אותה משנה כי הריבוע השני שבמזבח <strong>עלה</strong> לגובה <strong>חמש</strong> אמות, <strong>ו</strong>שם אף הוא <strong>כנס</strong> כלפי פנים ברוחב <strong>אמה</strong> עד לתחילת הריבוע שעל גביו. ו<strong>זהו</strong> הריבוע השני, הוא המכונה <strong>סובב</strong> (שבניגוד ליסוד, הקיף את כל צידי המזבח). <strong>נמצא</strong> כי מידותיו של ריבוע זה הינן <strong>עשרים ושמונה</strong> אמות <strong>על עשרים ושמונה</strong> אמות. וכן יש לשאול: אם אמנם רוחב הכניסות של היסוד ושל הסובב הן באמה בת חמישה טפחים, נמצא איפוא שמידותיו של ריבוע זה <strong>עשרים ושמונה</strong> אמות <strong>ו</strong>עוד <strong>ארבע טפחים הוי</strong> <small>[הוא],</small> שנים היתרים על אמת היסוד, ושנים היתרים על אמת הסובב!
 <strong>וכי תימא</strong> <small>[ואם תאמר]</small> בתירוץ השאלות הללו, כי אמנם אין אלה שלושים אמה מכוונות (מידותיו של היסוד) ועשרים ושמונה אמות (מידותיו של הסובב), שהרי נוספו עליהם שני טפחים (ביסוד), וארבעה טפחים (ביסוד ובסובב גם יחד). ואולם <strong>כיון</strong> ש<strong>לא הוי</strong> <small>[שאין זה]</small> כדי מידת <strong>אמה</strong> שלימה, לכך <strong>לא חשיב ליה</strong> <small>[לא חישב אותו</small> התנא במסכת מידות<small>],</small> יש להקשות עוד: שהרי שנינו עוד באותה משנה כי מעל גבי ריבוע זה של הסובב, בארבע פינותיו, נבנו ריבועים בעלי חלל, לתוכם היו נכנסים דמים של הקרבנות הניתנים על קרן המזבח, והם הקרנות. וה<strong>מקום</strong> של כל אחת <strong>מן ה</strong><strong>קרנות</strong> הללו הריהו <strong>אמה מזה</strong> לאורך המזבח, <strong>ואמה מזה</strong> לרוחבו. ו<strong>נמצא</strong> איפוא שמידתו של השטח הפנוי שעל גבי גג המזבח, חוץ משטח הקרנות עצמן והשטח שביניהן הוא <strong>עשרים ושש</strong> אמות <strong>על עשרים ושש</strong> אמות. ואולם אם נפרש בכתוב זה כי רוחב הכניסות היה נמדד באמה בת חמישה טפחים (ואף הקרנות, היו אמה בת חמישה טפחים, כמפורש בה), נמצא איפוא כי יש ברוחב המזבח ששה טפחים יתרים על מספר האמות הנזכרות במשנה במסכת מידות, שנים ליסוד, שנים לסובב ושנים לקרנות.
  ומעתה השטח הפנוי על גבי גג המזבח הוא לא עשרים ושש אמות על עשרים ושש אמות, אלא <strong>עשרין ושבע</strong> אמות על עשרים ושבע אמות <strong>הוו</strong> <small>[היו],</small> שהרי זו אמה שלימה (ולא טפחים בודדים) הנוספת על הנאמר במשנה, ואותן לא <small>היה התנא משמיט</small><small>!</small> ומשיבים: <strong>אכן</strong> <strong>לא דק</strong> <small>[לא דייק]</small> התנא, שראוי היה לשנות "עשרים ושבע אמות על עשרים ושבע אמות". וממשיכים ושואלים עוד ממה ששנינו באותה משנה, כי לפנים ממקום הקרנות היה מקום מיוחד המיועד להילוך רגלי הכהנים הסובבים את המערכה עצמה בשעת עבודה.
  ומידת <strong>מקום הילוך רגלי הכהנים</strong> שם היתה <strong>אמה מזה</strong> לאורך, <strong>ואמה מזה</strong> לרוחב. <strong>נמצא</strong> איפוא כי השטח הפנוי שנותר על גג המזבח <strong>היה</strong> <strong>עשרים וארבע</strong> אמות <strong>על עשרים וארבע</strong> אמות, והוא <strong>מקום המערכה</strong> (מקום הקרבת הקרבנות). ויש לשאול, מאחר שללא מקום הילוך רגלי הכהנים היה השטח הפנוי עשרים ושבע אמות על עשרים ושבע אמות, עתה שהתמעט שטח זה באמה מכאן ואמה מכאן, הרי ששטח מקום המערכה <strong>עשרים וחמשה</strong> אמות על עשרים וחמש אמות <strong>הואי</strong> <small>[הוא],</small> ולא עשרים וארבע אמות על עשרים וארבע אמות, כשנוי במשנה!
 <strong>וכי תימא</strong> <small>[ואם תאמר]</small> בתשובה לשאלה זו כי <strong>הכא נמי</strong> <small>[כאן גם</small> <strong>כן]</strong> <strong>לא דק</strong> <small>[לא דייק]</small> התנא בדבריו — אינך יכול לומר כן, <strong>והא כתיב</strong> <small>[והרי נאמר]</small> עוד בהמשך אותו כתוב שבספר יחזקאל אודות מקום המערכה ("האריאל") עצמה: <strong>"והאריאיל שתים עשרה ארך בשתים עשרה רחב רבוע</strong> אל ארבעת רבעיו" (יחזקאל מג, טז). <strong>יכול</strong> הוא באמת כך, <strong>ש</strong>מקום המערכה <strong>אינו אלא שתים עשרה</strong> אמה <strong>על שתים עשרה</strong> אמה בלבד? <strong>כשהוא,</strong> הכתוב, שב ו<strong>אומר "אל ארבעת רבעיו"</strong> — הרי זה <strong>מלמד שבאמצע</strong> המזבח <strong>הוא מודד שתים עשרה אמה לכל רוח ורוח.</strong> ונמצא ששטח מקום המערכה הריהו עשרים וארבע אמות על עשרים וארבע אמות, ולא עשרים וחמש אמות על עשרים וחמש אמות!
 <strong>וכי תימא</strong> <small>[ואם תאמר]</small> בתשובה לשאלה זו כי לא כל שלושים ושתים האמות על שלושים ושתים האמות (שבבסיס המזבח) היו שוות במידותיהן, אלא שעשרים ושש מהן אכן היו של ששה טפחים, ואולם <strong>שית</strong> <small>[שש]</small> אמות <strong>מינייהו מעיקרא</strong> <small>[מהן, מתחילה,</small> בבסיס המזבח<small>]</small> ש<strong>באמה בת חמשה</strong> טפחים <strong>מייתי להו</strong> <small>[מביא,</small> מדד <small>אותן]</small> — יש לדחות תשובה זו, שהרי <strong>אם כן</strong> נאמר, נמצא כי שטח בסיס המזבח הוא מאה ושמונים וששה טפחים שהם לא שלושים ושתים אמה על שלושים ושתים אמה, אלא שלושים ואחת אמה על שלושים ואחת אמה, ומעתה איפוא <strong>רווחא</strong> <small>[התרחבה]</small> <strong>לה</strong> ה<strong>עזרה</strong> (בה עומד המזבח) באמה נוספת.
 <strong>דתנן</strong> <small>[ש</small>כן <small>שנינו</small> במשנה במסכת מידות<small>]:</small> <strong>כל העזרה</strong> מתחילת עזרת ישראל ועד לאחורי בית קודש הקדשים <strong>היתה אורך</strong> מן המזרח למערב <strong>מאה ושמונים ושבע</strong> אמה <strong>על רוחב</strong> מן הצפון לדרום <strong>מאה ושלשים וחמש</strong> אמה. ומפרטים: כיצד אורך העזרה <strong>ממזרח למערב</strong> הוא <strong>מאה שמונים ושבע</strong> אמות: עזרת ישראל, שהיא <strong>מקום דריסת רגלי ישראל</strong> — <strong>אחת עשרה אמה</strong> מתוך אורך העזרה כולה. <strong>ו</strong>לפנים ממנה עזרת כהנים, שהיא <strong>מקום דריסת רגלי הכהנים</strong> (שאסור לישראל להיכנס לשם), ועד למקום המזבח — אף הוא <strong>אחת עשרה אמה.</strong> אורך <strong>המזבח</strong> עצמו — <strong>שלשים ושתים</strong> אמה. <strong>בין אולם ולמזבח</strong> — עוד <strong>עשרים ושתים אמה. ההיכל</strong> (וקודש הקדשים בכללו) — <strong>מאה אמה.</strong> ועוד <strong>אחת עשרה אמה</strong> נוספים מחוץ להיכל <strong>ל</strong><strong>אחורי בית הכפורת.</strong> ונמצא אם כן אורך כל העזרה מאה ושמונים ושבע אמות, ואולם לפי דבריך, אורך העזרה הוא מאה שמונים ושמונה אמות!
 <strong>אלא</strong> חוזרים אף מדרך פירוש זו של הכתוב ביחזקאל (מג, יג), ומציעים לפרש כך את הכתוב: <strong>"חיק האמה"</strong> — דיבר הכתוב <strong>ב</strong>שיעור <strong>גובהה</strong> של האמה שביסוד. <strong>"אמה רחב"</strong> — דיבר הכתוב בשיעור ה<strong>כניסה</strong> של הסובב. <strong>"גבולה אל שפתה סביב"</strong> —
## דף צח.
 דיבר הכתוב בשיעור אמה של קרנות המזבח, <strong>לא שנא הכי</strong> <small>[אינו שונה</small> דווקא <small>כך]</small> לענין גובהן של הקרנות, <strong>ולא שנא הכי</strong> <small>[ואינו שונה</small> דווקא <small>כך]</small> לענין רוחב כניסתן של הקרנות, שבשניהם שיעור האמה הוא בחמישה טפחים.
  ומעתה נאמר כך בתיאור מידות המזבח: גובהו של <strong>מזבח</strong> (שהוא עשר אמות) <strong>כמה הוי</strong> <small>[הוא]?</small> שמונה מאמות גובהו הן בנות ששה טפחים, ואילו שתים מאמות גובהו (של אמת היסוד ושל הקרנות) הריהן בנות חמישה טפחים, נמצא סך גובהו <strong>חמשין ותמניא</strong> <small>[חמישים ושמונה]</small> טפחים. <strong>פלגיה</strong> <small>[חציו]</small> של גובה ה<strong>מזבח, כמה הוי</strong> <small>[הוא]</small> לפי זה? <strong>עשרין ותשעה</strong> טפחים. <strong>מ</strong>שפת ה<strong>קרנות ועד</strong> לגובה ה<strong>סובב כמה</strong> טפחים <strong>הוו</strong> <small>[הם]?</small> <strong>עשרין ותלתא</strong> <small>[עשרים ושלושה],</small> חמישה טפחים של גובה הקרנות ועוד שלוש אמות בנות ששה טפחים, ובכללן עשרים ושלושה טפחים, ומעתה נשאל:
 <strong>כמה</strong> טפחים <strong>בציר</strong> <small>[חסר]</small> מגובה הסובב (עשרים ושלושה טפחים) <strong>לפלגיה</strong> <small>[לחציו]</small> של ה<strong>מזבח</strong> (שהוא עשרים ותשעה טפחים)? <strong>שיתא</strong> <small>[ששה]</small> טפחים. <strong>ו</strong>אכן כך גם <strong>תנן</strong> <small>[שנינו]</small> בדינה של עולת העוף <small>(כמובא בעמוד הקודם) ש</small><strong>אם</strong> הכהן <strong>עשאה</strong> (מיצה את דמה) במקום במזבח שהוא <strong>למטה מרגליו</strong> של הכהן הניצבות בסובב, <strong>אפילו</strong> עד כדי <strong>אמה אחת</strong> — הריהי <strong>כשירה.</strong> שהרי זה עדיין במחצית העליונה של המזבח, ונמצא שניתנו הדמים כהלכתם.
  ומוסיפים:  <strong>דיקא נמי</strong> <small>[מדויק גם כן]</small> הוא הסבר זה שניתן עתה לכתוב ביחזקאל, שכוונת הכתוב המתייחס לאמה שביסוד המזבח היא לגובהו, ואילו זה המתייחס לאמה שבסובב המזבח היא לרוחבו, <strong>דכתיב</strong> <small>[ש</small>כן <small>נאמר]</small> בכתוב לשונות שונים, שביחס ליסוד המזבח אחז הכתוב לשון <strong>"חיק האמה"</strong> ואילו ביחס לסובב המזבח אמר הכתוב <strong>"ואמה רחב"</strong> — להדגיש שזו אמת רוחב, בעוד הקודמת הריהי אמת גובה. ומסכמים: אכן, <strong>שמע מינה</strong> <small>[למד מכאן]</small> שכך הוא פירוש הפסוק.
 <big>א</big> למעלה (צז,א) הובאה מחלוקתם של ר' מאיר ור' יהודה, שלדעת ר' מאיר כל האמות היו בינוניות (חוץ משל מזבח הזהב ושל הקרן והסובב והיסוד של מזבח הנחושת), ולא פירש ר' מאיר בדבריו מהי "אמה בינונית". ולכך שואלים: <strong>ו</strong>בת <strong>כמה</strong> טפחים היא <strong>אמה בינונית? אמר ר' יוחנן:</strong> אמה בינונית היא בת <strong>ששה טפחים. אמר ר' יוסי בר אבין: אף אנן נמי תנינא</strong> <small>[אנו גם כן שנינו]</small> כן במשנתנו, שהרי שנינו בה ש<strong>ר' מאיר אומר</strong> כי <strong>השלחן</strong> עליו ערכו את לחם הפנים (שנאמר בכתוב שארכו שתי אמות. שמות כה, כג) <strong>ארכו</strong> היה <strong>שנים עשר</strong> טפחים, <strong>ורחבו</strong> (שנאמר בכתוב שהוא אמה. שם) היה <strong>ששה</strong> טפחים. והרי שסתם אמה (שלא נתפרש בה אחרת) הריהי בת ששה טפחים.
  ושואלים: מתוך שמכונה אמה בת ששה טפחים "אמה בינונית", האם  <strong>מכלל</strong> הדברים יש להסיק <strong>דהויא</strong> <small>[שיש]</small> <strong>אמה דנפישא מינה</strong> <small>[שגדולה ממנה],</small> ויש בה יותר מששה טפחים? ומשיבים: <strong>אין</strong> <small>[כן]</small> יש אמה שכזו, <strong>והא תנן</strong> <small>[וזו ששנינו</small> במשנה<small>]:</small> <strong>שתי אמות</strong> (כלי מידה באורך אמה) <strong>היו בשושן הבירה</strong> (מקום מיוחד מעל לשער המזרחי של הר הבית), <strong>אחת</strong> מן האמות היתה מונחת <strong>על קרן מזרחית צפונית, ואחת</strong> היתה מונחת <strong>על קרן מזרחית דרומית.</strong> זו <strong>ש</strong>היתה <strong>על קרן מזרחית צפונית,</strong> היתה <strong>יתירה על</strong> האמה <strong>של משה</strong> שהשתמש בה לצורך בניית המשכן, כדי <strong>חצי אצבע.</strong> ואילו זו <strong>ש</strong>היתה <strong>על קרן מזרחית דרומית היתה יתירה עליה</strong> על האמה הזו כדי <strong>חצי אצבע</strong> נוספת. <strong>נמצאת</strong> האמה היותר גדולה מביניהן <strong>יתירה על</strong> האמה <strong>של משה</strong> כדי <strong>אצבע.</strong>
 <strong>ולמה אמרו</strong> חכמים שתהיינה שתי אמות, <strong>אחת גדולה ואחת קטנה? כדי שיהו האומנין</strong> (בעלי מלאכה) העושים מלאכה במקדש <strong>נוטלין ב</strong>חישוב שכרם, כך וכך דינרים לאמה לפי אמה <strong>קטנה,</strong> האמה של משה. <strong>ומחזירין בגדולה,</strong> כלומר, עושים בפועל לפי מידתה של אחת משתי אמות אלה, <strong>כדי שלא יבואו לידי מעילה,</strong> שמא יטלו מן ההקדש יותר מן הראוי.
  ושואלים: ולטעם זה  <strong>ותרתי</strong> <small>[ושתי]</small> מידות שהיו בשושן הבירה היתירות על אמה של משה <strong>למה לי?</strong> והלא די באחת! ומשיבים: <strong>חדא</strong> <small>[אחת]</small> הקטנה שביניהן, שהיתה על קרן מזרחית צפונית — <strong>ל</strong>מלאכת <strong>כספא ודהבא</strong> <small>[כסף וזהב],</small> שכיון שמלאכתם של אלה היא יקרה, והפסדם של האומנים גדול, אפילו בהפרש מועט. ולכך יתירה היא על מידת אמה של משה רק בחצי אצבע. <strong>ו</strong>אילו <strong>חדא</strong> <small>[אחת]</small> הגדולה שביניהן, יתירה על של משה באצבע שלימה, שהיתה על קרן מזרחית דרומית — <strong>ל</strong>מלאכת <strong>בניינא</strong> <small>[בנין]</small> אבן ועץ.
 <big>ב</big> ומתוך שהוזכרה למעלה שושן הבירה שבשער המזרח, מוסיפים בענין זה. <strong>תנן התם</strong> <small>[שנינו שם</small> במשנה במסכת מידות<small>]</small> כי אחד מחמשת השערים שהיו בחומת הר הבית, היה <strong>שער המזרח</strong> ש<strong>עליו שושן הבירה צורה</strong> (מצויירת). ושואלים: <strong>מאי טעמא</strong> <small>[מה טעם]</small> צוירה שושן הבירה על שער חומת הר הבית?
  ומביאים שנחלקו בהסבר הדבר <strong>רב חסדא ורב יצחק בר אבדימי,</strong> <strong>חד</strong> <small>[אחד]</small> מהם <strong>אמר</strong> שהוא <strong>כדי שידעו</strong> העוברים בשער זה <strong>מהיכן באו,</strong> שבאו מגלות זו, ויודו למלכות פרס על שחרורם מעול גלות. <strong>וחד</strong> <small>[ואחד]</small> מהם <strong>אמר</strong> שהוא <strong>כדי ש</strong>בכל עת שיעברו בשער זה יזכרו במלכות פרס ו<strong>תהא אימת מלכות</strong> פרס <strong>עליהן,</strong> ולא יבואו למרוד בה.
  ומביאים כי מעין <strong>זה</strong> <strong>אמר רבי ינאי</strong> כהנהגה הראויה: <strong>לעולם תהא אימת מלכות עליך, ש</strong>כך <strong>נ</strong> <strong>אמר</strong> לפרעה מלך מצרים על ידי משה, בהתראה על מכת בכורות: <strong>"וירדו כל עבדיך אלה אלי והשתחוו לי</strong> <strong>לאמר</strong> צא אתה וכל העם אשר ברגליך ואחרי כן אצא..." (שם יא, ח), <strong>שאמר משה כן על עבדיו של פרעה,</strong> <strong>ואילו לדידיה</strong> <small>[לו,</small> לפרעה <small>עצמו]</small> שכך הוא עצמו יעשה, <strong>לא קאמר ליה</strong> <small>[לא אמר לו],</small> מפני אימת המלכות שנהג בה.
 <strong>ר' יוחנן אמר:</strong> כך אכן ראוי לנהוג, ואולם המקור לכך הוא <strong>מהכא</strong> <small>[מכאן],</small> מהנהגתו של אליהו לפני אחאב מלך ישראל, <strong>ש</strong>כן <strong>נ</strong> <strong>אמר: "ויד ה' היתה אל אליהו וישנס מתניו וירץ לפני אחאב עד באכה יזרעאלה"</strong> (מלכים א יח, מו), שמפני כבוד המלכות עשה זאת.
 <big>ג</big> ומתוך שהובאה מחלוקת רב חסדא <strong>ורב יצחק בר אבדימי מביאים מחלוקת נוספת שנחלקו בה חכמים אלה. נאמר בתיאור עצי הפרי אשר יגדלו בשני צידי הנחל שעתיד לצאת מבית המקדש</strong> "ועל הנחל יעלה על שפתו מזה ומזה כל עץ מאכל לא יבול עלהו ולא יתום פריו לחדשיו יבכר כי מימיו מן המקדש המה יוצאים והיה פריו למאכל <strong>ועלהו לתרופה"</strong> (יחזקאל מז, יב). ונחלקו <strong>רב חסדא ורב יצחק בר אבדימי</strong> בפירוש הביטוי "תרופה" האמור בכתוב זה.
 <strong>חד</strong> <small>[אחד]</small> מהם <strong>אמר</strong> שהכוונה <strong>להתיר פה</strong> ("תרופה" — מתיר פה) <strong>ש</strong>מצוי <strong>למעלה,</strong> בחלקו העליון של גוף האדם, בראש. שעלי עץ זה ישחררו את סוגרי פיהם של האלמים, שאינם יכולים לדבר בפיהם, ויוכלו מעתה לדבר. <strong>וחד</strong> <small>[ואחד]</small> מהם <strong>אמר</strong> שהכוונה <strong>להתיר פה</strong> <strong>ש</strong>מצוי <strong>למטה,</strong> בחלקו התחתון של גוף האדם, רחם האשה. שעליו של עץ זה יביאו את הנשים העקרות שתלדנה. ומביאים עוד מה ש<strong>איתמר</strong> <small>[נאמר]</small> שכיוצא בדבר נחלקו אמוראים אחרים בפירוש פסוק זה, ובלשון מפורשת יותר. ש<strong>חזקיה אמר</strong> בפירוש הדברים: <strong>להתיר פה אלמים,</strong> שיתחילו לדבר, ואילו <strong>בר קפרא אמר</strong> בפירוש הדברים: <strong>להתיר פה עקרות,</strong> שתלדנה.
 <big>ד</big> ושבים לתיאור סדר עריכת לחם הפנים על השולחן. <strong>תנו רבנן</strong> <small>[שנו חכמים]</small> על הנאמר בלחם הפנים "ולקחת סולת ואפית אותה <small>שתים עשרה חלות שני עשרונים יהיה החלה האחת. ושמת אותם שתים מערכות שש המערכת על השולחן הטהור לפני ה' " (ויקרא כד, ה—ו):</small> <strong>אילו</strong> היה <strong>נאמר</strong> בכתוב רק <strong>"ולקחת סלת ואפית אתה שתים עשרה חלות</strong> שני עשרונים יהיה החלה האחת. <strong>ושמת אותם שתים מערכות", ולא</strong> היה <strong>נאמר</strong> בו המשך הכתוב <strong>"שש</strong> המערכת" — <strong>הייתי אומר</strong> שאינו חייב לעשות שתי מערכות של שש חלות, אלא יכול הוא לעשות מערכת <strong>אחת של ארבע</strong> חלות, <strong>ו</strong>מערכת <strong>אחת</strong> נוספת <strong>של שמונה</strong> חלות, ואין הקפדה בדבר, שתהיינה שתי המערכות שוות זו לזו. <strong>לכך נאמר "שש</strong> המערכת".
  ומוסיפים:  <strong>ואילו</strong> היה <strong>נאמר</strong> בכתוב רק "ושמת אותם <strong>שתים מערכות שש המערכת" ולא</strong> היה <strong>נאמר</strong> גם כן <strong>"שתים עשרה</strong> חלות" — <strong>הייתי אומר</strong> שמספרן הכולל של החלות אינו שתים עשרה אלא אף יותר, ולא בא הכתוב "שש המערכת" אלא לומר שמלבד שתי המערכות (שבכל אחת מהן יש שש חלות) יכול להביא עוד שש חלות, ונמצא שהוא מביא שמונה עשרה חלות, <strong>שלש</strong> מערכות <strong>של שש שש</strong> חלות בכל אחת. <strong>לכך נאמר "שתים עשרה".</strong>
 ומוסיפים: <strong>ואילו</strong> היה <strong>נאמר</strong> בכתוב רק "ואפית אותה <strong>שתים עשרה חלות</strong> שני עשרונים... ושמת אותם <strong>מערכות</strong> המערכת על השולחן הטהור...", <strong>ולא</strong> היה <strong>נאמר</strong> גם כן <strong>"שתים" ו"שש"</strong> — <strong>הייתי אומר</strong> ששתים עשרה החלות הללו תתחלקנה ל<strong>שלשה</strong> מערכות, <strong>של</strong> <strong>ארבע ארבע</strong> חלות כל אחת. <strong>לכך נאמר</strong> אף <strong>"שתים</strong> מערכות", <strong>ו"שש</strong> המערכת". <strong>הא</strong> <small>[הרי]</small> למדנו מכאן כי <strong>עד</strong> (כל עוד) <strong>שלא יאמרו שלשה מקראות הללו לא למדנו</strong> איך צריך לעשות.
 <strong>הא</strong> <small>[הרי]</small> <strong>כיצד</strong> נוהגים בפועל בעריכת לחם הפנים על השולחן? <strong>נותן שתים מערכות של שש שש</strong> חלות בכל אחת מהמערכות. <strong>ואם</strong> עבר ו<strong>נתן</strong> מערכת <strong>אחת של ארבע</strong> חלות, <strong>ו</strong>מערכת <strong>אחת של שמונה</strong> חלות — <strong>לא יצא</strong> ידי חובה. ואם הוסיף שתי חלות ונתן <strong>שתים</strong> מערכות <strong>של שבע שבע</strong> חלות בכל אחת מהן. <strong>רבי אומר: רואין את העליונה,</strong> החלה שניתנה אחרונה נוסף לשש החלות של מצוה, <strong>כאילו</strong> היא <strong>אינה,</strong> וכשר. ומקשים על כך: <strong>והא בעינן</strong> <small>[והרי צריכים אנו]</small> שתהא הלבונה מונחת על גבי לחם הפנים וכפי שנאמר <strong>"ונתת על</strong> המערכת לבונה זכה והיתה ללחם לאזכרה...." (שם ז), ואילו באופן זה, נמצא שיש חלת חולין המפסיקה בין הלבונה לבין לחמי הפנים!
 <strong>אמר ליה</strong> <small>[לו]</small> <strong>רב חסדא לרב המנונא, ואמרי לה</strong> <small>[ויש אומרים]</small> שאמר זאת <strong>רב המנונא לרב חסדא</strong> בתשובה לשאלה זו: <strong>רבי</strong> הולך בהלכה זו שלימדנו, <strong>לטעמיה</strong> <small>[לטעמו,</small> לשיטתו<small>],</small> שכן <strong>אומר</strong> רבי בפירוש המלה <strong>"על"</strong> האמורה בכתוב "ונתת על המערכת לבונה זכה" שאין משמעה על ממש, אלא <strong>בסמוך.</strong> ומאחר והלבונה נתונה בסמוך ללחמי הפנים אין בחלה זו המונחת למעלה כדי לחצוץ. <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>רבי אומר</strong> כי פירוש האמור בכתוב <strong>"ונתת על המערכת לבנה זכה"</strong> כוונת המלה <strong>"על"</strong> הריהי <strong>בסמוך,</strong> ולא על ממש. ומוכיח רבי את דבריו: <strong>אתה אומר</strong> כי משמע הלשון <strong>"על"</strong> הריהו <strong>בסמוך, או</strong> שמא משמעו <strong>אינו אלא על ממש? כשהוא</strong> הכתוב <strong>אומר</strong> <strong>"וסכת על הארן את הפרכת"</strong> (שמות מ, ג), והרי הפרוכת ודאי איננה נתונה על הארון ממש, אלא חוצצת בין הקודש לבין קודש הקדשים, אלא ודאי <strong>הוי אומר</strong> כי משמע המלה <strong>"על"</strong> הריהו <strong>בסמוך,</strong> ולא על ממש.
 <big>ה</big> שנינו במשנתנו ש<strong>כל הכלים שבמקדש</strong> היה אורכן נתון לאורכו של בית המקדש, מן המזרח למערב. ועוד בענין זה <strong>תנו רבנן</strong> <small>[שנו חכמים]</small> בברייתא כי <strong>כל הכלים שבמקדש</strong> היה <strong>ארכן</strong> נתון <strong>לארכו של</strong> ה<strong>בית, חוץ מ</strong>ה<strong>ארון ש</strong>היה <strong>ארכו</strong> נתון לא לאורכו של בית המקדש אלא <strong>לרחבו של</strong> ה<strong>בית,</strong> מצפון לדרום. <strong>וכך היה</strong> הארון <strong>מונח, וכך היה בדיו מונחין.</strong>
 ושואלים: <strong>מאי קאמר</strong> <small>[מה הוא,</small> התנא שבברייתא זו <small>אומר],</small> מה כוונת הדברים במשפט האחרון? ומשיבים: <strong>הכי קאמר</strong> <small>[כך הוא אומר]:</small> <strong>כך היה</strong> הארון <strong>מונח</strong> דווקא לרוחב בית המקדש, <strong>מ</strong>כיון שעל ידי כך נמצא <strong>ש</strong><strong>בדיו</strong> של הארון (הנמצאים ברוחבו) <strong>כך היה מונחין</strong> לאורכו של הבית.
  ושואלים:  <strong>ובדיו מנלן</strong> <small>[מנין לנו]</small> שכך היו מונחים, לאורך הבית, ממזרח למערב? <strong>דתניא</strong> <small>[ש</small>כן <small>שנויה</small> ברייתא<small>]</small> על הנאמר בבית המקדש שבנה שלמה המלך "ויביאו הכהנים את ארון ברית ה' אל מקומו אל דביר הבית אל קודש הקדשים אל תחת כנפי הכרובים... <strong>ויארכו הבדים</strong> ויראו ראשי הבדים מן הקודש על פני הדביר ולא יראו החוצה..." (מלכים א ח, ו—ח) — <strong>יכול לא היו</strong> הבדים <strong>נוגעין בפרוכת</strong> כלל? לכך <strong>תלמוד לומר</strong> (מלמדנו הנאמר) <strong>"ויראו".</strong> ומן הצד האחר, יש לשאול: <strong>אי</strong> <small>[אם]</small> מן הכתוב <strong>"ויראו"</strong> — <strong>יכול</strong> ש<strong>יהו</strong> הבדים נוגעים ו<strong>מקרעין בפרוכת ויוצאין</strong> החוצה? לכך <strong>תלמוד לומר</strong> "ו<strong>לא יראו החוצה". הא</strong> <small>[הרי]</small> <strong>כיצד</strong> יוסברו שני הלשונות הללו?
## דף צח:
 הבדים היו <strong>דוחקין</strong> אל תוך הפרוכת, <strong>ובולטין בפרוכת,</strong> ולא יוצאים מחוצה לה. <strong>ו</strong>היו הבדים שבפרוכת <strong>דומין כמין שני דדי אשה</strong> שניכרת בליטתם דרך בגדיה, <strong>ש</strong>כן <strong>נ</strong> <strong>אמר</strong> בדימוי זה <strong>"צרור המר דודי לי בין שדי ילין"</strong> (שיר השירים א, יג). והרי שהיו הבדים מונחים לארכו של הבית.
  ושואלים:  <strong>ומנלן</strong> <small>[ומנין לנו]</small> שאכן <strong>בדיו</strong> של הארון <strong>לפותיא</strong> <small>[לרוחבו]</small> של ה<strong>ארון הוו יתבי</strong> <small>[היו ישובים,</small> מונחים<small>],</small> <strong>דילמא</strong> <small>[שמא]</small> <strong>לארכו</strong> של ה<strong>ארון הוו יתבי</strong> <small>[היו ישובים],</small> ואף הארון היה מונח לאורך המקדש ולא לרוחבו! <strong>אמר ר' יהודה:</strong> אי אפשר היה לעשות כן, שהרי רוחבו של הארון אמה וחצי, ואם היו הבדים נתונים לאורכו של הארון, נמצא ששני נושאי הארון שבצידו זה של הארון ושני נושאיו שבצידו השני היו עומדים בין הבדים, לרוחבו של הארון — דבר שאינו אפשרי, שכן <strong>תרי גברי</strong> <small>[שני אנשים]</small> העומדים זה אחרי זה <strong>ב</strong>מקום שכל גודלו הוא <strong>אמתא ופלגא</strong> <small>[אמה וחצי]</small> <strong>לא מסתגי להו</strong> <small>[אינם יכולים ללכת].</small> ואולם כאשר הבדים נתונים לרוחבו של הארון, נמצא ששני נושאי הארון שבכל צד היו עומדים בין הבדים לאורכו של הארון ברווח, שהרי אורכו אמתיים וחצי.
 ומסבירים: <strong>ומנא לן</strong> <small>[ומנין לנו]</small> ש<strong>בארבעה</strong> אנשים <strong>הוו דרו להו</strong> <small>[היו נושאים אותו,</small> את הארון<small>]?</small> — <strong>דכתיב</strong> <small>[ש</small>כן <small>נאמר]</small> בסדר נשיאת הארון על ידי בני קהת "ונסעו הקהתים נושאי המקדש והקימו את המשכן עד בואם" (במדבר י, כא), ויש בפסוק זה פעמיים לשון רבים: האחד, <strong>"ונסעו הקהתים"</strong> — ללמד כי הם <strong>תרי</strong> <small>[שנים]</small> הנושאים את הארון, והשני, <strong>"נשאי המקדש"</strong> — ללמד <strong>נמי תרי</strong> <small>[גם כן</small> כי <small>שנים]</small> נושאים את הארון, שארבעה הם הנושאים את הארון<small>.</small>
 <big>א</big> ועוד בענין מעשה שולחן הפנים שבמקדש. <strong>תנו רבנן</strong> <small>[שנו חכמים]</small> בברייתא: <strong>עשרה שולחנות</strong> (מלבד שולחן הפנים שעשה משה במשכן) <strong>עשה שלמה המלך, ש</strong>כן <strong>נאמר</strong> בתיאור מעשה המקדש שעשה שלמה: <strong>"ויעש שלחנות עשרה וינח בהיכל חמשה מימין וחמשה משמאול"</strong> (דברי הימים ב ד, ח).
 <strong>ו</strong>מסבירים: <strong>אם</strong> <strong>תאמר</strong> שהכוונה היא שהיו <strong>חמשה</strong> שולחנות <strong>מימין הפתח</strong> של ההיכל (ובצידו הצפוני של ההיכל. שהרי פתח ההיכל היה בצידו המזרחי של ההיכל, באמצעו), <strong>וחמשה</strong> השולחנות האחרים היו <strong>משמאל הפתח</strong> של ההיכל (ובצידו הדרומי) — אין לומר כך, שהרי אם כך אתה אומר <strong>אם כן מצינו</strong> (מצאנו) איפוא <strong>ש</strong>ה<strong>שולחן</strong> (חמשת השולחנות שמשמאל לפתח) היה מונח <strong>בדרום</strong> ההיכל, <strong>ו</strong>אילו <strong>התורה אמרה</strong> באשר למקומו של השולחן <strong>"והשלחן תתן על צלע צפון"</strong> (שמות כו, לה)!
 <strong>אלא</strong> הכוונה ב"ימין" ו"שמאל" להשמיענו כי שולחן הפנים <strong>של משה</strong> היה מונח <strong>באמצע</strong> חלקו הצפוני של ההיכל, ומעשרת השולחנות הנוספים שעשה שלמה, היו <strong>חמשה</strong> שולחנות <strong>מימינו</strong> של שולחן משה, <strong>וחמשה</strong> האחרים היו <strong>משמאלו</strong> של שולחן משה, ואולם כולם היו בצפון ההיכל.
 <big>ב</big> ובדומה לעשרת השולחנות הנוספים שעשה שלמה, עוד <strong>תנו רבנן</strong> <small>[שנו חכמים]:</small> נוסף למנורת הזהב שעשה משה היו בבית המקדש <strong>עשר מנורות</strong> זהב ש<strong>עשה שלמה, ש</strong>כן <strong>נ</strong> <strong>אמר</strong> בתיאור המקדש שעשה שלמה: <strong>"ויעש את מנורות הזהב עשר כמשפט ויתן בהיכל</strong> <strong>חמשה מימין ו</strong><strong>חמשה משמאול"</strong> (דברי הימים שם ז).
 <strong>ו</strong>כדרך שהוסבר למעלה לענין השולחנות, כן גם לענין המנורות מסבירים: <strong>אם</strong> <strong>תאמר</strong> שהכוונה שהיו <strong>חמשה</strong> מנורות עומדות <strong>מימין הפתח</strong> (ובצידו הצפוני של ההיכל), <strong>ו</strong><strong>חמשה</strong> מנורות <strong>משמאל הפתח</strong> (ובצידו הדרומי) של ההיכל — אין לומר כך, שהרי <strong>אם כן</strong> אתה אומר <strong>מצינו</strong> איפוא ש<strong>מנורה</strong> (חמש המנורות שמימין הפתח) עומדת <strong>בצפון</strong> ההיכל, <strong>ו</strong>אילו <strong>התורה אמרה</strong> באשר למקומה של <strong>המנורה "ושמת את השולחן מחוץ לפרוכת</strong> <strong>ואת המנורה נכח</strong> <strong>השלחן</strong> על צלע המשכן תימנה והשולחן תתן על צלע צפון" (שמות שם), הרי שהמנורה נמצאת בצידו הדרומי של ההיכל ("צלע תימנה") מול השולחן הנמצא בצידו הצפוני של ההיכל ("צלע צפון")!
 <strong>אלא</strong> הכוונה ב"ימין" ו"שמאל" להשמיענו כי המנורה שעשה <strong>של משה</strong> היתה עומדת <strong>באמצע</strong> חלקו הדרומי של ההיכל, ומעשר המנורות הנוספות שעשה שלמה, היו <strong>חמשה</strong> עומדות <strong>מימינה</strong> של מנורת משה, <strong>וחמשה</strong> האחרות היו עומדות <strong>משמאלה</strong> של מנורת משה, ואולם כולן בדרום ההיכל.
 <big>ג</big> למעלה הובאו ברייתות בעניינם של עשרת השולחנות ועשר המנורות הנוספים שעשה שלמה. ועוד בעניינם של אלה מובאות שתי ברייתות העוסקות בענין מקומם במקדש. <strong>תני חדא</strong> <small>[שנויה</small> ברייתא <small>אחת]</small> האומרת כי השולחנות והמנורות הללו <strong>מחצי בית ולפנים</strong> (בחציו הפנימי, מכיוון מזרח למערב, של בית המקדש) <strong>היו מונחין. ותני חדא</strong> <small>[ושנויה</small> ברייתא <small>אחת]</small> האומרת כי <strong>משליש הבית ולפנים</strong> (בשליש הפנימי של בית המקדש) <strong>היו מונחין,</strong> והרי זו סתירה!
 <strong>ו</strong>מתרצים: <strong>לא קשיא</strong> <small>[אין</small> זה <small>קשה],</small> שאין <small>הברייתות חלוקות ביניהן אלא בלשון, שכן</small> <strong>מר</strong> <small>[חכם זה]</small> שבברייתא האומרת שמקומם של השולחנות והמנורות הללו היה משליש הבית ולפנים, <strong>קא חשיב</strong> <small>[הריהו מחשיב]</small> את <strong>בית קדשי הקדשים</strong> (שאורכו עשרים אמה, ממזרח למערב) <strong>בהדי</strong> <small>[יחד עם]</small> ה<strong>היכל</strong> (שאורכו ארבעים אמה, ממזרח למערב), ששניהם נקראים בלשונו "בית". ונמצא איפוא שאורך שניהם ששים אמה, והשליש הפנימי הינו איפוא עשרים אמה הפנימיות של ההיכל. ואילו <strong>מר</strong> <small>[חכם זה]</small> שבברייתא הראשונה האומרת כי מקומם של השולחנות והמנורות הללו היה בחצי הבית ולפנים, <strong>לא קא חשיב</strong> <small>[אינו מחשיב]</small> את <strong>בית קדשי הקדשים בהדי</strong> <small>[יחד עם]</small> ה<strong>היכל,</strong> שאין נקרא בלשונו "בית" אלא ההיכל, ומחציתו של ההיכל <strong>(שאורכו ארבעים אמה) הן עשרים אמה הפנימיות. ונמצא שלדעת שתי הברייתות היו השולחנות והמנורות הללו בעשרים האמה הללו.</strong>
 <big>ד</big> ועוד בעניין עשרת השולחנות שעשה שלמה בבית המקדש. <strong>תנו רבנן</strong> <small>[שנו חכמים]</small> בברייתא: כל השולחנות שעשה שלמה מכיוון <strong>מזרח ו</strong>כלפי <strong>מערב היו מונחין,</strong> שהיה אורכם של השולחנות לאורכו של המקדש, ממזרח למערב, וכפי שהיה מונח השולחן במשכן. אלו <strong>דברי רבי. ר' אלעזר בר' שמעון אומר:</strong> כל השולחנות היו מונחים מכיוון <strong>צפון ו</strong>כלפי <strong>דרום,</strong> שהיה אורכם של השולחנות לרוחבו של המקדש, מצפון לדרום. ומסבירים: <strong>מאי טעמא</strong> <small>[מה הטעם,</small> מקור השיטה<small>]</small> של <strong>רבי</strong> שהיו השולחנות עומדים בין מזרח למערב? <strong>גמר</strong> <small>[למד]</small> דבר זה <strong>מ</strong>השוואת השולחנות ל<strong>מנורה: מה</strong> ה<strong>מנורה</strong> עומדת בין <strong>מזרח ומערב, אף הני נמי</strong> <small>[אלה גם כן,</small> השולחנות<small>]</small> עומדים בין <strong>מזרח ומערב.</strong>
 ושואלים: <strong>ומנורה גופה מנלן</strong> <small>[עצמה מנין לנו]</small> שכך היא עומדת? <strong>מדכתיב</strong> <small>[מ</small>מה <small>שנאמר]</small> <strong>בנר</strong> ה<strong>מערבי</strong> שבמנורה "מחוץ לפרוכת העדות באוהל מועד <strong>יערך אתו אהרן</strong> מערב עד בוקר <strong>לפני ה'</strong> תמיד חוקת עולם לדורותיכם" (ויקרא כד, ג), ומן ההדגשה בנר זה כי הוא הנמצא "לפני ה' " (הקרוב ביותר לבית קודש הקדשים) —
 <strong>מכלל דכולהו</strong> <small>[מכאן</small> נסיק <small>שכולם,</small> שאר הנרות <small>שבמנורה</small><small>]</small> <strong>לאו</strong> <small>[אינם]</small> נחשבים <strong>"לפני ה' "</strong>ביחס לנר המערבי. והרי זה בודאי משום שהמנורה עומדת בהיכל בין מזרח למערב, והנר היותר מערבי שבה ("נר מערבי"), קרוב יותר לבית קודש הקדשים. <strong>ו</strong>בודאי כך הוא, שכן <strong>אי סלקא דעתך</strong> <small>[אם עולה על דעתך]</small> לומר שהמנורה היתה עומדת בין <strong>צפון ודרום,</strong> אם כן נמצא כי <strong>כולהו נמי</strong> <small>[כולם,</small> כל נרות המנורה, <small>גם כן]</small> בשווה <strong>"לפני ה' " נינהו</strong> <small>[הם]</small> עומדים, ולא נבדל הנר המערבי בכך משאר הנרות.
 <strong>ור' אלעזר בר' שמעון מאי טעמא</strong> <small>[מה הטעם,</small> המקור לשיטתו<small>]</small> שהיו השולחנות עומדים בין צפון לדרום? <strong>גמר</strong> <small>[למד]</small> דבר זה <strong>מ</strong>השוואת השולחנות ל<strong>ארון: מה</strong> ה<strong>ארון</strong> מונח בין <strong>צפון ודרום, אף הני נמי</strong> <small>[אלה גם כן]</small> עומדים בין <strong>צפון ודרום.</strong> ושואלים: <strong>ורבי נמי ליגמר</strong> <small>[גם כן שילמד]</small> את דין השולחנות <strong>מארון?</strong> ומשיבים: הוא סבור ש<strong>דנין</strong> (למדים בהיקש) דינו של כלי מקדש הנמצא בהיכל מ<strong>חוץ</strong> לקודש הקדשים (כשולחנות), מכלי מקדש הנמצא אף הוא <strong>מחוץ</strong> לקודש הקדשים (כמנורה), <strong>ואין דנין</strong> דינו של כלי מקדש הנמצא מ<strong>חוץ</strong> לקודש הקדשים (כשולחנות) <strong>מ</strong>כלי מקדש הנמצא <strong>בפנים</strong> קודש הקדשים (כארון).
  ומצד שני שואלים: <strong>ור' אלעזר בר' שמעון ליגמר</strong> <small>[שילמד]</small> את דין השולחנות <strong>ממנורה,</strong> כדרך שלמד רבי, ומדוע מעדיף הוא ללמוד את דינם מארון? ומשיבים: <strong>אמר</strong> <small>[יכול לומר</small><strong>]</strong> <strong>לך</strong> ר' אלעזר בר' שמעון בתשובה לשאלה זו כי אף ה<strong>מנורה גופה</strong> <small>[עצמה]</small> בין <strong>צפון ודרום הוה מנחה</strong> <small>[היתה מונחת],</small> וכדרך שהיה הארון מונח.
  ומקשים על כך: <strong>אלא הכתיב</strong> <small>[הרי נאמר]</small> בנר המערבי שבמנורה <strong>"יערך אתו אהרן ובניו</strong> לפני ה' ", והרי זה מלמד שהוא בלבד הקרוב לקודש הקדשים, ואין זה אפשרי אלא כאשר המנורה עומדת ממזרח למערב! ומשיבים: לדעת ר' אלעזר בר' שמעון, אף שהמנורה עומדת מצפון לדרום, עדיין הנר המערבי שבה הוא שהיה מופנה לקודש הקדשים, שכן הכהן המדליק את המנורה היה <strong>מצדד להו אצדודי</strong> <small>[מפנה אותם,</small> את נרות המנורה <small>לצדדים</small> שונים<small>].</small> ואת הנר המערבי היה מפנה כלפי קודש הקדשים.
 <strong>דתניא</strong> <small>[ש</small>כן <small>שנויה</small> ברייתא<small>]</small> על האמור במצות הדלקת המנורה "בהעלותך את הנרות <strong>אל מול פני המנורה יאירו שבעת הנרות"</strong> (במדבר ח, ב) — <strong>מלמד שהיו מצדדין</strong> שאר הנרות שבמנורה את <strong>פניהם כלפי נר אמצעי,</strong> שהנרות שמצידיו של <strong>הנר האמצעי היו פונים לעברו.</strong> <strong>אמר ר' נתן: מכאן</strong> למדים <strong>ש</strong>הנר ה<strong>אמצעי</strong> הוא ה<strong>משובח.</strong> ודנים בשיטות הללו ביחס לדרך העמדת השולחנות.
 <strong>בשלמא למאן דאמר</strong> <small>[נניח ל</small>שיטת <small>זה שאומר,</small> רבי<small>]</small> כי השולחנות היו מונחים בין <strong>מזרח ומערב</strong> — <strong>היינו דהוו יתיבי</strong> <small>[זהו,</small> מובן הוא איך <small>שהיו ישובים,</small> מונחים<small>]</small> <strong>עשרה</strong> שולחנות <strong>ב</strong>מקום שאורכו הוא <strong>עשרים</strong> אמות, שהרי אורכו של כל שולחן הוא שתי אמות. <strong>אלא למאן דאמר</strong> <small>[ל</small>שיטת <small>זה שאומר,</small> ר' אלעזר בר' שמעון<small>]</small> כי השולחנות עומדים בין <strong>צפון ודרום</strong> — תמוה הוא: <strong>עשרה</strong> שולחנות, שאורכם הכולל הוא מעט יותר מעשרים אמה <strong>ב</strong>תוך <strong>עשרים</strong> אמה מדוייקות (שהוא רוחב ההיכל, שמצפון לדרום) <strong>היכי הוו יתבי</strong> <small>[איך היו ישובים,</small> מונחים<small>]</small>?
 <strong>ותו</strong> <small>[ועוד]</small> קשה לשיטה זו: ה<strong>כהנים</strong> הגדולים, הנכנסים לקודש הקדשים ביום הכיפורים, <strong>היכי הוו עיילי</strong> <small>[איך היו נכנסים]</small> אל קודש הקדשים דרך ההיכל, אם כל רוחבו של ההיכל היה חסום על ידי עשרת השולחנות הללו? <strong>ותו</strong> <small>[ועוד]</small> קשה לשיטה זו, שלפיה <strong>מצינו</strong> (מצאנו) שהיו <strong>חמשה שלחנות</strong> מבין העשרה עומדים <strong>ב</strong>צד <strong>דרום</strong> של ההיכל, והרי הורתה התורה (כמובא למעלה) כי מקום השולחנות הוא בצפון ההיכל ולא בדרומו! <strong>ותו</strong> <small>[ועוד]</small> קשה: לשיטה זו הסבורה שעשרת השולחנות הללו שעשה שלמה מילאו את כל רוחב ההיכל, ה<strong>שלחן</strong> שעשה <strong>משה היכא מנח ליה</strong> <small>[היכן היה מניח אותו]?</small>
 ודוחים את דברי המקשה: <strong>וליטעמיך</strong> <small>[ולטעמך,</small> לשיטתך<small>],</small> המקשה על האומר שבין צפון לדרום היו מונחים השולחנות, והרי אף <strong>למאן דאמר</strong> <small>[ל</small>שיטת <small>זה שאומר]</small> שבין <strong>מזרח ומערב</strong> היו מונחים השולחנות <strong>נמי</strong> <small>[גם כן]</small> יש לשאול: ה<strong>שלחן</strong> שעשה <strong>משה היכא הוה מנח ליה</strong> <small>[היכן היה מניח אותו],</small> שהרי עשרת השולחנות העומדים לאורך המקדש תפסו עשרים אמה לעצמם, <small>שהוא כל חציו הפנימי של ההיכל, והיכן היה מקומו של שולחן משה, שעמד באמצעם של עשרת השולחנות?</small>
 <strong>אלא</strong> על כורחך יש לומר, <strong>מי סברת חד דרא הוה</strong> <small>[האם סבור אתה</small> כי <small>שורה אחת</small> של שולחנות <small>היתה],</small> שכולם היו עומדים זה אחר זה?! לא כך היה הדבר, אלא <strong>תרי דרי נינהו</strong> <small>[שתי שורות</small> של שולחנות <small>הן],</small> ובאופן שהיה מקום לכל השולחנות (ובכללם שולחנו של משה) בחציו הפנימי של ההיכל, ורווח לכהנים להיכנס ביניהם מן ההיכל לבית קודש הקדשים. אלא לשיטתי היו עומדים בין צפון לדרום<small>.</small>
## דף צט.
 ומוסיפים ודנים בשיטות הללו. <strong>בשלמא למאן דאמר</strong> <small>[נניח,</small> הדבר מובן, <small>ל</small>שיטת <small>זה שאומר]</small> שהשולחנות היו מונחים בין <strong>צפון ודרום</strong> — <strong>שפיר</strong> <small>[יפה,</small> ברור<small>]</small> הוא כיצד היה מתבצע בו זמנית סידורו של לחם הפנים החדש וסילוקו של לחם הפנים הישן. שכן שני כהנים המסדרים את הלחם החדש היו עומדים בצידו האחד של השולחן, ושני כהנים אחרים המסלקים באותו זמן את הלחם הישן היו עומדים כנגדם בצידו השני. ומשסיימו יצאו אלו ואלו אל מחוץ להיכל. ולשיטה זו שהיו השולחנות עומדים בין צפון לדרום, היו אם כן הכהנים המסדרים עומדים משני צידיו בחציו הצפוני של ההיכל למזרחו ולמערבו, ודי באותו מקום לצורך הכהנים שמשני צידיו של השולחן.
 <strong>אלא למאן דאמר</strong> <small>[ל</small>שיטת <small>זה שאומר,</small> רבי<small>]</small> כי השולחנות היו מונחים בין <strong>מזרח ומערב</strong> והכהנים המסדרים עומדים משני צידיו לצפון ולדרום, <strong>מכדי</strong> <small>[הרי]</small> ה<strong>שלחן כמה</strong> אמות היה <strong>משוך</strong> (מרוחק) <strong>מן הכותל</strong> הצפוני של ההיכל? <strong>שתי אמות ומחצה</strong> (שהוא המקום הנדרש להילוכם של שני אנשים), <strong>ו</strong>על כך יש להוסיף עוד <strong>אמה</strong> שהיא רוחב <strong>דידיה</strong> <small>[שלו עצמו,</small> של שורת חמשת השולחנות הצפוניים יותר<small>],</small> <strong>ו</strong>עוד יש להוסיף על כך <strong>שתי אמות ומחצה דביני ביני</strong> <small>[שבין לבין],</small> בין שורת חמשת השולחנות הצפוניים לבין שולחנו של משה, שאף זה נזקק <small>לשטח זה כדי הילוך שני אנשים.</small>
 <strong>ו</strong>עוד יש להוסיף <strong>אמה</strong> שהיא רוחבו של שולחן משה, <strong>ו</strong>עוד יש להוסיף <strong>שתי אמות ומחצה דביני ביני</strong> <small>[שבין לבין],</small> בין שולחנו של משה לשורת חמשת השולחנות הדרומיים, <strong>ו</strong>עוד <strong>אמה</strong> שהיא רוחבו <strong>דידיה</strong> <small>[שלו עצמו,</small> של שורת חמשת השולחנות הדרומיים<small>]</small> — נמצא סך הכל עולה עשר וחצי אמות, ומעתה <strong>אישתכח דקאכיל</strong> <small>[נמצא שאוכל,</small> שנכנס<small>]</small> ה<strong>שולחן</strong> בשיעור של <strong>פלגא דאמתא</strong> <small>[חצי אמה]</small> <strong>ב</strong>תוך חלק <strong>דרום</strong> של ההיכל, והרי מקומו של השולחן הוא בצפון ההיכל, ולא בדרומו!
  ומשיבים:  <strong>מי סברת</strong> <small>[האם סבור אתה]</small> שה<strong>שלחן</strong> של <strong>משה בהדייהו הוה יתיב</strong> <small>[יחד איתם,</small> במקביל לעשרת שולחנות של שלמה, <small>היה ישוב,</small> מונח<small>]?!</small> <strong>לא</strong> כך היה, אלא <strong>דמידלי ליה</strong> <small>[מוגבה היה]</small> משולחנות שלמה. שהיה השולחן של משה גבוה משאר השולחנות, שנתון היה לצד השולחנות של שלמה לכיוון מערב של המקדש שהוא מקום גבוה יותר (שהרי מקום המקדש היה משתפע ממערב למזרח) <strong>ו</strong>שם <strong>מנח ליה</strong> <small>[מניח אותו],</small> <strong>ומיתתי להו לדידהו פורתא</strong> <small>[ומוריד אותם,</small> את שולחנות שלמה מתחתיו, <small>מעט],</small> שהיו נראים השולחנות הללו ביחס לשולחנו של משה, <strong>כתלמיד היושב לפני רבו,</strong> מתחתיו. ובאופן זה אין רוחב שולחנו של משה מצטרף לרוחבם של שתי שורות השולחנות, והיו כל השולחנות מונחים בחלקו הצפוני של ההיכל.
 <big>א</big> ועוד מעניינם של השולחנות והמנורות שעשה שלמה. <strong>תנו רבנן</strong> <small>[שנו חכמים]</small> בברייתא: <strong>עשרה שלחנות עשה שלמה</strong> נוסף על שולחן הפנים שעשה משה במדבר. <strong>ו</strong>אולם <strong>לא היו מסדרין</strong> במקדש את לחם הפנים <strong>אלא על</strong> שולחנו <strong>של משה</strong> בלבד. <strong>ש</strong>כן <strong>נאמר:</strong> <strong>"ויעש שלמה את כל הכלים אשר בית ה' את מזבח הזהב</strong> <strong>ואת השלחן אשר עליו לחם הפנים זהב"</strong> (מלכים א ז, מח), ומכאן שלא היה אלא שולחן אחד עליו היה ניתן לחם הפנים.
  וכמו כן <strong>עשר מנורות</strong> זהב <strong>עשה שלמה</strong> במקדש, <strong>ו</strong>אולם <strong>לא היו מדליקין</strong> במקדש <strong>אלא ב</strong>מנורה <strong>של משה. ש</strong>כן <strong>נאמר</strong> "ומקטירים לה' עולות בבוקר בבוקר ובערב בערב וקטורת סמים ומערכת לחם על השולחן הטהור ו<strong>מנורת הזהב ונרתיה לבער בערב</strong> בערב..." (דברי הימים ב יג, יא), ומכאן שלא היתה אלא מנורה אחת בה הודלקו נרות המקדש.
  ואילו <strong>ר' אלעזר בן שמוע</strong> חולק ו<strong>אומר</strong> כי <strong>על</strong> כל השולחנות <strong>כולם היו מסדרין</strong> את לחם הפנים, <strong>ש</strong>כן <strong>נאמר</strong> "ויעש שלמה את כל הכלים אשר בית האלקים ואת מזבח הזהב ו<strong>את השלחנות ועליהם לחם הפנים"</strong> (דברי הימים ב ד, יט), ומכאן שניתן לחם הפנים על כל השולחנות שבמקדש. <strong>ו</strong>כן <strong>ב</strong>כל המנורות <strong>כולן</strong> שהיו במקדש <strong>היו מדליקין,</strong> שכן <strong>נאמר</strong> בהמשך הפסוק הקודם <strong>"את המנרות ונרתיהם לבערם כמשפט לפני הדביר זהב סגור"</strong> (שם כ).
 <strong>ר' יוסי בר' יהודה אומר: לא היו מסדרין</strong> את הלחם <strong>אלא על</strong> השולחן <strong>של משה, אלא מה אני מקיים</strong> (כיצד אני מסביר) את הכתוב <strong>"ואת השלחנות אשר עליהם לחם הפנים... זהב"? אלו שלשה</strong> ה<strong>שלחנות שהיו במקדש: שנים שהיו</strong> עומדים <strong>באולם</strong> שלפני ההיכל <strong>מבפנים</strong> האולם <strong>לפתח הבית</strong> (ההיכל): שולחן <strong>אחד</strong> — <strong>של כסף, ו</strong>שולחן <strong>אחד</strong> — <strong>של זהב.</strong>
 <strong>על</strong> השולחן <strong>של כסף</strong> היה הכהן <strong>נותן</strong> את <strong>לחם הפנים</strong> החדש, המוכנס להיכל, לאחר שנאפה <strong>בכניסתו</strong> להיכל, שמתקרר עליו הלחם מעט מחום התנור. <strong>ו</strong>היו מניחים את הלחם הישן, שהוסר מעל שולחן הפנים <strong>על</strong> השולחן <strong>של זהב ביציאתו</strong> מההיכל, עד שיוקטרו בזיכי הלבונה. ולא היה מונח על של כסף, כשולחן שבכניסתו, <strong>ש</strong>כלל הוא: <strong>מ</strong><strong>עלין</strong> בהנהגת חשיבות <strong>ב</strong>דבר שהוא <strong>קודש, ולא מורידין</strong> בהנהגת חשיבות בו. ולאחר שהיה הלחם נתון (כל השבוע) על שולחן הפנים שהוא מזהב, אין מניחים אותו על שולחן הפחות בערכו. <strong>ו</strong>מלבד שני שולחנות אלה, היה עוד שולחן <strong>אחד של זהב,</strong> ושולחן זה היה <strong>בפנים</strong> (בתוך ההיכל), <strong>שעליו</strong> נתון <strong>לחם הפנים תמיד.</strong> הוא הנקרא "שולחן הפנים".
  ושואלים:  <strong>ומנא לן</strong> <small>[ומנין לנו]</small> ש<strong>אין מורידין</strong> בקודש? <strong>אמר רבי:</strong> שכן <strong>אמר קרא</strong> <small>[הכתוב]:</small> <strong>"ויקם משה את המשכן ויתן את אדניו וישם את קרשיו ויתן את בריחיו ויקם את עמודיו"</strong> (שמות מ, יח), ומכאן למדים שכיון שמשה (המקודש משאר אחיו) החל לעשות את המשכן וכליו, שוב לא עשו זאת אחרים, שכן יש בדבר משום הורדה בקודש.
 <strong>ומנלן</strong> <small>[ומנין לנו]</small> ש<strong>מ</strong><strong>עלין</strong> בקודש? <strong>אמר ר' אחא בר יעקב:</strong> שכן <strong>אמר קרא</strong> <small>[הכתוב]</small> במאתים וחמשים האנשים (בני עדתו של קרח) מקטירי הקטורת במחתות שנאכלו באש: "אמור אל אלעזר בן אהרן הכהן וירם את המחתות מבין השריפה ואת האש זרה הלאה כי קדשו. <strong>את מחתות החטאים האלה בנפשתם ועשו אתם רקעי פחים צפוי למזבח כי הקריבם לפני ה' ויקדשו ויהיו לאות לבני ישראל"</strong> (במדבר יז, ב— ג) — ש<strong>בתחילה</strong> בזמן שניתנה בהן הקטורת היתה קדושתן של המחתות כקדושת <strong>תשמישי מזבח</strong> (ששימשו להקטרת הקטורת), <strong>ועכשיו</strong> שנעשו לציפוי למזבח, העלו אותן בקדושתן, לכלל קדושת <strong>גופו של מזבח.</strong>
 <big>ב</big> ומתוך ששנינו ענין שאין מורידים בקודש, מביאים בענין דומה. נאמר בלוחות הברית הראשונים שנשברו <strong>"אשר שברת ושמתם בארון"</strong> (דברים י, ב) — <strong>תני</strong> <small>[שנה]</small> <strong>רב יוסף</strong> בפירוש כתוב זה: <strong>מלמד שהלוחות</strong> השניים <strong>ו</strong>כן <strong>שברי</strong> ה<strong>לוחות</strong> הראשונים הריהם <strong>מונחין בארון.</strong> ו<strong>מכאן</strong> הוראת דרך הנהגה הנוגעת <strong>ל</strong>עניינו של <strong>תלמיד חכם ששכח תלמודו מחמת אונסו,</strong> כגון מחמת חולי, <strong>שאין נוהגין בו מנהג בזיון,</strong> שהרי אף שברי לוחות מונחים בתוך ארון הברית.
 <big>ג</big> כיון שהובאו דבריו אלה של רב יוסף, מביאים מאמרותיו של ריש לקיש בעניינים הדומים לכך, ובתחילה מציינים <strong>סימן</strong> לזכרון הדברים הבאים: <strong>ביטל</strong> (המבטל תורה לצורך מצוה), <strong>סרח</strong> (תלמיד חכם שסרח), <strong>ושכח</strong> (תלמיד חכם ששכח תלמודו).
  ומפרטים:  <strong>אמר ריש לקיש: פעמים</strong>
## דף צט:
 יש <strong>ש</strong>נחשב <strong>ביטולה של תורה</strong> כעושה מעשה ש<strong>זהו יסודה</strong> (בניין והרחבה) של התורה. וכגון שמפסיק הלומד תורה מלימודו לצורך הלויית המת ולהכנסת כלה. וראיה לדבר, <strong>דכתיב</strong> <small>[ש</small>כן <small>נאמר]</small> למשה, לאחר <small>שבירת הלוחות הראשונים "...וכתבתי על הלוחות את הדברים אשר היו על הלוחות הראשונים</small> <strong>אשר שברת"</strong> (שמות לד, א), שכך <strong>אמר לו הקדוש ברוך הוא למשה: יישר</strong> ("אשר") <strong>כחך ששברת,</strong> ששבירה זו של התורה היא שהביאה את ייסודן של הלוחות השניים.
 <strong>ו</strong>עוד <strong>אמר ריש לקיש: תלמיד חכם שסרח</strong> (שחטא) — <strong>אין מבזין אותו בפרהסיא, ש</strong>כן <strong>נאמר: "וכשלת היום וכשל גם נביא עמך לילה"</strong> (הושע ד, ה) ואמר הכתוב כי כשלונו של הנביא הוא בלילה, להורות שתלמיד חכם שכשל — <strong>כסהו כלילה,</strong> שלא יהא הדבר נודע <strong>לרבים משום שיש בזה בזיון לתורה.</strong>
 <strong>ו</strong>עוד <strong>אמר ריש לקיש: כל המשכח דבר אחד מתלמודו</strong> — <strong>עובר ב</strong>כך על איסור <strong>לאו</strong> (לא תעשה). <strong>ש</strong>כן <strong>נאמר</strong> לאחר קבלת התורה במעמד הר סיני "רק <strong>השמר לך ושמר נפשך מאד פן תשכח את</strong> <strong>הדברים</strong> אשר ראו עיניך ופן יסורו מלבבך כל ימי חייך..." (דברים ד, ט). <strong>ו</strong>מנין שלשון הכתוב מורה על איסור לאו — <strong>כ</strong>דברי <strong>ר' אבין</strong> ש<strong>אמר</strong> בשם <strong>ר' אילעא.</strong> שכך <strong>אמר ר' אבין, אמר ר' אילעא: כל מקום שנאמר</strong> בתורה לשון <strong>"השמר"</strong> או <strong>"פן"</strong> או <strong>"אל"</strong> — <strong>אינו אלא</strong> מצות <strong>לא תעשה.</strong>
 <strong>רבינא אמר:</strong> כיון שנאמר בפסוק זה הן לשון <strong>"השמר" ו</strong>הן לשון <strong>"פן"</strong> — צריך לומר כי השוכח דבר מלימודו <strong>שני לאוין נינהו</strong> <small>[הם]</small> שעבר עליהם. <strong>רב נחמן בר יצחק אמר: בשלשה לאוין</strong> הוא עובר, <strong>ש</strong>כן <strong>נאמר</strong> בפסוק זה <strong>"השמר לך ושמר נפשך מאד פן תשכח את הדברים"</strong> —  הרי איפוא ישנם בכתוב זה שתי לשונות שמירה ("השמר", "ושמור"), וכן לשון "פן", והרי אלה שלוש מצוות לא תעשה.
  ומבררים:  <strong>יכול</strong> עבר אדם על <strong>איסור זה של שכחת התורה</strong> <strong>אפילו</strong> אם שכח <strong>מחמת אונסו?</strong> לכך <strong>תלמוד לומר</strong> (מלמדנו הנאמר) בכתוב <strong>"ופן יסורו מלבבך"</strong> — רק <strong>ב</strong>זה ש<strong>מסירם מלבו</strong> מרצונו ומדעתו, <strong>הכתוב מדבר. ר' דוסתאי בר' ינאי אמר: יכול</strong> שעבר אדם על שכחת התורה <strong>אפילו</strong> אם <strong>תקפה עליו משנתו,</strong> שהיה קשה לו לזכור? לכך <strong>תלמוד לומר</strong> בכתוב <strong>"רק"</strong> — למעט מכלל איסור מי שאינו יכול לזכור.
  ועוד בענין שמירת התורה, <strong>ר' יוחנן ור' אלעזר דאמרי תרוייהו</strong> <small>[שאמרו שניהם]</small> דבר אחד: ה<strong>תורה ניתנה בארבעים</strong> יום, שעלה משה לשמים לקבלה. <strong>ו</strong>אף ה<strong>נשמה</strong> שבאדם <strong>נוצרה בארבעים</strong> יום, שרק אחרי ארבעים יום ליצירתו, הוולד נחשב כמי שיש בו נשמה. ללמדנו ש<strong>כל המשמר תורתו</strong> — אף <strong>נשמתו משתמרת, וכל שאינו משמר את התורה</strong> — <strong>אין נשמתו משתמרת.</strong>
 בענין זה <strong>תנא דבי</strong> <small>[שנה החכם מבית</small> מדרשו<small>]</small> של <strong>ר' ישמעאל: משל לאדם שמסר צפור דרור לעבדו,</strong> לשומרה. ו<strong>אמר</strong> לו: <strong>כמדומה אתה שאם אתה מאבדה</strong> — <strong>שאני נוטל ממך איסר</strong> (מטבע קטנה) <strong>בדמיה</strong> של ציפור זו שאבדת? לא כך הוא, אלא <strong>את</strong> <strong>נשמתך אני נוטל ממך</strong> כעונש על כך. ואף זה שאינו משמר את התורה שבידו, ומאבדה — עונשו מרובה וחמור.
 <big>א משנה</big> ועוד בתיאור סדר עריכת לחם הפנים על השולחן. <strong>שני שולחנות היו</strong> עומדים <strong>באולם</strong> שלפני ההיכל <strong>מבפנים</strong> האולם <strong>על פתח הבית</strong> (ההיכל): שולחן <strong>אחד</strong> — <strong>של שייש, ו</strong>שולחן <strong>אחד</strong> — <strong>של זהב. על</strong> השולחן <strong>של שייש</strong> היו הכהנים <strong>נותנים</strong> את <strong>לחם הפנים</strong> החדש, המוכנס להיכל, לאחר שנאפה <strong>בכניסתו</strong> להיכל, כדי שיתקרר הלחם מעט מחום התנור על ידי אבן השיש, ולא יתעפש. <strong>ועל</strong> שולחן <strong>של זהב</strong> היו מניחים את הלחם הישן, שהוסר מעל שולחן הפנים <strong>ביציאתו</strong> מההיכל, והיה מונח שם עד שיוקטרו בזיכי הלבונה.
  וטעם הדבר שהיה השולחן, עליו מונח עליו הלחם הישן, של זהב (ולא של שיש, כשולחן עליו הונח בכניסתו, ואף לא של כסף) — <strong>ש</strong>כלל הוא: <strong>מעלין</strong> בהנהגת חשיבות <strong>ב</strong>דבר שהוא <strong>קודש, ולא מורידין</strong> בחשיבותו. ולאחר שהיה הלחם נתון (כל השבוע) על שולחן הפנים שהוא מזהב, אין מניחים אותו במקדש על שולחן הפחות בערכו. <strong>ו</strong>מלבד שני שולחנות אלה, היה עוד שולחן <strong>אחד</strong> העשוי מ<strong>של זהב,</strong> ושולחן זה היה <strong>מבפנים</strong> (בתוך ההיכל), <strong>שעליו</strong> נתון <strong>לחם הפנים תמיד.</strong> הוא הנקרא "שולחן הפנים".
 <strong>ו</strong>כך הוא סדר עריכת לחם הפנים באופן שעל השולחן תמיד יהיה לחם הפנים: בכל יום שבת <strong>ארבעה כהנים נכנסין</strong> פנימה להיכל, <strong>שנים</strong> מהכהנים הללו נושאים <strong>בידם</strong> את <strong>שני</strong> ה<strong>סדרים</strong> (מערכות) לחם הפנים, שש חלות בכל מערכת, <strong>ו</strong>ה<strong>שנים</strong> האחרים נושאים <strong>בידם שני בזיכין</strong> (כפות) של לבונה. <strong>וארבעה</strong> כהנים אחרים <strong>מקדימין</strong> להיכנס להיכל <strong>לפניהם, שנים</strong> מארבעת הכהנים הללו באים <strong>ליטול</strong> מעל השולחן את <strong>שני</strong> ה<strong>סדרים</strong> של לחם הפנים הישן המוסר עתה, <strong>ו</strong>ה<strong>שנים</strong> האחרים באים <strong>ליטול</strong> את <strong>שני</strong> ה<strong>בזיכין</strong> של הלבונה הנתונים סמוך ללחם הפנים המוסר עתה.
  הכהנים <strong>המכניסים</strong> עתה את הלחם החדש ואת הלבונה <strong>עומדים ב</strong>צד <strong>צפון</strong> (שקדושתו גדולה משל צד דרום) של שולחן הפנים, <strong>ופניהם ל</strong>כיוון <strong>דרום.</strong> שכן גדולה מצוותם של כהנים אלה, בהכנסת הלחם החדש. <strong>ו</strong>אילו הכהנים <strong>ה</strong><strong>מוציאין</strong> עתה את הלחם הישן <strong>עומדים ב</strong>צד <strong>דרום</strong> של השולחן, <strong>ופניהם ב</strong>כיוון <strong>צפון.</strong> וכך הריהם עושים במלאכתם באותה עת: <strong>אלו</strong> המוציאים את הלחם הישן <strong>מושכין</strong> אותו אל מחוץ לשולחן, <strong>ו</strong>באותה שעה <strong>אלו</strong> המכניסים את הלחם החדש <strong>מניחין</strong> אותו על השולחן. <strong>ו</strong>נעשה הדבר באופן זה ש<strong>טפחו</strong> (שיעור טפח) <strong>של</strong> לחם <strong>זה</strong> היוצא מהשולחן היה <strong>כנגד טפחו של</strong> לחם <strong>זה</strong> הנכנס לשולחן, ובאופן זה, מעולם לא חסר לחם על השולחן, לקיים מה <strong>שנאמר</strong> "ונתת על השולחן לחם פנים <strong>לפני תמיד"</strong> (שמות כה, ל).
 <strong>ר' יוסי אומר:</strong> לא היתה חובה לנהוג דווקא כך בסידור לחם הפנים, אלא <strong>אפילו</strong> אם <strong>אלו</strong> הכהנים המוציאים את הלחם הישן <strong>נוטלין</strong> בתחילה את הלחמים כולם מעל השולחן, <strong>ו</strong>לאחר מכן <strong>אלו</strong> הכהנים המכניסים את הלחם החדש <strong>מניחין</strong> אותו על השולחן — <strong>אף היא היתה</strong> נקראת "לפני <strong>תמיד",</strong> שהרי לא עבר השולחן לילה בלא לחם הפנים עליו.
  וממשיכים בסדר הדברים הנעשים בלחם הפנים: <strong>יצאו</strong> הכהנים עם שתים עשרה חלות הלחם הישן, <strong>ונתנום על שלחן הזהב שהיה באולם.</strong> לאחר מכן <strong>הקטירו</strong> על המזבח את <strong>ה</strong>לבונה שהיתה נתונה ב<strong>בזיכין</strong> שהוסרו מהלחם הישן, <strong>ו</strong>לאחר מכן <strong>החלות</strong> <strong>מתחלקות</strong> לאכילה <strong>לכהנים</strong> של משמר הכהנים המסיים עתה ביום השבת את שבוע העבודה שלו ("היוצא") ולכהנים של משמר הכהנים המתחיל עתה את שבוע העבודה שלו במקדש ("הנכנס").
 אם <strong>חל יום</strong> ה<strong>כיפורים להיות ב</strong>יום ה<strong>שבת,</strong> שאי אפשר לאכול את החלות באותו יום — <strong>החלות מתחלקות לערב,</strong> במוצאי שבת, לכשיסתיים צום הכיפורים. והלכה נוספת בענין דומה: אם <strong>חל</strong> יום הכיפורים <strong>להיות בערב שבת</strong> — קרבן <strong>שעיר</strong> החטאת <strong>של יום הכפורים,</strong> הנאכל לכהנים — <strong>נאכל</strong> רק <strong>לערב</strong> הבא, במוצאי יום הכיפורים שהוא ליל שבת (שכן זמן אכילתו של קרבן זה אינו אלא ביום הקרבתו ובלילה שלאחר מכן, עד חצות). <strong>ו</strong>מאחר ואין אפשרות לבשל את הקרבן (שהרי הוקרב ביום הכיפורים, ומשיצא יום הכיפורים נכנס יום השבת), <strong>הבבליים</strong> (כהנים שעלו מבבל), <strong>אוכלין אותו</strong> (את בשר הקרבן) <strong>כשהוא חי</strong> (לא מבושל), ומסוגלים הם לאכול כך, <strong>מפני שדעתן יפה,</strong> כלומר, שלא היו איסטניסים במאכלם.
 <big>ב גמרא</big> שנינו במשנתנו כי סבור ר' יוסי שאף אם מוציאים בתחילה את לחם הפנים הישן ולאחר מכן מכניסים את לחם הפנים החדש — אף זה נחשב כקיומו של האמור בלחם הפנים שיהיה "תמיד" על השולחן. ובענין זה מביאים עוד, <strong>תניא</strong> <small>[שנויה</small> ברייתא<small>]</small> ש<strong>ר' יוסי אומר</strong> כי <strong>אפילו</strong> אם <strong>סילק</strong> מעל שולחן הפנים <strong>את</strong> מערכות הלחם <strong>הישנה</strong> ב<strong>שחרית</strong> (בוקר) של יום השבת, <strong>וסידר את החדשה</strong> ב<strong>ערבית</strong> של יום השבת — <strong>אין בכך כלום,</strong> שאין הלחם נפסל בכך. <strong>אלא</strong> ב<strong>מה</strong> (באיזה אופן) <strong>אני מקיים</strong> (מסביר) את הציווי האמור בלחם הפנים שיהיה <strong>"לפני תמיד"?</strong> לומר: <strong>שלא ילין</strong> (יעבור לילה) על <strong>שלחן</strong> הפנים <strong>בלא</strong> שיהיה עליו <strong>לחם.</strong>
 <big>ג</big> <strong>אמר ר' אמי: מדבריו</strong> אלה <strong>של ר' יוסי</strong> האומר כי "תמיד" הריהו נחשב אף שלא היה הדבר ברצף זמן גמור, ודי במקצת זמן בשחרית ובערבית להחשיב הדבר כ"תמיד", <strong>נלמוד</strong> גם ש<strong>אפילו לא שנה אדם אלא פרק אחד</strong> של משנה ב<strong>שחרית</strong> היום <strong>ופרק אחד</strong> של משנה ב<strong>ערבית</strong> היום — <strong>קיים</strong> בכך את <strong>מצות "לא ימוש ספר התורה הזה מפיך</strong> והגית בו יומם ולילה" (יהושע א, ח).
  וכיוצא בדבר <strong>אמר ר' יוחנן משום</strong> <small>[בשם]</small> <strong>ר' שמעון בן יוחי: אפילו לא קרא אדם</strong> בתורה <strong>אלא קרית</strong> (קריאת) <strong>שמע</strong> ב<strong>שחרית ו</strong>קריאת שמע ב<strong>ערבית</strong> — <strong>קיים "לא ימוש", ו</strong>אולם <strong>דבר זה אסור לאומרו בפני עמי הארץ,</strong> שלא יחשבו שבכך בלבד הם יוצאים ידי חובת לימוד התורה. <strong>ו</strong>אילו <strong>רבא אמר:</strong> להיפך, <strong>מצוה</strong> היא <strong>לאומרו בפני עמי הארץ,</strong> שיבינו מתוך כך מה גדול הוא שכרם של הלומדים תורה יומם ולילה, ולא רק בזמנים קצרים ביום ובלילה.
  ובענין זה מסופר כי <strong>שאל בן דמה, בן אחותו של ר' ישמעאל, את ר' ישמעאל: כגון אני, שלמדתי</strong> את <strong>כל התורה כולה, מהו</strong> דיני לענין <strong>ללמוד חכמת יונית,</strong> האם מותר אני בה? <strong>קרא עליו</strong> ר' ישמעאל את <strong>המקרא הזה "לא ימוש ספר התורה הזה מפיך והגית בו יומם ולילה".</strong> ועתה שנאמר בכתוב במצות לימוד התורה שהיא ביום ובלילה, <strong>צא ובדוק</strong> (חפש) <strong>שעה שאינה לא מן היום ולא מן הלילה, ולמוד בה חכמת יונית.</strong>
 ומעירים: <strong>ופליגא</strong> <small>[וחלוק]</small> ר' ישמעאל בכך על דעת <strong>ר' שמואל בר נחמני,</strong> ש<strong>אמר ר'</strong> <strong>שמואל בר נחמני, אמר ר' יונתן: פסוק זה</strong> ("והגית בו יומם ולילה") <strong>אינו לא חובה ולא מצוה, אלא ברכה.</strong> ועניינה של ברכה זו שהתברך בה יהושע: ש<strong>ראה הקדוש ברוך הוא את יהושע שדברי תורה חביבים עליו ביותר, ש</strong>כך <strong>נאמר</strong> ביהושע <strong>"ומשרתו יהושע בן נון נער לא ימיש מתוך האהל"</strong> (שמות לג, יא), <strong>אמר לו הקדוש ברוך הוא: יהושע, כל כך חביבין עליך דברי תורה?</strong> מברכך אני ש<strong>לא ימוש ספר התורה הזה מפיך.</strong>
 <big>ד</big> ומביאים עוד מדברי חכמים במצות לימוד התורה. <strong>תנא דבי</strong> <small>[שנה</small> ה<small>חכם מבית</small> מדרשו<small>]</small> של <strong>ר' ישמעאל: דברי תורה לא יהו עליך חובה,</strong> שתחוש שחייב אתה לעסוק בהם <strong>בתור מחוייבות,</strong> <strong>ו</strong>מצד שני <strong>אי אתה רשאי לפטור עצמך מהן.</strong>
 <strong>אמר</strong> החכם <strong>חזקיה:</strong> <strong>מאי דכתיב</strong> <small>[מה</small> פירוש <small>זה</small> <small>שנאמר]</small> <strong>"ואף הסיתך מפי צר רחב לא מוצק תחתיה"</strong> (איוב לו, טז)? <strong>בוא וראה שלא כמדת</strong> (הנהגת) <strong>הקדוש ברוך הוא מדת בשר ודם. מדת בשר ודם</strong> היא <strong>ש</strong><strong>אדם מסית</strong> (מפתה) <strong>את חבירו</strong> לדבר שיש בו העברה <strong>מדרכי חיים לדרכי מיתה. ו</strong>אילו <strong>הקדוש ברוך הוא מסית את האדם מדרכי מיתה לדרכי חיים, ש</strong>כן <strong>נאמר "ואף הסיתך מפי צר"</strong> כלומר, הקדוש ברוך הוא מסיתך לצאת <strong>מגיהנם, שפיה צר, שעשנה צבור</strong>
## דף ק.
 <strong>בתוכה. ושמא תאמר: כשם שפיה</strong> של גיהנום <strong>צר, כך כולה צרה</strong> — לכך <strong>תלמוד לומר</strong> (מלמדנו הנאמר) בתיאור הגיהנום ("תפתה"): "כי ערוך מאתמול תפתה גם היא <strong>למלך הוכן</strong> <strong>העמיק הרחב</strong> מדרתה אש ועצים הרבה נשמת ה' כנחל גפרית בוערה בה" (ישעיהו ל, לג), שהיא עצמה עמוקה ורחבה.
 <strong>ושמא תאמר</strong> כי רק לאנשים פשוטים ערוכה היא הגיהנום, אבל לחשובים כ<strong>למלך</strong> <strong>לא הוכנה</strong> — לכך <strong>תלמוד לומר</strong> בכתוב זה <strong>"גם היא למלך הוכן". ו</strong>עדיין <strong>שמא תאמר</strong> כי <strong>אין בה עצים</strong> — לכך <strong>תלמוד לומר</strong> בכתוב זה <strong>"מדרתה אש ועצים הרבה". ושמא תאמר</strong> כי רק <strong>זה</strong> (ההצלה מהגיהנום) <strong>הוא שכרה</strong> של התורה ולא יותר — לכך <strong>תלמוד לומר</strong> "יחלץ עני בעניו <strong>ויגל בלחץ אזנם. ואף הסיתך מפי צר לא מוצק תחתיה</strong> <strong>ונחת שלחנך מלא דשן"</strong> (איוב לו, טו— טז), שהאדם השומע בקול ה', ופונה מדרכי מיתה לדרכי חיים, שניצול מן הגיהנום ואף זוכה למלוא נחת ורווחה.
 <big>א</big> שנינו במשנתנו שאם <strong>חל יום הכיפורים להיות ב</strong>יום ה<strong>שבת</strong> — אוכלים את לחם הפנים במוצאי שבת. ואם חל יום הכיפורים בערב שבת — שעיר יום הכיפורים נאכל בליל שבת. ונמסר עוד במשנתנו כי במקרה שכזה היו הבבליים אוכלים את בשר השעיר כשהוא חי, מפני שדעתם יפה. ובענין זה <strong>אמר רבה בר בר חנה, אמר ר' יוחנן: לא בבליים</strong> (הבאים מבבל) ממש <strong>הם</strong> אותם הכהנים, <strong>אלא אלכסנדריים</strong> (הבאים מאלכסנדריה שבמצרים) <strong>הם, ומתוך ששונאין</strong> בארץ ישראל <strong>את</strong> ה<strong>בבליים</strong> — <strong>קורין</strong> (קוראים) הם אף <strong>אותם</strong> את האלכסנדריים, הנוהגים מנהג רעבתניים <strong>על שם</strong> ה<strong>בבליים.</strong>
 <strong>תניא נמי הכי</strong> <small>[שנויה</small> ברייתא <small>גם כן כך],</small> <strong>ר' יוסי אומר: לא בבליים הם</strong> אלה הכהנים האוכלים את בשר השעיר כשהוא חי, <strong>אלא אלכסנדריים הם. ומתוך ששונאין את</strong> ה<strong>בבליים</strong> — <strong>קוראין</strong> הם <strong>אותן על שם בבליים. אמר לו ר' יהודה</strong> לר' יוסי, לאחר ששמעו מסביר כך את האמור במשנתנו, בלשון תודה: <strong>תנוח</strong> עליך <strong>דעתך</strong> (שתזכה למנוחת הדעת) על <strong>שהנחת</strong> בדבריך אלה את <strong>דעתי,</strong> להשמיעני שאין הבבליים עצמם נוהגים כך (שכן היה מוצא משפחתו של ר' יהודה מבבל).
 <big>ב משנה</big> אם <strong>סידר</strong> הכהן <strong>את הלחם</strong> (לחם הפנים) כמצוותו <strong>ב</strong>יום ה<strong>שבת ו</strong>אולם לא סידר <strong>את הבזיכין</strong> בהם הלבונה ביום השבת כמצוותם <strong>אלא</strong> <strong>לאחר השבת, והקטיר את ה</strong>לבונה שב<strong>בזיכין</strong> הללו <strong>בשבת</strong> הבאה, לאחר שהסיר את הלחם מעל שולחן הפנים — <strong>פסול</strong> הלחם מלהיאכל, שכן הבזיכים שעמו לא היו אתו על השולחן בשבעת הימים שבין שבת לשבת. ומאחר שאין הקטרתם מתירה את הלחם להיאכל, <strong>אין חייבין עליהן</strong> <strong>משום</strong> איסור <strong>פיגול</strong> (אם חשב בשעת הקטרת הבזיכים לאכול את הלחם שלא בזמן אכילתו, למחרת השבת), וכן משום <strong>נותר</strong> (אם נותר מן הלחם למחרת השבת, ואכלו), <strong>ו</strong>כן משום <strong>טמא</strong> (אם אכל את הלחם בטומאת הגוף). שאין איסורים אלה נוהגים אלא בהקטרה המתירה את הלחם לאכילה.
  ואם <strong>סידר את הלחם ואת הבזיכין</strong> כמצוותם הראויה, <strong>ב</strong>יום <strong>שבת</strong> זה, <strong>ו</strong>אולם <strong>הקטיר את ה</strong>לבונה שב<strong>בזיכין</strong> הללו <strong>רק</strong> <strong>לאחר</strong> יום <strong>השבת</strong> הבא — <strong>פסולה</strong> היא הקטרה זו, והלחם אינו מותר באכילה (שהרי ביום השבת, לא היתה הקטרת בזיכים), <strong>ו</strong>משום שהקטרה זו פסולה, <strong>אין חייבין עליהן משום פיגול נותר וטמא.</strong>
 ואם <strong>סידר את הלחם ואת הבזיכין</strong> לא ביום השבת עצמו, כמצוותו, אלא <strong>לאחר</strong> יום <strong>השבת, והקטיר את הבזיכין ב</strong>יום ה<strong>שבת</strong> הבא — <strong>פסולה</strong> היא הקטרה זו, והלחם פסול (שכן לא שהה על שולחן הפנים שבעה ימים, משבת לשבת). <strong>כיצד יעשה</strong> שלא ייפסלו הלחם והבזיכים שנסדרו למחרת השבת? לא יסלק את הלחם ואת הבזיכים בשבת הקרובה, אלא <strong>יניחנה לשבת הבאה</strong> לאחר מכן, ונמצא שעבר על הלחם ועל הבזיכים שהות של לפחות שבעה ימים משבת לשבת על שולחן הפנים, והותרו בכך. ומסבירים: מותר להשאיר על השולחן את הלחם והבזיכים מעבר לשבעת ימים, <strong>ש</strong>הרי <strong>אפילו היא</strong> מונחת <strong>על השולחן ימים רבים</strong> — <strong>אין בכך כלום,</strong> ואין זה נפסל.
 <big>ג גמרא</big> שנינו בסוף משנתנו שניתן להשאיר על שולחן הפנים את הלחם והבזיכים יותר משבעה ימים, ואפילו ימים רבים, ואין הם נפסלים בכך בלינה. ולבירור ענין זה מביאים: <strong>תנן התם</strong> <small>[שנינו שם</small> במשנה במסכת יומא<small>]</small> בתיאור סדר עבודת יום הכיפורים, <strong>אמר להם הממונה</strong> לכהנים: <strong>"צאו</strong> ועמדו על מקום גבוה במקדש, <strong>וראו</strong> משם <strong>אם</strong> כבר האיר היום ו<strong>הגיע זמן שחיטה"</strong> (שכן השחיטה פסולה בלילה). <strong>אם</strong> כבר <strong>הגיע</strong> הזמן — <strong>הרואה</strong> את אור היום <strong>אומר:</strong> <strong>"ברקאי"</strong> — הבריק האור. ומעירים כי <strong>מתתיא בן שמואל,</strong> שהיה הממונה באותו זמן על הפייסות במקדש, היה חולק על דעה זו, ו<strong>אומר</strong> בלשון אחר: "האם <strong>האיר פני כל</strong> <strong>המזרח, עד</strong> כדי כך <strong>ש</strong>הוא, האור, נראה אף <strong>בחברון"</strong> (והוא אור הגדול מ"ברקאי")? <strong>ו</strong>אם אכן כך היה, <strong>הוא</strong> (הצופה) היה <strong>אומר: "הן". ו</strong>מסבירים:
 <strong>למה הוצרכו</strong> חכמים <strong>לכך,</strong> להתקין שיעלה צופה ויבדוק היטב אם האיר היום, שהרי הוא לכאורה דבר הנראה לעין בכל מקום? — משום <strong>שפעם אחת</strong> אירע ש<strong>עלה מאור הלבנה, ודימו</strong> (חשבו בטעות) <strong>שהאיר</strong> ה<strong>מזרח</strong> בזריחת השמש, ו<strong>שחטו את</strong> קרבן <strong>התמיד</strong> לפני זמנו. <strong>ו</strong>כשגילו שהיה זה עדיין לילה, ונשחט התמיד בלילה, ונפסל בכך — <strong>הוציאוהו לבית השריפה,</strong> כדין הקדשים שנפסלו. וכדי להמנע מטעות כגון זו, תיקנו חכמים שלעולם יהיו בודקים היטב אם זרחה כבר השמש.
 <strong>ו</strong><strong>לאחר שהיו מודיעים על תחילת היום,</strong> <strong>הורידו</strong> את ה<strong>כהן</strong> ה<strong>גדול לבית הטבילה</strong> קודם שיתחיל בעבודת היום. ומסבירים את עניינה של הטבילה לכהנים העובדים במקדש, <strong>זה הכלל היה</strong> נוהג <strong>במקדש: כל המסיך את רגליו</strong> (עושה צרכים גדולים) — <strong>הריהו</strong> <strong>טעון טבילה</strong> לאחר מכן, <strong>וכל המטיל מים</strong> (עושה צרכים קטנים) — הריהו <strong>טעון קדוש</strong> (רחיצת) <strong>ידים ורגלים</strong> לאחר מכן.
  ובענין ההלכה ששנינו במשנה כי קרבן התמיד שנשחט לפני עלות השחר פסול וצריך לשורפו, <strong>תני אבוה</strong> <small>[שנה אביו]</small> של <strong>ר' אבין</strong> בברייתא: <strong>לא זו בלבד</strong> אמרו חכמים שכך היא הלכה בשחיטת קרבן בהמה בלילה, <strong>אלא אפילו עולת העוף שנמלקה בלילה</strong> ולא ביום, <strong>ומנחה שנקמצה בלילה</strong> ולא ביום — פסולות הן, ו<strong>תצא לבית</strong> השריפה. שלענין זה, דין המליקה בעוף והקמיצה במנחה כדין השחיטה בבהמה.
  ושואלים על הלכה זו שבברייתא: <strong>בשלמא</strong> <small>[נניח]</small> <strong>עולת העוף</strong> שנמלקה בלילה ולא ביום, הריהי נשרפת — <strong>משום</strong> שכבר נמלקה עולת העוף, ומעתה <strong>לא אפשר</strong> שוב <strong>לאהדורה</strong> <small>[להחזירה]</small> למצבה הקודם, שקודם מליקתה. וכיון שנפסלה במליקת לילה, הריהי נשרפת. <strong>אלא מנחה</strong> שנקמצה בלילה, מדוע הריהי נשרפת, והרי <strong>אפשר דמהדר</strong> <small>[שיחזיר]</small> הכהן את ה<strong>קומץ</strong> שנקמץ בלילה <strong>לדוכתיה</strong> <small>[למקומו]</small> הקודם במנחה (שעדיין קיימת היא, שהרי לא הוקטר הקומץ) ויחזור <strong>וקמיץ ביממא</strong> <small>[ויקמוץ ביום]!</small>
 ואומרים: <strong>הוא</strong> אביו של ר' אבין זה ש<strong>תני לה</strong> <small>[שנה אותה,</small> את הברייתא הזו<small>],</small> <strong>והוא</strong> זה ש<strong>אמר לה</strong> <small>[אותה,</small> את התשובה לשאלה זו<small>]:</small> אף הקמיצה שנעשתה בלילה אינה ניתנת שוב לתיקון, משום ש<strong>כלי שרת מקדשין</strong> את הדברים הניתנים בהם אף <strong>שלא בזמנן</strong> הראוי. ולכך, כיון שהניח את הקומץ בכלי שרת המיוחד לו, אף שהיה זה בלילה ושלא בזמן הראוי — התקדש הקומץ, ואי אפשר להחזירו שוב למנחה, ולקומצה פעם נוספת.
 <strong>מיתיבי</strong> <small>[מקשים]</small> על כלל זה ממה ששנינו ככלל: <strong>כל</strong> קרבן <strong>הקרב ביום</strong> — הריהו <strong>קדוש</strong> (מתקדש) <strong>ביום,</strong> וכל קרבן הקרב <strong>בלילה</strong> — אינו נעשה <strong>קדוש</strong> אלא <strong>בלילה.</strong> וכל קרבן הקרב <strong>בין ביום ובין בלילה</strong> — נעשה <strong>קדוש בין ביום ובין בלילה.</strong>
 ומתוך מה ששנינו כאן כי <strong>כל הקרב ביום</strong> הריהו <strong>קדוש ביום,</strong> יש לדייק: <strong>ביום</strong> — <strong>אין</strong> <small>[כן]</small> הריהו מתקדש, ואילו <strong>בלילה,</strong> שאין הוא זמנו הראוי — הוא <strong>לא</strong> מתקדש. הרי שכלי שרת אינם מקדשים את הדברים הניתנים בהם שלא בזמנם! ומשיבים: אמנם הדבר הניתן בכלי שרת שלא בזמנו <strong>אינו קדוש,</strong> ואולם הכוונה היא שהוא לא התקדש לענין <strong>ליקרב</strong> על גבי המזבח, <strong>אבל</strong> הריהו <strong>קדוש</strong> לענין <strong>ליפסל</strong> בפסולי המוקדשים (כגון ביציאה אל מחוץ לתחום המקדש). ולכך אף הקומץ שנקמץ בלילה, התקדש לענין זה ששוב אי אפשר להחזירו למנחה על מנת לקומצה שנית, ולכך דינו בשריפה.
 <strong>מותיב</strong> <small>[מקשה]</small> על כך <strong>ר' זירא</strong> ממה ששנינו במשנתנו, שאם <strong>סידר את הלחם ואת הבזיכין</strong> שלא בזמנו בשבת אלא <strong>אחר</strong> ה<strong>שבת, והקטיר את הבזיכין בשבת</strong> הבאה — הריהי <strong>פסולה. כיצד יעשה? יניחנה לשבת הבאה,</strong> וטעם ההיתר לכך: <strong>ש</strong>כן <strong>אפילו היא</strong> מונחת <strong>על השלחן ימים רבים</strong> — <strong>אין בכך כלום,</strong> שאין הלחם נפסל בכך בלינה.
 <strong>ו</strong>מעתה יש לשאול: <strong>אי סלקא דעתך</strong> <small>[אם עולה על דעתך]</small> לומר ש<strong>כלי שרת מקדשין</strong> אף את הדברים שניתנו בהם <strong>שלא בזמנן</strong> הראוי ליפסל — אף הלחם הניתן על שולחן הפנים שלא בזמנו <strong>ליקדוש</strong> <small>[שיתקדש]</small> בכך, <strong>ו</strong>מעתה <strong>ליפסול</strong> <small>[שיפסל]</small> בלינה!
 <strong>אמר רבה</strong> על שאלתו זו של ר' זירא: <strong>מאן דקא מותיב</strong> <small>[מי שהוא מקשה]</small> שאלה <strong>זו</strong> — <strong>שפיר קא מותיב</strong> <small>[יפה הוא מקשה],</small> משום שהקושיה נראית, ואולם <strong>אבוה</strong> <small>[אביו]</small> של <strong>ר' אבין נמי</strong> <small>[גם כן]</small> לא מדעתו אמר כך אלא <strong>מתניתא קאמר</strong> <small>[ברייתא הוא אומר,</small> מביא<small>],</small> ואין זה אם כן שאלה על דבריו אלא על הברייתא, ויש ליישב את הסתירה בינה לבין האמור במשנתנו באופן זה: התנא בברייתא שהביא אביו של ר' אבין <strong>קסבר</strong> <small>[סבור הוא]</small> כי <strong>לילה</strong> לענין דבר שצריך להיעשות ביום, אף שהוא טרם זמנו <strong>אין</strong> נחשב <strong>ל</strong><strong>מחוסר זמן,</strong> משום שהלילה והיום שלאחריו נחשבים כיחידה אחת. ולכן כלי שרת מקדשים את הקומץ הנקמץ בלילה (לענין שיפסל בפסולי המוקדשים). ואולם בהלכה <strong>הא</strong> <small>[זו]</small> שבמשנתנו מדובר באופן ששהו הלחמים על שולחן הפנים כמה <strong>ימים</strong> טרם זמנם, שהרי זמנם הוא שבת וכשהונחו ביום ראשון הרי זמנם הוא השבת הבאה, וכל אותם הימים עד לשבת הם טרם זמנו — ובאופן זה נחשבים הם <strong>כ</strong><strong>מחוסרין זמן,</strong> ואין כלי שרת מקדשם, ולכך אין הם נפסלים בלינה.
  ושואלים על רבא: <strong>סוף סוף</strong>
## דף ק:
 <strong>כי מטי ליליא דבי שימשי, ליקדוש וליפסול</strong> <small>[כאשר מגיע הלילה, בין השמשות</small> של ערב שבת, <small>שיתקדש</small> הלחם על ידי <small>השולחן</small> <small>ויפסל]</small> בלינה! <strong>אמר רבא:</strong> מדובר במשנתנו <strong>ב</strong>אופן <strong>שקדם</strong> (הקדים) הכהן סמוך לחשיכה של ליל שבת <strong>וסילק</strong> את הלחם מעל השולחן. שאז אין השולחן מקדש את הלחם, <strong>ורק לאחר שחשכה שב והחזירו.</strong>
 <strong>מר זוטרא</strong> אמר <strong>ואיתימא</strong> <small>[ויש אומרים]</small> ש<strong>רב אשי</strong> הוא זה ש<strong>אמר</strong> כן: <strong>אפילו תימא</strong> <small>[תאמר]</small> שמדובר במשנה <strong>ב</strong>אופן <strong>שלא קדם</strong> הכהן <strong>וסילק</strong> את הלחם מעל השולחן לפני חשיכה של ליל שבת, ושהה הלחם כל הימים על השולחן — אין הוא מתקדש על ידי השולחן. וטעם הדבר: <strong>כיון</strong> ש<strong>סידרו</strong> את הלחם מתחילה <strong>שלא כמצותו,</strong> שלא בזמנו הראוי — <strong>נעשה</strong> (נחשב) הדבר <strong>כמי שסדרו הקוף,</strong> ובכגון זה אין הלחם מתקדש על ידי השולחן, ולכך אינו נפסל בלינה.
 <big>א משנה</big> <strong>שתי הלחם</strong> הבאות בחג השבועות <strong>נאכלות</strong> (זמן אכילתן) על ידי הכהנים <strong>אין</strong> הוא <strong>פחות משנים</strong> ימים, <strong>ולא יותר על שלשה</strong> ימים מזמן שנאפו. ומסבירים: <strong>כיצד?</strong> חלות שתי הלחם הריהן <strong>נאפות מערב יום טוב</strong> של חג השבועות (שאין אפייתם דוחה את יום טוב), והריהן קרבות ו<strong>נאכלות ביום טוב</strong> — נמצא זמן אכילתן <strong>לשנים</strong> ימים לאחר אפייתם. ואם <strong>חל יום טוב</strong> של שבועות <strong>להיות אחר השבת</strong> (ביום ראשון), ונאפות החלות ביום הששי (שהרי אין אפייתן דוחה את השבת) — נמצא שהם <strong>נאכלות לשלשה</strong> ימים מאפייתם.
 <strong>לחם הפנים</strong> הבא בכל שבת <strong>נאכל אין פחות מתשעה</strong> ימים לאחר אפייתו <strong>ולא יותר על אחד עשר</strong> ימים לאחר אפייתו. ומפרטים: <strong>כיצד?</strong> כרגיל לחם הפנים <strong>נאפה מערב שבת</strong> ומסודר על שולחן הפנים למחרת בשבת, ושוהה על השולחן כל השבוע, והריהו מוסר מהשולחן <strong>ונאכל בשבת</strong> הבאה — נמצא זמן אכילתו <strong>לתשעה</strong> ימים מאפייתו. ואם <strong>חל יום טוב להיות</strong> ב<strong>ערב שבת,</strong> מאחר שאין אפייתו דוחה לא את השבת ולא את יום טוב, הריהו נאפה ביום הקודם, ביום חמישי, והריהו נאכל בשבת השניה — נמצא ש<strong>נאכל</strong> הלחם <strong>לעשרה</strong> ימים מזמן אפייתו.
  ואם חלו <strong>שני ימים טובים של ראש השנה</strong> לפני השבת, בימי חמישי וששי, והריהו נאפה בשל כך ביום הרביעי, ונאכל בשבת השניה — נמצא ש<strong>נאכל לאחד עשר</strong> ימים מאפייתו. <strong>ו</strong>טעם הדבר הוא, כנזכר למעלה, משום שמעשה שתי הלחם ולחם הפנים <strong>אינו דוחה לא את השבת ולא את יום טוב. רבן שמעון בן גמליאל אומר משום</strong> (בשם) <strong>ר' שמעון בן הסגן:</strong> אפיית הלחם <strong>דוחה את יום טוב,</strong> אבל <strong>אינו דוחה את יום צום</strong> (הכיפורים), ולכך אם חל יום הכיפורים ביום ששי — אין אופים בו את לחם הפנים.
 <big>ב גמרא</big> שנינו במשנתנו שאין אפיית שתי הלחם דוחה את השבת ואת יום טוב. ובענין זה מביאים <strong>מה ש</strong><strong>אמר רבינא: לדברי</strong> החכם <strong>האומר</strong> שקרבנות <strong>נדרים ונדבות אין קריבין ביום טוב</strong> — <strong>לא תימא</strong> <small>[אל תאמר,</small> תפרש<small>]</small> את השיטה הזו ש<strong>מדאורייתא מיחזא חזו</strong> <small>[מדין תורה</small> אכן <small>ראויים הם]</small> להיקרב ביום טוב, <strong>ו</strong>רק <strong>רבנן</strong> <small>[חכמים]</small> <strong>הוא</strong> ש<strong>גזרו</strong> ואסרו את הקרבתם ביום טוב, מהטעם <strong>שלא ישהא</strong> אדם מלהקריב את קרבנות נדריו ונדבותיו עד יום טוב (שאז הריהו עולה לירושלים). <strong>אלא מדאורייתא נמי</strong> <small>[מדין תורה גם כן]</small> קרבנות הנדרים והנדבות <strong>לא חזו</strong> <small>[אינם ראויים]</small> להקרבה, שהרי אין זמן הקרבתם קבוע למועד.
  וראיה לדבר שדין תורה הוא: <strong>דהא</strong> <small>[שהרי]</small> <strong>שתי הלחם</strong> ש<strong>חובת היום הוא,</strong> שאין הם באים אלא בחג השבועות, <strong>ו</strong>מעתה <strong>ליכא למימר</strong> <small>[אין מקום לומר]</small> בהם גזירה זו <strong>שמא ישהא</strong> את קרבנותיו לזמן מאוחר יותר. <strong>ו</strong>בכל זאת <strong>קתני</strong> <small>[שונה הוא</small> התנא <small>במשנתנו</small><small>]</small> בדין שתי הלחם שמעשה אפייתו <strong>אינו דוחה לא את השבת ולא את יום טוב,</strong> ואם כן הוא הדין לגבי הקרבת הנדרים והנדבות ביום טוב, שאין איסורם משום גזירת חכמים אלא מדין תורה.
 
 <big>א משנה</big> <strong>ה</strong>סולת והשמן שהוקדשו ל<strong>מנחות, ו</strong>כן יין שהוקדש ל<strong>נסכים</strong> (שכל עוד לא ניתנו בכלי שרת עדיין לא נתקדשו בקדושת הגוף), <strong>שנטמאו עד שלא</strong> <strong>קדשו בכלי</strong> שרת — <strong>יש להם פדיון,</strong> שרשאי לפדותם בכסף, ותחול קדושתם על הכסף, ויקנה בו מנחות ונסכים אחרים. ואולם אם נטמאו המנחות והנסכים <strong>משקידשו</strong> (לאחר שכבר התקדשו) <strong>בכלי</strong> שרת — <strong>שוב</strong> <strong>אין להם פדיון,</strong> והריהם נשרפים, ככל קרבן שנטמא.
 <strong>העופות</strong> שהוקדשו (לקרבן העוף), <strong>ו</strong>כן <strong>העצים</strong> שהוקדשו לעצי המזבח, <strong>ו</strong>כן <strong>הלבונה</strong> שהוקדשה, <strong>וכלי שרת, משנטמאו</strong> (מאחר שנטמאו) — שוב <strong>אין להן פדיון.</strong> וטעם הדבר — <strong>לפי</strong> <strong>שלא נאמר</strong> דין <strong>פדיון</strong> קדשים שנטמאו או שנפסלו להקרבה <strong>אלא בבהמה</strong> שהוקדשה לקרבן ונפל בה מום, ולא בשאר קדשים.
 <big>ב גמרא</big> שנינו במשנתנו כי המנחות והנסכים שנטמאו, וקדושת דמים עליהם, הריהם נפדים. <strong>אמר שמואל:</strong> לא רק כאשר נטמאו המנחות והנסכים הריהם נפדים, אלא <strong>אפילו הן טהורין</strong> הריהם גם כן <strong>נפדין.</strong> ומסבירים: <strong>מאי טעמא</strong> <small>[מה טעם</small> הדבר<small>]?</small> כל <strong>כמה</strong> (כל עוד) ש<strong>לא קדשי</strong> <small>[לא התקדשו]</small> המנחות והנסכים <strong>בכלי</strong> שרת — <strong>ב</strong><strong>קדושת דמים נינהו</strong> <small>[הם]</small> קדושים, ולא בקדושת הגוף, <strong>ו</strong>כל הדברים הקדושים ב<strong>קדושת דמים נפדין</strong> בכל מקרה.
  ומקשים על הלכה זו: <strong>והא</strong> <small>[והרי]</small> "המנחות והנסכים <strong>ש</strong><strong>נטמאו" תנן</strong> <small>[שנינו]</small> במשנתנו, ללמד שרק אם נטמאו יש בהם דין פדיון! ומשיבים: <strong>הוא הדין דאף על גב</strong> <small>[שאף על פי]</small> ש<strong>לא נטמאו</strong> הריהם נפדים, <strong>ו</strong>הטעם שהזכירה המשנה "שנטמאו": <strong>איידי דקא בעי מיתנא סיפא</strong> <small>[מתוך שהוא,</small> התנא, <small>רוצה לשנות</small> את <small>סוף</small> אותה הלכה<small>],</small> ש<strong>משקידשו בכלי</strong> שוב <strong>אין להן</strong> <strong>פדיון,</strong> שבהלכה זו <strong>אפילו</strong> אם <strong>נטמאו,</strong> ונפסלו איפוא להקרבה, <strong>נמי</strong> <small>[גם כן]</small> <strong>לא</strong> ייפדו, <strong>לכך</strong> <strong>תנא נמי רישא</strong> <small>[שנה גם כן בראש</small> אותה הלכה<small>]:</small> <strong>שנטמאו עד שלא קדשו</strong> <strong>בכלי.</strong>
 ושואלים על סופה של הלכה זו, שמשעה שהתקדשו בכלי שוב אין להם פדיון: <strong>פשיטא</strong> <small>[פשוט]</small> הוא הדבר, שהרי ב<strong>קדושת הגוף נינהו</strong> <small>[הם]</small> קדושים, ואי אפשר לפדותם!
  ומשיבים:  <strong>איצטריך</strong> <small>[הוצרך]</small> הדבר להיאמר, <strong>שכן</strong> <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ובעל מום איקרי</strong> <small>[נקרא]</small> <strong>"טמא",</strong> וכדרך שיתפרש בהמשך הדברים, ובהמת קרבן (הקדושה בקדושת הגוף) שנפל בה מום, הריהי נפדית, אם כן <strong>טמא נמי</strong> <small>[גם</small> <strong>כן]</strong> <strong>כבעל מום דמי</strong> <small>[</small>הריהו <small>נחשב],</small> שיש בו דין של בעל מום, <strong>ואף על גב</strong> <small>[ואף על פי]</small> שהריהו <strong>קדוש קדושת הגוף, כי נפיל ביה</strong> <small>[כאשר נופל בו]</small> <strong>מום</strong> — הריהו <strong>מיפריק</strong> <small>[נפדה].</small> ומעתה יש מקום לומר כי <strong>הני נמי</strong> <small>[אלה</small> המנויים במשנתנו, אף שקדושים בקדושת הגוף, <small>גם כן]</small> <strong>ליפרוק</strong> <small>[שייפדו].</small> לכך <strong>קמשמע לן</strong> <small>[הוא,</small> התנא <small>משמיע לנו],</small> <strong>דלאו כי האי</strong> <small>[שלא כמו,</small> לא לענין <strong>זה]</strong> <strong>"טמא" קרייה רחמנא</strong> <small>[קראה,</small> החשיבה <small>אותו התורה]</small> <strong>לבעל מום,</strong>
## דף קא.
 שכן דבר שהתקדש <strong>מ</strong>היותו ב<strong>כלי שרת לא אשכחן</strong> <small>[לא מצאנו]</small> בו <strong>ש</strong><strong>מיפריק</strong> <small>[נפדה].</small>
 למעלה נאמר כי התורה קוראת לבעל מום "טמא", ושואלים: <strong>ובעל מום היכא איקרי</strong> <small>[היכן נקרא]</small> בתורה <strong>"טמא"? דתניא</strong> <small>[ש</small>כן <small>שנויה</small> ברייתא<small>],</small> מה שנאמר בפדיון קדשים <strong>"ואם כל בהמה טמאה אשר לא יקריבו ממנה קרבן לה'</strong> והעמיד את הבהמה לפני הכהן. והעריך הכהן אותה בין טוב ובין רע כערכך הכהן כן יהיה. ואם גאול יגאלנה ויסף חמישיתו על ערכך" (ויקרא כז, יא— יג) — <strong>ב</strong>בהמות שהן <strong>בעלי מומין שנפדין הכתוב מדבר,</strong> ונקראות "טמאות" משום שאינן ראויות להקרבה.
  ודנים בדבר: <strong>אתה אומר</strong> כי <strong>בבעלי מומין שנפדו</strong> הכתוב מדבר, <strong>או אינו אלא בבהמה טמאה ממש</strong> הכתוב מדבר, כמשמעו של מקרא. ולהורות שאם הקדיש בעל חיים טמא — הריהו נפדה? <strong>כשהוא,</strong> הכתוב באותה פרשה, שב ו<strong>אומר: "ואם בבהמה הטמאה ופדה</strong> <strong>בערכך</strong> ויסף חמישיתו עליו..." (שם כז) — <strong>הרי בהמה טמאה</strong> ממש כבר <strong>אמורה</strong> שהיא נפדית<strong>, הא</strong> <small>[הרי]</small> מעתה <strong>מה אני מקיים</strong> (כיצד אני מסביר) את <small>הכתוב</small> <strong>"ואם כל בהמה טמאה"?</strong> — <strong>בבעלי מומין שנפדו</strong> (שהריהם נפדים) <strong>הכתוב</strong> הזה <strong>מדבר.</strong>
 וממשיכים ודנים <small>בהלכה זו:</small> <strong>יכול</strong> יהא הדין ש<strong>יפדו</strong> קדשים אף <strong>על מום עובר</strong> שנפל בהם? לכך <strong>תלמוד לומר</strong> (מלמדנו הנאמר) בהמשך כתוב זה <strong>"אשר לא יקריבו ממנה קרבן לה' "</strong>— אין הדברים אמורים אלא ב<strong>מי שאינה קריבה לה' כל עיקר, יצתה</strong> (יצאה) <strong>זו</strong> שיש בה מום עובר <strong>ש</strong>אמנם <strong>אינה קריבה היום</strong> כשהיא <small>בעלת מום,</small> <strong>ו</strong>אולם הריהי <strong>קריבה למחר</strong> (לאחר זמן) כשיעבור המום. ומכאן למדנו, שבעל מום נקרא בתורה "טמא".
 <strong>מותיב</strong> <small>[מקשה]</small> <strong>רב הונא בר מנוח</strong> על דברי שמואל, האומר שאף המנחות והנסכים הטהורים נפדים, כיון שעדיין לא התקדשו בכלי שרת, ממה ששנינו במשנתנו כי <strong>העופות והעצים והלבונה וכלי שרת שנטמאו</strong> — <strong>אין להן פדיון, ש</strong>הרי <strong>לא נאמר פדיון אלא בבהמה.</strong> ויש לדון <small>בדברים:</small> <strong>בשלמא</strong> <small>[נניח,</small> זה מובן<small>]</small> מדוע <strong>עופות</strong> אינם נפדים — שכן ב<strong>קדושת הגוף נינהו</strong> <small>[הם]</small> קדושים, <strong>ולא נאמר</strong> פדיון בדבר הקדוש בקדושת הגוף <strong>אלא בבהמה</strong> בלבד.
 <strong>אלא עצים ולבונה</strong> שעדיין <small>לא התקדשו בקדושת הגוף בנתינתם בכלי שרת, שנטמאו,</small> <strong>ו</strong>כן <strong>כלי שרת</strong> עצמם שנטמאו, שאינם קדושים בקדושת הגוף — <strong>ליפרקו</strong> <small>[שייפדו]!</small> <strong>אלא לאו</strong> <small>[האם לא]</small> טעם הדבר הוא <strong>משום</strong> שכלל הוא בפדיון הקדשים כי <strong>טהורין בעלמא</strong> <small>[בכלל]</small> <strong>אין נפדין,</strong> ואף שאינם קדושים בקדושת הגוף.
 <strong>ו</strong>מעתה <strong>הני</strong> <small>[אלה,</small> עצים ולבונה וכלי שרת שנטמאו<small>],</small> <strong>נמי</strong> <small>[גם כן]</small> אינם נפדים, <strong>שכן</strong> <strong>אף על גב</strong> <small>[אף על פי]</small> ש<strong>נטמאו</strong> — <strong>כטהורים דמו</strong> <small>[</small>הם <small>נחשבים],</small> שכן <strong>עצים ולבונה</strong> — <strong>לאו בני אשויי אוכלא נינהו</strong> <small>[לא בני היעשות אוכל הם],</small> ומשום כך הם לא היו צריכים להיות טמאים כלל, <strong>אלא חיבת הקודש משוה להו אוכלא</strong> <small>[עושה אותם כאוכל]</small> שיקבלו טומאה.
  וכן <strong>עצים</strong> כל <strong>כמה</strong> (עוד) <small>ש</small><strong>לא</strong> <strong>משפי להו לגזירין</strong> <small>[לא משפה,</small> מקציע <small>אותם לגזירי</small> עץ<small>]</small> הם <strong>לא מיתכשרי</strong> <small>[לא מתכשרים]</small> לקבל טומאה. וכן <strong>לבונה נמי</strong> <small>[גם כן]</small> כל <strong>כמה</strong> <small>ש</small><strong>לא קידשה בכלי שרת</strong> — <strong>לא מיתכשרה</strong> <small>[לא התכשרה]</small> לקבל טומאה. וכן <strong>כלי שרת נמי</strong> <small>[גם כן]</small> <strong>הואיל ואית להו</strong> <small>[ויש להם]</small> <strong>טהרה במקוה</strong> נחשבים הם כטהורים, ואינם נפדים. הרי שקדשים טהורים אינם נפדים, ושלא כדברי שמואל!
 ודוחים: <strong>לא, לעולם אימא</strong> <small>[אומר]</small> <strong>לך</strong> כי <strong>טהורין</strong> כגון זה <strong>בעלמא</strong> <small>[בכלל]</small> הריהם <strong>נפדין, והני</strong> <small>[ואלה,</small> עצים ולבונה וכלי שרת<small>]</small> אינם <small>נפדים אף שאינם קדושים בקדושת הגוף, מפני גזירת חכמים, וטעם הדבר:</small> <strong>משום</strong> שכשהם טהורים — <strong>לא שכיחי</strong> <small>[לא מצויים]</small> <strong>הוא,</strong> ואם הנודרים אותם למקדש יפדום, שוב לא יימצאו לעבודת המקדש.
  ומקשים על הסבר זה: <strong>בשלמא</strong> <small>[נניח]</small> <strong>לבונה וכלי שרת</strong> — <strong>לא שכיחי</strong> <small>[לא מצויים]</small> הם. <strong>אלא עצים</strong> מדוע נאסר פדיונם, והרי <strong>מישכח שכיחי</strong> <small>[מצויים]</small> הם! ומשיבים: <strong>עצים נמי</strong> <small>[גם כן]</small> אינם מצויים לעבודה במקדש, שכן <strong>כיון</strong> ש<strong>אמר מר</strong> <small>[החכם]</small> בדין העצים כי <strong>כל עץ שנמצא בו תולעת</strong> הריהו <strong>פסול לגבי</strong> <small>[אצל,</small> לענין<small>]</small> ה<strong>מזבח, הילכך לא שכיחי</strong> <small>[לכך לא מצויים]</small> כל כך עצים למזבח.
  ועוד לענין שיטת שמואל, <strong>אמר רב פפא: אי שמיעא ליה</strong> <small>[אם היתה נשמעת,</small> נודעת <small>לו]</small> <strong>לשמואל הא דתניא</strong> <small>[</small>הלכה <small>זו ששנויה</small> בברייתא<small>]</small> האומרת ש<strong>המתפיס</strong> (המקדיש) בעלי חיים (בהמות טהורות) <strong>תמימים</strong> (שאין בהם מום) <strong>ל</strong>קדשי <strong>בדק הבית</strong> במקום למזבח כראוי להן — כאשר הם נפדים על ידי ההקדש, <strong>אין פודין אותן</strong> גזברי ההקדש <strong>אלא ל</strong>צורך <strong>מזבח</strong> שנמכרים למי שחייב בהקרבת אותו מין, ויקרבו על ידו על המזבח. ואין נפדים לחולין, לפי שכלל הוא <strong>שכל</strong> דבר הקדש <strong>הראוי למזבח,</strong> אף שהוקדש לבדק הבית <strong>אינו יוצא מידי מזבח לעולם. ו</strong>משמע מכאן ש<strong>אף על גב</strong> <small>[אף על פי]</small> שב<strong>קדושת דמים</strong> בלבד <strong>נינהו</strong> <small>[הם]</small> קדושים — <strong>אין</strong> הם <strong>נפדין</strong> לחולין <strong>הואיל וטהורים הם</strong> (וראויים למזבח). אם היה שומע זאת <strong>הוה הדר ביה</strong> <small>[היה חוזר בו].</small>
 ודוחים: <strong>ולא היא,</strong> אינו כן, <strong>שמיעא ליה</strong> <small>[נשמעה,</small> ידועה היתה <small>לו,</small> לשמואל<small>]</small> ברייתא זו, <strong>ו</strong>בכל זאת <strong>לא</strong> <strong>הדר ביה</strong> <small>[לא חזר בו]</small> מדבריו. שכך אמר שמואל בהסברה של <small>אותה ברייתא:</small> <strong>לאו</strong> <small>[האם לא]</small> <strong>אמרת התם</strong> <small>[שם]</small> בברייתא בטעם <small>הדבר שאין פודים לחולין את העצים והלבונה וכלי השרת שהוקדשו לבדק הבית מ</small><strong>כיון</strong> שהם <strong>לא שכיחי</strong> <small>[אינם מצויים]</small> לעבודה, ולכן <strong>לא מיפרקי</strong> <small>[לא נפדים]?</small>
 <strong>הכא</strong> <small>[כאן]</small> בבהמה תמימה שהוקדשה לבדק הבית <strong>נמי</strong> <small>[גם כן]</small> יש לומר כי מ<strong>כיון דשכיחי</strong> <small>[שמצויים]</small> הם ה<strong>מומין דפסלי</strong> <small>[שפוסלים]</small> <strong>בבהמה,</strong> שהרי <strong>אפילו</strong> מום קל כזה ש<strong>בדוקין שבעין נמי פסלי</strong> <small>[גם כן פוסלים],</small> <strong>הילכך</strong> <small>[לכך]</small> בהמות תמימות הראויות <strong>להקרבה</strong> <strong>לא שכיחי</strong> <small>[אינן מצויות],</small> ולכך גזרו בהן חכמים שאין פודים אותן אלא למזבח, שתהיינה בהמות הראויות להקרבה. מה שאין כן במנחות ונסכים (שבהם דיבר שמואל), שמצויים הם, ולכך הריהם נפדים אפילו הם טהורים.
 <big>א</big> ולאחר שנידונה שיטת שמואל הסבור שאף המנחות והנסכים הטהורים שלא קדשו עדיין בכלי שרת נפדים, מביאים דעה החלוקה על שיטתו. <strong>רב כהנא אמר:</strong> המנחות והנסכים שלא קדשו עדיין בכלי שרת, ה<strong>טמאין</strong> — <strong>נפדין,</strong> ה<strong>טהורין</strong> — <strong>אין נפדין.</strong> ומציינים, <strong>וכן אמר ר' אושעיא:</strong> המנחות והנסכים שלא קדשו עדיין בכלי שרת, ה<strong>טמאין</strong> — <strong>נפדין,</strong> ה<strong>טהורין</strong> — <strong>אין נפדין.</strong> ומעירים: <strong>איכא דאמרי</strong> <small>[יש שאומרים]</small> שכך <strong>אמר ר' אושעיא: אפילו טהורין</strong> — <strong>נפדין.</strong>
 <strong>ר' אלעזר אומר:</strong> כל המנחות <strong>כולן</strong> דינן שווה לענין פדיונן, שה<strong>טמאין</strong> — <strong>נפדין,</strong> וה<strong>טהורין</strong> — <strong>אין נפדין, חוץ מעשירית האיפה</strong> סולת <strong>של מנחת חוטא</strong> (מנחת דלי דלות בקרבן עולה ויורד הבאה על חטא בשבועת העדות או בשבועת ביטוי או בטומאת מקדש וקדשיו) הנפדית אפילו היא טהורה.
  וטעם הדבר: <strong>שהרי אמרה תורה</strong> בדינו של העשיר בקרבן עולה ויורד (המביא קרבנותיו מן הצאן) "וכפר עליו הכהן <strong>מחטאתו"</strong> (ויקרא ה, ו), וכן נאמר בדינו של העני בקרבן עולה ויורד (המביא קרבנותיו מן העופות) "וכפר עליו הכהן מחטאתו אשר חטא..." (שם י), ואילו בדלי דלות (המביא קרבנותיו מעשירית האיפה סולת) נאמר "וכפר עליו הכהן <strong>על חטאתו</strong> אשר חטא מאחת מאלה ונסלח לו..." (שם יג). ובא שינוי הלשון "על חטאתו" במקום "מחטאתו" להורות שאם הדל שבדלים הפריש עשירית האיפה למנחתו, ולאחר מכן העשיר — שהוא פודה את מנחתו זו, ומוסיף על הדמים שהתקבלו עליה עוד ("על חטאתו"), וקונה בהם קרבן הראוי לו עתה. ומכאן למדים אנו שנפדית מנחה זו אף כשלא נטמאה.
 <big>ב</big> ומביאים עוד מה ש<strong>אמר ר' אושעיא: שמעתי</strong> (קבלתי במסורת חכמים) בדינו של זה ש<strong>פיגל במנחה</strong> (שחשב בשעת עבודה בה לאוכלה שלא בזמנה הראוי, ונאסרה בכך בהנאה), שאותה מנחה <strong>ל</strong>דעת <strong>ר' שמעון אינו מטמא</strong> (מקבל) <strong>טומאת אוכלין. דתנן</strong> <small>[ש</small>כן <small>שנינו</small> במשנה<small>]:</small> <strong>הערלה, וכלאי הכרם,</strong>
## דף קא:
 <strong>ו</strong>בשרו של <strong>שור הנסקל</strong> (שנגמר דינו בבית דין להיסקל), <strong>ו</strong>בשרה של <strong>עגלה ערופה,</strong> <strong>ו</strong>בשרם של <strong>צפורי מצורע,</strong> <strong>ו</strong>בשרו של <strong>פטר חמור</strong> שנערף כדינו, <strong>ובשר</strong> שהתבשל <strong>בחלב,</strong> שאף שהם אסורים באכילה — מכל מקום <strong>כולם מטמאין</strong> (ראויים לקבל) <strong>טומאת אוכלין.</strong>
 <strong>ר' שמעון אומר: כולן אין מטמאין טומאת אוכלין,</strong> משום שהם אסורים בהנאה, ואינם נחשבים כאוכל. <strong>ו</strong>אולם <strong>מודה ר' שמעון בבשר</strong> שהתבשל <strong>בחלב שמטמא טומאת אוכלין,</strong> וטעם הדבר: <strong>הואיל והיתה לו,</strong> לכל אחד מהם, לבשר ולחלב, <strong>שעת הכושר</strong> (זמן שהיה ראוי בו) לקבל טומאה, לפני שהתבשלו כאחד.
 <strong>ואמר רב אסי, אמר ר' יוחנן:</strong> <strong>מאי טעמא</strong> <small>[מה טעם]</small> שיטתו של <strong>ר' שמעון</strong> שדבר האסור בהנאה אינו מיטמא טומאת אוכלין? — <strong>נאמר</strong> <strong>"מכל האכל אשר יאכל</strong> אשר יבוא עליו מים יטמא..." (ויקרא יא, לד), ובא כפל הלשון "האוכל אשר יאכל" להורות: דווקא <strong>אוכל שאתה יכול להאכילו לאחרים</strong> — הוא ה<strong>קרוי אוכל</strong> לענין קבלת טומאת אוכלין. ואולם <strong>אוכל שאי</strong> (שאין) <strong>אתה יכול להאכילו לאחרים</strong> — <strong>אינו קרוי אוכל</strong> לענין זה. ומכאן שהאסור בהנאה, שאסור להאכילו גם לאחרים, אינו נחשב אוכל לענין קבלת טומאה.
 <strong>ו</strong>מסכם ר' אושעיא את שמועתו: <strong>הא</strong> <small>[הרי]</small> כש<strong>פיגל במנחה נמי</strong> <small>[גם כן]</small> נאסרה המנחה בהנאה, ו<strong>אוכל שאי אתה יכול להאכילו לאחרים הוא,</strong> ולכך לדעת ר' שמעון אינה טומאת אוכלין.
  ומקשים:  <strong>אי הכי</strong> <small>[אם כך]</small> היא שיטת ר' שמעון, <small>שכל אוכל שאין אתה יכול להאכילו לאחרים</small> — אינו מקבל טומאה, <small>מעתה</small> <strong>בשר</strong> שהתבשל <strong>בחלב</strong> <strong>נמי תיפוק ליה</strong> <small>[גם כן יצא,</small> יילמד, <small>לו</small> לר' שמעון<small>],</small> שראוי לקבל טומאת אוכלין משום ש<strong>אוכל שאתה יכול להאכילו לאחרים הוא.</strong> שהרי לשיטת ר' שמעון אין בשר וחלב נאסרים בהנאה.
 <strong>דתניא</strong> <small>[ש</small>כן <small>שנויה</small> ברייתא<small>],</small> <strong>ר' שמעון בן יהודה אומר משום</strong> (בשם) <strong>ר' שמעון: בשר</strong> שהתבשל <strong>בחלב</strong> אף שהוא <strong>אסור באכילה,</strong> <strong>מותר בהנאה, ש</strong>כן <strong>נ</strong> <strong>אמר</strong> באיסור בשר וחלב <strong>"כי עם קדוש אתה לה' אלהיך לא תבשל גדי בחלב אמו"</strong> (דברים יד, כא), <strong>ולהלן</strong> <small>[ושם,</small> בספר שמות<small>]</small> הוא הכתוב <strong>אומר "ואנשי קדש תהיון לי ובשר בשדה טרפה לא תאכלו"</strong> (שמות כב, ל), <strong>מה להלן</strong> בשר טריפה (שנאמר בו "אנשי קודש") <strong>אסור באכילה</strong> אבל <strong>מותר בהנאה, אף כאן</strong> בשר שהתבשל בחלב (שנאמר בו "עם קדוש") <strong>אסור באכילה ומותר בהנאה!</strong>
 ומשיבים: <strong>חדא</strong> <small>[</small>טעם <small>אחד]</small> מדוע בשר בחלב מקבל טומאה, <strong>ועוד</strong> טעם נוסף <strong>קאמר</strong> <small>[הוא,</small> ר' שמעון <small>אמר],</small> ומפרטים: טעם <strong>חדא</strong> <small>[אחד],</small> משום ש<strong>אוכל שאתה יכול להאכילו לאחרים הוא,</strong> ולכך הריהו נקרא אוכל לענין קבלת טומאה. <strong>ועוד</strong> טעם, משום שאף <strong>לדידיה נמי</strong> <small>[לו עצמו,</small> לישראל, שעתה הוא אסור באכילתו, <small>גם כן]</small> הרי <strong>היתה לו</strong> לבשר זה וכן לחלב <strong>שעת הכושר</strong> שבו היו מותרים באכילה, ולכך אף עתה הריהם ראויים לקבל טומאה.
 <strong>מיתיבי</strong> <small>[מקשים]</small> על כך ממה ששנינו עוד בברייתא ש<strong>ר' שמעון אומר</strong> כי <strong>יש</strong> קרבן ה<strong>נותר</strong> (שלא נאכל בתוך זמן אכילתו הראוי, ונאסר בהנאה) <strong>שהוא מטמא טומאת אוכלין, ויש נותר שאינו מטמא טומאת אוכלין,</strong>
 <strong>כיצד?</strong> אם <strong>לן</strong> (עבר עליו לילה) <strong>לפני זריקה</strong> של דמו על המזבח — <strong>אינו מטמא טומאת אוכלין.</strong> שכיון שלא נזרק דמו, לא הוכשר באכילה עד שנאסר. ואולם אם לן <strong>לאחר זריקה,</strong> שהוקרב כדינו — הריהו <strong>מטמא טומאת אוכלין,</strong> שכן היתה לו שעת הכושר.
 <strong>(והא)</strong> <strong>ו</strong>בשר ה<strong>פיגול</strong> (שחשב בשעת עבודה לאוכלו מחוץ לזמנו הראוי ונפסל), <strong>בין ב</strong>קרבנות <strong>קדשי קדשים בין ב</strong>קרבנות <strong>קדשים קלים</strong> — <strong>אינו מטמא טומאת אוכלין,</strong> שהרי <strong>נאסר באכילה בשעת עבודה, ולא היתה לו שעת הכושר. ואולם אם</strong> <strong>פיגל</strong> הכהן <strong>במנחה</strong> (שחשב לאוכלה שלא בזמנה הראוי) — הריהי <strong>מטמא טומאת אוכלין,</strong> שכן היתה לה שעת הכושר (בעודה קמח לפני שהתקדשה למנחה). והרי זה בניגוד לשמועה ששמע ר' אושעיא בדברי ר' שמעון שאין המנחה שהתפגלה ראויה לקבל טומאת אוכלין!
  ומשיבים:  <strong>לא קשיא</strong> <small>[אין</small> זה <small>קשה],</small> <strong>כאן</strong> שאמר ר' שמעון בברייתא שהמנחה שהתפגלה ראויה לקבל טומאת אוכלין מדובר כ<strong>שהיתה לה שעת הכושר</strong> קודם שהתקדשה. ואילו <strong>כאן</strong> ששיטת ר' שמעון (לשמועתו של ר' אושעיא) שהמנחה שהתפגלה אינה מקבלת טומאת אוכלין מדובר כ<strong>שלא היתה לה</strong> לפני כן <strong>שעת הכושר.</strong>
 ושואלים: <strong>היכי דמי</strong> <small>[כיצד בדיוק]</small> אתה יכול למצוא מנחה ש<strong>לא היתה לה שעת הכושר,</strong> והרי לפני שהוקדש קמח החיטים למנחה, היה מותר באכילה? ומשיבים: <strong>במקרה</strong> <strong>דאקדשינהו</strong> <small>[שהקדיש אותם,</small> את החיטים<small>]</small> עוד <strong>ב</strong>היותם <strong>מחובר</strong> לקרקע שאז אין הם מקבלים טומאה). ולכשנקצרו לא היו ראויים לקבל טומאה, שהרי נאסרו באכילה.
 <strong>ו</strong>שואלים: אף אלה היתה להם שעת הכושר לאכילה, שהרי יכול היה <strong>ליפרקינהו</strong> <small>[לפדות אותם],</small> שכל עוד לא התקדשו בקדושת הגוף על ידי כלי שרת יכולים לפדותם! ומסייגים את השאלה: <strong>הניחא להך לישנא</strong> <small>[זה נוח,</small> אין זו שאלה, <small>ללשון זו]</small> ש<strong>אמר ר' אושעיא</strong> כי מנחות ונסכים שטרם התקדשו בכלי, ה<strong>טמאין</strong> — <strong>נפדין,</strong> ואילו ה<strong>טהורין</strong> — <strong>אין נפדין,</strong> אם כן <strong>שפיר</strong> <small>[יפה,</small> מובן הדבר<small>],</small> מדוע החיטים שהוקדשו בעודם במחובר לקרקע אינן נחשבות שהיתה להם שעת הכושר, שהרי אין אפשרות לפדותן מפני שטהורות הן.
 <strong>אלא להך לישנא</strong> <small>[ללשון זו,</small> השניה<small>]</small> <strong>ש</strong><strong>אמר</strong> ר' אושעיא, ש<strong>אפילו</strong> ה<strong>טהורין נפדין,</strong> הרי כיון שהוקדשו החיטים במחובר היתה להם שעת הכושר, שהרי יכול <strong>לפרקינהו</strong> <small>[לפדות אותן]</small> עכשיו, אף שהן טהורות!
  ומשיבים: אם אמנם היה פודה אותן  — היתה זו נחשבת להן כשעת הכושר, ואולם <strong>השתא מיהא</strong> <small>[עכשיו על כל פנים]</small> הוא <strong>לא פריק</strong> <small>[לא פדה]</small> אותן, ולכך אין זו נחשבת כשעת הכושר.
  ודוחים: אף שבפועל לא פדה אותן,  <strong>ו</strong>אולם <strong>כיון דאי בעי, פריק ליה</strong> <small>[שאם רצה, היה פודה אותן],</small> נחשב הדבר כשעת הכושר, אף שלא פדה אותן בפועל. שכן <strong>שמעינן ליה</strong> <small>[שמענו אותו]</small> את <strong>ר' שמעון</strong> ש<strong>אמר</strong> <strong>ש</strong><strong>כל</strong> דבר <strong>העומד לפדות</strong> — <strong>כפדוי דמי</strong> <small>[</small>הוא <small>נחשב].</small>
 <strong>דתניא</strong> <small>[ש</small>כן <small>שנויה</small> ברייתא<small>],</small> <strong>ר' שמעון אומר: פרה</strong> אדומה, אף שנשחטה, והריהי אסורה בהנאה, <strong>מטמאה טומאת אוכלין, הואיל והיתה לה שעת הכושר</strong> להיפדות, ולהיאכל. <strong>ו</strong>יותר מכך <strong>אומר ריש לקיש</strong> ש<strong>אומר היה ר' שמעון</strong> כי <strong>פרה</strong> אדומה <strong>נפדית</strong> אפילו כאשר היא כבר נתונה <strong>על גב מערכתה</strong> ועומדת להישרף!
  ודוחים:  <strong>הכי השתא</strong> <small>[כיצד אתה משוה]</small> פרה אדומה לדין המנחה. שהרי <strong>בשלמא</strong> <small>[נניח,</small> מובן הדבר<small>]</small> מדוע ה<strong>פרה עומדת לפדות היא</strong> כל עוד לא נשרפה, <strong>ש</strong>כן <strong>אם מצא</strong> פרה אדומה <strong>אחרת נאה הימנה</strong> (ממנה), הרי זו <strong>מצוה לפדותה</strong> ולקנות בדמיה את הפרה האחרת. <strong>אלא הני</strong> <small>[אלה]</small> ה<strong>מנחות</strong> וכי יש <strong>מצוה לפדותן?!</strong>
 ומקשים: <strong>והא</strong> <small>[והרי]</small> במקרה ש<strong>לן</strong> הבשר <strong>לפני זריקה,</strong> ש<strong>מצוה למיזרקיה</strong> <small>[לזורקו]</small> את הדם, <strong>ואי בעי</strong> <small>[ואם רצה]</small> <strong>זרק</strong> את הדם ולא היה הקרבן נפסל, ויש לומר אף כאן כל העומד להיזרק כזרוק דמי, וייחשב כנזרק כבר, והיתה לו איפוא לבשר שעת הכושר, <strong>ו</strong>בכל זאת <strong>קתני</strong> <small>[שנה]</small> ר' שמעון בברייתא ש<strong>אין מטמא</strong> הנותר <strong>טומאת אוכלין,</strong> כיון שלא היתה לו שעת הכושר!
 ודוחים: <strong>הכא במאי עסקינן</strong> <small>[כאן</small> בברייתא <small>במה,</small> באיזה מקרה, <small>אנו עוסקים]?</small> כ<strong>שלא היתה שהות ביום למיזרקיה</strong> <small>[לזורקו],</small> את הדם, וכגון שנשחט הקרבן סמוך <small>לשקיעת החמה, ולכך אינו עומד להיזרק.</small>
 ושואלים: <strong>אבל</strong> נוכל איפוא לדייק כי במקרה שנשחט הקרבן במשך היום, <strong>ו</strong><strong>היתה לו שהות ביום</strong> לזרוק את הדם, <strong>מאי</strong> <small>[מה]</small> יהא הדין לשיטת ר' שמעון? שבשר הנותר <strong>מטמא טומאת אוכלין,</strong> אם כן,
 <strong>אדתני</strong> <small>[עד ש</small>התנא <small>שונה]</small> בברייתא להבחין בין הבשר הלן לפני זריקה (שאינו מיטמא טומאת אוכלין) לבין <strong>לן לאחר זריקה</strong> שהריהו <strong>מטמא טומאת אוכלין</strong> — <strong>ליפלוג בדידה</strong> <small>[שיחלק בה עצמה,</small> כשלן הבשר <small>קודם זריקה</small><small>],</small> ויאמר כך: <strong>במה דברים אמורים</strong> שכאשר לן הבשר לפני הזריקה אינו מיטמא טומאת אוכלין? כ<strong>שלא היתה לו שהות ביום</strong> לזרוק את הדם, <strong>אבל</strong> אם <strong>היתה לו שהות ביום</strong> — הריהו <strong>מטמא טומאת אוכלין!</strong>
 ומשיבים: <strong>הכי נמי קאמר</strong> <small>[כך גם כן אמר],</small> כלומר, זו משמעות דבריו בברייתא, שאם <strong>לן</strong> הבשר <strong>קודם שיראה</strong> (שהיה דמו ראוי) <strong>לזריקה</strong> — <strong>אינו מטמא טומאת אוכלין,</strong> ואם לן <strong>לאחר שיראה</strong> (שנעשה הדם ראוי) <strong>לזריקה</strong> — <strong>מטמא טומאת אוכלין.</strong>
 ומקשים עוד: האם אמר ר' שמעון שכל העומד להיפדות נחשב כבר כפדוי, ולכך הריהו כמי שהיה לו שעת הכושר (אף שלא נפדה בפועל): <strong>והא</strong> <small>[והרי]</small> שנינו עוד בברייתא שאם <strong>פיגל, בין בקדשי קדשים</strong> ו<strong>בין בקדשים קלים</strong> — אין הם מיטמאים בטומאת אוכלין, שכן לא היתה להם שעת הכושר, ואולם כיון שקודם שהתפגלו היתה <strong>מצוה למיזרקיה</strong> <small>[לזורקו],</small> את דמם,
## דף קב.
 <strong>ואי בעי</strong> <small>[ואם רצה]</small> היה <strong>זריק</strong> <small>[זורק]</small> את דמם של הקרבנות הללו כראוי. <strong>ו</strong>בכל זאת <strong>קתני</strong> <small>[שנה]</small> ר' שמעון בברייתא שבשר קרבן שהתפגל <strong>אינו מטמא טומאת אוכלין, מאי לאו</strong> <small>[האם לא]</small> מדובר ש<strong>פיגל ב</strong>שעת ה<strong>זריקה,</strong> ולשיטת ר' שמעון שכל העומד להיזרק נחשב כזרוק, וכל העומד להיפדות נחשב כפדוי, הרי היתה שעת הכושר לקרבנות הללו לפני כן! ומשיבים: <strong>לא,</strong> הברייתא מדברת כש<strong>פיגל</strong> כבר <strong>ב</strong>עבודת <strong>ה</strong><strong>שחיטה,</strong> ולא עמד הדם לזריקה, ולכך אין הקרבן נחשב כמי שהיתה לו שעת הכושר.
  ומקשים:  <strong>אבל</strong> לפי זה, נוכל לדייק ולומר שאם <strong>פיגל בזריקה מאי</strong> <small>[מה]</small> יהא הדין? <strong>הכי נמי</strong> <small>[כך גם כן]</small> שבשר הקרבן <strong>מטמא טומאת אוכלין</strong> משום שהיתה לו שעת הכושר.
  אם כן <strong>אדתני</strong> <small>[עד ש</small>התנא <small>שונה]</small> להבחין בין המפגל בזבחים <small>ובין זה ש</small><strong>פיגל במנחה</strong> שהיא <strong>מטמא טומאת אוכלין,</strong> <strong>ליפלוג בדידה</strong> <small>[שיחלק בה עצמה,</small> במפגל בקדשים<small>],</small> ויאמר כך: המפגל בקדשים — אין בשרם מיטמא בטומאת אוכלין. <strong>במה דברים אמורים?</strong> בזמן ש<strong>פיגל</strong> כבר <strong>בשחיטה, אבל</strong> אם <strong>פיגל בזריקה</strong> — בשרם <strong>מטמא טומאת אוכלין!</strong>
 ומשיבים: העדיף התנא להבחין בין המפגל בקדשים לבין המפגל במנחה, משום שהלכה זו של <strong>פיגל במנחה איצטריכא ליה</strong> <small>[נצרכה לו]</small> לשנותה, מפני <small>שיש בכך חידוש,</small> <strong>דאף על גב</strong> <small>[שאף על פי]</small> ש<strong>פיגל</strong> את המנחה כבר <strong>ב</strong>עבודת ה<strong>קמיצה,</strong> וכלל בידינו שעבודת ה<strong>קומץ במנחה כ</strong>עבודת ה<strong>שחיטה</strong> בקרבנות <strong>דמי</strong> <small>[היא נחשבת],</small> וקרבן שנתפגל בעבודת השחיטה אינו מיטמא טומאת אוכלין, <strong>אפילו הכי</strong> <small>[כך]</small> המפגל בקמיצה במנחות — המנחה <strong>מטמא טומאת אוכלין, הואיל והיתה לו שעת הכושר מעיקרו</strong> לפני שקמץ. למעלה הוסבר כי אין להקשות מדברי ר' שמעון שבברייתא בענין בשר הנותר. שכוונת דבריו לחלק בין לינת הבשר קודם שנראה להיזרק, וללינתו לאחר שנראה להיזרק. וכן אין להקשות מדבריו שם בענין פיגול הקדשים, שכן כוונת דבריו היא דווקא כשפיגל בזריקה ולא כשפיגל בשחיטה.
  ובענין זה <strong>אמר רב אשי: אמריתה לשמעתא קמיה</strong> <small>[אמרתי את השמועה,</small> ההלכה הבאה <small>לפני]</small> <strong>רב נחמן:</strong> אין אנו נזקקים להסברים אלה, <strong>שהרי</strong> <strong>אפילו</strong> אם <strong>תימא</strong> <small>[תאמר]</small> שכוונת ר' שמעון בברייתא בענין הלינה שהבשר <strong>לן ממש</strong> קודם זריקת הדם, <strong>ו</strong>כמו כן <strong>אפילו תימא</strong> <small>[תאמר]</small> שכוונתו בענין הפיגול ש<strong>פ</strong> <strong>יגל</strong> <strong>בזריקה</strong> ולא בשחיטה — עדיין אין להקשות מדוע לא ייחשב הדבר לשיטת ר' שמעון כמי שהיתה להם שעת הכושר, אף שלדעתו כל העומד להיפדות הריהו כפדוי.
  וטעם הדבר: כי <strong>דאי בעי פריק</strong> <small>[שאם רצה היה פודה]</small> ולכך כל העומד להיפדות נחשב כפדוי — אמנם <strong>אמר</strong> ר' שמעון, שהפדיון הוא דבר קל, הנעשה בדיבור פה בלבד. ואולם הקביעה האומרת <strong>אי בעי הוה זריק</strong> <small>[אם רצה היה זורק]</small> ולכך ייחשב כל שעומד להיזרק כזרוק — <strong>לא אמרינן</strong> <small>[אין אנו אומרים],</small> שכן כרוך הדבר במעשה.
 <strong>מיתיבי</strong> <small>[מקשים]</small> על דברי רב אשי הללו ממה ששנינו בתחילת מסיכת מעילה, <strong>כלל אמר ר' יהושע</strong> בענין מעילה בקדשים שנפסלו: <strong>כל</strong> קרבן <strong>שהיתה לו</strong> כבר <strong>שעת היתר</strong> (אכילה) <strong>לכהנים</strong> לפני שנפסל — <strong>אין מועלין בה</strong> עוד, כיון שהמעילה היא דווקא בקדשים המוגדרים כ"קדשי ה' ", שאין בהם צד הנאה לאדם. ומשעה שהותר הקרבן לאכילת כהנים, שוב אינו בכלל זה, אף שחזר ונפסל אחר כך מאכילה. <strong>וכל שלא היתה לו שעת היתר</strong> אכילה <strong>לכהנים</strong> לפני שנפסל — הרי הוא עדיין בכלל "קדשי ה' ", ו<strong>מועלין בה. ו</strong>מסבירים:
 <strong>איזהו</strong> קרבן שהיתה לו <strong>שעת היתר</strong> אכילה <strong>לכהנים?</strong> כגון <strong>ש</strong>לאחר זריקת הדם <strong>לנה</strong> בשר הקרבן בלא שנאכל, ונעשה נותר, <strong>ו</strong>כן זו <strong>שנטמאת</strong> בשר הקרבן, <strong>ו</strong>כן <strong>זה</strong> <strong>שיצאה</strong> אל מחוץ לעזרה — אין בכל אלה דין מעילה, אף שבשר הקרבן עתה אסור לכהנים, כיון שהיתה שעה שהיה הבשר מותר באכילה לפני שנפסל.
 <strong>ואיזו היא שלא היתה לו שעת היתר לכהנים?</strong> שבזמן <strong>שנשחטה</strong> חשב עליה לאוכלה או לזרוק את דמה או להקטיר את אימוריה <strong>חוץ לזמנה</strong> הראוי, <strong>ו</strong>כן זה שחשב לעשות כן <strong>חוץ למקומה</strong> הראוי, או <strong>שקבלו</strong> את דם הקרבן כהנים ה<strong>פסולין</strong> לעבודה, <strong>ו</strong>כן אם <strong>זרקו</strong> הפסולים <strong>את דמה.</strong> שבכל אלו, כיון שלא היתה שעה שבשר הקרבן היה מותר באכילה, הרי זה בכלל "קדשי ה' ", ומועלים בו.
  ומדייקים בדברים: <strong>קתני מיהא רישא</strong> <small>[שנה</small> התנא <small>על כל פנים בהתחלה]</small> בבשר הקדשים <strong>שלנה ושנטמאת ושיצאה</strong> שהיה לו שעת הכושר, <strong>מאי לאו</strong> <small>[האם לא]</small> הכוונה היא ש<strong>לנה ממש,</strong> לפני זריקת הדם, ולא נזרק הדם, <strong>ו</strong>הרי איפוא <strong>הכא</strong> <small>[כאן]</small> במקרה זה, <strong>דאי בעי הוה זריק הוא</strong> <small>[שאם רצה היה זורק]</small> ולא היה נפסל הקרבן, <strong>ו</strong>בכל זאת <strong>קתני</strong> <small>[שנה</small> בו התנא<small>]</small> ש<strong>אין מועלין</strong> בו, משום שהיתה לו שעת הכושר ובודאי משום שכל העומד להיזרק כזרוק הוא נחשב, ושלא כדברי רב אשי!
 ודוחים: <strong>לא,</strong> הכוונה בדברי המשנה שיצא בזמן שהיא <strong>ראויה לצאת,</strong> לאחר שכבר נזרק הדם, והותר הבשר באכילה <strong>ו</strong>נטמא בזמן שהוא <strong>ראויה לטמא,</strong> לאחר שכבר <strong>נזרק הדם,</strong> <strong>ו</strong>לן בזמן שהוא <strong>ראויה ללין,</strong> לאחר שכבר נזרק הדם. ומשום כך, כמי שהיתה לו שעת הכושר, ויצא מכלל מעילה.
  ושואלים עוד על דברי רב אשי: <strong>אבל</strong> לשיטה זו, אם היתה זו <strong>לינה ממש</strong> של הבשר קודם זריקת הדם, <strong>מאי</strong> <small>[מה]</small> יהא הדין? <strong>הכי נמי</strong> <small>[כך גם כן]</small> ש<strong>מועלין</strong> בבשר, שהרי לא היתה שעת הכושר לכהנים לאכילתו שטרם נזרק הדם. אם כן <strong>האי</strong> <small>[זה]</small> ששנינו בברייתא <strong>"כל שהיה לו שעת היתר לכהנים" ו"כל שלא היתה לו שעת היתר לכהנים"</strong> אינם לשונות ראויים, שכן עולה מהן שהדבר הקובע הוא אם היתה שעה שהיה הבשר ראוי לאכילה, אף שלא הותר בפועל ממש לאכול.
  אלא <strong>"כל שיש לו</strong> (בפועל) <strong>שעת היתר</strong> אכילה <strong>לכהנים אין מועלין בה", ו"כל שאין לה שעת היתר לכהנים מועלין בה" מיבעי ליה</strong> <small>[צריך היה לו</small> לתנא לשנות<small>]!</small>
 <strong>אלא אמר רב אשי</strong> הסבר אחר במשנה: אכן מדובר שלן הבשר קודם זריקת הדם, ויצא הבשר מכלל מעילה משום שכל העומד להיזרק כזרוק הוא נחשב. ואולם לדעתו תמוהים דברי המקשה מכאן על דברי ר' שמעון בענין הראוי לקבלת טומאת אוכלין, וכי מדין <strong>מעילה</strong> על דין <strong>ט</strong> <strong>ומאה קא רמית</strong> <small>[אתה משליך,</small> מראה סתירה<small>]?</small>
 והרי אלה דינים שונים, שכן הדין ב<strong>מעילה</strong> <strong>משום קדושה ולאו</strong> <small>[ולא]</small> <strong>קדושה היא</strong> נקבעת. שרק דבר שהוא בכלל "קדשי ה' " — יש בו דין מעילה. ולכך, <strong>לבתר</strong> <small>[לאחר]</small> שכבר <strong>פ</strong> <strong>קעה לה קדושתיה</strong> <small>[קדושתו]</small> של בשר הקרבן, בשעה שעומד דמו להיזרק, <strong>במאי הדרא רכבא לה</strong> <small>[במה חוזרת</small> קדושה זו ו<small>רוכבת,</small> חלה, <small>עליו</small> שוב<small>]?</small>
 ואילו הדין בקבלת <strong>טומאה משום אוכלא</strong> <small>[אוכל]</small> <strong>ולאו (משום) אוכלא</strong> <small>[ולא אוכל]</small> <strong>היא,</strong> שכל שיש עליו <strong>שם אוכל —</strong> הריהו מקבל טומאת אוכלין, וכל שאין עליו <strong>שם אוכל —</strong> אינו מקבל טומאת אוכלין. ולכך, <strong>כל היכא דאי בעי זריק מצי זריק ליה</strong> <small>[כל מקום שאם רצה לזרוק יכול הוא לזרוק],</small> ועל ידי זריקתו זו — הריהו <strong>משוי ליה אוכלא</strong> <small>[עושה אותו אוכל],</small> <strong>ומטמא טומאת אוכלין.</strong> וכל <strong>היכא דאי בעי (מצי) זריק לא מצי זריק</strong> <small>[מקום שאם רצה לזרוק</small> את הדם <small>אינו יכול לזרוק],</small> ואף אם זרקו — לא הועיל — <strong>לא משוי ליה אוכלא</strong> <small>[לא עושה אותו אוכל],</small> <strong>ו</strong>לכן הוא <strong>לא מטמא טומאת אוכלין.</strong>
 <strong>מיתיבי</strong> <small>[מקשים]</small> עוד על דברי רב אשי שאין אומרים שהעומד להיזרק כזרוק הוא נחשב לענין קבלת טומאה, ממה ששנינו: אדם <strong>המביא אשם תלוי</strong> על ספק עבירה בשוגג שבידו, כגון שהיו לפניו שתי חתיכות, ואכל אחת מהן מתוך מחשבה ששתיהן מותרות באכילה והתברר לו שאחת מהן היתה חלב ואחת שומן, ואינו יודע איזו מהן אכל, והביא קרבן אשם תלוי כראוי לו, <strong>ו</strong>לאחר מכן <strong>נודע</strong> לו <strong>שלא חטא,</strong> שהחתיכה שאכל היתה שומן, <strong>אם עד שלא נשחט</strong> האשם <strong>נודע לו</strong> כך — <strong>יצא</strong> האיל המוקדש <strong>וירעה בעדר</strong> כחולין גמורים, משום שהיה זה הקדש בטעות, אלו <strong>דברי ר' מאיר. וחכמים אומרים:</strong>
## דף קב:
 אין דינו כבהמת חולין, אלא כאשם שנפסל, ולכן <strong>ירעה</strong> בחוץ <strong>עד שיסתאב</strong> (שיפול בו מום), <strong>ו</strong>אז <strong>ימכר, ויפלו</strong> (יעברו) <strong>דמיו לנדבה</strong> (לקרבן עולה של ציבור). <strong>ר' אליעזר אומר:</strong> קרבן זה <strong>יקריב</strong> כמות שהוא, <strong>שאם אינו בא על חטא זה</strong> שלא חטא בו — <strong>הרי הוא בא על חטא אחר</strong> שודאי שבמהלך חייו חטא ולא נודע לו עליו.
 <strong>אם</strong> <strong>מש</strong> כבר <strong>נשחט</strong> האשם התלוי, וקיבל דמו בכוס כדי לזורקו על המזבח <strong>נודע לו</strong> שלא חטא — לא יזרק <strong>הדם,</strong> אלא <strong>ישפך</strong> לאמה העוברת בעזרה, <strong>והבשר ישרף</strong> בבית השריפה, כדין קרבן פסול.
  ואם <strong>נזרק הדם</strong> על המזבח קודם שנודע לו, והבשר עדיין קיים — <strong>הבשר יאכל</strong> לכהנים, כדינו, שמשעה שנזרק הדם נגמרה כפרתו, והותר הבשר לאכילת כהנים. <strong>ור' יוסי אומר: אפילו</strong> היה <strong>הדם</strong> נתון עדיין <strong>בכוס</strong> כשנודע לו שלא חטא — <strong>יזרק</strong> הדם על המזבח, <strong>והבשר יאכל.</strong> שכבר התקדש הדם בכלי.
 <strong>ואמר רבא</strong> בהסבר טעמו: <strong>ר' יוסי בשיטת ר' שמעון אמר</strong> דבר זה, ש<strong>אמר</strong> ר' שמעון: <strong>כל העומד לזרוק</strong> — <strong>כזרוק דמי</strong> <small>[נחשב],</small> ואף דם זה כיון שהוא נתון בכוס, ועומד להיזרק, נחשב כזרוק הן לענין היתר אכילת הבשר והן לענין זריקת הדם בפועל. ומכאן קושיה על שיטת רב אשי הסובר שאין אומרים כל העומד להיזרק הריהו כזרוק!
  ומשיבים:  <strong>מידי</strong> <small>[כלום]</small> זה <strong>הוא טעמא</strong> <small>[הטעם]</small> לשיטת ר' יוסי? והרי <strong>אמרי במערבא משמיה</strong> <small>[אומרים</small> חכמים ש<small>בארץ ישראל משמו]</small> של <strong>ר' יוסי בר חנינא: היינו טעמא</strong> <small>[זהו הטעם]</small> של <strong>ר' יוסי, דקסבר</strong> <small>[שסבור הוא]:</small> <strong>כלי שרת מקדשין</strong> אף <strong>את הפסולין לכתחילה ליקרב</strong> על המזבח.
 <strong>אמר ליה</strong> <small>[לו]</small> <strong>רב אשי לרב כהנא: מדאמר</strong> <small>[מ</small>מה <small>שאמר]</small> <strong>ר' שמעון</strong> ש<strong>כל העומד לזרוק כזרוק דמי</strong> <small>[נחשב],</small> מסתבר שלדעתו אף <strong>כל העומד לשרוף נמי</strong> <small>[גם כן]</small> — <strong>כשרוף</strong> הוא <strong>דמי</strong> <small>[נחשב],</small> ואם כן, בשר הקרבן ה<strong>נותר ו</strong>בשר ה<strong>פרה</strong> אדומה משנשחטה שלדעת ר' שמעון (כפי ששנינו בברייתא בעמוד הקודם) הם מיטמאים טומאת אוכלין, שכן היתה להם שעת הכושר, <strong>אמאי</strong> <small>[מדוע]</small> הם <strong>מטמאין</strong> ב<strong>טומאת אוכלין?</strong> והלא <strong>עפרא בעלמא נינהו</strong> <small>[עפר סתם הם],</small> שהרי הם עומדים <small>להישרף, ושוב אינם בכלל אוכל!</small> <strong>אמר ליה</strong> <small>[לו]</small> רב כהנא לרב אשי: אף שאינם אוכל, מכל מקום <strong>חיבת הקודש מכשרתן</strong> להיחשב כאוכל, ולכך מקבלים טומאת אוכלין.
 <strong>אמר ליה</strong> <small>[לו]</small> <strong>רבינא לרב אשי:</strong> <strong>נהי דמהניא להו</strong> <small>[אם אמנם שמועילה להם]</small> <strong>חיבת הקודש לאיפסולי דגופיה</strong> <small>[לפסול את גופו],</small> שייחשב בשר הנותר והפרה האדומה כאוכל לענין שהוא עצמו ייטמא בטומאת אוכלין, ואולם האם מועילה גם <strong>ליקרויי</strong> <small>[לקוראו,</small> להחשיבו<small>]</small> כ<strong>טמא</strong> ממש <strong>נמי</strong> <small>[גם כן],</small> לענין שיטמא אחרים במגעו, ומעתה <strong>יש</strong> <strong>למימני ביה</strong> <small>[למנות בו]</small> את דרגות הטומאה השונות, שאם נגע <strong>בשר זה באב הטומאה ייחשב ל</strong><strong>ראשון</strong> לטומאה, <strong>ו</strong>הנוגע בו ייחשב ל<strong>שני</strong> לטומאה?!
  שהרי אם כך היא הלכה, <strong>תפשוט</strong> <small>[תפתור]</small> מכאן בעיה זו <strong>דבעי</strong> <small>[ששאל]</small> <strong>ריש לקיש</strong> בדינו של <strong>צריד</strong> (החלק היבש והקשה) <strong>של מנחות,</strong> שלא נבלל בשמן (ולא הוכשר איפוא לקבל טומאה מדין תורה. ואין טומאתו אלא משום חיבת הקודש), האם <strong>מונין בו ראשון ושני או אין מונין בו ראשון ושני!</strong>
 ומשיבים: <strong>כי מיבעיא ליה</strong> <small>[כאשר נשאלה לו]</small> <strong>לריש לקיש</strong> שאלתו זו בענין הצריד — הרי זה לענין דין <strong>דאורייתא</strong> <small>[מן התורה],</small> ולענין שישרף אף השני לטומאה (שנטמא על ידי <strong>הצריד).</strong> <strong>כי קאמרינן</strong> <small>[כאשר אמרנו]</small> כאן, לענין בשר הנותר ופרה אדומה בטומאת אוכלין — הרי זה לענין דין <strong>דרבנן</strong> <small>[מדברי סופרים],</small> ולענין שיתלו (שאינו נאכל ואינו נשרף) את השני לטומאה, אך לא לשורפו, שאין שורפים קדשים הטמאים מדברי חכמים בלבד<small>.</small>
 <big>א משנה</big> <strong>האומר</strong> בלשון נדר <strong>"הרי עלי</strong> להביא מנחה הנעשית <strong>במחבת" והביא</strong> מנחה שנעשתה <strong>במרחשת,</strong> או שאמר "הרי עלי להביא מנחה הנעשית <strong>במרחשת" והביא</strong> מנחה שנעשתה <strong>במחבת</strong> — <strong>מה שהביא הביא,</strong> שכשרה היא המנחה שהביא, אבל <strong>ידי חובתו</strong> לקיום נדרו <strong>לא יצא</strong> בהקרבתה, וצריך להביא מנחה אחרת, וכפי שנדר.
  היה לפניו עשרון סולת, ואמר בלשון נדבה "הרי <strong>זו</strong> מנחה <strong>להביא</strong> <strong>במחבת"</strong> <strong>והביא</strong> אותה <strong>במרחשת.</strong> או שאמר "הרי זו מנחה להביא <strong>במרחשת" והביא</strong> אותה <strong>במחבת</strong> — <strong>הרי זו פסולה,</strong> שהרי לא קיים את מה שאמר.
 <strong>האומר</strong> בלשון נדר <strong>"הרי עלי שני עשרונות</strong> סולת למנחה <strong>להביא</strong> אותה <strong>בכלי אחד", והביא</strong> שתי מנחות בנות עשרון <strong>בשני כלים,</strong> וקמץ משתיהן שתי קמיצות. או שאמר "הרי עלי להביא שני עשרונים סולת לשתי מנחות <strong>בשני כלים", והביא</strong> מנחה אחת בת שני עשרונים <strong>בכלי אחד,</strong> וקמץ ממנה קמיצה אחת — <strong>מה שהביא הביא,</strong> שכשרה היא מנחה זו לנדבה, <strong>ו</strong>אולם <strong>ידי</strong> מנחת <strong>חובתו</strong> (כפי שנדר) <strong>לא יצא,</strong> וצריך להביא מנחה אחרת כפי שנדר.
  היו לפניו שני עשרונים סולת, ואמר "הרי <strong>אלו</strong> מנחה להביא <strong>בכלי אחד" והביא</strong> אותם כשתי מנחות <strong>בשני כלים,</strong> או שאמר "הרי אלו מנחות להביא <strong>בשני כלים", והביא</strong> אותם כמנחה אחת בת שני עשרונים <strong>בכלי אחד</strong> — <strong>הרי אלו פסולין.</strong> שהרי כשנדר להביאם כמנחה אחת, התכוין שתיעשה בהם קמיצה אחת, וכשהביא אותם כשתי מנחות ונקמצו בשתי קמיצות — נמצא שהוסיף בקמיצות על מה שנדר. וכן כשנדר להביאם כשתי מנחות, התכוין שתיעשנה בהן שתי קמיצות, וכשהביא אותם כמנחה אחת ונקמצה זו בקמיצה אחת — נמצא שמיעט בקמיצות ממה שנדר.
  אם אמר בלשון נדר <strong>"הרי עלי שני עשרונות</strong> סלת <strong>להביא</strong> מנחה <strong>בכלי אחד" והביא</strong> אותם כשתי מנחות הנתונות <strong>בשני כלים,</strong> ו<strong>אמרו לו</strong> להזכירו: לא כך נדרת, אלא <strong>בכלי אחד נדרת</strong> להביא. ולאחר שהזכירוהו עמד <strong>ו</strong><strong>הקריבן בשני כלים</strong> כשתי מנחות — הריהם <strong>פסולין</strong> אף כמנחת נדבה, וצריך להביא מנחה אחרת לחובתו. שכיון שהזכירוהו היה עליו להשיב להם כי הוא מביא את המנחות הללו לא כתשלום נדר זה, ומתוך שלא אמר כן, גילה דעתו שמביאן כתשלום מנחת נדרו, וכיון ששינה בהן ממה שנדר, הריהן פסולות. ואולם אם לאחר שהזכירוהו, עמד והקריבן <strong>בכלי אחד</strong> — <strong>כשרין,</strong> שהרי הקריב כפי שנדר.
  אם אמר <strong>"הרי עלי שני עשרונות</strong> סולת <strong>להביא</strong> בשתי מנחות <strong>בשני כלים", והביא</strong> אותם כמנחה אחת <strong>בכלי אחד,</strong> ו<strong>אמרו לו</strong> להזכירו: לא כך נדרת אלא <strong>בשני כלים נדרת</strong> להביא, אם לאחר מכן <strong>הקריבן בשני כלים</strong> וכפי שנדר בתחילה — הריהם <strong>כשרין</strong> ויצא ידי נדרו. ואם עמד ו<strong>נתנו</strong> לשני העשרונים הללו <strong>לכלי אחד</strong> כמנחה אחת — דינה <strong>כ</strong>דינן של <strong>שתי מנחות</strong> שלא נקמצו עדיין, <strong>ש</strong>נפלו לכלי אחד, ו<strong>נתערבו</strong> זו בזו. שנקבע בהן (לעיל מנחות כג,א) שאם ניתן לקמוץ מכל אחת מהן קומץ בלי תערובת של המנחה האחרת, הריהן כשרות. ואם לא ניתן לעשות כן, הריהן פסולות.
 <big>ב גמרא</big> שנינו במשנתנו את דין המנחה ודין הנודר להביא מנחת כלי מסויים (מחבת, מרחשת) והביא מנחת כלי אחר, וכן את דין המנחה ודין הנודר להביא מנחה בכלי אחד או בשני כלים, והביא שלא כנדרו. ובשני האופנים הללו המנחה כשרה, ולא יצא ידי חובתו, וצריך להביא מנחה אחרת כפי שנדר. ומעירים: <strong>וצריכא</strong> <small>[וצריך]</small> שייאמרו שני הדינים הללו.
 <strong>דאי אשמעינן הך קמייתא</strong> <small>[ש</small>כן <small>אם</small> התנא <small>היה משמיע לנו</small> רק את <small>זו</small> ההלכה <small>הראשונה],</small> הייתי אומר שלא יצא בכך ידי נדרו, <strong>משום</strong> שנדר ו<strong>אמר "במחבת" וקא מייתי</strong> <small>[והוא מביא]</small> <strong>במרחשת,</strong> והרי זו מנחה אחרת. <strong>אבל הכא</strong> <small>[כאן]</small> בהלכה השניה, בזה ששינה ממספר המנחות שנדר, <strong>דאידי ואידי</strong> <small>[שזו</small> המנחה שנדר, <small>וזו</small> המנחה שהביא בפועל<small>]</small> שתיהן <strong>הן</strong> <strong>במחבת ו</strong>כמו כן <strong>אידי ואידי</strong> <small>[וזו וזו]</small> היא <strong>במרחשת</strong> — <strong>אימא</strong> <small>[אמור]</small> כי <strong>ידי נדרו נמי</strong> <small>[גם כן]</small> <strong>יצא,</strong> ואין השינוי במספר המנחות נחשב שלא יצא ידי חובתו. ולכך התנא צריך להשמיענו גם את ההלכה השניה.
 <strong>ו</strong>מן הצד האחר, <strong>אי אשמעינן הך</strong> <small>[אם</small> התנא <small>היה משמיענו</small> רק את <small>ההלכה</small> <small>הזו,</small> בזה המשנה ממספר המנחות שנדר<small>],</small> ולא היה משמיע לנו גם את ההלכה הראשונה, בזה המשנה בסוג הכלי בו נעשית המנחה, הייתי אומר שלא יצא בכך ידי נדרו, <strong>משום דקא פליג להו</strong> <small>[שהוא מחלק אותם,</small> את שני העשרונים המיועדים למנחה אחת, לשתי מנחות<small>]</small> שלא כפי שנדר. <strong>אבל התם</strong> <small>[שם,</small> בהלכה הראשונה שבמשנה<small>],</small> בזה המשנה בסוג הכלי בו נעשית המנחה, ש<strong>לא פליג ביה</strong> <small>[לא חילק אותו,</small> את הסולת למנחה<small>]</small> אלא רק עשאה בכלי אחר — <strong>אימא</strong> <small>[אמור]</small> ש<strong>לא</strong> כך יהיה דינו אלא יצא ידי חובתו בכך, ופרע נדרו בזאת. על כן <strong>צריכא</strong> <small>[צריך]</small> התנא לשנות את שתי ההלכות הללו.
 <big>ג</big> ועוד בדינו של הנודר להביא מנחה באופן מסויים (בכלי, או במספר המנחות) והביא באופן אחר, <strong>תנו רבנן</strong> <small>[שנו חכמים]</small> בברייתא, ובדומה לשנוי במשנתנו, כי <strong>מה שהביא הביא,</strong> וכשרות המנחות הללו, <strong>ו</strong>אולם <strong>ידי נדרו לא יצא</strong> בכך. <strong>ר' שמעון אמר: אף ידי נדרו נמי</strong> <small>[גם כן]</small> <strong>יצא</strong> בכך. כיון שאין קביעתו של הנודר, אם לענין סוג הכלי או <strong>באשר לכמה כלים תבוא המנחה, נחשבת כשינוי בנדר, ויצא ידי חובתו.</strong>
 <big>ד</big> עוד שנינו במשנתנו שאם היה עשרון סולת מונח לפניו, ואמר "הרי <strong>זו</strong> מנחה <strong>להביא במחבת"</strong> והביא במרחשת <strong>—</strong> הריהי פסולה. ומקשים על כך: <strong>והא תניא</strong> <small>[והרי שנויה</small> ברייתא<small>]</small> כי בכגון זה <strong>לא קידשום כלי שרת</strong> את המנחה שניתנה בהם, כיון שהרי אלה כלי שרת שונים מכפי שנדר, והרי איפוא המנחה עדיין חולין, ולא מנחה פסולה! <strong>אמר אביי:</strong> כוונת דברי הברייתא ש<strong>לא קידשום</strong> לענין <strong>ליקרב</strong> על המזבח. <strong>אבל</strong> על כל פנים <strong>קידשום</strong> לענין <strong>ליפסל,</strong> שגדולה קדושת הכלי להחיל עליהם מקצת קדושה לפסול.
 <big>ה</big> שנינו במשנה שהאומר על עשרון סולת המונח לפניו "הרי זו מנחה להביאה במחבת" והביאה במרחשת שהיא פסולה, לפי ששינה את המנחה ממה שנדר בה. <strong>ו</strong>על כך <strong>אמר אביי: לא שנו</strong> כן
## דף קג.
 <strong>אלא שקבען</strong> אם יבואו במחבת אם במרחשת <strong>בשעת</strong> ה<strong>נדר,</strong> כשאמר "הרי עלי להביא את זו במחבת" (וכיוצא בדבר, במרחשת). שבכך נקבע דינם להיעשות דווקא כמו שאמר. <strong>אבל</strong> אם כשנדר להביא מנחה אמר סתם "הרי עלי <strong>מנחה", ו</strong><strong>בשעת הפרשה</strong> של הסולת למנחה קבעה לשם מנחה מסויימת, וכגון שאמר "זו אביא לשם נדרי, ובמחבת" — בכך <strong>לא</strong> נקבע שתיעשה דווקא במחבת, ואם הביאה כמנחת מרחשת — יצא בה ידי נדרו.
  וטעם הדבר, שכן נאמר בחובת קיום הנדרים <strong>"מוצא שפתיך תשמור ועשית כאשר נדרת</strong> לה' אלהיך נדבה אשר דברת בפיך" (דברים כג, כד), והדגיש הכתוב "ועשית <strong>כאשר נדרת...</strong> אשר דברת בפיך" — ולמעט: <strong>ולא כאשר הפרשת</strong> את נדרך.
 <strong>ומעירים:</strong> <strong>איתמר נמי</strong> <small>[נאמר גם כן]</small> אותו דבר בשם אמורא אחר, ש<strong>אמר ר' אחא בר חנינא, אמר ר' אסי, אמר</strong> <strong>ר' יוחנן: לא שנו</strong> שאם שינה ממה שנדר, שהמנחה פסולה, <strong>אלא</strong> בזמן ששינה ממה <strong>שקבען בשעת נדר, אבל</strong> אם שינה ממה שקבען <strong>בשעת הפרשה</strong> — <strong>לא</strong> נפסלה בכך המנחה, שנאמר בחיוב קיום הנדר "ועשית <strong>כאשר</strong> <strong>נדרת" ולא כאשר הפרשת.</strong>
 <big>א משנה</big> <strong>האומר</strong> בלשון נדר <strong>"הרי עלי</strong> להביא <strong>מנחה מן השעורים",</strong> והרי מנחת נדבה באה רק מן החיטים — <strong>יביא מן החטים.</strong> האומר "הרי עלי להביא מנחה מן ה<strong>קמח"</strong> — <strong>יביא סולת</strong> למנחתו, שכן מנחת נדבה באה מן הסולת ("סלת יהיה קרבנו". ויקרא ב, א). האומר "הרי עלי להביא מנחה <strong>בלא שמן ובלא לבונה"</strong> — <strong>יביא</strong> עם מנחתו <strong>שמן ולבונה,</strong> שכן מנחת נדבה טעונה שמן ולבונה.
  האומר "הרי עלי להביא מנחה של <strong>חצי עשרון</strong> סולת" — <strong>יביא</strong> מנחה של <strong>עשרון</strong> סולת <strong>שלם,</strong> שכן אין מנחת נדבה באה בפחות מעשרון סולת. האומר "הרי עלי להביא מנחה של <strong>עשרון ומחצה</strong> סולת" — <strong>יביא שנים</strong> עשרונים סולת, שהרי אין מביאים במנחה אלא עשרונים שלמים, ולא חצאים. <strong>ר' שמעון פוטר</strong> בכל האופנים הללו מלהביא מנחה כלל, שלדעתו לא חל נדר זה, כיון <strong>שלא התנדב כדרך המתנדבין.</strong>
 <big>ב גמרא</big> שנינו במשנתנו כי האומר "הרי עלי להביא מנחה מן השעורים", חל נדרו, אבל מביא מנחה מן החיטים, כמצוותו. ושואלים: <strong>אמאי</strong> <small>[מדוע]</small> חל הנדר? <strong>הלא</strong> <strong>נדר ופתחו</strong> (חרטתו, יציאתו מהנדר) <strong>עמו הוא,</strong> ואין הנדר חל כלל. שהרי כשאמר "הרי עלי להביא מנחה" — אכן נדר, ואולם כשהוסיף ואמר "מן השעורים" — הרי בכך התחרט וחזר בו מן הנדר, שהרי יודע שאין המנחה באה מן השעורים!
 <strong>אמר חזקיה: הא</strong> <small>[זו]</small> משנתנו כשיטת <strong>מני</strong> <small>[מי היא]?</small> כשיטת <strong>בית שמאי היא, דאמרי</strong> <small>[שאומרים]</small> ככלל שכאשר אומר אדם דבר אחד ולאחר מכן אומר דבר הסותר את דבריו הראשונים, שיש ל<strong>תפוס</strong> כעיקר את ה<strong>לשון</strong> ה<strong>ראשון.</strong> ולכך בענייננו, כיון שבלשונו הראשון אמר "הרי עלי מנחה", אף שאמר לאחר מכן "מן השעורים", וכמבקש לבטל את דבריו הראשונים — דבריו הראשונים קיימים. <strong>דתנן</strong> <small>[ש</small>כן <small>שנינו</small> במשנה<strong>]:</strong> האומר <strong>"הריני נזיר</strong> <strong>מן הגרוגרות</strong> (תאנים מיובשות) <strong>ומן</strong> <strong>הדבילה</strong> (גוש של תאנים מיובשות)" — <strong>בית שמאי אומרים:</strong> הריהו <strong>נזיר</strong> גמור, שבמה שאמר "הריני נזיר" — קיבל על עצמו נזירות, ומה שהוסיף ואמר "מן הגרוגרות ומן הדבילה" אין בדבריו ממש. <strong>ובית הלל אומרים: אינו נזיר,</strong> שמסוף דבריו רואים שלא קיבל עליו נזירות.
  ואילו <strong>ר' יוחנן אמר: אפילו</strong> אם <strong>תימא</strong> <small>[תאמר]</small> שמשנתנו היא כשיטת <strong>בית הלל,</strong> לא יקשה על משנתנו, שכן מדובר בה <strong>באומר</strong> הנודר, לכשאומרים לו שאין נודרים כך למנחה, <strong>"אילו הייתי יודע שאין נודרין כך</strong> למנחה (מדבר שאין המנחה באה ממנו, כגון שעורים), <strong>לא הייתי נודר כך אלא כך</strong> (מחיטים)".
 <big>ג</big> ובעקבות דברי חזקיה ור' יוחנן אלה מביאים עוד מה ש<strong>אמר חזקיה: לא שנו</strong> שכך הדין <strong>אלא</strong> בזה ש<strong>אמר</strong> בנדרו "הרי עלי להביא <strong>מנחה מן</strong> <strong>השעורים", אבל</strong> אם <strong>אמר</strong> "הרי עלי להביא <strong>מנחה מן העדשים"</strong> — <strong>לא</strong> חל עליו הנדר כלל.
  ושואלים:  <strong>מכדי</strong> <small>[הרי]</small> <strong>חזקיה כמאן</strong> <small>[כ</small>שיטת <small>מי]</small> <strong>אמר לשמעתיה</strong> <small>[את שמועתו]?</small> — <strong>כ</strong>דעת <strong>בית שמאי, ובית שמאי,</strong> <strong>משום</strong> שלדעתם בכל מקרה של סתירה בין דבריו הראשונים של האדם לבין דבריו האחרונים יש ל<strong>תפוס לשון ראשון הוא.</strong> אם כן, <strong>מה לי</strong> אם אמר "הרי עלי להביא מנחה <strong>מן</strong> <strong>השעורין" מה לי</strong> אם אמר "הרי עלי להביא מנחה <strong>מן העדשים",</strong> בשני האופנים יש לתפוס לשון ראשון, וחייב להביא מנחה! ומשיבים: <strong>הדר ביה</strong> <small>[חזר בו]</small> חזקיה מסברתו המעמידה את דברי המשנה כשיטת בית שמאי, ומפרש גם הוא כר' יוחנן.
 <strong>ו</strong>שואלים: <strong>מ</strong><strong>אי טעמא הדר ביה</strong> <small>[מה טעם חזר בו]?</small> <strong>אמר רבא: מתניתין קשיתיה</strong> <small>[משנתנו היתה קשה לו],</small> <strong>מאי איריא דתני</strong> <small>[מה שייך,</small> מהו הענין <small>ש</small>בגללו <small>שנה</small> התנא<strong>]</strong> במשנתנו דווקא שאמר "הרי עלי להביא <strong>מנחה מן השעורים"? ליתני</strong> <small>[שישנה]</small> חידוש גדול יותר, שאמר "הרי עלי להביא מנחה <strong>מן העדשים",</strong> שאפילו בכגון זה הריהו חייב במנחה!
 <strong>אלא</strong> מתוך ש<strong>אמרה המשנה כך,</strong> <strong>שמע מינה</strong> <small>[למד ממנה,</small> מכאן<small>]</small> שעיקר טעמה הוא <strong>משום דטעי</strong> <small>[שטעה]</small> <strong>הוא</strong> הנודר, שחשב שמביאים מנחה אף מן השעורים. ואולם <strong>בשעורים טעי</strong> <small>[טועה],</small> שהרי יש מנחת יחיד הבאה מן השעורים (מנחת קנאות), אבל <strong>בעדשים לא טעי</strong> <small>[לא טועה]</small> לחשוב שמביאים מנחה מהם, ולכן וודאי התכוון לבטל את דבריו הראשונים.
 <strong>ו</strong>אילו <strong>ר' יוחנן אמר:</strong> לשיטת המשנה <strong>אפילו</strong> אם אמר "הרי עלי להביא מנחה <strong>מן העדשים",</strong> חל הנדר. ושואלים: <strong>מכדי</strong> <small>[הרי]</small> <strong>ר' יוחנן כמאן</strong> <small>[כ</small>שיטת <small>מי]</small> <strong>אמרה לשמעתיה</strong> <small>[את שמועתו],</small> כלומר, כשיטת מי הוא מפרש את דברי משנתנו — <strong>כ</strong>דעת <strong>בית הלל, ו</strong>הרי טעמם של <strong>בית הלל</strong> שחל הנדר הוא <strong>משום דטעי</strong> <small>[שטועה]</small> <strong>הוא</strong> בזה שאמר "מן השעורים", ומעתה יש לומר כי <strong>בשעורין טעי</strong> <small>[טועה]</small> אדם וסבור שמנחה באה מהן, אך <strong>בעדשים</strong> אדם <strong>לא טעי</strong> <small>[לא טועה]</small> לחשוב שמביאים מהן מנחה!
  ומשיבים: אכן ר' יוחנן עצמו סבור שאין דין משנתנו אמור אלא באומר "מן השעורים" ולא באומר "מן העדשים". ואולם מה שאמר ר' יוחנן שמשנתנו אמורה אף באומר "מן העדשים" — כמענה  <strong>לדבריו</strong> של <strong>חזקיה קאמר ליה</strong> <small>[אמר לו]</small> ר' יוחנן, שכך אמר לו: <strong>את מאי טעמא הדרת</strong> <small>[אתה מה טעם חזרת]</small> <strong>בך</strong> מהסברך שמשנתנו כשיטת בית שמאי? <strong>משום</strong> ש<strong>לא קתני</strong> <small>[לא שנה]</small> התנא במשנתנו <strong>"מן העדשים",</strong> שהוא חידוש דין גדול יותר מ"מן השעורים" — על כך יש להשיב כי
 <strong>דלמא</strong> <small>[שמא]</small> המשנה בסדר של <strong>"</strong><strong>לא מיבעיא" קאמר</strong> <small>["לא נצרכה" אמר,</small> נסדרה המשנה<small>],</small> ובאופן זה: <strong>לא מיבעיא</strong> <small>[אין צריך]</small> לומר שאם אמר "הרי עלי להביא מנחה <strong>מן העדשים",</strong> שחייב במנחה, משום <strong>דאיכא למימר מהדר הוא דהדר ביה</strong> <small>[שיש מקום לומר</small> שבסיום <small>ח</small> זר בו] מדבריו הראשונים, <strong>ו</strong>חייב במנחה משום שיטת בית שמאי האומרת כי יש ל<strong>תפוס לשון ראשון. אלא אפילו</strong> כשאמר "הרי עלי להביא מנחה <strong>מן השעורין" נמי</strong> <small>[גם כן]</small> <small>חל נדרו, למרות</small> <strong>דאיכא למימר</strong> <small>[שיש</small> מקום <small>לומר]</small> כי <strong>מיטעא</strong> <small>[טעות]</small> <strong>הוא דקא טעי</strong> <small>[שהוא טעה],</small> ואילו היה יודע שאין מביאים מן השעורים לא היה נודר כלל — <strong>אפילו הכי</strong> <small>[כך]</small> חל הנדר והריהו חייב במנחה, משום הכלל <strong>תפוס לשון ראשון.</strong>
## דף קג:
 <big>א</big> ועוד בפירוש דברי משנתנו בדין הנודר "הרי עלי להביא מנחה מן השעורים" שחל נדרו, <strong>אמר זעירי: לא שנו</strong> שתופסים את תחילת דבריו שאמר "הרי עלי להביא מנחה", <strong>אלא</strong> כאשר <strong>אמר</strong> את המלה <strong>"מנחה"</strong> בצורת נפרד, שמה שאמר לאחר מכן "מן השעורים" אין בו כדי לבטל את ראשית דבריו. <strong>אבל</strong> כאשר <strong>לא אמר</strong> את המלה <strong>"מנחה"</strong> בצורת נפרד, אלא בצורת נסמך, וכגון "הרי עלי להביא מנחת שעורים" — <strong>לא</strong> חל הנדר, ואינו חייב בהבאת מנחה. שכן מנוסח לשונו משמע שלא קיבל עליו להביא אלא מנחת שעורים.
  ונמסר כי <strong>יתיב</strong> <small>[ישב]</small> <strong>רב נחמן וקאמר לה להא שמעתא</strong> <small>[ואמר אותה, את השמועה,</small> ההלכה <small>הזו]</small> של זעירי. <strong>איתיביה</strong> <small>[הקשה לו]</small> <strong>רבא לרב נחמן</strong> על הלכה זו ממה ששנינו במשנתנו, שאם אמר בלשון נדרו <strong>"קמח"</strong> ולא אמר "סולת" — התחייב במנחה, אף שאין המנחה באה מן הקמח, ו<strong>יביא סולת.</strong> ומדייק רבא: <strong>לאו</strong> <small>[האם לא]</small> מדובר <strong>כש</strong><strong>לא אמר</strong> "הרי עלי להביא <strong>מנחה",</strong> אלא "הרי עלי להביא קמח", ובכל זאת הריהו חייב במנחה. הרי שאין צורך לומר את המלה "מנחה" ובצורת נפרד, כדי להתחייב? השיב רב כהנא לרבא: <strong>לא,</strong> אלא מדובר כש<strong>אמר</strong> הנודר "הרי עלי להביא <strong>מנחה</strong> של קמח".
  חזר רבא והקשה כיוצא בזה ממה ששנינו עוד במשנתנו, בנודר להביא <strong>"בלא שמן ולבונה",</strong> שחל נדרו, ו<strong>יביא</strong> מנחה ב<strong>שמן ולבונה. מאי לאו</strong> <small>[האם לא]</small> מדובר במקרה ש<strong>לא אמר</strong> לשון <strong>"מנחה",</strong> ובכל זאת חל הנדר! השיב רב נחמן: <strong>לא,</strong> אלא מדובר כש<strong>אמר</strong> הנודר "הרי עלי להביא <strong>מנחה</strong> בלא שמן" או שאמר "הרי עלי להביא מנחה בלא לבונה".
  חזר רבא והקשה עוד ממשנתנו, בנודר להביא מנחה של <strong>חצי עשרון</strong> סולת שחל עליו הנדר, ו<strong>יביא</strong> <strong>עשרון שלם</strong> של סולת. <strong>מאי לאו</strong> <small>[האם לא]</small> מדובר ש<strong>לא אמר</strong> לשון <strong>"מנחה",</strong> ובכל זאת חל הנדר! השיב רב נחמן: <strong>לא,</strong> אלא מדובר כש<strong>אמר</strong> הנודר "הרי עלי להביא <strong>מנחה</strong> של חצי עשרון סולת".
  הוסיף רבא והקשה: <strong>אי הכי</strong> <small>[אם כך]</small> שבכל האופנים המדוברים במשנתנו אמר הנודר "מנחה", <strong>אימא סיפא</strong> <small>[אמור</small> את <small>סוף]</small> המשנה, ששנינו בה שאם נדר <strong>"עשרון ומחצה"</strong> שחל נדרו, ו<strong>יביא שנים.</strong> והרי <strong>כיון</strong> ש<strong>אמר</strong> לשון <strong>"מנחה"</strong> — כבר <strong>איחייב ליה</strong> <small>[התחייב לו]</small> בכך <strong>ב</strong>הבאת <strong>עשרון</strong> סולת. ומעתה, <strong>כי</strong> <small>[כאשר]</small> הוסיף ו<strong>אמר "חצי עשרון"</strong> — <strong>לא כלום קאמר</strong> <small>[אומר]</small> <strong>הוא,</strong> שהרי זה נאמר ללא המלה "מנחה", שבלעדיה אין אדם מתחייב במנחה לשיטת זעירי!
  השיב לו רב נחמן: <strong>לא צריכא</strong> <small>[לא נצרכה]</small> הלכה זו להיאמר אלא כש<strong>אמר "הרי עלי מנחה חצי עשרון ועשרון",</strong> ש<strong>כיון</strong> ש<strong>אמר "מנחה"</strong> — <strong>איחייב ליה</strong> <small>[התחייב לו]</small> <strong>בעשרון</strong> סולת הבא למנחה. ומעתה, <strong>כי</strong> <small>[כאשר]</small> הוסיף ו<strong>אמר "</strong><strong>חצי עשרון"</strong> — <strong>ו</strong><strong>לא כלום קאמר</strong> <small>[אמר],</small> שאין בדבריו אלה כל משמעות הלכתית, שהרי אין מנחה באה בחצי עשרון סולת. ואחר כך, <strong>כי הדר</strong> <small>[כאשר חזר]</small> ו<strong>אמר "עשרון"</strong> — <strong>מייתי</strong> <small>[מביא]</small> <strong>עשרון אחרינא</strong> <small>[אחר]</small> במנחתו, ולכך חייב להביא שני עשרונים.
  הוסיף רבא עוד ושאל: <strong>אי הכי</strong> <small>[אם כך]</small> מדובר במשנתנו, זה ששנינו עוד במשנתנו ש<strong>ר' שמעון פוטר</strong> את הנודר מהבאת מנחה, בכל המקרים השנויים במשנתנו, משום <strong>שלא התנדב כדרך</strong> <strong>המתנדבין,</strong> יש לשאול: <strong>אמאי</strong> <small>[מדוע]</small> הוא פוטר? הרי כאן יש נדר ממש, שהרי אמר הנודר "מנחה"? <strong>אמר רבא: ר' שמעון בשיטת ר' יוסי אמרה,</strong> ש<strong>אמר</strong> ר' יוסי <strong>אף בגמר דבריו אדם מתפיס,</strong> ולכן אף שאמר הנודר בתחילת דבריו "מנחה", כיון שאמר בסוף דבריו דברים שאינם נוהגים במנחת נדבה — אין נדרו חל.
 <big>ב משנה</big> <strong>מתנדב אדם</strong> להביא <strong>מנחה</strong> אף <strong>של ששים עשרון</strong> סולת, <strong>ו</strong>הריהו <strong>מביא</strong> את כל ששים העשרונים <strong>בכלי אחד. (אם אמר</strong> בלשון נדר <strong>"הרי עלי</strong> להביא מנחה של <strong>ששים עשרון"</strong> — הריהו <strong>מביא</strong> את כל ששים העשרונים <strong>בכלי אחד).</strong> ו<strong>אם אמר "הרי עלי</strong> להביא מנחה של <strong>ששים ואחד</strong> עשרונים סולת" — הריהו <strong>מביא</strong> שתי מנחות, מנחה אחת בת <strong>ששים</strong> עשרונים <strong>בכלי אחד, ו</strong>מנחה שניה בת עשרון <strong>אחד</strong> אף היא <strong>בכלי אחד,</strong> משום שאין מביאים יותר מששים עשרונים סולת בכלי אחד. וטעם הדבר שאין מביא היחיד במנחתו יותר מששים עשרונים סולת בכלי אחד, <strong>שכן</strong> המספר הרב ביותר של עשרונים סולת <strong>ש</strong><strong>הציבור מביא</strong> הריהו ששים ואחד. שהציבור מביא <strong>ביום טוב הראשון של חג</strong> (הסוכות) <strong>שחל להיות ב</strong>יום <strong>ה</strong><strong>ש</strong><strong>בת,</strong> בסך הכל <strong>ששים ואחד</strong> עשרונים. שהרי ביום זה קרבים שלושה עשר פרים, שני אלים, ארבעה עשר כבשים, שני תמידים, ושני כבשי מוסף של שבת, ועם כל אחד מהם באים מנחות לפי חשבון זה: מנחתו של כל פר הריהי שלושה עשרונים סולת — הרי אלה שלושים ותשעה עשרונים; מנחתו של כל איל הריהי שני עשרונים — הרי אלה ארבעה עשרונים; מנחתו של כל כבש עשרון — הרי אלה ארבעה עשר עשרונים נוספים; מנחתו של כל אחד משני התמידים — עשרון אחד; מנחת כל אחד משני כבשי מוסף של שבת — עשרון אחד. הרי הכל ששים ואחד עשרונים.
  ומעתה נאמר, כי <strong>דיו ל</strong>מנחתו של ה<strong>יחיד שהוא פחות מן הציבור</strong> בעשרון <strong>אחד,</strong> ויביא לכל היותר ששים עשרונים בכלי אחד.
 <strong>אמר ר' שמעון:</strong> מה הראיה ממנין העשרונים הבאים ביום טוב ראשון של חג הסוכות שחל בשבת, <strong>והלא</strong> אין העשרונות הללו ניתנים בכלי אחד, שהרי עשרונות <strong>אלו</strong> באים <strong>ל</strong>קרבנות ה<strong>פרים</strong> ואילים, <strong>ו</strong>אילו <strong>עשרונות</strong> <strong>אלו</strong> באים <strong>ל</strong>קרבנות ה<strong>כבשים, ואינם נבללים זה עם זה,</strong> שהרי אין מערבים בכלי אחד את המנחות של הפרים והאילים (שדרך בלילתם שווה: שני לוגים שמן לעשרון סולת) במנחות של הכבשים (שדרך בלילתם שונה: שלושה לוגים שמן לעשרון סולת)! <strong>אלא</strong> טעם הדבר שאין מביאים יותר מששים עשרונים סולת בכלי אחד, הוא משום ש<strong>עד ששים</strong> עשרונים — <strong>יכולין</strong> הם <strong>ליבלל</strong> בכלי אחד בשיעור לוג אחד שמן הניתן בהם, ואילו ששים ואחד עשרונים הנתונים בכלי אחד — אינם יכולים להיבלל בלוג אחד של שמן.
 <strong>אמרו לו</strong> חכמים בתמיהה: וכי <strong>ששים</strong> עשרונים עדיין <strong>נבללין</strong> בלוג שמן אחד, <strong>וששים ואחד</strong> עשרונים <strong>אין נבללין?!</strong> וכי תוספת מועטה של עשרון אחד, גורמת לכך שמעתה אין הם יכולים שוב להיבלל? <strong>אמר להם</strong> ר' שמעון לחכמים: אין לתמוה על כך, שהרי <strong>כל מדות חכמים כן</strong> הן, שיש להן גבול. ודוגמא לדבר: <strong>ב</strong>מקוה מים שיש בו שיעור <strong>ארבעים סאה</strong> מים ראויים — <strong>הוא,</strong> הטמא, <strong>טובל,</strong> ונטהר<strong>.</strong> <strong>ו</strong>אילו <strong>ב</strong>מקוה שיש בו <strong>ארבעים סאה</strong> מים <strong>חסר קרטוב</strong> (משהו) — הטמא <strong>אינו יכול לטבול בהן</strong> כדי להיטהר מטומאתו.
 <big>ג גמרא</big> <strong>שאיל</strong> <small>[שאלו]</small> חכמים <strong>שאילה למעלה</strong> (לפני) <strong>מר' יהודה בר אילעאי: מנין</strong> להלכה זו שה<strong>אומר "הרי עלי ששים ואחד</strong> עשרון למנחה" שהוא <strong>מביא ששים</strong> עשרונים <strong>בכלי אחד, ו</strong>עשרון <strong>אחד</strong> נוסף <strong>בכלי אחד?</strong>
 <strong>פתח ר' יהודה בר אילעאי</strong> שהוא <strong>ראש המדברים בכל מקום, ואמר:</strong> טעם הדבר, <strong>שכן מצינו</strong> (מצאנו) ב<strong>ציבור</strong> ש<strong>מביאין ביום טוב הראשון של חג</strong> הסוכות <strong>שחל להיות ב</strong>יום ה<strong>שבת</strong> מנחות שבכולן יחד <strong>ששים ואחד</strong> עשרונים. ויש לומר כי <strong>דיו ליחיד שיפחות מן הציבור</strong> עשרון <strong>אחד,</strong> ולא יביא יתר על ששים עשרונים בכלי אחד.
 <strong>אמר לו ר' שמעון:</strong> אין ללמוד מכאן, <strong>והלא</strong> אין העשרונות הללו ניתנים בכלי אחד, שהרי עשרונות <strong>אלו</strong> (חלקם) באים לקרבנות ה<strong>פרים ואילים</strong> שדרך בלילתם אחת, <strong>ו</strong>אילו <strong>עשרונות</strong> <strong>אלו</strong> באים לקרבנות ה<strong>כבשים,</strong> שדרך בלילתם שונה. <strong>אלו,</strong> מנחות הפרים והאילים, ניתנים בהם שני לוגים שמן לעשרון אחד של סולת ולכך <strong>בלילתן</strong> (העיסה הנוצרת מהבלילה) <strong>עבה,</strong> <strong>ואלו,</strong> מנחות הכבשים, ניתנים בהם שלושה לוגים שמן לעשרון אחד של סולת ולכך <strong>בלילתן</strong> <strong>רכה. אלו</strong> (מנחת התמיד הקרב בבוקר ומנחת המוספים) <strong>בלילתן</strong> נעשית <strong>ב</strong><strong>שחרית ואלו</strong> (מנחת התמיד הקרב בין הערביים) <strong>בלילתן</strong> נעשית <strong>בין הערבים, ואין</strong> הם <strong>נבללין מזה על זה,</strong> ונמצא איפוא שלעולם אין הציבור מביא ששים ואחד עשרונים בכלי אחד!
 <strong>אמרו לו</strong> חכמים לר' שמעון: אם כן, <strong>אמור אתה</strong> מה מקור הלכה זו. <strong>אמר להם: הרי הוא</strong> הכתוב בדין המנחות <strong>אומר "וכל מנחה בלולה בשמן</strong> <strong>וחרבה</strong> לכל בני אהרן תהיה איש כאחיו" (ויקרא ז, י) — הרי מכאן נלמד, כי <strong>כבר אמרה תורה: הבא מנחה</strong> באופן <strong>ש</strong>היא <strong>יכולה להיבלל</strong> בשמן, ואילו ששים ואחד עשרונים סולת אינם יכולים להיבלל בלוג אחד של שמן.
 <strong>אמר לו</strong> ר' יהודה לר' שמעון בתמיהה על דבריו: וכי <strong>בששים</strong> עשרונים הריהם <strong>נבללין</strong> בלוג אחד של שמן, אך <strong>בששים ואחד</strong> עשרונים <strong>אין</strong> הם <strong>נבללין</strong> בלוג אחד של שמן?! וכי בגלל תוספת עשרון סולת אחד, שוב אין כל המנחה נבללת?! <strong>אמר לו</strong> ר' שמעון לר' יהודה: אין זו שאלה, שהרי <strong>כל מדת</strong> (קביעות שיעורים) של <strong>חכמים כן הוא,</strong> שיש שיעור מדוייק בדברים. ומביא ר' שמעון דוגמאות לדבר: <strong>ב</strong>מקוה מים שיש בו שיעור <strong>ארבעים סאה</strong> מים ראויים — <strong>הוא,</strong> הטמא, <strong>טובל,</strong> ונטהר מטומאתו. ואילו <strong>ב</strong>מקוה שיש בו שיעור <strong>ארבעים סאה</strong> מים <strong>חסר קרטוב</strong> (משהו) — הטמא <strong>אינו יכול לטבול</strong> כדי להיטהר מטומאתו.
  וכיוצא בזה, כל דבר מאכל שיש בו <strong>כ</strong>שיעור <strong>ביצה</strong> — הריהו <strong>מטמא טומאת אוכלין.</strong> ואילו זה שיש בו <strong>כ</strong>שיעור <strong>ביצה חסר שומשום</strong> (שהוא שיעור קטן ביותר) — <strong>אין מטמא טומאת אוכלין.</strong> וכיוצא בדבר, בגד שיש בו כשיעור של <strong>שלשה</strong> טפחים אורך <strong>על שלשה</strong> טפחים רוחב — הריהו <strong>מטמא</strong> (ראוי להיטמא) בטומאת <strong>מדרס</strong> הזב, היושב או השוכב על בגד זה. ואילו בגד שיש בו כשיעור של <strong>שלשה על שלשה חסר נימא</strong> <small>[חוט]</small> <strong>אחת,</strong> שהוא שיעור מועט ביותר — <strong>אינו מטמא מדרס.</strong>
 ושואלים על הסברו זה של ר' שמעון: <strong>ו</strong>אולם גם <strong>כי</strong> <small>[כאשר]</small> <strong>אין</strong> ששים ואחד עשרונים סולת <strong>נבללין</strong> בלוג אחד של שמן, <strong>מאי הוי</strong> <small>[מה קרה</small> בכך<small>]?</small> <strong>והא תנן</strong> <small>[והרי שנינו]</small> שאף שמצוה לבלול את המנחה בשמנה, ואולם <strong>אם לא בלל</strong> — הרי זה <strong>כשר!</strong> <strong>אמר ר' זירא:</strong> הלכה זו אמורה דווקא במנחה הראויה להיבלל, שמנחה כזו אף אם לא נבללה בפועל הריהי כשרה. ואולם מנחה שיש בה ששים ואחד עשרונים אינה ראויה כלל להיבלל. וכלל הוא: <strong>כל הראוי לבילה</strong> (בלילה) — <strong>אין</strong> ה<strong>בילה</strong> בפועל <strong>מעכבת בו,</strong> אבל <strong>כל שאינו ראוי לבילה</strong> — ה<strong>בילה מעכבת בו.</strong>
 <big>ד</big> ומתוך שהובאו שיעורים שנקבעו בדיני טומאה, מביאים עוד בענין זה. <strong>אמר ר' ביבי, אמר ר' יהושע בן לוי: מעשה בפרדה אחת של בית רבי</strong> (ר' יהודה הנשיא) <strong>שמתה,</strong> ויצא ממנה דם, <strong>ושיערו חכמים את דמה</strong> זה שיש בו שיעור <strong>ב</strong>כדי <strong>רביעית,</strong> המטמא.
 <strong>מתיב</strong> <small>[מקשה]</small> <strong>ר' יצחק בר ביסנא</strong> ממה ששנו חכמים, ש<strong>העיד ר' יהושע ור' יהושע בן בתירא</strong> במסורת מפי חכמים, <strong>על דם נבילות שהוא טהור. ו</strong>כיוצא בדבר, <strong>אמר ר' יהושע בן בתירא</strong> כי אירע <strong>מעשה והיו נוחרין</strong> (ממיתים בדקירת הגרון בסכין, שלא בדרך שחיטה) <strong>ערודיאות</strong> (חמורי בר) כדי להאכיל את <strong>בשרם</strong> <strong>לאריות</strong> המצויים <strong>באיסטריא</strong> (איצטדיון) <strong>של מלך, והיו עולי רגלים</strong> העושים את <strong>דרכם לירושלים, ונזהרים מלהיטמא,</strong> <strong>שוקעין עד רכובותיהן</strong> (קרסוליהם) <strong>בדם</strong> זה של הערודים, <strong>ולא אמרו להם</strong> חכמים <strong>דבר</strong> על כך, שלא מחו בהם שהם טמאים. משמע שאין דם הנבילות מטמא!
 <strong>אישתיק</strong> <small>[שתק]</small> ר' יהושע בן לוי, ולא השיב. <strong>אמר ליה</strong> <small>[לו]</small> <strong>ר' זריקא</strong> לר' יהושע בן לוי: <strong>מאי טעמא</strong> <small>[מה טעם]</small> <strong>לא קא מהדר מר</strong> <small>[</small>לא <small>משיב אדוני]</small> על שאלה זו? <strong>אמר ליה</strong> <small>[לו]</small> ר' יהושע בן לוי לר' זריקא: <strong>היכי אהדר ליה</strong> <small>[איך אשיב לו,</small> לר' יצחק בר ביסנא<small>],</small> שהרי כבר <strong>אמר ר' חנין</strong> בדרשת הכתוב בתוכחה "והיו חייך תלואים לך מנגד ופחדת לילה ויומם ולא תאמין בחייך" (דברים כח, סו), שכך הם משמעם של דברים: <strong>"והיו חייך תלאים לך מנגד"</strong> — <strong>זה הלוקח</strong> (הקונה) <strong>תבואה משנה לשנה,</strong> שאינו בטוח שתימצא לו תבואה אף בשנה שלאחריה.
 <strong>"ופחדת לילה ויומם"</strong> — <strong>זה הלוקח תבואה מערב שבת לערב שבת. "ואל תאמן בחייך"</strong> — <strong>זה הסומך על הפלטר</strong> (האופה), שיתן לו את לחמו, שאין לו תבואה משל עצמו כלל.
## דף קד.
 ואמר ר' יהושע בן לוי: <strong>ו</strong>אף <strong>ההוא גברא</strong> <small>[אותו אדם]</small> כלומר, אני, <strong>על פלטר סמיך</strong> <small>[סומך],</small> ואין דעתי מיושבת לענות לו כראוי.
  ושואלים:  <strong>מאי הוי עלה</strong> <small>[מה היה עליה]?</small> כלומר, כיצד מתרצים קושי זה? <strong>אמר רב יוסף: ר' יהודה מוריינא דבי נשיאה הוה</strong> <small>[מורה ההוראה של בית הנשיא היה]</small> <strong>ואורי ליה כשמעתיה</strong> <small>[והורה לו</small> לבית הנשיא <small>כשמועתו,</small> כמסורת הלכה שבידו<small>]</small> שדם הנבילה מטמא.
 <strong>דתנן</strong> <small>[ש</small>כן <small>שנינו</small> במשנה<small>],</small> <strong>ר' יהודה אומר: ששה דברים</strong> הריהם <strong>מקולי</strong> (הקלות) של <strong>בית שמאי ומחומרי</strong> (חומרות) של <strong>בית הלל,</strong> ואחד מהם הוא דינו של <strong>דם נבילות</strong> — ש<strong>בית שמאי</strong> מקילים ו<strong>מטהרין</strong> דם נבילות (שאין דם נבילות מטמא), <strong>ו</strong>אילו <strong>בית הלל</strong> מחמירים בדין זה ו<strong>מטמאין</strong> דם נבילות. ולכך הורה ר' יהודה לבית הנשיא להחמיר בדם הפרידה שמתה. שכן <strong>אמר ר' יוסי בר' יהודה: אף כשטמאו בית הלל</strong> בדם הנבילה — <strong>לא טמאו אלא ברביעית</strong> דם דווקא. וטעמו של שיעור זה: <strong>הואיל ו</strong>דם שיש בו שיעור רביעית <strong>יכול לקרוש ולעמוד</strong> כדבר מוצק <strong>על</strong> כשיעור <strong>כזית,</strong> כשיעור בשר הנבילה המטמא.
 <big>א משנה</big> <strong>אין מתנדבין</strong> לנסכים יין בשיעור <strong>לוג</strong> אחד, או <strong>שנים</strong> או <strong>חמשה</strong> לוגים. שאין שיעורי יין אלה נוהגים במנחות הנסכים. <strong>אבל מתנדבין שלשה</strong> לוגים של יין (כשיעור נסכי כבש "רביעית ההין". במדבר טו, ד), <strong>ו</strong>כן <strong>ארבעה</strong> כשיעור נסכי איל, "שלשית ההין". שם ו), <strong>ו</strong>כן <strong>ששה</strong> כשיעור נסכים לפר, "חצי ההין". שם י). <strong>ומששה</strong> לוגים <strong>ולמעלה</strong> נודבים כל שיעור. שהרי מכאן ואילך כל מספר לוגים יכול להתחלק באופן שחלק ממנו ראוי לנסכים של פר, וחלק אחר — לנסכים של איל, וחלק אחר — לנסכים של כבש.
 <big>ב גמרא</big> שנינו במשנתנו שאין יכול אדם לנדוב לנסכים חמישה לוגים יין, לפי שאין שיעור זה נוהג בנסכים. ובענין זה מביאים, <strong>איבעיא להו</strong> <small>[נשאלה להם,</small> לחכמים<small>]:</small> האם <strong>יש קבע לנסכים,</strong> שכאשר נדר שיעור מסויים של לוגי יין, נקבעו כולם כאחד, ואינו יכול לחלקם ולהקריבם לחוד, <strong>או אין קבע לנסכים,</strong> ויכול לחלקם ולהקריבם לחוד?
  ומבררים:  <strong>היכי דמי</strong> <small>[כיצד בדיוק היה הדבר]?</small> <strong>כגון דאייתי</strong> <small>[שהביא,</small> שנדר להביא<small>]</small> <strong>חמשה</strong> לוגים של יין. ומעתה יש לדון: <strong>אי אמרת</strong> <small>[אם אתה</small> <strong>אומר]</strong> ש<strong>אין קבע לנסכים</strong> — <strong>משיך</strong> <small>[מושך]</small> מתוך חמשת הלוגים שנדר <strong>ומקריב ארבעה מינייהו</strong> <small>[מהם],</small> <strong>דחזי</strong> <small>[שראויים]</small> <strong>ל</strong>נסכי <strong>איל, ואידך</strong> <small>[ו</small>הלוג <small>האחר,</small> החמישי<small>],</small> שאינו שיעור הראוי לנסכים — <strong>הוי</strong> <small>[הינו]</small> <strong>נדבה,</strong> שיפדוהו, והדמים שהתקבלו עבורו יקנו בהם קרבנות עולה הקרבים על המזבח בשעה שאין קרבים בו קרבנות אחרים ("קיץ המזבח"). <strong>ו</strong>אולם <strong>אי אמרת</strong> <small>[אם אומר אתה]</small> ש<strong>יש קבע לנסכים,</strong> ואין להפריד בין הלוגים <strong>להקריבם לחוד</strong> — <strong>עד</strong> שינדוב עוד לוגי יין, באופן <strong>דממלי להו</strong> <small>[שימלא אותם,</small> שישלים את מספר לוגי היין שנדב<small>]</small> לכלל המספר הראוי לנסכים, <strong>לא קרבי</strong> <small>[לא קרבים].</small>
 אם כן <strong>מאי</strong> <small>[מה]</small> הדין? <strong>אמר אביי:</strong> <strong>תא שמע</strong> <small>[בוא</small> ו<small>שמע]</small> פתרון לבעיה זו <small>ממה ששנינו במשנה כי</small> <strong>ששה</strong> שופרות (קופות שצורתן כצורת שופר, פיו צר מלמעלה — לקבלת המעות בו, והולך ומתרחב כלפי למטה — להכיל בו את המעות) היו במקדש <strong>ל</strong>צורך מעות <strong>נדבה. ואמרינן</strong> <small>[ואומרים אנו]:</small> <strong>כנגד מי</strong> היו עושים שישה שופרות אלה? האחד, <strong>כנגד מותר חטאת,</strong> אם הפריש מעות לקרבן חטאת שהתחייב בו, וקנה בהן בהמה לקרבנו, ונשאר בידו מן המעות — הריהו מניח מעות אלה בשופר עליו היה כתוב "מותר חטאת". <strong>ו</strong>השני ל<strong>מותר אשמות,</strong> שהמעות שהשתיירו בידו לאחר שקנה בהן אשם, היה מניח בשופר עליו היה כתוב "מותר אשמות". <strong>ו</strong>כן בשאר השופרות שהיו מיועדים לצורך <strong>מותר אשם נזיר, ומותר אשם מצורע, ומותר קינין, ומותר מנחת חוטא.</strong>
 <strong>ואם איתא</strong> <small>[יש]</small> מקום לומר שהנודר חמישה לוגים יין, יפריש מהם ארבעה לנסכי איל והלוג החמישי ילך לנדבה, <small>אם כן</small> <strong>ליתקין</strong> <small>[שיתקינו]</small> במקדש <strong>שופר אחרינא</strong> <small>[אחר],</small> נוסף, <strong>כנגד מותר נסכים!</strong>
 ודוחים: אפשר לומר כי לא תיקנו במקדש שופר מיוחד למותר נסכים, שכן דווקא ב<strong>הנך</strong> <small>[אלה]</small> הששה תיקנו שופרות במקדש, משום <strong>ש</strong><strong>לנדבת צבור</strong> (להקרבת העולה ל"קיץ המזבח", שהוא מקרבנות הציבור) <strong>אזלי</strong> <small>[הולכות]</small> המעות הללו, ונדרש זמן עד שתצטברנה די מעות כדי לקנות בהן בהמה, ומשום כך התקינו להן שופרות, שתישמרנה בהם בינתיים. מה שאין כן, <strong>הני</strong> <small>[אלה]</small> מותרות נסכים, הריהם <strong>שכיחי</strong> <small>[מצויים],</small> ואין צורך לשומרם בינתים, שהרי <strong>אפשר דמצטרפי</strong> <small>[שיצטרפו]</small> מותרות נסכים <strong>דמר ודמר בהדי הדדי</strong> <small>[של אדם זה ושל אדם זה ביחד],</small> כדי שיעור נסכים ראוי, <strong>וקרבי</strong> <small>[ויקרבו</small><strong>]</strong> מיד, ולכך לא תיקנו להן שופר מיוחד.
 <strong>אמר רבא: תא שמע</strong> <small>[בוא</small> ו<small>שמע]</small> פתרון לבעיה זו ממה ששנינו בבריייתא על הנאמר בפרשת הנסכים "כל ה<strong>אזרח</strong> יעשה ככה את אלה להקריב אשה ריח ניחוח לה' " (במדבר טו, יג) — כתוב יתר זה <strong>מלמד שמתנדבין נסכים</strong> לעצמם, ולא רק כנסכים הבאים עם הקרבן. <strong>וכמה</strong> הוא שיעור הנסכים אותו מתנדבים? — <strong>שלשת לוגין,</strong> שהוא כשיעור הנמוך ביותר של נסכי הקרבנות (של נסכי הכבשים).
 <strong>ומנין</strong> לנו <strong>שאם רצה להוסיף</strong> על שיעור זה ש<strong>יוסיף? תלמוד לומר</strong> (מלמדנו הנאמר) הכתוב בדין הנסכים "ונסכיהם חצי ההין יהיה לפר ושלישית ההין לאיל ורביעת ההין לכבש יין..." (שם כח, יד), ובאה לשון הריבוי <strong>"יהיה</strong> לפר" להורות — שיש נסכים נוספים הבאים לעצמם. <strong>יכול</strong> יהא הדין <strong>ש</strong><strong>יפחות</strong> בנדבת הנסכים אף משלושה לוגים יין? <strong>תלמוד לומר:</strong> "כל האזרח יעשה <strong>ככה",</strong> להדגיש שאין לפחות משלושה לוגים יין.
  ומעתה יש לברר את הנאמר בברייתא זו: <strong>מאי</strong> <small>[מה]</small> עניינו של <strong>יוסיף,</strong> שלמדתנו הברייתא שמותר להוסיף על שיעור שלושה לוגים יין? <strong>אילימא</strong> <small>[אם תאמר]</small> שהכוונה ללמד שמותר לנדב לנסכים גם <strong>ארבעה וששה</strong> לוגים יין — לכך אין צורך בלימוד מיוחד, שהרי <strong>מאי שנא</strong> <small>[מה שונה,</small> במה התייחד<small>]</small> שיעור <strong>שלשה</strong> לוגים שמותר לנודבו? — משום <strong>דחזו</strong> <small>[שראויים]</small> <strong>ל</strong>נסכי <strong>כבש,</strong> אם כן <strong>ארבעה וששה</strong> לוגים <strong>נמי חזו</strong> <small>[גם כן ראויים</small> הם<small>]</small> ששיעור זה ראוי <strong>ל</strong>נסכי <strong>איל</strong> (ארבעה לוגים) <strong>ו</strong>לנסכי <strong>פר</strong> (ששה לוגים)! <strong>אלא לאו</strong> <small>[האם לא]</small> כוונת "יוסיף" ל<strong>חמשה</strong> לוגים יין, שאף אלה נידבים, הגם שאין כשיעור זה בנסכים הקרבים עם הקרבנות. <strong>ו</strong>מעתה <strong>שמע מינה</strong> <small>[למד מכאן]</small> כי <strong>אין קבע לנסכים.</strong> ומסכמים: אכן, <strong>שמע מינה</strong> <small>[למד מכאן]</small> שכך הוא.
 <strong>אמר רב אשי</strong> בשאלה: <strong>והא אנן</strong> <small>[והרי אנחנו]</small> <strong>לא תנן הכי</strong> <small>[לא שנינו</small> <strong>כך</strong> במשנתנו<strong>]</strong> שמתנדבים חמישה לוגים! שהרי שנינו במשנתנו כי <strong>אין מתנדבין לוג שנים וחמשה,</strong> ומתוך ש<strong>קתני</strong> <small>[שנה]</small> התנא במשנה דינם של <strong>חמשה</strong> לוגים <strong>דומיא</strong> <small>[בדומה]</small> לדינם של <strong>שנים</strong> לוגים, ודאי שווים הם בדינם. ומעתה נאמר: <strong>מה שנים</strong> לוגים, הכוונה היא ש<strong>לא חזו</strong> <small>[לא ראויים]</small> <strong>כלל,</strong> שהרי הם פחותים משיעור נסכים. <strong>אף חמשה</strong> לוגים <strong>נמי</strong> <small>[גם כן]</small> הכוונה ש<strong>לא חזו</strong> <small>[לא ראויים]</small> <strong>כלל,</strong> שאין הם כשיעור נסכים, ויש קבע לנסכים ולכך אי אפשר להפריד ארבעה מהם ולהקריבם!
 ודוחים: <strong>מידי איריא</strong> <small>[וכי שייכים</small> הדברים<small>]?</small> <strong>הא כדאיתא, והא כדאיתא</strong> <small>[זה כמו שהוא, וזה כמו שהוא],</small> ששני לוגים אכן אינם ראויים כלל, ואילו חמישה לוגים — ארבעה מהם ראוים להקרבה, והחמישי ילך לנדבה.
 <big>ג</big> <strong>אמר אביי: אם תמצא לומר</strong> ולהכריע כי <strong>אין קבע לנסכים</strong> — <strong>הא</strong> <small>[הרי]</small> <strong>אין קבע לנסכים,</strong> ואין מקום לדיון נוסף בענין. ואולם <strong>אם תמצא לומר</strong> כי <strong>יש קבע לנסכים,</strong> יש <strong>לומר כי כל נדר</strong> <strong>עד עשרה</strong> לוגים יין <strong>פשיטא</strong> <small>[פשוט]</small> <strong>לי</strong> מהו דינו. שהרי הנודר לוג אחד, וכן שנים, וכן חמישה לוגים — אינם קרבים, עד שישלים מספר הלוגים כשיעור הקרב; שלושה לוגים וכן ארבעה וששה — הריהם קרבים, שהרי שיעורם הוא כשיעור נסכי הכבש והאיל והפר. ואף מכאן והלאה, שנדרשים אנו לצירופים שונים לכלל שיעור נסכים, הרי אלה צירופים ברורים (שבעה לוגים — מהם שלושה ראויים לכבש, וארבעה לאיל; שמונה — ראויים לשני אילים; תשעה — מהם ששה ראויים לפר, ושלושה לכבש; עשרה — מהם ששה ראויים לפר, וארבעה לאיל). ואולם ב<strong>אחד עשר</strong> לוגים
## דף קד:
 <strong>מיבעיא</strong> <small>[נשאלה]</small> <strong>לי</strong> השאלה <strong>מאי</strong> <small>[מה]</small> דינם? וצדדי הבעיה: האם <strong>גברא</strong> <small>[האדם]</small> הנודר אחד עשר לוגים יין — <strong>ל</strong>כשיעורם של נסכי <strong>שני פרים</strong> (שהם שנים עשר לוג) <strong>קא מכוין</strong> <small>[הוא מתכוין],</small> <strong>ו</strong>לכך <strong>עד</strong> (כל עוד שלא) <strong>דממלי להו</strong> <small>[שישלים אותם]</small> אחד עשר לוגים, שיוסיף עליהם לוג נוסף — <strong>לא קרבי</strong> <small>[לא קרבים],</small> <strong>או דלמא</strong> <small>[שמא]</small> <strong>ל</strong>שיעור נסכיהם של <strong>שני אילים</strong> (שמונה לוגים) <strong>וכבש אחד</strong> (שלושה לוגים) <strong>קמכווין</strong> <small>[הוא מתכוין],</small> אחד עשר לוגים, ויכול הוא להקריבם כמות שהם. ויסוד השאלה הוא: לשיעור המבוסס על <strong>תרי מחד מינא</strong> <small>[שני</small> נסכים <small>ממין אחד,</small> כנסכי שני אילים<small>]</small> <strong>וחד מחד מינא</strong> <small>[ו</small>נסך <small>אחד ממין אחד</small> אחר, כנסכי כבש<small>]</small> <strong>אמרינן</strong> <small>[א</small> <strong>ומרים אנו]</strong> שהתכוון. <strong>או לא</strong> התכוון אלא לבאים ממין אחד, וכגון לשני פרים. <strong>מאי</strong> <small>[מה]</small> הפתרון לבעיה זו? ומסכמים כי בעיה זו לא נפתרה, <small>ו</small><strong>תיקו</strong> <small>[תעמוד]</small> במקומה.
 <big>א משנה</big> <strong>מתנדבין יין</strong> לנסכים לעצמם, ובלא נדבת סולת ושמן, ומנסכים יין זה לעצמו על המזבח, ויורד לשיתין. <strong>ואין מתנדבין שמן</strong> לעצמו. אלו <strong>דברי ר' עקיבא.</strong> ו<strong>ר' טרפון</strong> חולק ו<strong>אומר</strong> כי <strong>מתנדבין</strong> גם <strong>שמן</strong> לעצמו.
  ו<strong>אמר ר' טרפון</strong> בהסבר שיטתו: <strong>מה מצינו</strong> (מצאנו) <strong>ביין</strong> למנחה <strong>שהוא בא</strong> ב<strong>חובה</strong> (במנחת נסכים) <strong>ו</strong>הוא <strong>בא</strong> גם כמנחת <strong>נדבה</strong> לעצמה, ואינו נלווה לקרבנות, <strong>אף שמן,</strong> שמצאנו בו <strong>שהוא בא</strong> ב<strong>חובה</strong> (במנחת נסכים), הריהו <strong>בא</strong> גם כמנחת <strong>נדבה</strong> לעצמה. <strong>אמר לו ר' עקיבא</strong> לר' טרפון: <strong>לא,</strong> אין יסוד להשוואה שהרי <strong>אם אמרת ביין</strong> שהוא קרב כמנחת נדבה, לעצמו — טעם יש בדבר: <strong>שכן</strong> אף כאשר היין <strong>קרב עם חובתו</strong> (במנחת נסכים), הריהו <strong>קרב</strong> <strong>בפני עצמו,</strong> שאינו מעורב במנחה, אלא מתנסך על גבי המזבח לעצמו. האם <strong>תאמר</strong> כן <strong>בשמן, שאינו קרב עם חובתו בפני עצמו</strong> אלא מעורב בה?
  ועוד בדין נדבת סולת למנחה: <strong>אין שנים</strong> מצטרפים זה לזה כשותפים במנחה שיהיו שניהם <strong>מתנדבין עשרון אחד,</strong> <strong>אבל</strong> מצטרפים שנים לשותפות והם <strong>מתנדבין עולה ו</strong>כן <strong>שלמים, ו</strong>כן בקרבן <strong>עוף</strong> — מצטרפים שנים לשותפות <strong>אפילו</strong> ב<strong>פרידה</strong> (יחידה, תור או גוזל) <strong>אחת.</strong>
 <big>ב גמרא</big> שנינו במשנתנו מחלוקתם של ר' עקיבא ור' טרפון בדין נדבת שמן לעצמו, ובענין זה <strong>אמר רבא: מדברי שניהם</strong> שלא נחלקו אלא לענין שמן, ואולם מוסכם על שניהם כי מתנדב אדם שמן וסולת למנחת נסכים, <strong>נלמוד</strong> כי <strong>מתנדב אדם מנחת נסכים בכל יום.</strong>
 ותוהים: <strong>פשיטא</strong> <small>[פשוט]</small> שכך הוא, ומה בא רבא להשמיענו! ומשיבים: נצרך רבא להשמיענו כן, שהרי <strong>מהו דתימא</strong> <small>[שתאמר]:</small> <strong>מנחת נדבה גלי</strong> <small>[גילתה]</small> <strong>בה רחמנא</strong> <small>[התורה]</small> כי יש בה חמישה סוגים (מנחת סולת, מנחת מחבת, מנחת מרחשת, מאפה תנור, רקיקים), והיה איפוא מקום לומר כי <strong>הני</strong> <small>[אלה]</small> <strong>חמשה</strong> ה<strong>מנחות</strong> — <strong>אין</strong> <small>[כן]</small> מקריבים, ואולם <strong>טפי</strong> <small>[יותר]</small> מאלה שיביא מנחת נסכים לעצמה — <strong>לא.</strong> לכך <strong>קא משמע לן</strong> <small>[הוא</small> רבא <small>משמיע לנו]</small> כי <strong>הני מילי</strong> <small>[דברים אלה]</small> שאין אלא חמש מנחות נדבה — אמורים במביא מנחה <strong>בסתמא</strong> <small>[בסתם],</small> שלא פירש שהריהי למנחת נסכים. <strong>אבל היכא דפריש</strong> <small>[היכן שפירש]</small> ואמר כי השמן והסולת שהוא נודר הריהם נסכים — הרי <strong>פריש</strong> <small>[פירש],</small> וחל נדרו.
 <big>ג</big> שנינו עוד במשנתנו כי <strong>אין שנים</strong> <strong>מתנדבין</strong> עשרון אחד. ושואלים: <strong>מאי טעמא</strong> <small>[מה טעם]</small> הדבר, מה מקורה של הלכה זו? <strong>אילימא</strong> <small>[אם תאמר]</small> שטעם הדבר <strong>משום דכתיב</strong> <small>[שנאמר]</small> במנחה "ונפש כי <strong>תקריב</strong> מנחה" (ויקרא ב, א) שהוא לשון יחיד — בקרבן <strong>עולה נמי הא כתיב</strong> <small>[גם כן הרי נאמר]</small> בלשון יחיד, "אדם כי <strong>יקריב</strong> מכם קרבן..." (שם א, ב), והרי שותפים מתנדבים עולה, כמבואר במשנתנו!
 <strong>אלא עולה מאי טעמא</strong> <small>[מה טעם]</small> באה אף <small>בשותפות, למרות שנאמר בה לשון יחיד? משום</small> <strong>דכתיב</strong> <small>[שנאמר]</small> בה, בלשון רבים "אלה תעשו... <strong>לעלתיכם</strong> ולמנחותיכם ולנסכיכם ולשלמיכם" (במדבר כט, לט). ואולם אם משום כך, ב<strong>מנחה נמי הא כתיב</strong> <small>[גם כן הרי נאמר]</small> לשון רבים "ו <strong>למנחתיכם"! אלא</strong> טעם הדבר שאין מביאים מנחה בשותפות — <strong>משום דכתיב</strong> <small>[שנאמר]</small> <strong>בה</strong> במנחה הלשון <strong>"נפש"</strong> ("ונפש כי תקריב מנחה"), לומר שאינה באה אלא על ידי היחיד, ולא בשנים.
  ומוסיפים:  <strong>תניא נמי הכי</strong> <small>[שנויה</small> ברייתא <small>גם כן כך],</small> <strong>רבי אומר</strong> על הכתוב <strong>"...</strong> <strong>אשר יקריב קרבנו לכל נדריהם ולכל נדבותם אשר יקריבו לה'</strong> לעולה" (שם כב, יח): מלשון רבים שאחז בה הכתוב בקרבנות, למדנו כי <strong>הכל,</strong> כל <strong>הקרבנות,</strong> <strong>באין</strong> אף <strong>בשותפות,</strong> ו<strong>לא סילק הכתוב</strong> מכלל הקרבנות הבאים בשותפות <strong>אלא</strong> את <strong>ה</strong><strong>מנחה</strong> בלבד, שאין המנחה באה בשותפות, משום <strong>שנאמר</strong> בה <strong>"נפש".</strong>
 <big>ד</big> ועוד בדרשת המלה "נפש" האמורה דווקא במנחה, <strong>אמר ר' יצחק: מפני מה נשתנית מנחה</strong> משאר הקרבנות, <strong>שנאמר בה "נפש"? אמר הקדוש ברוך הוא: מי דרכו להביא מנחה</strong> כנדבה? <strong>עני. מעלה אני עליו כאילו הקריב נפשו לפני.</strong>
 ועוד <strong>אמר ר' יצחק</strong> בטעם ייחודה של המנחה משאר קרבנות: מפני <strong>מה נשתנית מנחה, שנאמר בה חמשה מיני טיגון הללו</strong> (שיש בה אופני שימוש שונים בשמן, בחמשת מיניה של המנחה)? <strong>משל למלך בשר ודם שעשה לו אוהבו סעודה, ויודע בו</strong> המלך באותו אוהב <strong>שהוא עני. אמר לו</strong> המלך: <strong>עשה לי מן חמשה מיני טיגון, כדי</strong> <strong>שאהנה ממך</strong> ותתקבל לפני, אף על פי שאתה נותן רק סעודה קטנה.
 
 <big>א משנה</big> הנודר <strong>"הרי עלי</strong> להביא <strong>עשרון</strong> סולת למנחה" — <strong>יביא</strong> למנחה עשרון סולת <strong>אחד.</strong> אמר "הרי עלי להביא מנחה של <strong>עשרונות"</strong> — <strong>יביא</strong> מנחה של <strong>שנים</strong> עשרונים סולת, שמיעוט לשון רבים הוא שניים. אמר "בשעה <strong>שנדרתי</strong> <strong>פירשתי</strong> (אמרתי במדוייק) מספר עשרונים שאני נודר למנחה, ואולם עתה נשכח ממני, <strong>ואיני יודע מה פירשתי"</strong> — <strong>יביא</strong> מנחה שיש בה <strong>ששים עשרון,</strong> שהרי אין מנחה באה ביותר מששים עשרונים. ואף אם נדר מנחה בת עשרון אחד — יהא עשרון אחד לחובתו, והשאר לנדבה.
  אמר <strong>"הרי עלי</strong> להביא <strong>מנחה",</strong> ולא פירש איזו מנחה — <strong>יביא איזו</strong> מנחה <strong>שירצה</strong> מחמש המנחות שבתורה (מנחת סולת, מנחת מחבת, מנחת מרחשת, מנחת מאפה חלות, ומנחת מאפה רקיקים). <strong>ר' יהודה אומר: יביא מנחת הסולת, שהיא</strong> המנחה <strong>ה</strong><strong>מיוחדת שב</strong>כל ה<strong>מנחות.</strong>
 אמר "הרי עלי להביא <strong>מנחה" או</strong> שאמר "הרי עלי להביא <strong>מין המנחה"</strong> — <strong>יביא</strong> <strong>אחת.</strong> אמר "הרי עלי להביא <strong>מנחות", או</strong> שאמר: "הרי עלי להביא <strong>מין מנחות"</strong> — <strong>יביא שתים</strong> מנחות. אמר "בשעה <strong>שנדרתי</strong> <strong>פירשתי</strong> אלו ממיני המנחות נדרתי להביא, ונשכח ממני, <strong>ואיני יודע איזה מהן פירשתי"</strong> — <strong>יביא</strong> את כל <strong>חמשתן</strong> (חמשת מיני המנחות).
 אמר "בשעה שנדרתי <strong>פירשתי</strong> שעלי להביא <strong>מנחה של</strong> כמה <strong>עשרונים</strong> בכלי אחד, ואולם עתה נשכח ממני <strong>ואיני יודע כמה</strong> עשרונים <strong>פירשתי</strong> בנדרי" — <strong>יביא</strong> מנחה שיש בה <strong>ששים עשרון,</strong> ויצא בה ידי נדרו. <strong>רבי אומר:</strong> לא יצא ידי נדרו עד ש<strong>יביא</strong> ששים <strong>מנחות של</strong> מספר <strong>עשרונות</strong> שונים בכל מנחה ומנחה, <strong>מ</strong>מנחה שיש בה עשרון <strong>אחד,</strong> ומנחה שיש בה שני עשרונים, וכן הלאה, <strong>ועד</strong> מנחה שיש בה <strong>ששים</strong> עשרונים (ונמצא סך כל העשרונים המובאים על ידו עולה לאלף שמונה מאות ושלושים עשרונים). ותהא מנחה אחת מאלה לשם נדרו, ושאר המנחות באות לשם נדבה.
 <big>ב גמרא</big> שנינו במשנתנו שהאומר בנדרו "הרי עלי <strong>עשרון", מביא מנחה בת עשרון אחד. ושואלים:</strong> <strong>פשיטא</strong> <small>[פשוט]</small> הדבר, ואין צורך לאמרו. ומשיבים: הלכה זו נצרכת רק משום המשכה באומר "הרי עלי <strong>עשרונות"</strong> — <strong>יביא שתים איצטריכא ליה</strong> <small>[נצרכה לו]</small> לשנותה. ושואלים: <strong>הא נמי פשיטא</strong> <small>[</small>הלכה <small>זו גם כן</small> הריהי <small>פשוטה],</small> ואין צורך לשנותה. ומשיבים: הלכה זו משום חידוש שבה, ש<strong>מיעוט עשרונות שתים איצטריכא ליה</strong> <small>[הוצרך לו]</small> לשנותה.
 <big>ג</big> עוד שנינו במשנתנו שמי שאמר כי בשעה שנדרתי <strong>פירשתי</strong> כמה עשרונים אביא בנדרי, ועתה שכחתי <strong>ואיני יודע מה</strong> מספר העשרונים ש<strong>פירשתי"</strong> — <strong>יביא</strong> מנחה אחת <strong>של</strong> <strong>ששים עשרון.</strong> ומבררים: <strong>מאן</strong> <small>[מיהו]</small> ה<strong>תנא</strong> שסבור כן?
 <strong>אמר חזקיה:</strong> ש<strong>לא כ</strong>דעת <strong>רבי</strong> הנשנית בסוף משנתנו. ונימוקו: <strong>דאי</strong> <small>[שאם]</small> משנתנו זו היא כדעת <strong>רבי, האמר</strong> <small>[הרי אמר]</small> רבי שהאומר "פרשתי שאביא מספר מסויים של עשרונים, ואיני יודע עתה כמה עשרונים אמרתי", <strong>יביא</strong> ששים <strong>מנחות של עשרונות</strong> שונים, החל <strong>מ</strong>מנחה שיש בה עשרון <strong>אחד ועד</strong> למנחה שיש בה <strong>ששים</strong> עשרונים.
 <strong>ו</strong>אילו <strong>ר' יוחנן אמר:</strong> <strong>אפילו תימא</strong> <small>[תאמר]</small> שהלכה זו היא כשיטת <strong>רבי,</strong> ואין בכך קושי, שכן לא נחלק רבי על חכמים אלא במי שפירש בשעת נדרו שיביא מספר מסויים של עשרונות וקבעם בכלי (שאמר שיביא אותם בכלי אחד). שבאופן זה סבור רבי שהריהו מביא ששים מנחות בששים כלים. ואילו <strong>ב</strong>הלכה זו שבמשנתנו מדובר כש<strong>אומר "פירשתי עשרונות, אבל לא קבעתים בכלי</strong> אחד". שבמקרה זה דינו <strong>דמייתי שיתין</strong> <small>[שמביא ששים]</small> <strong>עשרונות</strong> בלבד, <strong>בשיתין מאני</strong> <small>[בששים כלים],</small> שבכל אחד מהם עשרון אחד<small>.</small>
 <big>ד</big> עוד שנינו במשנתנו שהאומר <strong>"הרי עלי מנחה"</strong> לדעת תנא קמא דינו ש<strong>יביא איזהו</strong> מנחה ממיני המנחות <strong>שירצה,</strong> ולדעת ר' יהודה יביא מנחת סולת דווקא. ובהסבר שיטת ר' יהודה <strong>תנא</strong> <small>[שנה]</small> החכם בברייתא: הריהו מביא מנחת סולת, <strong>הואיל ופתח בו הכתוב תחלה</strong> בפרשת המנחות (ויקרא פרק ב).
  ומקשים:  <strong>אלא מעתה,</strong> אף <strong>האומר "הרי עלי עולה"</strong> ולא פירש איזו עולה היא — <strong>יביא</strong> לעולתו דווקא מ<strong>בן בקר,</strong> לעולת בהמה, <strong>הואיל ופתח בו הכתוב</strong> בפרשת קרבנות העולה
## דף קה.
 <strong>תחלה</strong> ("אם עולה קרבנו מן הבקר זכר תמים יקריבנו...". ויקרא א, ג).
  וכיוצא בדבר זה שנדר "הרי עלי להביא עולה <strong>מן הצאן"</strong> — ש<strong>יביא</strong> דווקא <strong>כבש, הואיל ופתח בו הכתוב תחלה</strong> בעולות הצאן ("ואם מן הצאן קרבנו מן הכשבים או מן העזים לעולה זכר תמים יקריבנו". שם י).
  וזה שנדר "הרי עלי להביא עולה <strong>מן העוף"</strong> — ש<strong>יביא</strong> דווקא מן ה<strong>תורים,</strong> <strong>הואיל ופתח בו הכתוב תחלה</strong> בעולות העוף ("ואם מן העוף עולה קרבנו לה' והקריב מן התורים או מן בני היונה את קרבנו". שם יד).
  ו<strong>אלמה תנן</strong> <small>[מדוע שנינו</small> במשנה קז,א<small>]</small> שהנודר <strong>"הרי עלי</strong> להביא <strong>עולה"</strong> ולא פירש איזו עולה — <strong>יביא כבש</strong> זכר לעולתו, שהוא הפחות שבעולות בהמה. <strong>ר' אלעזר בן עזריה אומר:</strong> מביא לנדרו <strong>תור או בן יונה. ולא פליג</strong> <small>[ולא חלק]</small> <strong>ר' יהודה</strong> על כך!
 <strong>אלא</strong> כך צריך לפרש, <strong>מאי</strong> <small>[מה</small> פירוש<small>]</small> דברי ר' יהודה במשנתנו שמנחת הסולת היא <strong>מיוחדת שבמנחות?</strong> — <strong>דלית ליה</strong> <small>[שאין לה]</small> <strong>שם לווי,</strong> שהיא נקראת "מנחה" בלבד, בעוד שלשאר המנחות יש שם לוואי (כגון "מנחת מחבת", "מנחת מרחשת").
  ומקשים:  <strong>והא תנא</strong> <small>[והרי שנה]</small> בברייתא בהסבר דברי ר' יהודה <strong>הואיל ופתח בו הכתוב</strong> <strong>תחלה קאמר</strong> <small>[הוא אומר]!</small> ומשיבים: <strong>הכי קאמר</strong> <small>[כך הוא אומר,</small> זו כוונתו<small>]:</small> <strong>איזהו מנחה</strong> המכונה על ידי ר' יהודה <strong>"מיוחדת שבמנחות", דלית ליה</strong> <small>[שאין לה]</small> <strong>שם לווי?</strong> — <strong>זו</strong> המנחה <strong>שפתח בו הכתוב תחלה,</strong> היא מנחת הסולת. ולפי זה הטעם שמביאים דווקא ממנחת הסולת אינו משום שפתח בה הכתוב, אלא משום שאין בה שם לוואי.
  ומקשים: לא היה צריך ר' יהודה לומר שפתח בה הכתוב במנחה זו תחילה, שהרי  <strong>פשיטא</strong> <small>[פשוט]</small> הוא <strong>שהרי</strong> <strong>מנחת הסולת קאמר</strong> <small>[אומר הוא]</small> ר' יהודה שעליו להביא. ומשיבים: לא אמר זאת ר' יהודה כטעם לדינו, אלא רק כ<strong>סימנא בעלמא</strong> <small>[סימן בלבד],</small> לזכרון, שלא נשכח באיזו מנחה המדובר, לכך נתן בה סימן שהיא המנחה שפתח בה הכתוב תחילה<small>.</small>
 <big>א</big> שנינו במשנתנו שאם אמר בנדרו "הרי עלי להביא <strong>מנחה"</strong> או שאמר "הרי עלי להביא <strong>מין המנחה",</strong> כיון שאמר בלשון יחיד — הרי זה מביא מנחה אחת. ואם אמר "הרי עלי להביא מנחות" או שאמר "הרי עלי להביא מן המנחות", כיון שאמר בלשון רבים — יביא שתי מנחות. ובעקבות הדברים הללו <strong>בעי</strong> <small>[שאל]</small> <strong>רב פפא:</strong> אם אמר <strong>"הרי עלי להביא</strong> <strong>מיני מנחה",</strong> שיש בנדרו הן לשון רבים <small>("מיני"), והן לשון יחיד ("מנחה"),</small> <strong>מהו</strong> הדין?
  וצדדי הספק: האם <strong>כיון</strong> ש<strong>אמר "מיני"</strong> — <strong>תרתי קאמר</strong> <small>[שתים</small> מנחות <small>הוא אומר],</small> <strong>ומאי</strong> <small>[ומה</small> טעם<small>]</small> אמר <strong>"מנחה"</strong> בלשון יחיד? שכן <strong>כולה</strong> <small>[כולן],</small> כל ה<strong>מנחות נמי</strong> <small>[גם כן]</small> <strong>"מנחה" מיקריין</strong> <small>[נקראות],</small> <strong>דכתיב</strong> <small>[ש</small>כן <small>נאמר]</small> בפרשת המנחות <strong>"וזאת תורת המנחה"</strong> (ויקרא ו, ז), משמע ש"מנחה" משמעה אף כלל המנחות.
 <strong>או דלמא</strong> <small>[שמא]</small> <strong>כיון</strong> ש<strong>אמר "מנחה"</strong> — <strong>חדא</strong> <small>[אחת]</small> <strong>מנחה</strong> <small>קאמר</small> <small>[הוא אומר],</small> <strong>ומאי</strong> <small>[ומה</small> טעם<small>]</small> אמר <strong>"מיני מנחה"</strong> בלשון רבים? <strong>הכי קאמר</strong> <small>[כך הוא אומר,</small> זו כוונתו<small>]:</small> <strong>"ממיני</strong> ה<strong>מנחה חדא</strong> <small>[אחת]</small> <strong>מנחה עלי</strong> להביא"?
 ומציעים: <strong>תא שמע</strong> <small>[בוא</small> ו<small>שמע]</small> ראיה שהכוונה במקרה זה היא לשתי מנחות, שכן שנינו במשנתנו שהאומר "הרי עלי להביא <strong>מנחה"</strong> או "הרי עלי להביא <strong>מין מנחה"</strong> — <strong>יביא אחת.</strong> ונדייק מכאן: <strong>הא</strong> <small>[הרי]</small> אם אמר "הרי עלי להביא <strong>מיני מנחה"</strong> — יביא <strong>שתים.</strong>
 ודוחים: אין זו ראיה שכן <strong>אימא סיפא</strong> <small>[אמור</small> את <small>הסוף</small> של משנתנו<small>]:</small> מי שאמר "הרי עלי להביא <strong>מנחות"</strong> או שאמר "הרי עלי להביא <strong>מין מנחות"</strong> — <strong>יביא שתים,</strong> ונדייק מכאן: <strong>הא</strong> <small>[הרי]</small> אם אמר "הרי עלי <strong>מיני מנחה"</strong> — יביא רק מנחה <strong>חדא</strong> <small>[אחת].</small> <strong>אלא</strong> ודאי <small>כי</small> <strong>מהא ליכא למשמע מינה</strong> <small>[מ</small>משנתנו <small>זו אין לשמוע ממנה]</small> בדרך הדיוק פתרון לבעייתו של רב פפא.
  ומציעים:  <strong>תא שמע</strong> <small>[בוא</small> ו<small>שמע]</small> פתרון לבעיה זו ממה ששנינו בברייתא: <small>מי שאמר</small> <strong>"מין מנחות עלי"</strong> — <strong>יביא שתי מנחות ממין אחד</strong> מחמשת מיני המנחה (מנחת סולת, מנחת מחבת, מנחת  מרחשת, מנחת מאפה תנור של חלות, ומנחת מאפה תנור של רקיקים). ונדייק מכאן: <strong>הא</strong> <small>[הרי]</small> נלמד מכאן שאם אמר <strong>"ממיני מנחה</strong> עלי" — מנחה <strong>חדא</strong> <small>[אחת]</small> יביא!
  ודוחים: אין זה דיוק הכרחי,  <strong>דלמא</strong> <small>[שמא]</small> כך יש לדייק מדברי הברייתא: <strong>הא</strong> <small>[הרי]</small> נלמד מכאן שאם אמר <strong>"מיני מנחה</strong> עלי" — <strong>מביא שתי מנחות משני מינין.</strong>
 ומקשים על דחייה זו: <strong>והא לא תני הכי</strong> <small>[והרי לא שנינו כך],</small> ששנינו בהמשכה של אותה ברייתא, האומר <strong>"מין מנחות עלי"</strong> — <strong>מביא שתי מנחות ממין אחד</strong> מחמשת מיני המנחות. ואם אמר <strong>"מיני מנחות עלי"</strong> — <strong>מביא שתי מנחות משני מינין.</strong> ונדייק מכאן: <strong>הא</strong> <small>[הרי]</small> שאם אמר <strong>"מיני מנחה</strong> עלי" — מנחה <strong>חדא</strong> <small>[אחת]</small> הוא מביא!
 <small>ומשיבים: אף זו אינה ראיה,</small> <strong>דלמא הא מני</strong> <small>[שמא</small> ברייתא <small>זו</small> כשיטת <small>מי היא]?</small> כשיטת <strong>ר' שמעון היא,</strong> ש<strong>אמר</strong> בדינו של הנודר מנחת מאפה תנור, שאם רצה להביא <strong>מחצה</strong> מלחמיה כ<strong>חלות ומחצה</strong> מלחמיה כ<strong>רקיקין</strong> — <strong>יביא, ומאי</strong> <small>[ומה</small> פירוש<small>]</small> המשתמע מדברי הברייתא שמי שאמר <strong>"מיני מנחה</strong> עלי" מביא מנחה אחת? הכוונה ל<strong>מנחה</strong> אחת <strong>דאית</strong> <small>[שיש]</small> <strong>בה תרי מיני</strong> <small>[שני מינים].</small>
 <strong>אבל</strong> לשיטת <strong>רבנן דאמרי</strong> <small>[חכמים שאומרים]</small> כי <strong>מחצה חלות ומחצה רקיקין</strong> — <strong>לא יביא,</strong> ויש להביא את כל הלחמים ממין אחד, לכן האומר "מיני מנחה עלי" — <strong>מביא שתי מנחות משני מינין.</strong>
 <big>ב</big> שנינו במשנתנו שהאומר <strong>"פירשתי</strong> בשעה שנדרתי אלו מיני מנחות אביא, ולאחר מכן שכחתי, <strong>ו</strong>עתה <strong>איני יודע מה</strong> <strong>פירשתי"</strong> — <strong>יביא</strong> <strong>חמשתן</strong> (כל חמש המנחות: מנחת סולת, מנחת מחבת, מנחת מרחשת, ומנחות מאפה תנור של חלות ושל רקיקים). ושואלים: <strong>מאן</strong> <small>[מיהו]</small> ה<strong>תנא</strong> ששנה זאת?
 <strong>אמר ר' ירמיה:</strong> תנא זה שיטתו היא ש<strong>לא כ</strong>דעת <strong>ר' שמעון, דאי</strong> <small>[שאם]</small> תאמר שהיא כדעת <strong>ר' שמעון</strong> — <strong>כיון</strong> ש<strong>אמר</strong> ר' שמעון שהרוצה להביא למנחת מאפה תנור <strong>מחצה חלות ומחצה רקיקין יביא,</strong> אף
 <strong>אי נמי סבר לה</strong> <small>[אם גם כן סבור הוא]</small> <strong>כר' יהודה</strong> ש<strong>אמר</strong> ש<strong>כל המנחות באות עשר</strong> עשר חלות (ולא כר' מאיר הסבור שכל המנחות באות שתים עשרה שתים עשרה חלות), מדוע במקרה זה שבמשנתנו הריהו מביא מן הספק רק חמש מנחות (המנויות למעלה), שהרי <strong>איכא לספוקה</strong> <small>[יש מקום להסתפק בו]</small> <strong>בארבע עשרה מנחות</strong> שונות (שכן מלבד שלוש המנחות: מחבת, מרחשת וסולת, יש עוד אחד עשר אופנים שונים, לשיטת ר' שמעון, של הבאת עשרה לחמי מנחת מאפה תנור, בצירופים שונים של החלות והרקיקים לכלל עשרה לחמים).
 <strong>אביי אמר</strong> בדחיית דברי ר' ירמיה: <strong>אפילו</strong> אם <strong>תימא</strong> <small>[תאמר]</small> שמשנתנו היא כשיטת <strong>ר' שמעון,</strong> אין זו קושיה, שכן <strong>שמעינן ליה</strong> <small>[שמענו אותו]</small> את <strong>ר' שמעון</strong> ש<strong>אומר</strong> כי במקרים של ספק אם חייב אדם בקרבן, <strong>מייתי</strong> <small>[מביא]</small> קרבן, <strong>ומתני</strong> <small>[ומתנה]</small> עליו שאם הוא חייב בו — יהא זה קרבן חובתו, ואם לא — יהא זה קרבן נדבה. ואף במקרה זה שבמשנתנו יביא חמש מנחות, ובכללן עשר חלות ועשרה רקיקים (לשני מיני מנחת מאפה תנור), ויתנה עליהם.
 <strong>דתניא</strong> <small>[ש</small>כן <small>שנויה</small> ברייתא<small>]</small> בדינו של מי שנטהר מספק צרעת (החייב בהבאת אשם ולוג שמן לטהרתו), <strong>ר'</strong> <strong>שמעון אומר: למחרת</strong> שבעת ימי טהרתו, ביום השמיני, הריהו <strong>מביא</strong> את <strong>אשמו ו</strong>את <strong>לוגו</strong> (לוג היין)
## דף קה:
 <strong>עמו, ואומר</strong> בדרך תנאי: <strong>אם</strong> קרבן זה של <strong>מצורע הוא</strong> — <strong>הרי</strong> <strong>זהו אשמו וזה</strong> הוא <strong>לוגו,</strong> כדינו. <strong>ואם לאו</strong> <small>[לא],</small> שאין הוא מצורע — איל <strong>אשם זה יהא</strong> של <strong>שלמי נדבה,</strong> שכן דרך הקרבתם שווה.
 <strong>ו</strong>כיצד נוהגים ב<strong>אותו אשם</strong> של ספק? הריהו <strong>טעון</strong> (צריך) <strong>שחיטה בצפון</strong> העזרה, כדין האשם, <strong>ומתן</strong> (ונתינה) מדמו על <strong>בהונות</strong> המיטהר ועל אוזנו (יעוין ויקרא יד, יד), <strong>וסמיכה, ונסכים, ותנופת</strong> (הנפת) <strong>חזה ושוק</strong> כדין שלמים, <strong>ונאכל לזכרי כהונה ל</strong>משך <strong>יום ולילה,</strong> כדין אשם (ולא לשני ימים, כדין השלמים).
 ומעירים: <strong>ואף על גב דקא מפריק מר</strong> <small>[ואף על פי שהיה החכם מתרץ]</small> שאלה זו <strong>ב</strong>מסכת <strong>שחיטת קדשים</strong> (מסכת זבחים עו,ב), בסוגיה בה נידונה השאלה האם מותר לדעת ר' שמעון להביא קדשים לבית הפסול, במקרה של ספק.
  והביאו ראיה מדברי ר' שמעון אלה שהרי הוא ממעט בזמן אכילתם של קדשים, שאם לא ייאכלו הקרבנות בתוך יום ולילה (כזמן אכילת אשם), שוב לא יוכל לאוכלם (שמא קרבן אשם הוא, ונותר בשר הקרבן לאחר זמן אכילתו ונפסל בכך, ודינו לשריפה): <strong>אימר</strong> <small>[אמור]</small> מכאן שמה ש<strong>אמר ר' שמעון</strong> שבספק <strong>מייתי ומתני</strong> <small>[מביא ומתנה]</small> על <strong>קרבנו,</strong> <strong>אף</strong> <strong>לכתחילה</strong> — הרי זה רק בענין הנועד <strong>לתקוני גברא</strong> <small>[לתיקונו</small> של <small>האיש],</small> וכגון בספק מצורע, שאין לו דרך אחרת להיטהר מצרעתו, אלא אם כן יביא קרבנו. <strong>אבל בעלמא</strong> <small>[בכלל],</small> בסתם ספק קרבנות, הרי <strong>דיעבד</strong> — <strong>אין</strong> <small>[כן],</small> מותר להביא ולהתנות על הקרבן. ואולם לעשות כן אף <strong>לכתחילה</strong> — <strong>לא</strong> אמר ר' שמעון.
  ואולם <strong>הני מילי</strong> <small>[דברים אלה,</small> שלכתחילה אין פותרים ספיקות בדרך התנאה<small>]</small> אמורים דווקא <strong>גבי</strong> <small>[אצל]</small> <strong>שלמים,</strong> וטעם הדבר — משום <strong>דקא</strong> <small>[ש</small>בכך <small>הוא]</small> <strong>ממעט ב</strong>זמן <strong>אכילתן,</strong> שצריכים הם עתה להיאכל בתוך יום ולילה בלבד (כדין אכילת אשם), ונמצא בכך <strong>דהוו להו</strong> <small>[שנעשו להם]</small> השלמים שלא נאכלו בתוך זמן זה <strong>קדשים</strong> המובאים <strong>לבית הפסול,</strong> לשריפה. <strong>אבל</strong> לענין ספק <strong>מנחות,</strong> שאין הוא יודע איזו מנחה פירש בנדרו — <strong>אפילו לכתחילה</strong> מותר להביא ולהתנות. ונמצא איפוא שדברי משנתנו הריהם אף כשיטת ר' שמעון זו, וכדברי אביי.
 <big>א</big> למעלה שנינו שאביי מעמיד את דברי משנתנו אף כשיטת ר' שמעון. ובענין זה <strong>אמר ליה</strong> <small>[לו]</small> <strong>רב פפא לאביי:</strong> כיצד ניתן להעמיד את משנתנו כשיטת ר' שמעון, והרי לדעת <strong>ר' שמעון</strong> ש<strong>אמר</strong> שיכול להביא למנחת מאפה תנור <strong>מחצה חלות ומחצה רקיקין</strong> — <strong>יביא,</strong> אם כן במקרה זה שבמשנתנו צריך הוא להביא עשר חלות ועשרה רקיקים ולהתנות עליהם, שחלק מהם יעלה לחובתו, והשאר יהיה לנדבה. וכן הריהו מביא שני לוגים שמן, לוג אחד לכל מנחה. ואולם כל עשרון סולת ולוג השמן שאתו התקדשו למנחה בכלי בפני עצמו (שזה התקדש לחלות, וזה התקדש לרקיקים). ונמצא כי <strong>הא קא מייתי</strong> <small>[הרי הוא מביא]</small> במקום מנחה אחת הבאה מ<strong>עשרון אחד,</strong> מנחה אחת הבאה <strong>משני עשרון. ו</strong>בדומה לכך, נמצא שבמקום להביא מנחה אחת הבאה מ<strong>לוג אחד</strong> שמן, הריהו מביא מנחה אחת הבאה <strong>משני לוגין!</strong>
 ענה לו אביי לרב פפא: זו אינה שאלה, שכן כבר <strong>שמעינן ליה</strong> <small>[שמענו אותו]</small> את <strong>ר' שמעון</strong> ש<strong>אמר</strong> ש<strong>אם הביא</strong> במנחה כשיעור <strong>עשרון אחד</strong> סולת, אף שבא <strong>משני עשרונות, ו</strong>כמו כן אם נתן במנחה כשיעור <strong>לוג אחד</strong> של שמן, אף שבא השמן <strong>משני לוגין</strong> — <strong>יצא</strong> בכך ידי חובתו.
  ושבים ושואלים: <strong>ו</strong>לדעת אביי <strong>מיקמץ היכי קמץ</strong> <small>[לקמוץ איך</small> הוא <small>קומץ]</small> מנחה זו שמצורפות בה שתי מנחות לאחת, מהו לשון תנאו (לשיטת ר' שמעון)? ומשיבים: <strong>דמתני ואמר</strong> <small>[שמתנה ואומר]</small> כך: <strong>אי</strong> <small>[אם]</small> מאפה תנור של <strong>חלות לחודייהו</strong> <small>[בלבד]</small> פירשתי בנדרי, <strong>ו</strong>כן אם מאפה תנור של <strong>רקיקין לחודייהו</strong> <small>[בלבד]</small> הוא זה ש<strong>אמרי</strong> <small>[אמרתי]</small> בנדרי, הרי זה <strong>דקא קמיצנא</strong> <small>[שאני קומץ]</small> <strong>מחלות</strong> — <strong>ליהוי</strong> <small>[שיהיה]</small> קומצם <small>של</small> ה<strong>חלות,</strong> וזה <strong>דקא קמיצנא</strong> <small>[שאני קומץ]</small> <strong>מרקיקין</strong> — <strong>ליהוי</strong> <small>[שיהיה]</small> קומצם של ה<strong>רקיקין.</strong> ו<strong>אי</strong> <small>[אם]</small> <strong>מחצה רקיקין ומחצה חלות אמרי</strong> <small>[אמרתי]</small> בנדרי, הרי זה <strong>דקא קמיצנא</strong> <small>[שאני קומץ]</small> <strong>מ</strong>ה<strong>חלות</strong> — <strong>ליהוי</strong> <small>[שיהיה]</small> על <strong>מחצה חלות ומחצה רקיקין, ודקא קמיצנא</strong> <small>[ו</small>זה <small>שאני קומץ]</small> <strong>מרקיקין</strong> — <strong>ליהוו</strong> <small>[שיהיה]</small> גם הוא על <strong>מחצה רקיקין ומחצה חלות.</strong>
 ושואלים על הצעה זו: <strong>והא</strong> <small>[והרי]</small> על המנחה שיש בה מן החלות ומן הרקיקים, אינו יכול לקמוץ מחלות בלבד <strong>אלא</strong> <strong>בעי מיקמץ</strong> <small>[צריך לקמוץ]</small> <strong>חד קומץ</strong> <small>[קומץ אחד]</small> <strong>מחלות</strong>
## דף קו.
 <strong>ומרקיקין</strong> כאחד, <strong>ו</strong>אילו באופן זה <strong>קא קמיץ</strong> <small>[הוא קומץ]</small> <strong>מחלות</strong> לעצמן על מנחה שיש בה גם <strong>רקיקין, ומרקיקין</strong> לעצמם על מנחה שיש בה <strong>חלות!</strong>
 ומשיבים: אף זו אינה שאלה, שכן כבר <strong>שמעינן ליה</strong> <small>[שמענו אותו]</small> את <strong>ר' שמעון</strong> ש<strong>אמר</strong> שהמביא מנחת מאפה תנור שחלק מלחמיה הם חלות וחלק רקיקים, ש<strong>אם קמץ ועלה בידו</strong> בקומצו רק <strong>מאחד</strong> מאלה, מחלות בלבד או מרקיקים בלבד <strong>על שניהם</strong> — <strong>יצא</strong> בכך ידי קמיצה.
  ומקשים עוד על שיטת אביי: <strong>והא איכא</strong> <small>[והרי יש]</small> <strong>מותר שמן</strong> הנשאר לאחר משיחתם של הרקיקים. ושנינו למעלה (עה,א) שמנחה הבאה מחציתה חלות ומחציתה רקיקים, שמביא לוג שמן, וחוצהו לשנים, את המחצית האחת נותן לבלילתן של החלות, ובמחצית השניה הוא מושח את הרקיקים. ושאר השמן הנשאר ממשיחת הרקיקים ניתן אף הוא לבלילת החלות. ואולם מנחה שכולה רקיקים, השמן הנותר לאחר המשיחה, ניתן לכהנים. ומעתה יש לשאול לשיטת ר' שמעון, <strong>דאי</strong> <small>[שאם]</small> מנחה של <strong>מחצה חלות ומחצה רקיקין</strong> הוא זה <strong>ש</strong><strong>אמר</strong> בנדרו — דינו של <strong>מותר השמן</strong> שהוא <strong>מחזירו לחלות.</strong> ואולם, <strong>אי</strong> <small>[אם]</small> מנחה שכל לחמיה <strong>כולהו</strong> <small>[כולם]</small> של <strong>רקיקין</strong> הוא ש<strong>אמר</strong> בנדרו — דינו של <strong>מותר השמן</strong> שהוא <strong>נאכל לכהנים!</strong>
 ומשיבים: הוא סבור <strong>כ</strong>דעת <strong>ר' שמעון בן יהודה,</strong> שאמר בשם ר' שמעון, שאף מותר השמן במנחה שהיא מחצה חלות ומחצה רקיקים ניתן לכהנים. <strong>דתניא</strong> <small>[ש</small>כן <small>שנויה</small> ברייתא<small>],</small> <strong>ר' שמעון בן יהודה אומר משום</strong> <small>[בשם]</small> <strong>ר' שמעון:</strong> גם את החלות <strong>מושחן כמין</strong> האות היוונית <strong>כי, ומותר השמן נאכל לכהנים.</strong>
 <big>א</big> <strong>אמר ליה</strong> <small>[לו]</small> <strong>רב כהנא לרב אשי</strong> בשאלה: מדוע האומר שפירש בנדרו איזו מנחה עליו להביא, ושכח עתה מהי אותה מנחה, מביא רק את חמשת מיני המנחות, <strong>והא איכא לספוקה</strong> <small>[והרי יש</small> מקום <small>להסתפק]</small> בסוג נוסף של מנחה, <strong>במנחת נסכים</strong> (הבאה עם קרבנות עולה שונים), שאף היא באה בנדבה, שכן <strong>אמר רבא: מתנדב אדם מנחת נסכים בכל יום!</strong>
 ומשיבים: אין מנחת נסכים בכלל הספק, שכן <strong>כי קא מסתפקא ליה</strong> <small>[כאשר הוא מסופק לו]</small> איזו מנחה נדב, הרי זה במנחות מסויימות. ומפרטים (ונותנים <strong>סימן</strong> לזכרון מהם אותם דברים שיוזכרו להלן: מנחה הבאה כקרבן <strong>יחיד;</strong> מנחה הבאה <strong>בגלל</strong> עצמה; מנחה החייבת ב<strong>לבונה;</strong> מנחה הבאה <strong>בלוג</strong> אחד של שמן; מנחה שהוא <strong>מקמצה,</strong> ולא הפטורה מקמיצה: בכלל הספק מנחה ה
 <strong>באה</strong> רק <strong>בגלל</strong> (בעקבות נדבתו של) <strong>יחיד</strong> כחמשת מיני המנחות הללו, אבל במנחת נסכים, שהיא <strong>באה</strong> אף <strong>בגלל ציבור,</strong> בקרבנות ציבור — <strong>לא מסתפקא ליה</strong> <small>[לא מסופק לו].</small>
 ועוד: <strong>כי קא מסתפקא ליה</strong> <small>[כאשר מסופק לו]</small> — הרי זה דווקא במנחה ה<strong>באה בגלל עצמה,</strong> כחמשת מיני המנחות הללו, אבל במנחת נסכים, שכאשר היא באה בחובה הריהי <strong>באה בגלל זבח,</strong> משום הקרבן, ולא מכח עצמה — <strong>לא מסתפקא ליה</strong> <small>[לא מסופק לו].</small>
 ועוד: <strong>כי קא מסתפקא ליה</strong> <small>[כאשר מסופק לו]</small> — הרי זה דווקא במנחה ה<strong>טעונה</strong> הבאת <strong>לבונה</strong> עמה, כאותם חמשת מיני המנחות, אבל במנחת נסכים, <strong>שאינה טעונה לבונה</strong> — <strong>לא מסתפקא ליה</strong> <small>[לא מסופק לו].</small>
 ועוד: <strong>כי קא מסתפקא ליה</strong> <small>[כאשר מסופק לו]</small> — הרי זה דווקא במנחה ה<strong>באה בלוג</strong> אחד של שמן (לעשרון סולת), כחמשת מיני המנחות הללו, אבל במנחת נסכים, ה<strong>באה</strong> <strong>בשלשה לוגין</strong> (הם כמידת "רביעית ההין". במדבר טו, ה. האמורה בנסכים הבאים עם קרבן הכבש), ובארבעה לוגים ("שלישית ההין". שם ו, האמורה בנסכים הבאים עם האיל) ובששה לוגים ("חצי ההין". שם ט, האמור בנסכים הבאים עם הפר) — <strong>לא מסתפקא ליה</strong> <small>[לא מסופק לו].</small>
 ועוד: <strong>כי קא מסתפקא ליה</strong> <small>[כאשר מסופק לו]</small> — הרי זה דווקא במנחה ה<strong>טעונה קמיצה,</strong> כחמשת מיני המנחות הללו, מה שאין כן מנחת נסכים, <strong>שאינה טעונה קמיצה</strong> — <strong>לא קא מסתפקא ליה</strong> <small>[לא מסופק לו].</small>
 <big>ב</big> שנינו במשנתנו שהאומר <strong>"פירשתי</strong> בשעה שנדרתי שעלי להביא <strong>מנחה של עשרונים,</strong> ושכחתי, ואיני יודע עתה כמה עשרונים פירשתי בנדרי" — שלדעת חכמים יביא מנחה של ששים עשרונים, ולדעת רבי יביא ששים מנחות, ממנחה שיש בה עשרון אחד ועד למנחה שיש בה ששים עשרונים.
  ובענין זה <strong>תנו רבנן</strong> <small>[שנו חכמים]</small> בברייתא, האומר <strong>"פירשתי</strong> בנדרי כמה עשרונים עלי להביא ב<strong>מנחה</strong> מסויימת, <strong>וקבעתי</strong> שמנחה זו שאביא תהיה <strong>בכלי אחד של עשרונים,</strong> ושכחתי מה נדרתי, <strong>ו</strong>עתה <strong>איני יודע מה פירשתי"</strong> — <strong>יביא מנחה</strong> אחת <strong>של ששים עשרונים,</strong> אלו <strong>דברי חכמים. רבי אומר: יביא</strong> ששים <strong>מנחות</strong> בששים כלים <strong>של עשרונים</strong> <strong>מ</strong>עשרון <strong>אחד ועד ששים</strong> עשרונים, <strong>שהן</strong> בסך הכל <strong>אלף ושמונה מאות ושלשים</strong> מנחות.
  ואם אומר הנודר כי "בשעה שנדרתי <strong>פירשתי</strong> בנדרי להביא מנחה מסויימת בכלי אחד שיש בה מספר מסויים של עשרונים, ושכחתי, <strong>ו</strong>עתה <strong>איני</strong> <strong>יודע מה פירשתי, ואי זו מהן</strong> מכלל חמש המנחות <strong>פירשתי</strong> שאביא בנדרי, <strong>ואיני יודע כמה</strong> עשרונים שיהיו במנחה <strong>פירשתי"</strong> — <strong>יביא</strong> מספק את <strong>חמש</strong> סוגי ה<strong>מנחות, של ששים ששים עשרונים</strong> בכל אחת מהן, <strong>שהן</strong> <strong>שלש מאות</strong> עשרונים, אלו <strong>דברי חכמים. רבי אומר: יביא חמש מנחות,</strong> שכל אחת מאלה <strong>של ששים</strong> מנחות שיש בהן מספר <strong>עשרונים מאחד ועד ששים, שהן תשעה אלפים ומאה וחמשים</strong> עשרונים.
  ומבררים:  <strong>במאי קא מיפלגי</strong> <small>[במה,</small> באיזו שאלה, <small>הם,</small> חכמים ורבי, <small>חלוקים]?</small> <strong>אמר רב חסדא: ב</strong>שאלה האם <strong>מותר להכניס חולין לעזרה קא מיפלגי</strong> <small>[חלוקים הם],</small> ש<strong>רבי סבר</strong> <small>[סבור]</small> כי <strong>אסור להכניס חולין לעזרה,</strong> ולכן אין להביא בכלי אחד מנחה של ששים עשרונים — שהרי ספק הוא מה נדר, ואפשר שנדר מנחה בת פחות מששים עשרונים, ועתה כשמביא ששים עשרונים הריהו מכניס חולין לעזרה. <strong>ו</strong>אילו <strong>רבנן סברי</strong> <small>[חכמים סבורים]</small> כי <strong>מותר להכניס חולין לעזרה,</strong> ולכך אף שיתכן שהוא מכניס חולין לעזרה — אין בכך כלום.
 <strong>רבא אמר</strong> הסבר אחר ביסוד מחלוקת חכמים ורבי: <strong>דכולי עלמא</strong> <small>[לדעת הכל]</small> ואף לחכמים <strong>אסור להכניס חולין לעזרה,</strong> <strong>ו</strong>אולם <strong>הכא</strong> <small>[כאן]</small> <strong>ב</strong>שאלה האם <strong>מותר לערב חובה בנדבה</strong> <strong>קא מיפלגי</strong> <small>[חלוקים הם].</small>
 <strong>רבנן סברי</strong> <small>[חכמים סבורים]</small> כי <strong>מותר לערב חובה בנדבה,</strong> ולכך יכול הוא להביא בכלי אחד ששים עשרונים, ולהתנות שכמספר העשרונים שנדר בשעתו — יעלו לו לקרבן חובתו, ושאר העשרונים שבמנחה — יהיו בנדבתו, ולהביאם יחד, אף שמעורבים הם. <strong>ו</strong>אילו <strong>רבי סבר</strong> <small>[סבור]</small> כי <strong>אסור לערב חובה בנדבה,</strong> ולכך אינו יכול להביא ששים עשרונים בכלי אחד, ולהתנות, אלא צריך להביא ששים כלים נפרדים, שבכל אחד מספר עשרונים מאחד ועד ששים, ולהתנות שאותה מנחה שיש בה כמספר העשרונים שנדר — תעלה לו לחובתו, ושאר המנחות שבשאר הכלים — יבואו בנדבתו.
 <strong>אמר ליה</strong> <small>[לו]</small> <strong>אביי לרבא</strong> בשאלה: <strong>ל</strong>שיטת <strong>רבנן דאמרי</strong> <small>[חכמים שאומרים]</small> ש<strong>מותר לערב חובה בנדבה,</strong> ולפיכך מותר להביא בכלי אחד ששים עשרונים, חלקם חובה וחלקם נדבה — <strong>הא בעינן</strong> <small>[הרי צריכים אנו]</small> מעתה קמיצתם <strong>של</strong> <strong>שני קמצים</strong> ממנחה זו, אחד ממנחת החובה ואחד ממנחת הנדבה! השיב רבא: לשיטת חכמים, אכן הריהו קומץ פעמיים, <strong>דקמיץ והדר קמיץ</strong> <small>[שקומץ וחוזר</small> ו<small>קומץ].</small>
 הקשה על כך אביי: <strong>והא</strong> <small>[והרי]</small> כיון שמעורבות הן מנחת החובה ומנחת הנדבה בכלי אחד, ואינן ניכרות לעצמן, יתכן ש<strong>קא קמיץ</strong> <small>[הוא</small> הכהן <small>קומץ]</small> <strong>מ</strong>ה<strong>חובה</strong> על ה<strong>נדבה ו</strong>כן להיפך, <strong>מ</strong>ה<strong>נדבה</strong> על <strong>ה</strong><strong>חובה!</strong>
 השיב רבא: אין זו שאלה, שכן מדובר באופן <strong>דתלי ליה</strong> <small>[שתולה אותו]</small> מביא המנחה <strong>בדעת</strong> ה<strong>כהן</strong> הקומץ. שכך <strong>אמר</strong> מביא המנחה מראש: <strong>כל היכא דמטיא ידא</strong> <small>[כל היכן שתגיע ידו]</small> של ה<strong>כהן השתא</strong> <small>[עכשיו]</small> בקמיצה הראשונה — יהיה זה מקומה של מנחת <strong>חובה, ו</strong>כל מקום בו תגיע ידו בקמיצה <strong>לבסוף</strong> בפעם השניה — יהיה זה מקומה של מנחת ה<strong>נדבה.</strong>
 והוסיף אביי ושאל את רבא: <strong>ואקטורי היכי מקטר</strong> <small>[ולהקטיר</small> את שני הקמצים הללו, <small>איך</small> הוא <strong>מקטיר]?</strong> שכן אם תאמר ש<strong>ליקטר</strong> <small>[</small>ש<small>יקטיר]</small> את הקומץ של מנחת ה<strong>נדבה ברישא</strong> <small>[בתחילה]</small> — אם כן, את הקומץ של מנחת ה<strong>חובה</strong> <strong>היכי מקטר לה</strong> <small>[איך</small> הוא <small>מקטיר אותו]?</small> שהרי יש מקום לחשש <strong>דלמא</strong> <small>[שמא]</small> נדר להביא מנחה של ששים עשרונים, ו<strong>כולה</strong> איפוא <strong>חובה היא,</strong> וחייבת היא בקמיצת קומץ אחד, ושאר המנחה הריהי בכלל "שירים". <strong>ו</strong>נמצא איפוא שכשקמץ למנחת נדבה קודם שקמץ למנחת החובה <strong>חסרו להו</strong> <small>[להם]</small> ה<strong>שירים,</strong> שהרי הוקטר כבר אותו קומץ לנדבה (שלמעשה הריהו חלק מהשיריים של מנחת החובה),
 <strong>ו</strong>הרי <strong>אמר מר</strong> <small>[החכם]</small> בברייתא ש<strong>שירים שחסרו בין</strong> ה<strong>קמיצה</strong> של המנחה <strong>להקטרה</strong> של הקומץ — <strong>אין מקטיר קומץ עליהן!</strong>
 ואם תאמר <strong>ליקטר</strong> <small>[</small>ש<small>יקטיר]</small> את קומץ מנחת ה<strong>חובה ברישא</strong> <small>[בתחילה],</small> אם כן, את הקומץ של מנחת ה<strong>נדבה היכי מקטר לה</strong> <small>[איך</small> הוא <small>מקטיר אותו]?</small>
## דף קו:
 <strong>ו</strong>הרי יש מקום לחשש <strong>דלמא</strong> <small>[שמא]</small> נדר להביא מנחה של ששים עשרונים, ואז המנחה <strong>כולה חובה היא</strong> (החייבת היא בקמיצת קומץ אחד ושאר כל המנחה היא "שיריים", <strong>ו</strong>כלל הוא ש<strong>כל</strong> דבר קודש <strong>שהוא</strong> חלק <strong>ממנו</strong> ניתן <strong>לאישים</strong> (מוקרב על המזבח) <strong>הרי הוא</strong> (שאר הקרבן) <strong>ב</strong>כלל האיסור <strong>"בל תקטירו"</strong> ("...כי כל שאור וכל דבש לא תקטירו ממנו אשה לה' ".
  ויקרא ב, יא <strong>—</strong> שאין להקריב על המזבח דברים שאינם ראוים לקרבן). ואם כן כיצד מקטירים את הקומץ השני (של מנחת הנדבה), לאחר שכבר הוקטר הקומץ הראשון (של מנחת החובה)! <strong>אמר ר' יהודה בריה</strong> <small>[בנו]</small> של <strong>ר' שמעון בן פזי:</strong> בתחילה אכן מקטירים את הקומץ של מנחת החובה, ובאשר להקטרת הקומץ השני — יש לומר <strong>דמסיק להו</strong> <small>[שמעלה אותם</small> על המזבח<small>],</small> לא לשם הקטרת קומץ, אלא <strong>לשום</strong> <small>[לשם]</small> <strong>עצים</strong> הנשרפים במערכה. <strong>וכ</strong>שיטת <strong>ר' אליעזר. דתניא</strong> <small>[ש</small>כן <small>שנויה</small> ברייתא<small>],</small> <strong>ר' אליעזר אומר:</strong> יש דברים ש<strong>לריח ניחוח</strong> (כקרבן העולה על המזבח) <strong>אי</strong> (אין) <strong>אתה מעלה, אבל אתה מעלה</strong> אותם על המזבח <strong>לשום</strong> <small>[לשם]</small> <strong>עצים.</strong>
 <big>א</big> <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי:</strong> <strong>ודלמא</strong> <small>[ושמא]</small> נאמר כי <strong>דכולי עלמא</strong> <small>[לדעת הכל,</small> ואף לדעת חכמים<small>]</small> אסור להכניס חולין לעזרה, וכמו כן לדעת הכל, ואף לדעת רבי, <strong>מותר לערב חובה בנדבה, ו</strong>אולם <strong>הכא</strong> <small>[כאן]</small> <strong>ב</strong>דברי <strong>ר' אליעזר קא מיפלגי</strong> <small>[הם חלוקים],</small> ובאופן זה: <strong>דרבנן</strong> <small>[שחכמים]</small> הסבורים שמביא ששים עשרונים בכלי אחד <strong>—</strong> <strong>אית להו</strong> <small>[יש להם,</small> מקבלים<small>]</small> את שיטת <strong>ר' אליעזר</strong> שמותר להעלות למזבח, לשם עצים, את האסור בהקטרה, ולכן יש תקנה למנחה המסופקת, שיכול הוא לקמוץ שני קמצים, האחד לשם חלק מנחת החובה שבששים העשרונים, והאחר לשם מנחת נדבה שבתוך ששים העשרונים, ויקטיר את קומץ מנחת החובה לשם חובתו, ואת קומץ מנחת הנדבה לשם עצים. <strong>ו</strong>אילו <strong>רבי</strong> הסבור שיש להביא ששים מנחות מעשרון אחד ועד ששים עשרונים <strong>—</strong> <strong>לית ליה</strong> <small>[אין לו,</small> אינו מקבל<small>]</small> את שיטת <strong>ר' אליעזר?!</strong>
 <strong>אמר ליה</strong> <small>[לו]</small> רב אשי: אין לומר כן, שהרי <strong>אי סלקא דעתך</strong> <small>[אם עולה על דעתך</small> לומר<small>]</small> ש<strong>ל</strong>דעת <strong>רבי מותר לערב חובה בנדבה,</strong> ולכך היה מקום אף לשיטת רבי להביא ששים עשרונים בלבד (ולהתנות עליהם שהחלק שנדר יהיה לחובה והשאר יהיה לנדבה, וכחכמים), <strong>ו</strong>הטעם שלדעת רבי אין לעשות כן הוא מפני שרבי את שיטת <strong>ר' אליעזר לית ליה</strong> <small>[אין לו,</small> אינו מקבל<small>],</small> <small>משום כך לא היה צריך רבי להצריך את הנודר להביא ששים מנחות שונות, שכן</small> <strong>אפשר</strong> לו <strong>דמייתי שיתין</strong> <small>[שיביא ששים]</small> עשרונים <strong>בחד מנא</strong> <small>[בכלי אחד]</small> וכחכמים, <strong>ו</strong>יביא עוד עשרון <strong>חד</strong> <small>[אחד]</small> של מנחה לנדבה <strong>בחד מנא</strong> <small>[בכלי אחד],</small> <strong>ומגע להו</strong> <small>[ומגיע אותם,</small> גורם להם שיגעו זה בזה<small>],</small> והריהם נחשבים כדבר אחד, <strong>ו</strong>מעתה <strong>קמיץ</strong> <small>[קומץ]</small> מאותו עשרון על חלק מששים העשרונים שהם לנדבה, ומתוך ששים העשרונים הריהו קומץ על אותו חלק שהוא לחובתו! אלא על כרחך אין להסביר את מחלוקת חכמים ורבי כר' אליעזר<small>.</small>
 <big>ב</big> ועוד הסבר במחלוקתם של חכמים ורבי, <strong>רבא אמר: דכולי עלמא</strong> <small>[לדעת הכל],</small> ואף לדעת רבי <strong>מותר לערב חובה בנדבה,</strong> <strong>ו</strong>כמו כן <strong>דכולי עלמא אית להו</strong> <small>[לדעת הכל,</small> ואף לדעת רבי <small>יש להם,</small> מקבלים<small>]</small> את שיטת <strong>ר' אליעזר</strong> האומרת שמותר להעלות למזבח, לשם עצים, את האסור בהקטרה. <strong>ו</strong>אולם <strong>הכא</strong> <small>[כאן],</small> בדין המנחה המסופקת, <strong>בפלוגתא</strong> <small>[במחלוקת]</small> של <strong>ר' אליעזר בן יעקב ורבנן קא מיפלגי</strong> <small>[וחכמים הם חלוקים],</small> <strong>דתנן</strong> <small>[ש</small>כן <small>שנינו</small> במשנה<small>]</small> (לעיל מנחות פח,א):
 <strong>אפילו מנחה של ששים עשרון</strong> סולת <strong>—</strong> <strong>נותן לה ששים לוג</strong> שמן. <strong>ר' אליעזר בן יעקב אומר: אפילו מנחה של ששים עשרון</strong> סולת <strong>—</strong> <strong>אין לה אלא לוגה,</strong> הלוג שלה, לוג אחד בלבד. <strong>ש</strong>כן <strong>נ</strong> <strong>אמר</strong> בפרשת המצורע <strong>"למנחה ולג שמן"</strong> (ויקרא יד, כא)
 <strong>—</strong> להורות, שכל מנחה, בכל גודל, אינה טעונה אלא לוג אחד של שמן. וכך תוסבר מחלוקת חכמים ורבי: <strong>רבנן</strong> <small>[חכמים]</small> של משנתנו <strong>—</strong> <strong>סברי כרבנן</strong> <small>[סבורים כחכמים</small> החולקים על ר' אליעזר בן יעקב<small>]</small>, <strong>דאמרי</strong> <small>[שאומרים]</small> שיש להביא למנחה של ששים עשרונות <strong>ששים לוג</strong> שמן. ולכך אף במנחה המסופקת, אפשר להביא ששים עשרונים בכלי אחד, <strong>וכל חד וחד</strong> <small>[אחד ואחד]</small> <strong>עשרון</strong> שבששים העשרונות הללו, <strong>לוגה קא שקיל</strong> <small>[הוא מקבל לוג</small> אחד<small>],</small> כדין.
 <strong>ו</strong>אילו <strong>רבי</strong> <strong>—</strong> <strong>סבר</strong> <small>[סבור]</small> <strong>כר' אליעזר בן יעקב,</strong> ש<strong>אמר</strong> כי <strong>אין לה</strong> (למנחה, בכל גודל) <strong>אלא לוגה</strong> בלבד. <strong>ו</strong>לכן במקרה זה של מנחה מסופקת אין אפשרות להביא ששים עשרונים במנחה אחת, שהרי <strong>לא ידעינן</strong> <small>[אין אנו יודעים]</small> <strong>אי חדא</strong> <small>[אם אחת]</small> <strong>מנחה היא</strong> זו (וכגון שנדב ששים עשרונים, וכולה מנחה של חובה) <strong>—</strong> <strong>דסגי</strong> <small>[שדי]</small> <strong>לה</strong> איפוא <strong>בחד</strong> <small>[באחד]</small> <strong>לוג</strong> שמן, <strong>אי</strong> <small>[או]</small> ש<strong>שתי מנחות נינהו</strong> <small>[הן],</small> שחלק מהעשרונים של מנחת חובה, וחלק של מנחת נדבה <strong>—</strong> <strong>דבעינן</strong> <small>[שצריכים אנו]</small> לתת בהן <strong>שני לוגין</strong> של שמן, לוג אחד לכל מנחה.
  ולכך אין דרך לפתרון הספק אלא להביא ששים מנחות שונות, בששים כלים, ובכל אחת מהן ינתן לוג שמן (כשיטת ר' אליעזר בן יעקב) <strong>.</strong> <big>ג</big> <strong>רב אשי אמר</strong> הסבר אחר למחלוקת חכמים ורבי: ש<strong>ב</strong>דינו של זה שהתחייב להביא קרבן <strong>קטן ו</strong>במקום זה <strong>הביא</strong> קרבן <strong>גדול</strong> <strong>קמיפלגי</strong> <small>[הם חלוקים].</small> <strong>רבנן סברי</strong> <small>[חכמים סבורים]</small> שאם נדר להביא קרבן <strong>קטן והביא</strong> קרבן <strong>גדול</strong> — <strong>יצא</strong> בכך ידי חובתו. ולכך אף במקרה שבמשנתנו, יכול הוא להביא מנחה של ששים עשרונות, אף אם בשעתו נדר מנחה בת פחות עשרונים. <strong>ו</strong>אילו <strong>רבי סבר</strong> <small>[סבור]</small> כי הנודר מנחה קטנה והביא מנחה גדולה <strong>לא יצא</strong> בכך ידי חובתו, שהרי לא הביא כפי שנדר. ולכך במקרה שבמשנתנו, אינו יכול להביא מנחה בת ששים עשרונים, שמא נדר מנחה הקטנה מכך. ואינו יוצא ידי ספקו, אלא כשמביא ששים מנחות בגדלים שונים, שאחת מהן היא כשיעור המנחה שנדר, והשאר תהיינה לנדבה.
  ושואלים על הסברו זה של רב אשי: <strong>והא איפלגו</strong> <small>[והרי</small> כבר <small>נחלקו]</small> חכמים ורבי <strong>בה</strong> בשאלה זו <strong>חדא זמנא</strong> <small>[פעם אחת],</small> <strong>דתנן</strong> <small>[ש</small>כן <small>שנינו</small> במשנה בפרקנו<small>]:</small> הנודר לקרבן שור <strong>קטן והביא</strong> שור <strong>גדול</strong> — <strong>יצא</strong> ידי חובתו. <strong>רבי אומר: לא יצא</strong> ידי חובתו. ומה טעם יחלקו אף במשנתנו בעקרון זה?
  ומשיבים: אף על פי כן  <strong>צריכא</strong> <small>[צריך]</small> שייאמרו הדברים בשני המקרים. שכן, <strong>דאי איתמר בהא</strong> <small>[שאם</small> היתה מחלוקתם <small>נאמרת</small> רק <small>בזו,</small> במשנתנו<small>]</small> — הייתי אומר כי דווקא <strong>בהא</strong> <small>[ב</small>הלכה <small>זו]</small> בנודר להביא קרבן קטן והביא גדול <strong>קא אמרי רבנן</strong> <small>[הוא</small> ש<small>אמרו חכמים]</small> שיצא ידי חובתו, ו<strong>משום דאידי ואידי</strong> <small>[ש</small>גם ב<small>זו,</small> המנחה הקטנה, <small>ו</small>גם ב<small>זו,</small> המנחה הגדולה<small>]</small> <strong>קומץ</strong> אחד <strong>הוא</strong> שנקמץ, ודרך עבודתם איפוא שווה. <strong>אבל התם</strong> <small>[שם].</small> בנודר שור קטן והביא שור גדול, <strong>דקא נפישי</strong> <small>[שהם רבים,</small> גדולים יותר<small>]</small> ה<strong>אימורין</strong> (חלק הקרבן הקרב על המזבח) של <strong>השור הגדול מאלה של השור הקטן,</strong> <strong>אימא מודו ליה</strong> <small>[אמור</small> ש<small>מודים</small> חכמים <small>לו]</small> <strong>לרבי</strong> שהמביא שור גדול במקום שור קטן שנדר, לא יצא בכך ידי חובתו. ולכך נצרך לשנות גם את ההלכה ההיא.
 <strong>ו</strong>מן הצד האחר, <strong>אי איתמר</strong> <small>[ואם היתה</small> מחלוקתם של חכמים ורבי <small>נאמרת]</small> רק <strong>בההיא</strong> <small>[באותה]</small> משנה בענין שור קטן ושור גדול — <small>הייתי אומר כי דווקא</small> <strong>ב</strong>הלכה <strong>ההיא,</strong> בענין הקרבנות <strong>קאמר</strong> <small>[אומר]</small> <strong>רבי</strong> שלא יצא ידי חובתו, ומשום הטעם שמרובים הם אימוריו של השור הגדול מזה של השור הקטן. <strong>אבל בהא</strong> <small>[ב</small>מקרה <small>זה</small> שבמשנתנו<small>]</small> במנחה המסופקת, ששוים הם הקומץ המורם ממנחה גדולה לזה המורם ממנחה קטנה, <strong>אימא מודי להו לרבנן</strong> <small>[אמור</small> שרבי <small>מודה להם לחכמים],</small> ואף לדעתו יצא בכך ידי חובתו. על כן <strong>צריכא</strong> <small>[צריכה]</small> מחלוקת זו להיאמר בשני המקומות הללו<small>.</small>
 <small>ונותנים</small> <strong>סימן</strong> <small>להלכות שבמשניות שתבואנה להלן:</small> <strong>עצים. זהב. יין. עולה. תודה. שור.</strong>
 <big>ד משנה</big> הנודר <strong>"הרי עלי</strong> להביא למקדש <strong>עצים",</strong> ולא פירש כמה עצים — <strong>לא יפחות משני גזירין</strong> (חתיכות עץ), כגזירי העץ שאותם עורכים על המזבח. האומר "הרי עלי להביא <strong>לבונה"</strong> — <strong>לא יפחות מקומץ.</strong>
 ואומרים בעניינו של הקומץ, כי <strong>חמשה קמצים הם: האומר</strong> "הרי <strong>עלי לבונה"</strong> — <strong>לא יפחות מקומץ,</strong> כאמור; <strong>המנדב</strong> להביא <strong>מנחה</strong> — <strong>יביא עמה</strong> אף <strong>קומץ לבונה; המעלה</strong> (המקטיר) <strong>את הקומץ בחוץ</strong> לעזרה — <strong>חייב</strong> כרת, אם עשה כן במזיד; <strong>שני בזיכין</strong> של לבונה הבאים עם לחם הפנים הריהם <strong>טעונין שני קמצים</strong> של לבונה, בכל אחד קומץ.
  ועוד בדיני לשונות נדבה שאינם מפורשים, הנודר ואומר <strong>"הרי עלי</strong> להביא <strong>זהב</strong> לבדק הבית" ולא פירש כמה זהב — <strong>לא יפחות מדינר זהב.</strong> האומר "הרי עלי להביא לבדק הבית <strong>כסף"</strong> — <strong>לא יפחות</strong> <strong>מדינר כסף.</strong> אמר "הרי עלי להביא לבדק הבית <strong>נחשת"</strong> — יביא נחושת ששוויה <strong>לא יפחות ממעה כסף.</strong> ואם אמר <strong>"פירשתי</strong> בשעה שנדרתי כמה זהב (וכיוצא בזה, כסף או נחושת) עלי להביא, ושכחתי מה אמרתי, <strong>ו</strong>עתה <strong>איני יודע מה</strong> <strong>פירשתי</strong> בנדרי" — <strong>יהא מביא</strong> זהב עוד ועוד, <strong>עד שיאמר</strong> "הסכום הזה גדול מדי, ש<strong>לא לכך</strong> <strong>נתכוונתי,</strong> אלא לפחות מזה".
 <big>ה גמרא</big> שנינו במשנתנו את דינו של הנודר עצים, ובענין זה <strong>תנו רבנן</strong> <small>[שנו חכמים]</small> בברייתא: נאמר בפרשת המנחות "ונפש כי תקריב קרבן מנחה לה'..." (ויקרא ב, א), והמלה <strong>"קרבן"</strong> לכאורה מיותרת. אלא הריהו <strong>מלמד שמתנדבין</strong> גם <strong>עצים</strong> להקריב על המזבח, כדרך שמתנדבים מנחה. <strong>וכמה</strong> (מה שיעורה של נדבת עצים)? <strong>שני גזירין. ו</strong>ראיה לדבר שאף העצים באים כקרבן, ש<strong>כן הוא אומר</strong> בסדרי המקדש שהתקינו בימי נחמיה <strong>"והגורלות הפלנו על קרבן העצים</strong> הכהנים והלוים והעם להביא לבית אלהינו לבית אבותינו לעתים מזומנים שנה בשנה לבער על מזבח ה' אלהינו ככתוב בתורה" (נחמיה י, לה). <strong>רבי אומר: עצים</strong> אלה <strong>קרבן הם,</strong> כקרבן מנחה, ולכן הריהם <strong>טעונין מלח וטעונין הגשה</strong> אל קרן המזבח, כקרבן המנחה.
 <strong>אמר רבא: ולדברי רבי</strong> הללו, יש להוסיף עוד שה<strong>עצים טעונין קמיצה,</strong> כדינה של המנחה. שצריך ליטול חלק מהם, ולפוררם לחלקים קטנים, כדי קמיצה בכף היד. הוסיף ו<strong>אמר רב פפא: לדברי רבי</strong> הללו, <strong>עצים</strong> שהוקדשו לקרבן, כיון שמעתה הם קרבן הקרב על המזבח, <strong>צריכין</strong> הם <strong>עצים</strong> אחרים של הקדש, שיבערום, כדרך כל קרבן הנשרף על גבי המזבח.
 <big>ו</big> שנינו במשנתנו שהנודר <strong>לבונה</strong> <strong>לא יפחות מן הקומץ.</strong> ושואלים: <strong>מנלן</strong> <small>[מנין לנו]</small> דבר זה? ומשיבים: <strong>דכתיב</strong> <small>[ש</small>כן <small>נאמר]</small> בדין המנחה <strong>"והרים ממנו בקמצו מסלת המנחה ומשמנה ואת כל הלבנה</strong> אשר על המנחה והקטיר המזבח ריח ניחוח אזכרתה לה' " (ויקרא ו, ח) — <strong>מקיש</strong> (משווה) הכתוב את ה<strong>לבונה</strong> ("ואת כל הלבונה אשר על המנחה") <strong>ל</strong>חלק המנחה בו מתקיימת מצות <strong>הרמה</strong> של ה<strong>מנחה</strong> ("והרים ממנו בקומצו מסולת המנחה ומשמנה"), לומר: <strong>מה</strong> שיעור <strong>הרמה</strong> של <strong>מנחה</strong> — הריהו <strong>קומץ,</strong> כמפורש בכתוב, <strong>אף</strong> שיעור ה<strong>לבונה נמי</strong> <small>[גם כן]</small> הריהו <strong>קומץ.</strong>
 <big>ז</big> ועוד בדיני נדבת לבונה, <strong>תנו רבנן</strong> <small>[שנו חכמים]</small> בברייתא: אמר <strong>"הרי עלי למזבח"</strong> ולא פירש מה נודר — <strong>יביא לבונה, שאין לך דבר שקרב לגבי מזבח</strong> בשלימות <strong>אלא לבונה.</strong> אמר "בשעה שנדרתי <strong>פירשתי</strong> מה אני רוצה להביא למזבח, ושכחתי לאחר מכן, <strong>ו</strong>עתה <strong>איני יודע מה פירשתי"</strong> — <strong>יביא מכל דבר שקרב למזבח.</strong>
 ושואלים: <strong>ותו ליכא</strong> <small>[ועוד</small> דברים <small>הקרבים כולם על המזבח</small> <small>אין]?</small> <strong>והא איכא</strong> <small>[והרי יש]</small> קרבן <strong>עולה</strong> שקרב הוא כולו על המזבח! ומשיבים: אין כל קרבן העולה <strong>קרב על המזבח, שהרי</strong> <strong>איכא</strong> <small>[יש]</small> את <strong>עורה</strong> של הבהמה, שאינו קרב על המזבח, אלא ניתן <strong>לכהנים.</strong>
 ושואלים שוב: <strong>והא איכא</strong> <small>[והרי יש]</small> את <strong>עולת העוף</strong> הנשרפת כולה על המזבח, ואף עורה בכלל! ומשיבים: אף עולת העוף אינה קריבה כולה על המזבח, שהרי <strong>איכא</strong> <small>[יש]</small>
## דף קז.
 בה <strong>מוראה ונוצה</strong> שאינם קרבים, אלא נזרקים אצל המזבח.
  ושואלים:  <strong>והאיכא</strong> <small>[והרי יש]</small> יין <strong>ה</strong><strong>נסכים</strong> שניתנים כולם על המזבח! ומשיבים: אין הם קרבים ממש על המזבח, אלא ניתנים לספלים שעל המזבח, ומשם <strong>לשיתין</strong> (החללים שמתחת למזבח) הם <strong>אזלי</strong> <small>[הולכים].</small>
 ועוד שואלים: <strong>והאיכא</strong> <small>[והרי יש]</small> <strong>מנחת נסכים,</strong> שכולה נשרפת על עצי המערכה שבמזבח! ומשיבים: כשאומר בלשון סתומה "הרי עלי למזבח", ניכר מתוך דבריו שהתכוון לדבר שעניינו ברור שהוא למזבח בלבד. ואולם מנחת נסכים, מאחר והיא מכלל המנחות, אם כן <strong>כיון דאיכא</strong> <small>[שיש]</small> <strong>מנחה</strong> אחרת שאינה עולה כולה על המזבח, היא מנחת נדבה, <strong>דאכלי</strong> <small>[שאוכלים]</small> <strong>כהנים מינה</strong> <small>[ממנה]</small> (לאחר שהוקטר קומץ ממנה) — שוב <strong>לא פסיקא ליה</strong> <small>[אין</small> זה <small>פסוק לו,</small> ברור<small>]</small> שעולה כולה למזבח, ובודאי לא התכוין אלא ללבונה.
 <big>א</big> שנינו במשנתנו שהאומר <strong>"הרי עלי זהב" לא</strong> <strong>יפחות מדינר זהב. ו</strong>שואלים: מנין לנו שכוונתו היתה למטבע זהב, <strong>דלמא</strong> <small>[שמא]</small> היתה כוונתו ל<strong>נסכא</strong> <small>[נתך]</small> זהב, פיסת מתכת, ויביא מתכת זהב השווה פחות <small>מדינר זהב!</small> <strong>אמר ר' אלעזר:</strong> משנתנו מדברת כש<strong>אמר</strong> הנודר במפורש "הרי עלי <strong>מטבע</strong> זהב". ושואלים: אף באופן זה, מדוע עליו להביא דינר זהב, <strong>ודלמא</strong> <small>[ושמא]</small> לא היתה כוונתו אלא להביא <strong>פריטי</strong> <small>[פרוטות]</small> זהב! <strong>אמר רב פפא: פריטי דדהבא</strong> <small>[פרוטות של זהב]</small> <strong>לא עבדי אינשי</strong> <small>[לא עושים אנשים],</small> ולכן ודאי לא זו היתה כוונת הנודר.
 <big>ב</big> עוד שנינו במשנתנו שהאומר "הרי עלי <strong>כסף"</strong> — <strong>לא יפחות</strong> <strong>מדינר</strong> כסף. <strong>ו</strong>שואלים: מנין לנו שכוונתו היתה למטבע כסף, <strong>דלמא</strong> <small>[שמא]</small> היתה כוונתו ל<strong>נסכא</strong> <small>[נתך]</small> כסף, ויביא כסף השווה אף פחות <small>מדינר כסף!</small> <strong>אמר ר' אלעזר:</strong> משנתנו מדברת כש<strong>אמר</strong> הנודר במפורש "הרי עלי <strong>מטבע</strong> כסף". ושואלים: אף באופן זה, מדוע עליו להביא דינר כסף, <strong>ודלמא</strong> <small>[ושמא]</small> לא היתה כוונתו אלא להביא <strong>פריטי</strong> <small>[פרוטות]</small> כסף! <strong>אמר רב ששת:</strong> משנתנו מדברת <strong>באתרא</strong> <small>[במקום]</small> שבו <strong>לא סגו פריטי דכספא</strong> <small>[לא מהלכות,</small> מתקבלות בשוק, <small>פרוטות של כסף].</small>
 <big>ג</big> עוד שנינו במשנתנו שהאומר "הרי עלי <strong>נחושת"</strong> — <strong>לא יפחות</strong> <strong>מ</strong>נחושת בערך <strong>מ</strong><strong>עה כסף.</strong> ובענין זה <strong>תניא</strong> <small>[שנויה</small> ברייתא<small>],</small> <strong>ר' אליעזר בן יעקב אומר: לא יפחות</strong> בכמות הנחושת שיביא <strong>מ</strong>זו שניתן לעשות ממנה <strong>צינורא</strong> (כעין מזלג) <strong>קטנה של נחשת.</strong> ושואלים: <strong>למאי חזיא</strong> <small>[למה,</small> לאיזו עבודה במקדש, <strong>ראויה]</strong> הצינורא? <strong>אמר אביי: שמחטטין</strong> (מוציאים) <strong>בה</strong> (באמצעותה) את ה<strong>פתילות</strong> הישנות שבמנורה, המוחלפות בחדשות, <strong>ומקנחין בה</strong> את האפר הנתון ב<strong>נרות</strong> (מיכלי השמן והפתילה) שבמנורה.
 <big>ד</big> במשנתנו נידונו דיניהם של הנודבים ממיני המתכת: זהב, כסף ונחושת. ולא נידון בה דינו של האומר "הרי עלי להביא <strong>ברזל".</strong> ובענין זה, <strong>תניא</strong> <small>[שנויה</small> ברייתא<small>],</small> <strong>אחרים אומרים: לא יפחות</strong> בהבאת נדרו <strong>מ</strong>כמות כזו של ברזל, שניתן לעשות ממנה <strong>כליה עורב,</strong> שבגג ההיכל. <strong>ו</strong>שואלים: <strong>כמה</strong> הוא שיעורו של כליה עורב? <strong>אמר רב יוסף: אמה על אמה.</strong>
 <strong>איכא דאמרי</strong> <small>[יש שאומרים]</small> את מהלך הדברים שהובאו עתה, באופן שונה: שבברייתא שנו כי אחרים אומרים שהנודר ברזל <strong>לא יפחות מאמה על אמה</strong> של ברזל. ועל כך נשאלה השאלה: <strong>למאי חזיא</strong> <small>[למה,</small> לאיזה שימוש במקדש, <strong>ראויה]</strong> היא כמות זו של ברזל? ועל כך <strong>אמר רב יוסף: ל</strong>עשות ממנה <strong>כליה עורב.</strong>
 <big>ה משנה</big> נדר ואמר <strong>"הרי עלי</strong> להביא <strong>יין</strong> לנסכים", ולא פירש כמה יין — <strong>לא יפחות משלשה לוגין</strong> של יין, שהוא השיעור הפחות שבנסכי יין, שיעור נסכי הכבש. אמר "הרי עלי להביא <strong>שמן"</strong> — <strong>לא יפחות</strong> <strong>מלוג</strong> אחד של שמן, שהרי המנחה המועטה ביותר, מנחה של עשרון סולת, חייבת בלוג שמן. <strong>רבי אומר:</strong> יביא <strong>שלשה לוגין</strong> של שמן, כשיעור השמן הבא במנחת נסכים של כבש, שהוא השיעור הקטן ביותר שבמנחות הנסכים.
  האומר "נדרתי (יין או שמן), ו<strong>פירשתי</strong> כמה לוגים אני נודר, ושכחתי כמה לוגים אמרתי, <strong>ו</strong>עתה <strong>איני יודע מה פירשתי"</strong> — <strong>יביא</strong> <strong>כ</strong>מספר הלוגים המובאים ב<strong>יום</strong> ה<strong>מרובה</strong> ביותר במספר הלוגים המובאים בו למקדש.
 <big>ו גמרא</big> שנינו במשנתנו כי הנודר להביא יין מביא לפחות שלושה לוגים יין. ובענין זה <strong>תנו רבנן</strong> <small>[שנו חכמים]</small> בברייתא מה שנאמר בפרשת הנסכים "כל ה<strong>אזרח</strong> יעשה ככה להקריב אשה ריח ניחוח לה' " (במדבר טו, יג) — <strong>מלמד שמתנדבין יין</strong> לנסכים לעצמם, ולא רק כבאים עם קרבן. <strong>וכמה</strong> הוא שיעור היין לנסכים אותו מתנדבים? <strong>שלשה לוגין,</strong> כשיעור הנמוך ביותר של נסכי הקרבנות (של נסכי הכבשים).
 <strong>ומנין</strong> לנו <strong>שאם רצה להוסיף</strong> בנדבתו על שיעור זה, ש<strong>יוסיף? תלמוד לומר</strong> עוד בדין הנסכים "ונסכיהם חצי ההין יהיה לפר ושלישית ההין לאיל ורביעית ההין לכבש יין..." (שם כח, יד), ובאה לשון הריבוי <strong>"יהיה"</strong> להורות שיהיו נסכים נוספים הבאים לעצמם יותר על השיעור הרגיל. ודנים עוד בברייתא: <strong>יכול</strong> יהא הדין <strong>ש</strong><strong>יפחות</strong> בנדבת הנסכים אף משלושה לוגים יין? <strong>תלמוד לומר</strong> "כל האזרח יעשה <strong>ככה",</strong> להדגשה: דווקא כך, שלושה לוגים יין, ולא פחות.
 <big>ז</big> עוד שנינו במשנתנו כי הנודב להביא <strong>שמן</strong> סתם — לדעת חכמים הרי זה <strong>לא יפחות מן הלוג,</strong> שהוא כשיעור שמן במנחת הנדבה המועטה ביותר, ואילו <strong>רבי</strong> <strong>אומר</strong> כי יביא <strong>שלשה לוגין,</strong> שהוא השיעור הפחות שבנסכים. ומבררים: <strong>במאי קא מיפלגי</strong> <small>[במה,</small> באיזה יסוד <small>הם חלוקים]?</small>
 <strong>אמרוה רבנן קמיה</strong> <small>[חכמים לפני]</small> <strong>רב פפא:</strong> חכמים ורבי חולקים בדרכי הלימוד בגזירה שווה. האם למדים <strong>ב</strong>אופן שיש ל<strong>דון מינה ומינה</strong> <small>[ללמוד ממנה וממנה],</small> כלומר, מכל פרטי הדבר המלמד לעניינו של הדבר הלמד. או <strong>ב</strong>אופן שיש ל<strong>דון מינה</strong> <strong>ואוקים באתרה</strong> <small>[ללמוד ממנה</small> לענין הפרט בו נגזרה הגזירה, <small>והעמד</small> את הדבר הלמד בשאר פרטיו <small>במקומה]</small> <strong>קא מיפלגי</strong> <small>[הם חלוקים],</small> ומפרטים לענייננו:
 <strong>רבנן סברי</strong> <small>[חכמים סבורים]</small> כגישה העקרונית האומרת <strong>דון מינה ומינה</strong> <small>[למד ממנה וממנה],</small> ולכך בענייננו גם כן נאמר כי נלמדים דין נסכי השמן הבאים לעצמם מדין השמן הבא עם מנחת נדבה: <strong>מה מנחה</strong> ובה שמן — <strong>מתנדבין, אף שמן</strong> לעצמו — <strong>נמי</strong> <small>[גם כן]</small> <strong>מתנדבין. ומינה</strong> <small>[וממנה]</small> תוסיף ותלמד, <strong>מה מנחה</strong> — שיעורה <strong>בלוג, אף שמן</strong> לעצמו — שיעורו <strong>בלוג. ו</strong>אילו
 <strong>רבי סבר</strong> <small>[סבור]</small> כגישה העקרונית האומרת <strong>דון מינה ואוקי באתרה</strong> <small>[למד ממנה ו</small>אולם <small>העמד במקומה],</small> ולכך בענייננו נאמר: <strong>מה מנחה</strong> ובה שמן — <strong>מתנדבין, אף שמן</strong> לעצמו — <strong>נמי</strong> <small>[גם כן]</small> <strong>מתנדבין. ו</strong>אולם באשר לשיעור נדבת השמן, <strong>אוקי באתרה</strong> <small>[העמד</small> אותה <small>במקומה]</small> שיהא דינה <strong>כנסכים, מה</strong> שיעורם של <strong>נסכים</strong> — אינו פחות מ<strong>שלשת לוגין, אף</strong> שיעור נדבת <strong>שמן נמי</strong> <small>[גם כן]</small> — הריהו <strong>שלשת לוגין.</strong>
 <strong>אמר להו</strong> <small>[להם]</small> <strong>רב פפא</strong> לחכמים שהציעו לפניו להסביר כך את מחלוקת חכמים ורבי: <strong>אי</strong> <small>[אם]</small> <strong>ממנחה גמר לה</strong> <small>[</small>היה <small>לומד אותה]</small> <strong>רבי,</strong> את דין נדבת שמן לעצמו — <strong>דכולי עלמא</strong> <small>[כולם,</small> הן חכמים ואף רבי<small>]</small> <strong>לא פליגי</strong> <small>[לא</small> היו <small>חלוקים]</small> בדין, ולדעת הכל שיטת הלימוד היא <strong>דון מינה ומינה</strong> <small>[למד ממנה וממנה].</small> <strong>אלא</strong> הסבר המחלוקת הוא שונה: <strong>רבי</strong> את דין נדבת שמן לעצמו אינו למד ממנחה, אלא <strong>מ</strong>הכתוב <strong>"אזרח"</strong> האמור בפרשת נסכים ("כל האזרח יעשה ככה") <strong>גמיר לה</strong> <small>[לומד אותה].</small> ומעתה, כשם שאין הנסכים באים בפחות משלושה לוגים, אף נדבת שמן הריהי בת שלושה לוגים.
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב נתן לרב פפא: ומי מצית אמרת הכי</strong> <small>[והאם יכול אתה לומר כך]?</small> <strong>והתניא</strong> <small>[והרי שנויה</small> ברייתא<small>]:</small> הכתוב "וכי תקריב <strong>קרבן</strong> מנחה" — <strong>מלמד שמתנדבין שמן, וכמה</strong> שיעורו? <strong>שלשת לוגין. מאן</strong> <small>[מי]</small> התנא ש<strong>שמעת ליה</strong> <small>[אותו]</small> ש<strong>אמר</strong> ששיעורו <strong>שלשת לוגין?</strong> — <strong>רבי, וקא מייתי לה</strong> <small>[והוא מביא אותה,</small> את מקור הלכה זו לנדבת שמן לעצמו<small>]</small> <strong>מ</strong>מה שנאמר <strong>"קרבן</strong> מנחה", ולא מ"האזרח"! <strong>אמר ליה</strong> <small>[לו]</small> רב פפא לרב הונא בנו של רב נתן: <strong>אי תניא תניא</strong> <small>[אם שנויה</small> כך ברייתא, הריהי <small>שנויה],</small> ואני חוזר בי מהסברי.
 <big>ח</big> שנינו במשנתנו שהאומר <strong>"פירשתי ואיני יודע מה</strong> <strong>פירשתי"</strong> — <strong>יביא כיום</strong> ה<strong>מרובה,</strong> שמרובים קרבנות ציבור המובאים בו יותר מבשאר כל ימות השנה. ומביאים מה ש<strong>תנא</strong> <small>[שנה]</small> החכם בברייתא: מהו "כיום מרובה"? <strong>כיום טוב הראשון של חג</strong> הסוכות <strong>שחל להיות</strong> ביום ה<strong>ש</strong><strong>בת,</strong> שיש בו מלבד קרבנות המוספים של החג, אף מוספי יום השבת, וסך כל לוגי השמן המובאים באותו יום הוא מאה וארבעים.
 <big>ט משנה</big> האומר <strong>"הרי עלי</strong> להביא קרבן <strong>עולה",</strong> ולא פירש מאיזו בהמה יביא — <strong>יביא כבש</strong> לקרבן עולה, שהוא קרבן בהמה הפחות ביותר. <strong>ר' אלעזר בן עזריה אומר:</strong> יביא <strong>או תור או בן יונה,</strong> לעולת העוף.
  האומר <strong>"נדרתי להביא קרבן עולה, ובשעה שנדרתי</strong> <strong>פירשתי</strong> שעולה זו תהיה <strong>מן הבקר,</strong> ואף פירשתי איזה ממיני הבקר, ולאחר מכן שכחתי, <strong>ו</strong>עתה <strong>איני יודע מה</strong> (איזה מין ממיני הבקר) <strong>פירשתי</strong> בנדרי" — <strong>יביא</strong> את שני מיני זכרי הבקר, <strong>פר ועגל,</strong> שכן אין העולה באה אלא מן הזכרים. האומר "נדרתי להביא קרבן עולה, ובשעה שנדרתי פירשתי ש<strong>מן הבהמה</strong> אביא בנדרי ואף פירשתי איזו בהמה תהא זו, ולאחר מכן שכחתי, <strong>ו</strong>עתה <strong>איני יודע מה</strong> (איזו בהמה) <strong>פירשתי</strong> בנדרי" — <strong>יביא פר</strong> (בן שלוש שנים) <strong>ועגל</strong> (בן שנה), <strong>איל</strong> (כבש זכר בן שנתיים), <strong>שעיר</strong> (תיש בן שנתיים), <strong>גדי</strong> (בן עיזים בתוך שנתו הראשונה), <strong>וטלה</strong> (כבש זכר בשנתו הראשונה). האומר "נדרתי להביא קרבן עולה, ובשעה שנדרתי <strong>פירשתי</strong> מה אביא, ולאחר מכן שכחתי, <strong>ו</strong>עתה <strong>איני יודע מה</strong> (איזה מין הוא, אם בהמה אם עוף) <strong>פירשתי"</strong> —
## דף קז:
 <strong>מוסיף עליהן</strong> גם <strong>תור ובן יונה</strong> הבאים לעולת העוף.
  האומר <strong>"הרי עלי</strong> להביא קרבן <strong>תודה"</strong> או שאומר "הרי עלי להביא קרבן <strong>שלמים"</strong> — <strong>יביא כבש,</strong> שמבין הבהמות הראויות לקרבנות אלה, הוא הפחות שבהן. האומר "נדרתי להביא לקרבן תודה (או שלמים), ובשעה שנדרתי <strong>פירשתי</strong> איזה מין <strong>מן</strong> ה<strong>בקר</strong> אביא בנדרי, ולאחר מכן שכחתי, <strong>ו</strong>עתה <strong>איני יודע מה פירשתי"</strong> — <strong>יביא פר ופרה, עגל ועגלה,</strong> שהרי קרבנות התודה והשלמים באים הן מהזכר והן מהנקבה. האומר "נדרתי להביא לקרבן תודה (או לשלמים), ובשעה שנדרתי פירשתי איזו <strong>מן הבהמה</strong> אביא בנדרי, <strong>ו</strong>עתה <strong>איני יודע מה פירשתי"</strong> — <strong>יביא פר ופרה,</strong> <strong>עגל ועגלה, איל ורחלה, שעיר ושעירה, גדי וגדייה, טלה וטלייה.</strong> שכל אלה באים בקרבן התודה או השלמים.
  האומר בנדר <strong>"הרי עלי שור"</strong> לקרבן עולה (או שלמים) — אף שלא אמר בנדרו אלא "שור", <strong>יביא הוא</strong> (את השור לקרבן) <strong>ו</strong>מנחת <strong>נסכיו</strong> (הסולת, השמן, היין) <strong>ב</strong>שווי <strong>מנה</strong> (מאה דינרים). הנודר "הרי עלי <strong>עגל</strong> לעולה או שלמים" — <strong>יביא הוא ונסכיו בחמש</strong> סלעים (עשרים דינרים). "הרי עלי <strong>איל</strong> לקרבן" — <strong>יביא הוא ונסכיו בשתים</strong> סלעים (שמונה דינרים). "הרי עלי <strong>כבש</strong> לקרבן" — <strong>יביא הוא ונסכיו בסלע</strong> אחד (ארבעה דינרים).
  האומר "הרי עלי להביא <strong>שור במנה"</strong> (מאה דינרים) — <strong>יביא</strong> שור <strong>ב</strong>שווי <strong>מנה, חוץ</strong> (מלבד) <strong>מנסכיו.</strong> "הרי עלי להביא <strong>עגל בחמש</strong> סלעים" — <strong>יביא</strong> עגל <strong>ב</strong>שווי <strong>חמש</strong> סלעים, <strong>חוץ מנסכיו.</strong> "הרי עלי להביא <strong>איל בשתים</strong> סלעים" — <strong>יביא</strong> איל <strong>ב</strong>שווי <strong>שתים</strong> סלעים, <strong>חוץ מנסכיו.</strong> "הרי עלי להביא <strong>כבש בסלע</strong> אחד" — <strong>יביא</strong> כבש <strong>ב</strong>שווי <strong>סלע</strong> אחד, <strong>חוץ מנסכיו.</strong>
 "הרי עלי להביא <strong>שור במנה", והביא שנים</strong> שוורים ששניהם יחד <strong>ב</strong>שווי <strong>מנה</strong> — <strong>לא יצא</strong> ידי נדרו בכך, שנדר. <strong>ואפילו</strong> היו אלה שני שוורים גדולים, ובאופן ש<strong>זה</strong> השור האחד הריהו <strong>ב</strong>שווי <strong>מנה חסר דינר</strong> (תשעים ותשעה דינרים), <strong>ו</strong>כן <strong>זה</strong> השור השני הריהו <strong>ב</strong>שווי <strong>מנה חסר דינר.</strong>
 אמר "הרי עלי להביא שור <strong>שחור" והביא</strong> שור <strong>לבן,</strong> או שאמר "הרי עלי להביא שור <strong>לבן" והביא</strong> שור <strong>שחור,</strong> או שאמר "הרי עלי להביא שור <strong>גדול" והביא</strong> שור <strong>קטן</strong> — בכל האופנים הללו <strong>לא יצא</strong> ידי נדרו, שהרי לא הביא כפי שנדר. האומר "הרי עלי להביא שור <strong>קטן" והביא</strong> שור <strong>גדול</strong> — <strong>יצא</strong> ידי נדרו, שכן בכלל שוויו של שור גדול יש שוויו של שור קטן. <strong>רבי אומר: לא יצא</strong> ידי נדרו, שהרי לא הביא כפי שנדר.
 <big>א גמרא</big> שנינו במשנתנו שהנודר להביא קרבן עולה ולא פירש ממה יביא, לדעת חכמים הריהו מביא כבש, שהוא הפחות שבעולות בהמה, ואילו לדעת ר' אלעזר בן עזריה הריהו מביא תור או בן יונה, לעולת העוף. ומסבירים: <strong>ולא פליגי</strong> <small>[ולא נחלקו]</small> בעיקרה של הלכה, אלא <strong>מר כי אתריה ומר כי אתריה</strong> <small>[חכם זה</small> אמר את דינו <small>על פי</small> המקובל ב<small>מקומו, וחכם זה</small> אמר את דינו <small>על פי</small> המקובל ב<small>מקומו].</small> שבמקומם של חכמים לא היו קוראים "עולה" בסתם אלא לעולת בהמה. ואילו במקומו של ר' אלעזר בן עזריה, היו קוראים "עולה" בסתם אף לעולת העוף.
 <big>ב</big> שנינו במשנתנו שלדעת חכמים, הנודר קרבן עולה מביא כבש. ועוד בענין זה <strong>תנו רבנן</strong> <small>[שנו חכמים]</small> בברייתא: האומר <strong>"הרי עלי</strong> להביא <strong>עולה ב</strong>שווי <strong>סלע למזבח"</strong> — <strong>יביא כבש.</strong> וטעם הדבר: <strong>שאין לך דבר שקרב ב</strong>שווי <strong>סלע לגבי מזבח אלא כבש.</strong> האומר "בשעת נדרי, דבר <strong>שקרב בסלע פירשתי,</strong> ולאחר מכן שכחתי, <strong>ו</strong>עתה <strong>איני יודע מה פירשתי"</strong> — <strong>יביא מכל דבר שקרב בסלע לגבי מזבח.</strong> ובלבד שיהא זה דבר שלם, הקרב כפי שהוא.
 <big>ג</big> שנינו במשנתנו שהאומר <strong>"פירשתי</strong> בנדרי שאביא <strong>מן הבקר</strong> וציינתי איזו בהמה מן הבקר ואחר כך שכחתי <strong>ואיני יודע מה פירשתי"</strong> — <strong>יביא פר ועגל.</strong> ושואלים: <strong>אמאי</strong> <small>[מדוע]</small> הריהו חייב גם בהבאת עגל, <strong>וליתי</strong> <small>[ושיביא]</small> רק <strong>פר,</strong> ו<strong>ממה נפשך</strong> (לכל אופן שתרצה) יועיל הדבר. שהרי אם פר נדר — הרי הביא פר, כנדרו. ואם עגל נדר — הרי עגל בכלל פר, שהקטן הריהו כלול בגדול!
 ומשיבים: <strong>הא מני</strong> <small>[</small>משנתנו <small>זו</small> כשיטת <small>מי היא]?</small> כשיטת <strong>רבי היא,</strong> ש<strong>אמר</strong> שהנודר להביא שור <strong>קטן והביא</strong> שור <strong>גדול</strong> — <strong>לא יצא</strong> בכך ידי נדרו, אלא אם יביא פר ועגל.
 ושואלים: <strong>אי</strong> <small>[אם]</small> משנתנו כשיטת <strong>רבי</strong> היא, <strong>אימא סיפא</strong> <small>[אמור</small> את מה ששנינו ב<small>סוף</small> המשנה<small>]</small> שהנודר להביא <strong>שור ב</strong>שווי <strong>מנה,</strong> <strong>והביא שנים</strong> שוורים <strong>ב</strong>שווי <strong>מנה</strong> גם יחד — <strong>לא יצא</strong> ידי נדרו. <strong>ואפילו</strong> הביא שני שוורים ושור <strong>זה,</strong> אחד מהם <strong>ב</strong>שווי <strong>מנה חסר דינר ו</strong>שור <strong>זה</strong> האחר <strong>ב</strong>שווי <strong>מנה חסר דינר,</strong> או שנדר להביא שור
 <strong>שחור והביא</strong> שור <strong>לבן,</strong> או שנדר להביא שור <strong>לבן והביא</strong> שור <strong>שחור,</strong> או שנדר להביא שור <strong>גדול והביא</strong> שור <strong>קטן</strong> — בכל אלה <strong>לא יצא</strong> ידי חובת נדרו. הנודר להביא שור <strong>קטן והביא</strong> שור <strong>גדול</strong> — לדעת חכמים <strong>יצא</strong> בכך ידי נדרו, <strong>רבי</strong> <strong>אומר: לא יצא</strong> ידי נדרו.
  אם כן נמצא לפי שיטתך ש<strong>רישא</strong> <small>[תחילת</small> המשנה<small>]</small> בדין "פירשתי מן הבקר ואיני יודע מה פירשתי", שמביא פר ועגל הריהי כשיטת רבי, <strong>ו</strong>כן <strong>סיפא</strong> <small>[סוף]</small> המשנה בנודר שור קטן והביא שור גדול, שלא יצא בכך ידי נדרו היא שיטת <strong>רבי</strong> (כנאמר במפורש לפנינו), <strong>ו</strong>אילו <strong>מציעתא</strong> <small>[אמצע]</small> המשנה, בכל הדינים, הריהי כשיטת <strong>רבנן</strong> <small>[חכמים]</small> החולקים על רבי?
  ומשיבים:  <strong>אין</strong> <small>[כן],</small> <strong>רישא וסיפא</strong> <small>[ראשה וסופה]</small> של המשנה הם כשיטת <strong>רבי,</strong> ואילו <strong>מציעתא</strong> <small>[אמצע]</small> המשנה היא כשיטת <strong>רבנן</strong> <small>[חכמים],</small> <strong>והכי קאמר</strong> <small>[וכך הוא</small> התנא מתכוון <small>לומר]:</small> <strong>דבר זה</strong> שנוי ב<strong>מחלוקת רבי ורבנן</strong> <small>[וחכמים].</small>
 <big>ד</big> <strong>תנן התם</strong> <small>[שנינו שם</small> במשנה במסכת שקלים<small>]:</small> <strong>ששה</strong> שופרות (קופות שצורתן כעין שופר) היו במקדש <strong>ל</strong>צורך נתינת כספי ה<strong>נדבה,</strong> שבהם היו קונים קרבנות להקרבה בזמנים שהמזבח בטל מהקרבה. ומבררים: <strong>כנגד מי</strong> התקינו להעמיד ששה שופרות אלה? <strong>(סימן</strong> לזכירת שמות החכמים שיוזכרו להלן במהלך הסוגיה: <strong>קמ"ף ש"ע).</strong>
 <strong>אמר חזקיה: כנגד ששה בתי אבות הכהנים</strong> שבכל משמר כהנים. שכל משמר כהנים היה עובד שבוע, ובכל יום מימות השבוע היה עובד אחד מבתי האב שלו, וביום השבת היו עובדים כולם כאחד. <strong>שתקנו להם חכמים</strong> ששה שופרות כדי <strong>שיהא שלום זה עם זה.</strong> שכן עורו של הקרבן הקרב מהכסף הנתון בשופר ניתן לכהני בית האב שהקריבוהו, ואם היה רק שופר אחד, נמצא כי כאשר נטלו ממנו ביום אחד בשבוע (וכגון באופן שהיה המזבח בטל רק באותו יום), היו נהנים מהעורות רק בית האב שהקריב באותו היום, והיו שאר בתי האב באים להתקוטט איתם. ולכך תיקנו שיהיו ששה שופרות, וכל הנדרים והנדבות היו מתחלקים בין השופרות בשווה, וכך כל בית אב היה נוטל להקרבה רק משופרו.
 <strong>ר' יוחנן אמר</strong> הסבר אחר לתקנתם של ששה שופרות אלה: <strong>מתוך שהנדבה מרובה</strong> היא, שנדרו הרבה מעות, לכך <strong>תיקנו להם שופרות מרובין, כדי שלא</strong> יהיו כל המעות הללו מונחים בצפיפות באותו שופר וכך <strong>יתעפשו המעות.</strong>
 <strong>וזעירי אמר</strong> הסבר אחר: התקינו ששה שופרות <strong>כנגד</strong> ששת מיני הבהמה הקרבים לעולה, שהם: <strong>פר ועגל, איל וכבש, גדי ושעיר,</strong> ולדמי כל אחד מן הבהמות הללו היה שופר נפרד. <strong>ו</strong>מה שלא הסתפקו בשופרות לקרבנות גדולים ולקרבנות קטנים — כשיטת <strong>רבי היא,</strong> ש<strong>אמר:</strong> הנודר להביא שור <strong>קטן והביא גדול</strong> — <strong>לא יצא,</strong> שהרי לא הביא כפי שנדר, ולכן צריך לעשות לכל אחד שופר בפני עצמו, שיתן בו דמים לצורך הקרבן שנדר.
 <strong>ובר פדא אמר</strong> הסבר אחר: הותקנו ששה שופרות <strong>כנגד</strong> קרבנות ציבור שאבדו, והופרשו אחרים תחתיהם, ולאחר מכן נמצאו הראשונים שאבדו, שדמי <strong>הפרים</strong> (של חטאות ציבור) הללו — ינתנו לשופר ראשון. <strong>ו</strong>דמי <strong>האילים</strong> (של אשם גזילות ואשם מעילות) — ינתנו לשופר שני.
## דף קח.
 <strong>ו</strong>דמי <strong>הכבשים</strong> (אשם נזיר ואשם מצורע הניתנים לנדבה) — ינתנו לשופר שלישי. <strong>ו</strong>דמי <strong>השעירים</strong> של חטאות ציבור של רגלים (המכפרים על טומאת מקדש וקדשיו) — ינתנו לשופר רביעי. <strong>ו</strong>דמי <strong>המותרות</strong> (שהפריש אדם מעות לצורך הקרבת אחד הקרבנות הללו, ולאחר שנקנה הקרבן נותרו בידו מעות) — הריהם ניתנים לשופר חמישי. <strong>והמעה</strong> (שמביאים שנים שהשתתפו במחצית השקל, והביאו שניהם שקל אחד) — תינתן לשופר הששי.
  ולאחר שהובאו ארבעה הסברים שונים בטעם תקנת ששת השופרות במקדש, מסבירים: <strong>כולהו</strong> <small>[כולם,</small> שאר החכמים<small>]</small> <strong>כ</strong>הסברו של <strong>חזקיה</strong> (שששת השופרות נועדו למניעת קטטה בין בתי האב השונים של משמר הכהנים) <strong>לא אמרי</strong> <small>[אינם אומרים]</small> — שכן <strong>ל</strong>חשש זה של <strong>אנצויי</strong> <small>[מריבה]</small> בין כהנים <strong>לא חיישינן</strong> <small>[אין אנו חוששים],</small> שמוסכם הוא על כל הכהנים ש<strong>כל חד וחד</strong> <small>[אחד ואחד]</small> מבתי האב של הכהנים את עבודת <strong>יומיה קא עביד</strong> <small>[יומו הוא עושה]</small> ומקבל לפי זה את עורות העולה שקרבו באותו יום<small>. וכמו כן, שאר החכמים</small>
 <strong>כ</strong>הסברו של <strong>ר' יוחנן</strong> (שששת השופרות נועדו למניעת עיפוש המעות) <strong>לא אמרי</strong> <small>[אינם אומרים]</small> — שכן <strong>ל</strong>חשש זה של <strong>איעפושי</strong> <small>[עיפוש]</small> <strong>לא חיישינן</strong> <small>[אין אנו חוששים].</small>
 וכמו כן, כל שאר החכמים <strong>כ</strong>הסברו של <strong>זעירי</strong> (שששת השופרות הותקנו כנגד ששת מיני בהמה שנודב אדם לעולה ומוסרה לקיץ המזבח, ולא הסתפקו בשלושה שופרות, שלושה לקרבנות הגדולים ושלושה לקרבנות הקטנים, משום שזעירי סבור כשיטת רבי <strong>לא אמרי</strong> <small>[אינם אומרים]</small> — שכן <strong>כיחידאה לא מוקמי</strong> <small>[כ</small>שיטת <small>יחיד,</small> רבי, <small>אינם מעמידים]</small> את טעמה של תקנת חכמים זו.
  וכמו כן, כל שאר החכמים <strong>כ</strong>הסברו של <strong>בר פדא</strong> (שששת השופרות נועדו לדמי פרים, אילים, כבשים ושעירים שאבדו ונמצאו לאחר שהוקרב תחתיהם, ולדמי מותרות ועבור המעה) <strong>נמי לא אמרי</strong> <small>[גם כן אינם אומרים]</small> — <small>משום שאין להפריד בין ארבעת הבהמות הללו ולהניח את מעותיהן בשופרות נפרדים ובין</small> <strong>מותרות</strong> (שניתן להם שופר אחד), שהרי <strong>כולהו נמי</strong> <small>[כולם,</small> כל אלה, <small>גם כן]</small> הריהם בכלל <strong>מותרות,</strong> שהרי נותרו, לאחר שהוקרב תחתם קרבן אחר, ונמצאו אלה.
  וגם למה שאמר שהשופר הששי נועד למעה (ההולכת, כשאר הדמים שבששת השופרות, לעולות הנדבה), אין שאר החכמים מודים לו, שכן לדעתם <strong>מעה נמי</strong> <small>[גם כן]</small> <strong>לשקלים אזלא</strong> <small>[הולכת].</small> <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>להיכן קלבון</strong> (כינויה של מעה זו) <strong>זה הולך?</strong> — <strong>לשקלים,</strong> אלו <strong>דברי ר' מאיר. ר' אליעזר אומר: לנדבה.</strong>
 <big>א</big> <strong>ו</strong>לאחר שהובאו ונידונו הסבריהם של ארבעה חכמים בטעם התקנת ששת השופרות במקדש, למעות הניתנות לעולות נדבה, מביאים הסברים נוספים. <strong>שמואל אמר:</strong> ששת השופרות הללו הם <strong>כנגד</strong> ששה מותרות (הכסף הנותר בידו של המפריש מעות לקניות קרבנות, לאחר שנקנו) אלה: בזבחים — <strong>מותר</strong> קרבן <strong>חטאת, ומותר</strong> קרבן <strong>אשם</strong> (אשם גזילות ואשם מעילות), <strong>ומותר</strong> קרבן <strong>אשם נזיר</strong> (שמביא הנזיר שנטמא במת בתוך ימי נזירותו), <strong>ומותר</strong> קרבן <strong>אשם</strong> שמביא <strong>ה</strong><strong>מצורע</strong> לאחר שנרפא מצרעתו ונטהר. <strong>ו</strong>במנחות — <strong>מותר מנחת חוטא</strong> (שמביא החוטא בשבועת העדות או בשבועת ביטוי או בטומאת מקדש וקדשיו, אם דל הוא), <strong>ומותר</strong> מנחת <strong>עשירית האיפה של כהן גדול</strong> (הנקראת "מנחת כהן משיח" או "מנחת חביתין", הקרבה כל יום, ויש בה עשירית האיפה סולת, מחציתה קרבה בבוקר ומחציתה קרבה בערב).
 <strong>ור' אושעיא אמר:</strong> טעם התקנת ששת השופרות הללו, ארבעה <strong>כנגד</strong> ארבעת מותרות זבחים, <strong>מותר חטאת, ומותר אשם, ומותר אשם נזיר, ומותר אשם מצורע.</strong> <strong>ו</strong>אחד נוסף כנגד <strong>מותר קינין</strong> (שתי תורים או שני בני יונה הבאים לקרבנות העוף של יולדת, הזב הנטהר מזובו, ועוד), ושלא כדברי שמואל. <strong>ו</strong>אחד כנגד <strong>מותר מנחת חוטא,</strong> וכשיטת שמואל.
  ושואלים:  <strong>שמואל מאי טעמא</strong> <small>[מה טעם]</small> <strong>לא אמר כר' אושעיא</strong> המונה שופר כנגד קינים? ומשיבים: ששת השופרות הללו נועדו לעולות נדבה, ואילו מותר ה<strong>קינין</strong> כבר <strong>תנא ליה רישא</strong> <small>[שנה אותו</small> התנא <small>במסכת שקלים</small> <small>בראש]</small> המשנה, בין שבעת השופרות המנויים שם (שכן בסך הכל היו שלושה עשר שופרות במקדש), ולא היו לנדבה.
 <strong>ו</strong>שואלים עתה לשיטת <strong>ר' אושעיא:</strong> והאם הוא מונה בין ששת השופרות לנדבה את הקינים, משום שהוא אכן <strong>תני</strong> <small>[שונה]</small> את המשנה בשקלים, <strong>ולא תני</strong> <small>[ו</small>אולם <small>אינו שונה]</small> את הנאמר בה בתחילת <strong>קינין?! והתני</strong> <small>[והרי שונה]</small> <strong>ר' אושעיא</strong> את המשנה הזו במפורש, <strong>ותני</strong> <small>[ושונה]</small> הוא בה בתחילתה <strong>קינין!</strong> ומשיבים: אף שנמנו הקינים בתחילת המשנה בין שבעת השופרות שהיו במקדש, חזרו ונמנו אף בין ששת השופרות לנדבה, <strong>חד</strong> <small>[אחד]</small> — נזכר <strong>לקינין</strong> עצמם, <strong>וחד</strong> <small>[ואחד]</small> — נזכר <strong>למותר קינין.</strong>
 ושואלים לצד האחר: <strong>ור' אושעיא מאי טעמא</strong> <small>[מה טעם]</small> <strong>לא אמר כשמואל</strong> המונה שופר למותר עשירית האיפה של כהן גדול? ומשיבים: <strong>סבר לה כמאן דאמר</strong> <small>[סבור הוא</small> ר' אושעיא <small>כמי שאומר]</small> ש<strong>מותר של עשירית האיפה של כהן גדול</strong> אינו בא כעולת נדבה אלא <strong>ירקב. דתניא</strong> <small>[ש</small>כן <small>שנויה</small> ברייתא<small>]:</small> <strong>מותר מנחת</strong> — <strong>נדבה, מותר מנחה</strong> — <strong>ירקב.</strong>
 ועל התמיהה בנוסח לשון הברייתא <strong>מאי קאמר</strong> <small>[מה הוא אומר],</small> <strong>אמר רב חסדא: הכי קאמר</strong> <small>[כך הוא אומר,</small> זו כוונתו<small>]:</small> <strong>מותר מנחת חוטא</strong> — הריהי ל<strong>נדבה, מותר עשירית האיפה של כהן גדול</strong> — <strong>ירקב.</strong>
 <big>ב</big> <strong>רבה אמר:</strong> יש לפרש את דברי הברייתא באופן שונה: <strong>אפילו מותר עשירית האיפה של כהן גדול</strong> — <strong>נמי</strong> <small>[גם כן]</small> הריהו ל<strong>נדבה, אלא מותר לחמי תודה</strong> — <strong>ירקב.</strong>
 ומעירים: רב חסדא ורבה <strong>בפלוגתא</strong> <small>[במחלוקת]</small> של אמוראים ראשונים נחלקו. שכך למדנו: <strong>מותר עשירית האיפה של כהן גדול,</strong> מה דינו? <strong>ר' יוחנן אמר: נדבה, ר' אלעזר אמר: ירקב.</strong>
 <strong>מיתיבי</strong> <small>[מקשים]</small> על שיטת הסוברים שמותר עשירית האיפה של כהן גדול ירקב, ממה ששנינו: <strong>מותר</strong> ה<strong>שקלים</strong> — הריהו <strong>חולין, ו</strong>אילו <strong>מותר עשירית האיפה ומותר קיני זבין וקיני זבות וקיני יולדות וחטאות ואשמות</strong> — כל אלה <strong>מותריהן נדבה.</strong>
 <strong>מאי לאו</strong> <small>[האם לא]</small> כוונת האמור "מותר עשירית האיפה" — <strong>מותר עשירית האיפה של כהן גדול,</strong> שהוא הולך לנדבה!
  ודוחים:  <strong>לא,</strong> הכוונה ל<strong>מותר מנחת חוטא,</strong> שאף היא באה עשירית האיפה סולת (<strong>ויקרא ה, יא).</strong>
 <strong>אמר רב נחמן בר רב יצחק, מסתברא</strong> <small>[מסתבר]</small> לומר <strong>כמאן דאמר</strong> <small>[כ</small>שיטת <small>מי שאומר]</small> שדין <strong>מותר עשירית האיפה של כהן גדול</strong> ש<strong>ירקב.</strong>
 <strong>דתניא</strong> <small>[ש</small>כן <small>שנויה</small> ברייתא<small>]:</small> על האמור במנחת חוטא <strong>"לא ישים עליה שמן ולא יתן עליה לבנה כי חטאת היא"</strong> (שם), <strong>אמר ר' יהודה:</strong> לשון מיעוט זו ("חטאת היא"), באה ללמד כי דווקא <strong>היא קרויה "</strong><strong>חטאת"</strong> (ומשום כך, אין היא טעונה הבאת לבונה, כדין קרבן החטאת שאינו טעון לבונה), <strong>ואין</strong> מנחה <strong>אחרת</strong> ה<strong>קרויה "</strong><strong>חטאת".</strong> ומכאן <strong>לימד</strong> הכתוב <strong>על</strong> מנחת <strong>עשירית האיפה של כהן גדול</strong> — <strong>שאינה קרויה "</strong><strong>חטאת", ו</strong>לכך הריהי <strong>טעונה לבונה. ו</strong>מכאן אף נסיק, כי מאחר שמנחת עשירית האיפה של כהן גדול
 <strong>אינה קרויה "</strong><strong>חטאת"</strong> — אין דין <strong>מותרה</strong> כדין <strong>מותר החטאת ההולך לנדבה, אלא הריהו</strong> <strong>ירקב.</strong>
 <big>ג משנה</big> נדב להקדש ואמר <strong>"שור זה עולה", ו</strong>לאחר מכן <strong>נסתאב</strong> (נפל בו מום), ונפסל להקרבה — הריהו פודה את השור, ומביא בדמיו שור אחר לקרבן. ו<strong>אם רצה</strong> — <strong>יביא בדמיו שנים</strong> שוורים. וכן אם אמר בהקדשו <strong>"שני שוורים אלו עולה", ו</strong>לאחר מכן <strong>נסתאבו</strong> השוורים, ופדה אותם — אם <strong>רצה יביא בדמיהן</strong> שור <strong>אחד.</strong> אלו דברי חכמים, <strong>ו</strong>אילו <strong>רבי אוסר</strong> להביא שור אחד, אלא יביא שני שוורים.
 <strong>אמר בהקדשו</strong> <strong>"איל זה עולה", ונסתאב</strong> האיל, ונפדה בדמים — <strong>אם רצה יביא בדמיו כבש.</strong> וכן אם אמר בהקדשו <strong>"כבש זה עולה", ונסתאב,</strong> ונפדה בדמים — <strong>אם רצה יביא בדמיו איל.</strong> אלו דברי חכמים, <strong>ו</strong>אילו <strong>רבי אוסר</strong> להביא בדמי הקרבן שנפדה קרבן ממין אחר.
## דף קח:
 <big>א גמרא</big> שנינו במשנתנו כי אם אמר "שור זה לעולה", ולאחר מכן נפל מום בשור, ונפדה — אם רצה יביא בדמיו שני שוורים. ותוהים: <strong>והא</strong> <small>[והרי]</small> <strong>אמרת רישא</strong> <small>[בתחילה,</small> במשנה הקודמת<small>]</small> שה<strong>אומר "הרי עלי להביא</strong> <strong>שור ב</strong>שווי <strong>מנה", והביא</strong> במקום שור אחד השווה מנה, <strong>שנים</strong> שוורים <strong>ב</strong>שווי <strong>מנה</strong> — <strong>לא יצא</strong> בכך ידי חובתו. ומדוע בענייננו יכול להביא שני שוורים במקום שור אחד, שנדב?
  ומשיבים: אין הדברים שווים. שכן המשנה הקודמת עוסקת באופן שאמר "הרי עלי שור", שהוא לשון נדר, ולכן חייב להביא כפי שנדר. ואולם משנתנו עוסקת באופן שאמר  <strong>"שור זה</strong> עולה", והרי זו לשון נדבה, <strong>ו</strong>לכך אחר ש<strong>נסתאב</strong> השור, ונפסל להקרבה <strong>שאני</strong> <small>[שונה]</small> הוא הדין, שהרי לא נתחייב להביא אלא שור זה לעולה, ומכיון שאינו יכול להביאו אלא את דמיו הריהו יכול להביא בדמים אלו שני שוורים.
 <big>ב</big> עוד שנינו במשנתנו שהאומר <strong>"שני שוורין אלו עולה" ונסתאבו,</strong> ונפדו בדמים, שלדעת חכמים אם <strong>רצה,</strong> יכול הוא ש<strong>יביא בדמיהן</strong> שור <strong>אחד, ו</strong>אילו <strong>רבי אוסר</strong> להביא בדמיהם שור אחד, אלא יביא שני שוורים. ושואלים על שיטת רבי: <strong>מאי טעמא</strong> <small>[מה טעם]</small> אינו מביא אלא שור אחד?
 <strong>משום דהוה ליה</strong> <small>[שהרי זה]</small> כמו הנודר להביא שור <strong>גדול והביא</strong> שור <strong>קטן,</strong> וכן להיפך, שנדר להביא שור קטן והביא שור גדול, שלדעת רבי לא יצא, כיון שהביא שלא כפי שנדר. ואף כאן שני שוורים נחשבים כ"גדול" בהשוואה לשור אחד הנחשב "קטן". <strong>ואף על גב</strong> <small>[ואף על פי]</small> שמשנתנו מדברת לא בנודר אלא בנודב את השוורים המסויימים הללו וקרבנו <strong>נסתאב,</strong> ומעתה שוב אין המקדיש חייב אלא בהבאת דמי פדיונם — בכל זאת <strong>לכתחילה לא שרי</strong> <small>[לא התיר]</small> <strong>רבי</strong> להביא שור אחד בדמיהם.
 <strong>ו</strong>יש לשאול, אם כן <strong>לפלוג</strong> <small>[שיחלוק]</small> רבי על חכמים <strong>נמי ברישא</strong> <small>[גם כן בתחילת</small> המשנה<small>],</small> בדינו של האומר "שור זה עולה" שאמרו חכמים שאם נסתאב יכול להביא בדמיו שני שוורים, שכן לדעתם אין דינו שונה מזה שנדר להביא "שור קטן" והביא "שור גדול", שהם סבורים שיצא ידי חובתו. ואולם רבי (כמובא לעיל מנחות קז,ב) חלוק על שיטתם ולדעתו אין מביאים שור גדול בנדרו של האומר שור קטן, ויחלוק אם כן בענין "שור זה עולה"!
  ומשיב <small>ים: אכן</small> <strong>רבי אכולה מילתא פליג</strong> <small>[על כל הדבר חלק],</small> ואף במקרה שבתחילת המשנה, באומר "שור זה עולה" הריהו סבור שלא יביא שני שוורים בדמי השור שנדב. <strong>ו</strong>מה שלא אמר רבי את דעתו זו כבר בתחילת המשנה — שכן הוא <strong>נטר להו לרבנן</strong> <small>[המתין להם לחכמים]</small> <strong>עד דמסקי מילתייהו</strong> <small>[שיגמרו</small> את <small>דבריהם],</small> <strong>והדר מיפליג עלייהו</strong> <small>[וחזר</small> ו<small>חלק עליהם]</small> בשני המקרים.
 <strong>תדע</strong> שכן הוא הדין לדעת רבי, <strong>דקתני</strong> <small>[ש</small>כן <small>שנה</small> בסוף משנתנו<small>]</small> שלדעת חכמים האומר <strong>"איל זה עולה" ונסתאב</strong> — אם <strong>רצה יביא בדמיו כבש,</strong> ואף שהאיל נחשב "גדול" בהשוואה לכבש. וכן שהאומר <strong>"כבש זה לעולה" ונסתאב</strong> — אם <strong>רצה יביא בדמיו איל.</strong> שכך הוא הדין לדעת חכמים, שבין כשנדר "גדול" (איל) רשאי להביא "קטן" (כבש), ובין כשנדר "קטן" (כבש) רשאי להביא "גדול" (איל). <strong>ו</strong>אילו <strong>רבי אוסר</strong> להביא כבש בדמיו של הנודר איל — הרי איפוא שרבי סבור שאף במקרה של המקדיש בלשון "הרי זה", ונפסל הקרבן, אין מביאים בדמי פדיונו אלא כפי שנדר, ואף לא קרבן "גדול" במקום קרבן "קטן" שנדב. ומסכמים: אכן, <strong>שמע מינה</strong> <small>[למד ממנה]</small> כי כך היא שיטתו של רבי.
 <big>ג</big> שנינו במשנתנו שהנודב בלשון "שור זה עולה" ונסתאב השור לאחר מכן, שלדעת חכמים הריהו יכול להביא בדמיו גם שני שוורים. ובענין זה <strong>איבעיא להו</strong> <small>[נשאלה להם,</small> ללומדים<small>]</small> שאלה זו: <strong>ממינא למינא</strong> <small>[ממין</small> אחד <small>למין</small> אחר<small>]</small> <strong>מאי</strong> <small>[מה]</small> דינו? האם כשהתירו חכמים להביא בדמיו אף שלא כפי שנדר, התירו אף לשנות את מין הבהמה, וכגון שיביא שני אילים במקום שור אחד, אם שווים דמיהם לדמי השור?
  ומציעים:  <strong>תא שמע</strong> <small>[בוא</small> ו<small>שמע]</small> פתרון לבעיה זו ממה ששנינו בברייתא: האומר <strong>"שור זה עולה", ונסתאב</strong> — <strong>לא יביא בדמיו איל,</strong> שהרי אין שוויו של האיל כשווי דמי השור, <strong>אבל</strong> אם רוצה, הריהו <strong>מביא בדמיו</strong> של השור <strong>שני אילים</strong> אם שווים כדמי השור. <strong>ו</strong>אילו <strong>רבי אוסר</strong> להביא שני אילים בדמי שור זה, וטעמו: שהרי מביא שני האילים חייב להביא אתם שני מנחות נסכים, ואלה באות בשני כלים, ולא בכלי אחד <strong>לפי שאין בילה</strong> (בלילה). ומעתה, אין הקרבנות המובאים דומים לקרבן אותו הוא נדב, שהרי הוא נדב קרבן שמנחתו מובאת בכלי אחד, ואילו עתה מובאים בדמי קרבן זה שני קרבנות שעמהם שתי מנחות. נמצא איפוא, שלדעת חכמים הריהו רשאי לשנות ממין למין, ולהביא שני אילים במקומו של שור זה. ומסכמים: אכן <strong>שמע מינה</strong> <small>[למד ממנה]</small> שכך הוא הדין לדעת חכמים.
  ושואלים:  <strong>אי הכי</strong> <small>[אם כך]</small> הוא, שרשאי להביא בדמי שור זה אף ממין אחר, <strong>מאי איריא תרי</strong> <small>[מה שייך שנים],</small> מדוע אמרה הברייתא שרק שני אילים הוא יכול להביא בדמי השור, ואילו איל אחד אינו יכול להביא, והרי <strong>אפילו</strong> איל <strong>חד נמי</strong> <small>[אחד גם כן]</small> צריך להיות מותר להביא, הגם שהוא "קטן" בהשוואה לשור שהוא "גדול", <strong>דהא</strong> <small>[שהרי]</small> שנינו במשנתנו <strong>ב</strong>דינו של הנודב שור זה ו<strong>נסתאב</strong> כי <strong>ל</strong>דעת <strong>רבנן</strong> <small>[חכמים]</small> <strong>לא שני להו</strong> <small>[לא שונה להם]</small> הדין <strong>בין</strong> המביא <strong>גדול ל</strong>מביא <strong>קטן</strong> (שהרי הנודב איל, רשאי להביא בדמיו כבש)!
  ומשיבים:  <strong>תרי</strong> <small>[שתי]</small> דעות שונות של <strong>תנאי</strong> <small>[שוני המשניות]</small> בענין זה, <strong>ו</strong>חלוקות הן <strong>אליבא דרבנן</strong> <small>[לשיטת חכמים].</small> שיש אומרים כי דעת חכמים היא שבמקרה זה מותר להביא אף קטן במקום גדול (כבמשנתנו), ויש האומרים בדעת חכמים כי אף במקרה זה אין להביא קטן במקום גדול (כבברייתא).
 <big>ד</big> שנינו באותה ברייתא כי <strong>רבי אוסר</strong> להביא שני אילים בדמי השור שנפדה, וטעמו: <strong>לפי שאין בילה.</strong> ומדייקים בדבריו: כל עיקר <strong>טעמא</strong> <small>[הטעם]</small> הוא מפני ש<strong>אין בילה,</strong> ומכאן יש לדייק: <strong>הא</strong> <small>[הרי]</small> שאם <strong>יש בילה</strong> — <strong>שרי</strong> <small>[מותר]</small> היה לשיטת רבי להביא שני אילים במקום שור זה שנפסל<small>,</small>
 <strong>ו</strong>אולם <strong>התנן</strong> <small>[הרי שנינו</small> במשנתנו<small>]</small> ש<small>האומר</small> <strong>"איל זה עולה" ונסתאב</strong> האיל — לדעת חכמים אם <strong>רצה יביא בדמיו כבש.</strong> וכן שהאומר <strong>"כבש זה עולה" ונסתאב</strong> — אם רצה <strong>יביא בדמיו איל, ו</strong>אילו <strong>רבי אוסר</strong> להביא כן. הרי משמע שאוסר רבי להביא בשינוי ממה שנדר, אף בקרבן אחד, ואף מקטן לגדול, הגם שאין הוא מביא אלא מנחה אחת!
  ומשיבים: אף בשיטת רבי ישנם  <strong>תרי תנאי</strong> <small>[שני שוני משניות]</small> <strong>ו</strong>חלוקים הם <strong>אליבא</strong> <small>[לשיטת]</small> <strong>רבי.</strong> שיש האומרים כי רבי אוסר רק שינוי קרבן שיש אתו שינוי במנחות (כבברייתא), ויש האומרים שרבי אוסר בכל שינוי, וגם זה שאין עמו שינוי במנחות (כבמשנתנו).
 <big>ה</big> ומביאים את הנאמר בסופה של אותה ברייתא: הדברים שהובאו בתחילתה עוסקים בנדבת קרבן שנפל בו מום, והריהו נפדה, ובדמיו מביאים קרבן אחר. <strong>ו</strong>אולם <strong>בטהורים</strong> (קרבנות שאין בהם מום, שאינם נפדים), אם נדר להביא <strong>עגל, והביא</strong> במקומו <strong>פר,</strong> או שנדר להביא <strong>כבש, והביא</strong> במקומו <strong>איל</strong> — <strong>יצא.</strong> ומסבירים: <strong>סתמא</strong> <small>[סתם,</small> שלא נאמר <strong>שם אומר הדברים</strong><small>],</small> דברי הברייתא הללו, שיכול להביא קרבן גדול במקום קרבן קטן שאמר, הריהם <strong>כרבנן</strong> <small>[כ</small>שיטת <small>חכמים]</small> החלוקים בכך על רבי.
 <big>ו</big> במשנתנו שנינו שהאומר "שור זה עולה", ונסתאב ונפדה בדמים, שאם <strong>רצה</strong> יכול ש<strong>יביא בדמיו</strong> <strong>שנים</strong> שוורים. ובהסבר דין זה <strong>אמר רב מנשיא בר זביד, אמר רב: לא שנו</strong> הלכה זו <strong>אלא</strong> בזמן ש<strong>אמר "שור זה עולה",</strong> שלא הוקדש אלא שור זה, ומשנפסל שור זה — אין המקדיש חייב אלא בדמיו, ולכך יכול להביא בהם שני שוורים. <strong>אבל</strong> אם <strong>אמר "שור זה עלי עולה"</strong> — <strong>הוקבע</strong> אחריותו עליו, לענין זה שחובה עליו להביא עולה אחת (כשור גדול), ולא שתי עולות (בשני שוורים).
  ושואלים על דבריו: <strong>ודלמא</strong> <small>[ושמא]</small> במה שאמר "עלי", <strong>"עלי להביאו"</strong> לשור זה למקדש <strong>קאמר</strong> <small>[הוא אומר,</small> מתכוון לומר<small>],</small> ואין בכלל דבריו קבלת אחריות!
 <strong>אלא אי איתמר</strong> <small>[אם נאמרה]</small> הלכה זו, <strong>הכי איתמר</strong> <small>[כך</small> היא <small>נאמרה],</small> וזה נוסחה: <strong>אמר רב מנשיא בר זביד, אמר רב: לא שנו</strong> במשנתנו שיכול להביא שני שוורים בדמיו של שור זה, <strong>אלא</strong> בזמן ש<strong>אמר</strong> המקדיש <strong>"שור זה עולה",</strong> <strong>אי נמי</strong> <small>[או גם כן]</small> אפילו אם <strong>אמר "שור זה עלי עולה", אבל</strong> אם <strong>אמר</strong> <strong>"שור זה ודמיו עלי עולה"</strong> — <strong>הוקבע</strong> אחריותו עליו דווקא בשור אחד, ולא בשני שוורים.
 <big>ז משנה</big> <strong>ה</strong>מקדיש לקרבן, ו<strong>אומר "אחד מכבשי</strong> יהיה ל<strong>הקדש"</strong> או <strong>"אחד</strong> <strong>משורי</strong> יהיה <strong>ל</strong><strong>הקדש", והיו לו שנים</strong> (כבשים או שוורים) — <strong>הגדול שבהן</strong> ינתן ל<strong>הקדש.</strong> ואם היו לו <strong>שלשה</strong> — ה<strong>בינוני שבהם</strong> ינתן <strong>ל</strong><strong>הקדש.</strong> האומר "נדרתי להביא כבש (או שור) לקרבן, ו<strong>פירשתי</strong> איזה כבש (או שור) הוא זה, ולאחר מכן שכחתי, <strong>ו</strong>עתה <strong>איני יודע מה ש</strong><strong>פירשתי</strong> בנדרי", <strong>או ש</strong>אומר <strong>"אמר לי אבא</strong> לפני שמת כי הקדיש אחד מהכבשים (או השוורים), <strong>ו</strong>אולם <strong>איני יודע מה</strong> הוא אותו כבש (או שור) שהקדיש" — <strong>הגדול שבהן</strong> ינתן ל<strong>הקדש.</strong>
 <big>ח גמרא</big> שנינו במשנתנו כי המקדיש אחד מכבשיו (או משווריו), והיו לו שנים, הריהו מביא לקרבן את הגדול שבהם. ושואלים: <strong>אלמא</strong> <small>[מכאן]</small> שאנו סבורים שכל ה<strong>מקדיש</strong> — <strong>בעין יפה</strong> (בנדיבות לב) הוא <strong>מקדיש,</strong> ולכן אומרים כי הקדיש את הטובה שבבהמותיו. ואולם מעתה <strong>אימא סיפא</strong> <small>[אמור</small> את <small>סוף</small> המשנה<small>]</small> כי אם היו לו שלושה, הריהו מביא את ה<strong>בינוני שבהן</strong> ל<strong>הקדש, אלמא</strong> <small>[מכאן]</small> שאנו סבורים שכל ה<strong>מקדיש</strong> — <strong>בעין רעה</strong> (בצמצום) הוא <strong>מקדיש,</strong> ולא הקדיש את הטובה שבבהמותיו!
 <strong>אמר שמואל:</strong> אנו סבורים שכל המקדיש בעין יפה הוא מקדיש, ובאשר לאמור בסוף משנתנו שהריהו נותן מהבינונית שבשלוש הבהמות — אין הכוונה שנותן רק את הבינונית, אלא הריהו נותן את היפה שבשלוש, וכן את הבינונית, משום ש<strong>חוששין</strong> אנו <strong>אף לבינוני, דלגבי</strong> <small>[שבהשוואה]</small> ל<strong>קטן</strong> — <strong>עין יפה הוא.</strong> ומן הספק יתן את שתיהן.
  ושואלים: עתה שספק הוא האם היתה דעתו ליפה שבהן או לבינונית,  <strong>היכי עביד</strong> <small>[איך</small> הוא <small>עושה,</small> כיצד נוהגים בפועל<small>]?</small> <strong>אמר ר' חייא בר רב:</strong> הריהו <strong>ממתין לו</strong> לבינוני <strong>עד שיומם</strong> (יפול בו מום), ואזי הריהו פודה אותו, <strong>ו</strong>בכך הריהו <strong>מחיל ליה לקדושתיה</strong> <small>[מחלל את קדושתו],</small> ונעשה חולין, והבהמה שהתחלל עליה מקודשת. ופדיון זה נעשה <strong>בגדול</strong> מבין השלושה, והוא הקרב על המזבח. ומעתה, אם הבינוני הוא שהוקדש בתחילתו — הרי הועברה קדושתו זו לגדול. ואם לא היה זה הבינוני, אלא הגדול שהוקדש — הרי הגדול אכן קרב על המזבח, והקטן יוצא לחולין.
 <big>ט</big> ועוד בדין זה ששנינו במשנה, שאם היו לו שלושה מביא את הבינוני, <strong>אמר רב נחמן, אמר רבה בר אבוה: לא שנו אלא</strong> כש<strong>אמר</strong> <strong>"אחד משוורי הקדש", אבל</strong> אם <strong>אמר "שור בשוורי הקדש"</strong> — <strong>הגדול שבהן הקדש.</strong> שכן <strong>תורא בתוראי קאמר</strong> <small>[השור</small> ש<small>בשוורי הוא אומר],</small> שכוונתו לשור המובחר בין השוורים.
  ומקשים:  <strong>איני</strong> <small>[כך הוא]?</small> <strong>והאמר</strong> <small>[והרי אמר]</small> <strong>רב הונא, אמר ר' חייא משמיה</strong> <small>[משמו]</small> של <strong>עולא: האומר לחבירו "בית בביתי אני מוכר לך"</strong> — <strong>מראהו עלייה,</strong> שהרי לא פירש איזה בית הוא מוכר. ומעתה יש לדון: <strong>לאו</strong> <small>[האם לא]</small> נותן לו את העליה <strong>משום</strong> שהיא דבר <strong>ג</strong> <strong>ריע</strong> <small>[גרוע]</small> ביותר. ומכאן, שאף האומר "שור בשוורי" (בדומה לאומר "בית בביתי") התכוין לגרוע שבשווריו! <small>ומשיבים:</small> <strong>לא,</strong> אין הכוונה ב"עליה" לעליית הבית, אלא הכוונה ב"עליה" ככינוי ל<strong>מעולה שבבתים.</strong>
 <strong>מיתיבי</strong> <small>[מקשים]</small> עוד על דברי רבה בר אבוה ממה ששנינו בברייתא: ה<small>אומר</small> <strong>"שור בשוורי</strong> יהיה ל<strong>הקדש", וכן שור של הקדש שנתערב באחרים,</strong> וספק איזה הוא אותו שור, <strong>הגדול שבהן</strong> יהיה <strong>הקדש</strong> (שיוקדש לקרבן, שמא אין הוא הקרבן המקורי, ויוקרב), <strong>וכולם,</strong> כל שאר הבהמות, <strong>ימכרו</strong> לנודרי קרבן עולה <strong>לצרכי</strong> הקרבת אותן <strong>עולות,</strong> שהרי ספק הוא בכל אחת מהבהמות אם בהמת הקרבן היא, <strong>ו</strong>אילו <strong>ד</strong><strong>מיהן</strong> (הכסף שהתקבל עבורם) הריהו <strong>חולין.</strong> הרי איפוא שגם באומר "שור בשוורי" ספק הוא בכולם!
  ומשיבים:  <strong>תרגומא</strong> <small>[תרגם,</small> הסבר<small>]</small> שקביעה זו שהרי זה ספק בכל הבהמות, אמורה רק ב<strong>שור של הקדש שנתערב באחרים,</strong> ולא באומר "שור בשוורי", שבכגון זה ודאי התכוון לגדולה שבבהמות. ושואלים: <strong>והא</strong> <small>[והרי]</small> לשון <strong>"וכן" קאמר</strong> <small>[הוא אומר]</small> בברייתא, והרי זה מלמד שקביעה זו מתייחסת לשני המקרים<small>! ומשיבים:</small> <strong>תרגומא</strong> <small>[תרגם,</small> הסבר<small>]</small> לשון זו כמתייחסת רק ל<strong>גדול</strong> שבשוורים, שנעשה הקדש בשני המקרים. ואולם הדין האחר האמור בברייתא (מכירת כל הבהמות לצרכי עולות בלבד, משום הספק), אינו מתייחס אלא למקרה של שור הקדש שהתערב באחרים.
 <strong>מיתיבי</strong> <small>[מקשים]</small> עוד על דברי רבה בר אבוה ממה ששנינו בברייתא: המוכר לחבירו בית ואמר לו <strong>"בית בביתי אני מוכר לך", ונפל</strong> אחד הבתים — <strong>מראהו</strong> לקונה את הבית <strong>ה</strong><strong>נפול</strong> ואומר לו: "בית זה קנית". וכן המוכר עבד לחבירו, ואמר לו <strong>"עבד בעבדיי אני מוכר לך", ומת</strong> אחד מעבדיו — <strong>מראהו</strong> את העבד ה<strong>מת,</strong> ואומר לו: "עבד זה קנית".
## דף קט.
 <strong>ו</strong>מעתה יש להקשות לשיטת רבה בר אבוה: <strong>אמאי ליחזי היידן</strong> <small>[מדוע מראה</small> המוכר ללוקח <small>איזה]</small> בית ש<strong>נפל,</strong> ואומר לו "בית זה קנית", וכן מדוע מראה <strong>היידן</strong> <small>[איזה]</small> עבד ש<strong>מת,</strong> ואומר לו "עבד זה קנית", הרי לדעתו כאשר אמר "בית בבתיי" או "עבד בעבדיי" ודאי התכוון למשובח שבאותו מין ולא לאלה!
  ותוהים על עצם שאלה זו: וכי מדין <strong>לוקח</strong> (קונה) ומוכר <strong>קא אמרת</strong> <small>[אתה אומר]</small> להקשות על דברי רבה בר אבוה שאמר את דינו בענין הקדש?! <strong>שאני</strong> <small>[שונה]</small> הוא דין ה<strong>לוקח,</strong> שהרי כלל הוא בדיני קניה ומכירה כי במקרה של ויכוח בין הקונה לבין המוכר באשר למה נכלל במכירה, <strong>יד בעל השטר</strong> (הקונה, המחזיק בשטר המכירה) <strong>על התחתונה,</strong> והוא מקבל את מה שאפשר לומר פחות בשטר.
  ומעירים:  <strong>השתא דאתית להכי</strong> <small>[עכשיו שהגעת לכאן],</small> לסברה זו, אם כן בדעת עולא שהאומר "בית בביתי אני מוכר לך", נותן לקונה עליה (שהובאה לעיל כקושיה על דברי רבה בר אבוה), ניתן לומר כי <strong>אפילו תימא</strong> <small>[תאמר]</small> שכוונת דבריו ל<strong>עלייה</strong> ממש (ולא כדרך שתירצנו שהוא כינוי למעולה שבבתיו), זו <strong>דגריעה</strong> <small>[שגרועה]</small> מכל בתיו — אין זו קושיה על רבה בר אבוה, שהרי גם שם טעם הדבר, הוא משום שבענייני מכירה <strong>יד בעל השטר על התחתונה.</strong>
 <big>א משנה</big> האומר <strong>"הרי עלי</strong> להביא קרבן <strong>עולה"</strong> — <strong>יקריבנה ב</strong>בית ה<strong>מ</strong><strong>קדש</strong> אשר בירושלים. <strong>ואם הקריבה בבית חוניו</strong> שבארץ מצרים — <strong>לא יצא</strong> ידי חובתו. האומר <strong>"הרי עלי עולה, שאקריבנה בבית חוניו"</strong> — <strong>יקריבנה במקדש, ו</strong>אולם <strong>אם</strong> עמד ו<strong>הקריבה בבית חוניו</strong> — <strong>יצא. ר' שמעון אומר:</strong> זה האומר "הרי עלי עולה שאקריבנה בבית חוניו", אינו מחיל כלל קדושה, ולכך <strong>אין זו</strong> הבהמה שהופרשה לכך בכלל קדושת <strong>עולה,</strong> ונוהגים בה כבשאר בהמות חולין.
  האומר <strong>"הריני נזיר"</strong> — לאחר מלאות ימי נזירותו כראוי, <strong>יגלח</strong> את שער ראשו <strong>ב</strong>בית ה<strong>מ</strong><strong>קדש</strong> אשר בירושלים, ומביא בו את קרבנותיו, כמפורש בדינו בתורה (במדבר ו, יג—יח). <strong>ואם</strong> במלאות ימי נזירותו <strong>גלח</strong> את שער ראשו <strong>בבית חוניו,</strong> והביא בו את קרבנותיו — <strong>לא יצא</strong> ידי חובתו, והריהו צריך לשוב ולגלח ולהביא קרבנותיו בבית המקדש בירושלים. האומר <strong>"הריני נזיר</strong> על מנת <strong>שאגלח בבית חוניו"</strong> — <strong>יגלח במקדש,</strong> שאין תנאו שאמר שיגלח בבית חוניו נחשב. <strong>ו</strong>אולם <strong>אם</strong> עמד ו<strong>גלח בבית חוניו,</strong> וכפי שאמר בתנאו — <strong>יצא. ר' שמעון אומר:</strong> כל האומר "הריני נזיר שאגלח בבית חוניו" אין זו לשון קבלת נזירות כלל, ולכך <strong>אין זה נזיר</strong> כלל, ומותר הוא איפוא בשתיית יין ולהיטמא למתים.
 <big>ב גמרא</big> שנינו במשנתנו שלדעת חכמים האומר "הרי עלי עולה שאקריבנה בבית חוניו", עליו להקריבה בבית המקדש שבירושלים, ואולם אם עבר והקריבה בבית חוניו — <strong>יצא</strong> ידי חובת נדרו. ותוהים על כך: הרי כשאמר "הרי עלי עולה" — התחייב להקריבה כדינה בשחיטה ובשאר עבודות הקרבן שאחריה כראוי. ואילו זה, <strong>הא</strong> <small>[הרי]</small> כששחטה בבית חוניו לא שחטה כשחיטת הקרבן הראויה, שהרי שחטה מחוץ למקדש, ובכך בעצם <strong>מקטל קטלה</strong> <small>[הריגה הרג אותה]!</small>
 <strong>אמר רב המנונא:</strong> הקדשה ראויה הקדיש האדם הזה, ואין כוונת הלשון "יצא" שיצא ידי נדרו (לפי שאכן הביא עולה כפי שנדר), אלא שיצא ידי חובתו מלהביא עולה אחרת. ואף שאמר בלשון "הרי עלי" וחייב להביאה כתיקנה, מכל מקום כיון שהוסיף ואמר "שאקריבנה בבית חוניו" — <strong>נעשה</strong> בכך <strong>כאומר "הרי עלי עולה, על מנת שלא אתחייב באחריותה",</strong> וכאילו אמר "הרי עלי על מנת שאהרגנה".
 <strong>אמר ליה</strong> <small>[לו]</small> <strong>רבא</strong> לרב המנונא: <strong>אלא מעתה,</strong> לפי דבריך, אף <strong>סיפא דקתני</strong> <small>[סוף</small> משנתנו, <small>ששנה</small> בה<small>]</small> שהאומר <strong>"הריני נזיר</strong> על מנת <strong>שאגלח</strong> את השיער, ואביא את הקרבנות, ביום מלאת ימי נזירותי <strong>בבית חוניו"</strong> — <strong>יגלח</strong> ויביא קרבנותיו <strong>במקדש, ואם גילח בבית חוניו</strong> — <strong>יצא,</strong> האם <strong>הכי נמי</strong> <small>[כך גם כן]</small> תאמר שפירוש הלשון "יצא" <strong>ש</strong><strong>נעשה כאומר "הריני נזיר, על מנת שלא אתחייב באחריות קרבנותיו",</strong> ומעתה אינו צריך להביא שוב את קרבנותיו ביום מלאת ימי נזירותו? והלא ה<strong>נזיר</strong> כל <strong>כמה</strong> (עוד) <strong>דלא מייתי</strong> <small>[שלא מביא]</small> את <strong>קרבנותיו</strong> — <strong>לא מתכשר</strong> (אינו יוצא מידי נזירותו, להיות מותר מאיסורי הנזיר)!
 <strong>אלא אמר רבא</strong> הסבר אחר: אין זו הקדשה ראויה, ולכך הבהמה שהביא בקרבנו אין בה כל קדושה, שכן <strong>אדם זה</strong> האומר "הרי עלי עולה שאקריבנה בבית חוניו" כל עיקרו <strong>ל</strong>הבאת <strong>דורון</strong> (מתנה) <strong>נתכוין,</strong> ולא לקרבן ממש. שכך ודאי <strong>אמר</strong> אדם זה (שמקומו קרוב יותר לבית חוניו מאשר לירושלים): <strong>אי סגיא</strong> <small>[אם די]</small> לי להביא את הבהמה הזו <strong>בבית חוניו</strong> — <strong>טרחנא</strong> <small>[טורח אני]</small> ומביאה לשם. ואולם <strong>טפי</strong> <small>[יותר]</small> מכך, ללכת לירושלים לבית המקדש, ולהביאה לשם להקרבה — <strong>לא מצינא לאיצטעורי</strong> <small>[איני יכול להצטער]</small> כל כך. ונמצא איפוא כי לא היתה זו הקדשה לעולה של ממש. וכוונת משנתנו שראוי מלכתחילה שיעלנה לירושלים, ויקדישנה כראוי, ותוקרב בבית המקדש. ואולם אם לא עשה כן, אלא הקריבה בבית חוניו — יצא בכך ידי נדרו, ואין הוא צריך להביא קרבן אחר תחתיו.
  וכן בזה האומר <strong>"הריני</strong> <strong>נזיר</strong> שאגלח בבית חוניו" <strong>נמי</strong> <small>[גם כן],</small> כל עיקרו של <strong>האי גברא</strong> <small>[זה האיש]</small> אינה לנזירות של ממש, אלא <strong>לצעורי נפשיה קא מיכוין</strong> <small>[לצער את עצמו,</small> בהימנעות משתיית יין ושאר איסורי הנזיר, <small>הוא מתכוין].</small> ולכך <strong>אמר: אי סגיא</strong> <small>[אם דיה]</small> לקבלה זו שלי, שבסוף ימי הנזירות אגלח את שערי ואביא את קרבנותי <strong>בבית חוניו</strong> — <strong>טרחנא</strong> <small>[טורח אני],</small> ומביא את קרבנותי לשם. ואולם <strong>טפי</strong> <small>[יותר]</small> מכך, ללכת לירושלים לבית המקדש, ולהביא שם את קרבנותי — <strong>לא מצינא לאיצטעורי</strong> <small>[איני יכול להצטער]</small> כל כך. וכוונת משנתנו שמלכתחילה יעלה לירושלים לבית המקדש, ויקדיש את קרבנותיו, ויגלח ויקריבם כראוי ביום מלאת ימי נזירותו. ואולם אם לא עשה כן, אלא גילח והקריב אותם בבית חוניו —  יצא בכך ידי חובה, ואינו צריך לשוב ולהביאם.
  ומעירים:  <strong>ורב המנונא אמר לך</strong> <small>[</small>יכול <small>לומר</small> לך] כמענה לדברי רבא: בענין דברי משנתנו ב<strong>נזיר</strong> שנדר לגלח בבית חוניו — אכן אפשר לומר <strong>כדקאמרת</strong> <small>[כמו שאמרת,</small> הסברת<small>],</small> ואולם בענין דברי משנתנו בנודר <strong>עולה</strong> להקריבה בבית חוניו — נשאר אני בהסברי, שטעם הדבר הוא משום ש<strong>על מנת שלא אתחייב</strong> <strong>באחריותה קאמר</strong> <small>[הוא אמר].</small>
 <strong>ו</strong>מעירים: <strong>אף ר' יוחנן סבר לה להא</strong> <small>[סבור הוא כ</small>הסברו <small>זה]</small> של <strong>רב המנונא,</strong> שכן <strong>אמר</strong> <strong>רבה בר בר חנה, אמר ר' יוחנן:</strong> האומר <strong>"הרי עלי עולה שאקריבנה בבית חוניו",</strong> <strong>והקריבה בארץ ישראל</strong> אך לא בבית המקדש — <strong>יצא. ו</strong>הריהו <strong>ענוש כרת</strong> על הקרבה זו, שכן הוא שחט קדשים בחוץ. וכשיטת רב המנונא.
  ומוסיפים:  <strong>תניא נמי הכי</strong> <small>[שנויה ברייתא גם כן</small> הסבורה <small>כך,</small> כשיטתו של רב המנונא<small>]:</small> האומר <strong>"הרי עלי עולה שאקריבנה</strong> <strong>במדבר</strong> סיני" (שכן סבור הוא שנותרה במדבר סיני עדיין קדושה בשל המשכן שהיה בו), <strong>והקריבה בעבר הירדן</strong> — <strong>יצא, וענוש כרת</strong> כמקריב קדשים בחוץ.
 <big>ג משנה</big> <strong>הכהנים ששמשו</strong> (שעבדו) <strong>בבית חוניו</strong> — <strong>לא ישמשו ב</strong>בית ה<strong>מקדש שבירושלים,</strong> שנפסלו לעבודת הקודש בכך. <strong>ואין צריך לומר</strong> כי כהנים ששימשו <strong>לדבר אחר</strong> (עבודה זרה), שפסולים לעבוד בבית המקדש. וראיה לדבר, <strong>ש</strong>כן <strong>נ</strong> <strong>אמר:</strong> <strong>"אך לא יעלו כהני הבמות אל מזבח ה' בירושלים כי אם אכלו מצות בקרב אחיהם"</strong> (מלכים ב כג, ט) — שנקבע בדינם של הכהנים שהקטירו בבמות אפילו לשם ה', שנפסלו מלעבוד במקדש, אולם הריהם מותרים באכילת מנחות וכן שאר קדשים, שלענין זה הריהם כשאר הכהנים ("בתוך אחיהם"). ו<strong>הרי אלו</strong> נחשבים <strong>כ</strong>כהנים <strong>ב</strong><strong>עלי מומין,</strong> ש<strong>חולקין</strong> (זכאים לקחת חלק בקרבנות) <strong>ואוכלין</strong> מהם, אבל <strong>לא מקריבין.</strong>
 <big>ד גמרא</big> שנינו במשנתנו כי אין כהני בית חוניו רשאים לעבוד בבית המקדש, ובודאי שכך דינו של כהן שעבד עבודה זרה ("דבר אחר"). ובעניינו של כהן זה <strong>אמר רב יהודה: כהן ששחט לעבודה זרה,</strong> ולא הקריב לה, ולאחר מכן שב בתשובה — <strong>קרבנו</strong> הקרב בבית המקדש לאחר מכן הריהו בכלל האמור בקרבנות <strong>ריח ניחוח,</strong> שכשר הוא.
 <strong>אמר רב יצחק בר אבדימי: מאי קראה</strong> <small>[מה</small> הוא <small>המקרא]</small> המלמד על כך? — שכן נאמר: "...כל בן נכר ערל לב וערל בשר לא יבוא אל מקדשי לכל בן נכר אשר בתוך בני ישראל. כי אם הלויים אשר רחקו מעלי בתעות ישראל אשר תעו מעלי אחרי גלוליהם ונשאו עוונם. והיו במקדשי משרתים פקודות אל שערי הבית ומשרתים את הבית המה ישחטו את העולה ואת הזבח לעם והמה יעמדו לפניהם לשרתם. <strong>יען אשר ישרתו אותם לפני גלוליהם והיו לבית ישראל למכשול עו‍ן על כן נשאתי ידי עליהם נאם ה' אלהים ונשאו עו‍נם"</strong> (יחזקאל מד, ט—יב), <strong>וכתיב בתריה</strong> <small>[ונאמר</small> בפסוק <small>אחריו]:</small> <strong>"ולא יגשו אלי לכהן לי</strong> ולגשת על כל קדשי אל קדשי הקדשים...". הרי למדנו מן הכתוב "אשר ישרתו" שרק <strong>אי עבד</strong> <small>[אם עשה]</small> הכהן עבודה שהיא בגדר <strong>שירות</strong> לעבודה זרה — <strong>אין</strong> <small>[כן],</small> הריהו פסול לעבודה במקדש, אבל <strong>שחיטה לאו</strong> <small>[לא]</small> בכלל <strong>שירות הוא,</strong> שהרי שחיטה נעשית גם בכל אדם, ובשל השחיטה בלבד אינו נפסל לעבודה במקדש.
 <big>ה</big> ועוד בדיני כהן שעבד עבודה זרה, <strong>איתמר</strong> <small>[נאמר]</small> שנחלקו <small>אמוראים בדינו של כהן ש</small><strong>שגג בזריקה</strong> של דם הקרבן לעבודה זרה, האם קרבנו הקרב בבית המקדש כשר הוא. ש<strong>רב נחמן אמר: קרבנו</strong> הריהו כשאר קרבנות כשרים, שנאמר בהם <strong>ריח ניחוח,</strong> וכשר. ואילו <strong>רב ששת אמר</strong> כי <strong>אין קרבנו</strong> של כהן זה בכלל <strong>ריח ניחוח,</strong> שפסול הוא להקריב.
 <strong>אמר רב ששת: מנא אמינא לה</strong> <small>[מנין,</small> מה המקור בתורה להלכה זו ש<small>אני אומר אותה]</small> שאין קרבנו של השוגג בזריקה לעבודה זרה כשר — <strong>דכתיב</strong> <small>[ש</small>כן <small>נאמר]</small> בדברי הנביא יחזקאל (המובאים למעלה) בדינם של <small>אלה שעבדו עבודה זרה ובאים לעבוד במקדש:</small> <strong>"והיו לבית ישראל למכשול עו‍ן", מאי לאו</strong> <small>[האם לא]</small> הכוונה היא: <strong>או</strong> זה שעבד עבודה זרה ב<strong>מכשול או</strong> זה שעבד עבודה זרה ב<strong>עו‍ן</strong> — אין עבודתם כשרה במקדש, <strong>ו</strong>הרי <strong>"מכשול"</strong> — משמעו: עבירה ב<strong>שוגג, ו"עו‍ן"</strong> — משמעו: עבירה ב<strong>מזיד.</strong> נמצא שאף השוגג בעבודה זרה פסול לעבודה במקדש.
  ושואלים:  <strong>ורב נחמן</strong> הסבור שקרבנו במקדש כשר, מה יענה על ראיה זו? ומשיבים: לדעתו לא כך הוא פירוש הדברים, אלא הכוונה היא לעבירה ב<strong>מכשול</strong> של <strong>עו‍ן,</strong> שרק העובד עבודה זרה במזיד הוא הפסול לעבודה במקדש, ולא זה העובד בשוגג.
 <strong>אמר רב נחמן: מנא אמינא לה</strong> <small>[מנין,</small> מה המקור בתורה להלכה זו ש<small>אני אומר אותה]</small> שקרבנו של השוגג בזריקה לעבודה זרה כשר? — <strong>דתניא</strong> <small>[ש</small>כן <small>שנויה</small> ברייתא<small>]</small> על האמור בשוגג בעבודה זרה: "ואם נפש אחת תחטא בשגגה והקריבה עז בת שנתה לחטאת. <strong>וכפר הכהן על הנפש השגגת בחטאה</strong> <strong>בשגגה</strong> לפני ה' לכפר עליו ונסלח לו" (במדבר טו, כז—כח), ומן הכתוב "על הנפש השוגגת" מובן כי אף נפשו שלו השוגגת ומביאה חטאת מתכפרת בקרבן, והרי כתוב זה <strong>מלמד</strong> איפוא <strong>שכהן מתכפר</strong> בקרבנותיו, אף <strong>על ידי</strong> עבודתו בהם ב<strong>עצמו.</strong>
 ומעתה נברר: <strong>במאי</strong> <small>[במה,</small> באיזה חטא עבודה זרה<small>]</small> חטא בשגגה כהן זה? <strong>אילימא</strong> <small>[אם תאמר]</small> ששגג <strong>בשחיטה</strong> לעבודה זרה — <strong>מאי איריא</strong> <small>[מה שייך דווקא]</small> ב<strong>שוגג? אפילו מזיד נמי</strong> <small>[גם כן]</small> קרבנו כשר (וכדברי רב יהודה למעלה)! <strong>אלא לאו</strong> <small>[האם לא]</small> הכוונה היא ששגג <strong>בזריקה</strong> לעבודה זרה, והרי נאמר בו שקרבנו כשר.
 <strong>ורב ששת</strong> הסבור שקרבנו פסול <strong>אמר לך</strong> <small>[</small>יכול <small>לומר לך]</small> בדחיית ראיה זו: <strong>לעולם</strong> מדובר בכהן ששגג <strong>בשחיטה</strong> לעבודה זרה ולא בזריקה, ואף רב יהודה לא הכשיר את הכהן השוחט לעבודה זרה, אלא כשהיה שוגג בדבר, אבל אם היה מזיד הריהו פסול להקרבה. שטעמו של רב יהודה הוא משום שאין השחיטה נחשבת שירות, <strong>ו</strong>כי השוחט <strong>ב</strong><strong>מזיד לא נעשה משרת לעבודה זרה?! ו</strong>מעירים כי רב נחמן ורב ששת
 <strong>אזדו</strong> <small>[הולכים]</small> במחלוקתם זו <strong>לטעמייהו</strong> <small>[לטעמם,</small> לשיטתם<small>]</small> בענין אחר, <strong>דאתמר</strong> <small>[שנאמר]</small> שנחלקו בדינו של הכהן ש<strong>הזיד בשחיטה</strong> לעבודה זרה, ש<strong>רב נחמן אמר</strong> כי <strong>קרבנו</strong> שהקריב בבית המקדש הריהו בכלל <strong>ריח ניחוח,</strong> ו<strong>כשר.</strong> <strong>ו</strong>אילו <strong>רב ששת אמר</strong> כי <strong>אין קרבנו ריח ניחוח,</strong> שאינו כשר.
  ומנמקים את שיטותיהם: <strong>רב נחמן אמר</strong> כי <strong>קרבנו ריח ניחוח</strong> — שהרי <strong>לא עבד</strong> <small>[לא עשה]</small> במעשהו זה עבודה שהיא בגדר <strong>"שירות",</strong> שהשחיטה אינה בגדר "שירות". ואילו <strong>רב ששת אמר</strong> כי <strong>אין קרבנו ריח ניחוח,</strong>
## דף קט:
 שאין השחיטה נחשבת כשירות אלא כאשר נעשתה בשוגג, ואולם כשנעשתה במזיד — הריהו <strong>נעשה</strong> בכך <strong>משרת לעבודה זרה.</strong> ומנמקים את שיטותיהם.
 <strong>אמר רב נחמן: מנא אמינא לה</strong> <small>[מנין,</small> מה המקור בתורה להלכה זו ש<small>אני אומר אותה]?</small> <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>כהן שעבד עבודה זרה, ושב</strong> בתשובה, <strong>קרבנו</strong> הקרב בבית המקדש הריהו <strong>ריח ניחוח,</strong> מקובל ומרצה.
  ויש לברר: <strong>במאי</strong> <small>[במה</small> עבד<small>]</small> עבודה זרה? <strong>אילימא</strong> <small>[אם תאמר]</small> שעבד <strong>בשוגג</strong> — <strong>מאי</strong> <small>[מה</small> הענין<small>]</small> שנאמר בברייתא "שעבד עבודה זרה <strong>ושב</strong> בתשובה", והלא כהן זה <strong>שב ועומד הוא</strong> (אדם כשר הוא מיסודו), שהרי לא התכוון לחטוא! <strong>אלא פשיטא</strong> <small>[פשוט]</small> הוא שמדובר בברייתא זו שעשה הכהן כן <strong>במזיד. ו</strong>מעתה <strong>אי</strong> <small>[אם]</small> מדובר באופן שחטא הכהן במזיד <strong>בזריקה</strong> של דם הקרבן לעבודה זרה — גם <strong>כי</strong> <small>[כאשר]</small> <strong>שב</strong>בתשובה על כך, <strong>מאי הוי</strong> <small>[מה נהיה,</small> מה בכך<small>]?</small> עדיין פסול הוא <strong>להקרבה במקדש, שכן</strong> <strong>הא עבד</strong> <small>[הרי עשה]</small> <strong>לה</strong> לעבודה זרה <strong>שירות,</strong> ונפסל על ידי כך! <strong>אלא לאו</strong> <small>[האם לא]</small> מדובר באופן שעשה זאת <strong>בשחיטה.</strong> ומכאן איפוא ראיה לשיטתי, שהשוחט במזיד אינו נפסל להקרבה במקדש.
 <strong>ורב ששת אמר לך</strong> <small>[</small>יכול <small>לומר</small> <strong>לך]</strong> בדחיית ראיה זו: <strong>לעולם</strong> מדובר בשוחט לעבודה זרה <strong>בשוגג, ו</strong>אשר לשאלה כיצד תוסבר הלשון "ושב" באדם זה — <strong>הכי קאמר</strong> <small>[כך הוא אומר,</small> זאת כוונת הדברים<small>]:</small> <strong>אם</strong> כהן זה <strong>שב מעיקרו</strong> (שאדם כשר הוא מיסודו), בודאי <strong>דכי עבד</strong> <small>[ש</small>אף <small>שכאשר עשה]</small> דבר עבירה, ששחט לעבודה זרה — <strong>בשוגג עבד</strong> <small>[עשה]</small> כן, ולכך <strong>קרבנו ריח ניחוח, ו</strong>אולם <strong>אם לאו</strong> <small>[לא]</small> כן הוא אלא אינו כשר מעיקרו, ודאי אם שחט במזיד — <strong>אין קרבנו ריח ניחוח.</strong>
 <big>א</big> ועוד נחלקו רב נחמן ורב ששת בעניינים דומים. האחד, בדין קרבנו של כהן ש<strong>השתחוה לעבודה זרה</strong> ואחר כך הקריב קרבן בבית המקדש, ש<strong>רב נחמן אמר</strong> כי <strong>קרבנו ריח ניחוח,</strong> מקובל ומרצה. <strong>ו</strong>אילו <strong>רב ששת אמר</strong> כי <strong>אין קרבנו</strong> של כהן זה <strong>ריח ניחוח.</strong> והשני, בדין קרבנו של הכהן ש<strong>הודה</strong> (שהצהיר בפיו) <strong>לעבודה זרה</strong> כאלוהיו, שאף בזה <strong>רב נחמן אמר</strong> ש<strong>קרבנו ריח ניחוח, ו</strong>אילו <strong>רב ששת אמר</strong> בזה ש<strong>אין קרבנו ריח ניחוח.</strong>
 <big>ב</big> ולאחר שהובאה מחלוקתם של רב נחמן ורב ששת במקרים שונים של עבודה לעבודה זרה (זריקה בשוגג, שחיטה במזיד, השתחויה, הודאה בפה), מסבירים כי <strong>צריכא</strong> <small>[צריך]</small> שתיאמרנה כל המחלוקות הללו, <strong>דאי אשמעינן הך קמייתא</strong> <small>[שאם היה משמיע לנו</small> רק את <small>זו הראשונה,</small> זריקה בשוגג<small>],</small> הייתי אומר כי דווקא <strong>בההיא קאמר</strong> <small>[באותה</small> עבודה <small>אמר]</small> <strong>רב ששת</strong> שאין קרבנו מתקבל, ו<strong>משום דעבד ליה</strong> <small>[שעשה לו]</small> <strong>שירות</strong> לעבודה זרה, <strong>אבל</strong> במקרה שרק עשה <strong>שחיטה</strong> לעבודה זרה, <strong>דלא עבד ליה</strong> <small>[שלא עשה בה]</small> <strong>שירות</strong> לעבודה זרה, אף שעשה כן במזיד — <strong>אימא</strong> <small>[אמור]</small> ש<strong>מודה ליה</strong> <small>[לו]</small> רב ששת <strong>לרב נחמן</strong> שקרבנו מתקבל.
 <strong>ו</strong>כן <strong>אי אשמעינן</strong> <small>[אם היה משמיע לנו]</small> את מחלוקתם רק בענין <strong>שחיטה</strong> במזיד — הייתי אומר שרב ששת סבור שאין קרבנו מתקבל, <strong>משום דעבד ליה</strong> <small>[שעשה לו]</small> על כל פנים <strong>עבודה. אבל</strong> במקרה ש<strong>השתחוה</strong> לעבודה זרה, <strong>דלא עבד ליה</strong> <small>[שלא עשה לו]</small> <strong>עבודה</strong> — <strong>אימא</strong> <small>[אמור]</small> שאף לרב ששת קרבנו של כהן זה <strong>לא</strong> נפסל. על כן <strong>צריכא</strong> <small>[צריך]</small> שתיאמר אף מחלוקתם בענין השתחואה לעבודה זרה.
 <strong>ואי אשמעינן</strong> <small>[ואם היה משמיע לנו]</small> את מחלוקתם רק בענין <strong>השתחואה</strong> — הייתי אומר שרב ששת סבור שאין קרבנו מתקבל, <strong>משום דעביד ליה</strong> <small>[שעשה לו]</small> <strong>מעשה</strong> (של השתחואה), <strong>אבל</strong> אם רק <strong>הודה</strong> בפיו לעבודה זרה, <strong>דדיבורא בעלמא</strong> <small>[שדיבור בלבד]</small> הוא זה, ולא מעשה — <strong>אימא</strong> <small>[אמור]</small> שאף לדעת רב ששת <strong>לא</strong> ייפסל קרבנו. על כן <strong>צריכא</strong> <small>[צריך]</small> להיאמר אף אופן זה של מחלוקתם.
 <big>ג</big> שנינו במשנתנו כי הכהנים ששימשו בבית חוניו פסולים לעבודה בבית המקדש שבירושלים, <strong>ו</strong>הוסיפה המשנה כי <strong>אין צריך לומר</strong> שכך הוא דינם של הכהנים ששימשו ל<strong>דבר אחר</strong> (עבודה זרה). ודנים בדברים הללו: <strong>מדקאמר</strong> <small>[מ</small>מה <small>שהוא אומר]</small> כי <strong>אין צריך לומר</strong> שכך הוא הדין בכהן ששימש ל<strong>דבר אחר, מכלל</strong> כך ניתן ללמוד <strong>ש</strong><strong>בית חוניו</strong> עצמו — <strong>לאו</strong> <small>[לא]</small> בית <strong>עבודה זרה הוא.</strong>
 ומעירים: וכמו כן <strong>תניא</strong> <small>[שנויה</small> ברייתא<small>]</small> הסבורה <strong>כ</strong>שיטת <strong>מאן דאמר</strong> <small>[מי שאומר]</small> כי <strong>בית חוניו לאו</strong> <small>[לא]</small> בית <strong>עבודה זרה הוא. דתניא</strong> <small>[ש</small>כן <small>שנויה</small> ברייתא<small>]</small> המוסרת כיצד נוסד בית חוניו זה: <strong>אותה שנה שמת</strong> בה <strong>שמעון הצדיק,</strong> ששימש ככהן גדול, <strong>אמר להן</strong> לחכמים: ב<strong>שנה זו הוא</strong> (כלומר, אני) <strong>מת, אמרו לו: מנין אתה יודע</strong> זאת?
 <strong>אמר להן:</strong> ב<strong>כל</strong> שנה ושנה ב<strong>יום הכפורים,</strong> כשנכנסתי לקודש הקדשים בסדר עבודת היום, <strong>נזדמן לי</strong> מראה דמותו של <strong>זקן אחד</strong> ה<strong>לבוש</strong> בבגדים <strong>לבנים ונתעטף</strong> ראשו ב<strong>לבנים, ו</strong>כשנכנסתי לקודש הקדשים היה <strong>נכנס עמי,</strong> ושוהה עמי בעת עבודתי שם, <strong>ו</strong>לאחר מכן <strong>יצא עמי</strong> אל מחוץ לקודש הקדשים. ואילו ב<strong>שנה זו נזדמן לי זקן אחד</strong> ה<strong>לבוש</strong> בבגדים <strong>שחורים ונתעטף</strong> ב<strong>שחורים, ו</strong>בשעה שנכנסתי לקודש הקדשים אמנם <strong>נכנס עמי ו</strong>אולם בשעה שיצאתי מקודש הקדשים <strong>לא יצא עמי.</strong>
 ואכן, מיד לאחר יום הכיפורים, <strong>לאחר הרגל</strong> (חג הסוכות) <strong>חלה</strong> שמעון הצדיק <strong>שבעת ימים, ומת. ו</strong>מעירים אגב כך, כי מאז פטירתו של שמעון הצדיק, חשו הכל שיש שינוי וירידה בדורות, <strong>נמנעו אחיו הכהנים מלברך</strong> את ישראל ברכת כהנים <strong>בשם</strong> המפורש (שהיו אומרים, כדרך הנאמרת עד עתה, בכינוי).
 ושבים לענין יסודו של בית חוניו: <strong>בשעת פטירתו</strong> של שמעון הצדיק, <strong>אמר להם</strong> לחכמים בצוואה: <strong>חוניו בני ישמש</strong> כהן גדול <strong>תחתי</strong> (במקומי). <strong>נתקנא בו</strong> בחוניו <strong>שמעי אחיו, ש</strong>כן <strong>היה גדול ממנו</strong> מחוניו <strong>שתי שנים ומחצה.</strong> הסתיר את קנאתו, ו<strong>אמר לו</strong> בתחבולה על מנת להכשילו: <strong>בא ואלמדך סדר עבודה</strong> של הכהן הגדול (שכן היה שמעי חכם ממנו). <strong>הלבישו</strong> שמעי את חוניו <strong>באונקלי</strong> (גלימה), <strong>וחגרו בצילצול</strong> (חגורה מקושטת), <strong>העמידו אצל המזבח.</strong> ואחר כך <strong>אמר להם</strong> שמעי <strong>לאחיו הכהנים: ראו מה נדר זה ו</strong>אף <strong>קיים</strong> את מה שנדר <strong>לאהובתו,</strong> שכך אמר לה: "ב <strong>אותו היום שאשתמש בכהונה גדולה</strong> — <strong>אלבוש באונקלי שליכי</strong> <small>[שלך]</small> <strong>ואחגור בצילצול</strong> <strong>שליכי</strong> <small>[שלך]".</small>
 <strong>בקשו אחיו הכהנים להרגו</strong> לחוניו, על בזיון הקודש, <strong>רץ</strong> (ברח) <strong>מפניהם, ורצו אחריו,</strong> עד ש<strong>הלך לאלכסנדריא של מצרים, ובנה שם מזבח, והעלה עליו</strong> קרבנות <strong>לשום</strong> (לשם) <strong>עבודה זרה. וכששמעו חכמים בדבר, אמרו: מה זה</strong> (חוניו) <strong>ש</strong>עדיין <strong>לא ירד לה</strong> (לא הגיע לכהונה גדולה), כיון שנלקחה ממנו — <strong>כך</strong> קלקל, שהקים בית עבודה זרה. זה <strong>היורד לה</strong> (שכבר הגיע לגדולה) — <strong>על אחת כמה וכמה</strong> שהריהו מקלקל אם היא נלקחת ממנו. אלו <strong>דברי ר' מאיר.</strong> ונמצא שלדעת ר' מאיר שימש בית חוניו מיסודו לעבודה זרה.
 וממשיכה הברייתא כי <strong>אמר לו ר' יהודה</strong> לר' מאיר: <strong>לא כך היה מעשה, אלא</strong> שאף שציווה שמעון הצדיק כי חוניו הוא שיכהן תחתיו ככהן גדול, מכל מקום <strong>לא קיבל עליו חוניו</strong> את התפקיד, משום <strong>שהיה שמעי אחיו גדול ממנו שתי שנים ומחצה,</strong> ולכך נעשה שמעי לכהן גדול. <strong>ואף על פי כן</strong> שחוניו עצמו לא רצה לשמש ככהן גדול, מכל מקום <strong>נתקנא בו חוניו בשמעי אחיו</strong> על שהוא משמש ככהן גדול (שכן חוניו היה חכם ממנו), וביקש להכשילו. מה עשה? <strong>אמר לו</strong> חוניו לשמעי: <strong>בא ואלמדך סדר עבודה</strong> של כהן גדול. <strong>והלבישו באונקלי, וחגרו בצילצול, והעמידו אצל המזבח. אמר להם לאחיו הכהנים: ראו מה נדר זה וקיים לאהובתו, "אותו היום שישתמש בכהונה גדולה</strong> — <strong>אלבוש באונקלי שליכי</strong> <small>[שלך]</small> <strong>ואחגור בצילצול</strong> <strong>שליכי</strong> <small>[שלך]":</small>
 <strong>בקשו אחיו הכהנים להרגו</strong> את שמעי על כך. עמד שמעי ו<strong>סח להם</strong> לכהנים את <strong>כל המאורע</strong> (שהוטעה לעשות כן על ידי חוניו). <strong>בקשו</strong> הכהנים לפיכך <strong>להרוג את חוניו</strong> שגרם לזה. <strong>רץ</strong> חוניו <strong>מפניהם, ורצו אחריו. רץ לבית המלך, ורצו אחריו, כל הרואה אותו אומר: זה הוא, זה הוא,</strong> שידעו מי הוא, ולא יכול היה להימלט שם. לפיכך <strong>הלך לאלכסנדריא של מצרים, ובנה שם מזבח, והעלה עליו לשם שמים.</strong> לקיים מה שנאמר <strong>"(והיה) ביום ההוא יהיה מזבח לה' בתוך ארץ מצרים ומצבה אצל גבולה לה' "</strong>(שם יט). הרי שלדעת ר' יהודה שימש בית חוניו כבית לעבודת ה'.
 <strong>וכששמעו חכמים בדבר, אמרו: ומה זה</strong> חוניו <strong>שברח ממנה</strong> (מן הכהונה הגדולה, שהרי בתחילה לא רצה בה), כל כך גברה קנאתו כשראה את אחיו משמש בה, עד שעשה <strong>כך</strong> להכשיל את אחיו באופן כה חמור. זה <strong>המבקש לירד לה</strong> (ועדיין לא הגיע לגדולה) — <strong>על אחת כמה וכמה</strong> גדולה היא קנאתו במי שמשמש בגדולה זו.
 <big>ד</big> ובעקבות דברי חכמים הללו באשר לתוצאותיה האפשריות של העלייה לגדולה, מביאים עוד מה ש<strong>תניא</strong> <small>[שנינו</small> בברייתא<small>],</small> <strong>אמר ר' יהושע בן פרחיה: בתחלה כל האומר</strong> לי <strong>"עלה לה</strong> לגדולה של נשיאות" (שכן היה ר' יהושע בן פרחיה נשיא) — הרי <strong>אני כופתו ונותנו לפני הארי</strong> מפני כעסי עליו, על הצעתו זו. ואולם, <strong>עתה</strong> שהריני משמש בנשיאות, <strong>כל האומר לי לירד ממנה</strong> — <strong>אני מטיל עליו קומקום של חמין,</strong> מפני כעסי עליו, שכך היא טבעה של העליה לגדולה.
 <strong>וראיה לדבר,</strong> <strong>שהרי</strong> מוצאים אנו כי <strong>שאול ברח ממנה</strong> מן הגדולה, שלא רצה לשמש כמלך על ישראל ("ויאמר ה' הנה הוא נחבא אל הכלים". שמואל א י, כב), <strong>ו</strong>אולם <strong>כ</strong><strong>שעלה</strong> למלכות, וסבור היה כי עומד דוד ליטלה ממנה — <strong>בקש להרוג את דוד</strong> (שם פרקים יח—כז).
 <big>ה</big> למעלה הובא שלדעת ר' מאיר שימש בית חוניו לעבודה זרה ולדעת ר' יהודה שימש לעבודת ה', והביא ר' יהודה ראיה לדבריו מן הנאמר בנבואת ישעיהו על מצרים, שעתיד לקום בית לעבודת ה' במצרים. ובענין זה <strong>אמר ליה</strong> <small>[לו]</small> <strong>מר קשישא</strong> <small>[הזקן]</small> <strong>בריה</strong> <small>[בנו]</small> של <strong>רב חסדא לאביי: ר' מאיר, האי קרא</strong> <small>[זה הפסוק]</small> שהביא <strong>ר' יהודה מאי עביד ליה</strong> <small>[מה</small> הוא <small>עושה בו,</small> כיצד הוא מפרש אותו<small>]?</small>
 השיב לו אביי: מקרא זה מתפרש <strong>לכדתניא</strong> <small>[לכמו ששנויה</small> ברייתא<small>]:</small> <strong>לאחר מפלתו של</strong> צבא <strong>סנחריב</strong> מלך אשור שצר על ירושלים (מלכים ב פרקים יח—יט), <strong>יצא חזקיה</strong> המלך אל מחוץ לירושלים <strong>ומצא</strong> גויים <strong>בני מלכים</strong> שהביא אתו סנחריב ממסעות כיבושיו, <strong>שהיו יושבין בקרונות של זהב,</strong> ו<strong>הדירן</strong> (הביא אותם לנדור) <strong>שלא לעבוד עבודה זרה,</strong> והם קיימו את הנדר והתפזרו למקומותיהם, <strong>ש</strong>כן <strong>נאמר</strong> באותה נבואת ישעיהו על מצרים: <strong>"ביום ההוא יהיו חמש ערים בארץ מצרים מדברות שפת כנען</strong>
## דף קי.
 <strong>ונשבעות לה'</strong> <strong>צבאות</strong> עיר ההרס יאמר לאחת. ביום ההוא יהיה מזבח לה' בתוך ארץ מצרים ומצבה אצל גבולה לה' " (ישעיהו יט, יח—יט) — שנדרו בני מלכים אלה לעבוד את ה' ("נשבעות לה' צבאות"), ולא אלהים אחרים. <strong>הלכו</strong> בני מלכים אלה <strong>לאלכסנדריא של מצרים, ובנו</strong> שם <strong>מזבח, והעלו עליו לשם שמים</strong> — <strong>ש</strong>כן <strong>נאמר: "ביום ההוא יהיה מזבח לה' בתוך ארץ מצרים".</strong>
 <big>א</big> כיון שהוזכר פסוק זה שבישעיה, דנים בו עוד. על הנאמר בו <strong>"עיר ההרס יאמר לאחת",</strong> שואלים: <strong>מאי</strong> <small>[מה</small> פירוש<small>]</small> כתוב זה <strong>"עיר ההרס יאמר לאחת"?</strong> ומשיבים: <strong>כ</strong>דרך שהיה <strong>מתרגם</strong> ומפרש <strong>רב יוסף</strong> את הכתוב הזה: "עיר ההרס" — <strong>קרתא</strong> <small>[העיר]</small> <strong>בית שמש</strong> ש<strong>עתיד למיחרב</strong> <small>[להיחרב],</small> "יאמר לאחת" — <strong>איתאמר</strong> <small>[נאמר]</small> ש<strong>היא</strong> <strong>חדא מנהון</strong> <small>[אחת מהן],</small> מחמש הערים בארץ מצרים, שראשיהן נדרו שלא לעבוד לעבודה זרה. <strong>ו</strong>מסבירים: <strong>ממאי</strong> <small>[ממה,</small> מנין<small>]</small> אנו יודעים שהלשון <strong>"</strong><strong>עיר ההרס"</strong> — <strong>לישנא דשימשא</strong> <small>[לשון של שמש]</small> <strong>היא?</strong> <strong>דכתיב</strong> <small>[ש</small>כן <small>נאמר]</small> בשמש <small>:</small> <strong>"האומר לחרס ולא יזרח"</strong> (איוב ט, ז). משמע שחרס הוא השמש (וזיקת שמות יש בין "חרס" ל"הרס").
 <big>ב</big> מתוך שנידונו עניינם של החיים בארץ מצרים, מביאים עוד בעניינם של ישראל החיים בתפוצות הגולה השונות. נאמר בנבואת ישעיה על שיבת תפוצות ישראל: "...ממזרח אביא זרעך וממערב אקבצך. אומר לצפון תני ולתימן <strong>אל תכלאי</strong> <strong>הביאי בני מרחוק ובנותי מקצה הארץ"</strong> (ישעיהו מג ה—ו). ומפרשים: <strong>"הביאי בני מרחוק"</strong> — <strong>אמר רב הונא: אלו גליות של בבל שדעתן מיושבת עליהן</strong> לעסוק בתורה ובמצוות, <strong>כבנים. "ובנותי מקצה הארץ"</strong> — <strong>אלו גליות של שאר ארצות, שאין דעתן מיושבת עליהן, כבנות.</strong>
 <big>ג</big> ועוד בעניינן של גלויות ישראל <strong>אמר ר' אבא בר רב יצחק, אמר רב חסדא, ואמרי לה</strong> <small>[ויש האומרים אותה</small> אימרה<small>]</small> ש<strong>אמר</strong> זאת <strong>רב יהודה, אמר רב:</strong> כל הגוים הדרים במרחב המשתרע <strong>מצור</strong> שבצידו הצפון מזרחי של הים התיכון, <strong>ועד קרטיגני</strong> שבצידו הדרום מערבי של הים התיכון, <strong>הריהם</strong> <strong>מכירין את ישראל</strong> ואת דתם, <strong>ו</strong>כן הם מכירים <strong>את אביהם שבשמים. ו</strong>אילו כל הגוים הדרים במרחב ש<strong>מצור כלפי מערב, ומקרטיגני כלפי מזרח</strong> (ראה מפה) — <strong>אין מכירין את ישראל ולא את אביהן שבשמים.</strong>
 <strong>איתיביה</strong> <small>[הקשה לו]</small> <strong>רב שימי בר חייא לרב:</strong> והלא נאמר <strong>"ממזרח שמש ועד מבואו גדול שמי בגוים ובכל מקום מקטר מגש לשמי ומנחה טהורה"</strong> (מלאכי א, יא), הרי משמע ששם ה' ידוע בכל מקום ואף במערב לצור וממזרח לקרטיגני! <strong>אמר ליה</strong> <small>[לו]</small> רב בתמיהה: האם החכם הגדול <strong>שימי את</strong> <small>[אתה]</small> הוא זה השואל שאלה שכזו?! אין כוונת הכתוב לומר שכל אלה מכירים את ה' ועובדים לו, שהרי עובדים הם לאליליהם, אלא <strong>דקרו ליה אלהא דאלהא</strong> <small>[ש</small>הם <small>קוראים לו,</small> לקדוש ברוך הוא, <small>אלהי האלהים].</small>
 <big>ד</big> עוד נאמר בפסוק שהובא למעלה "ו <strong>בכל מקום</strong> <strong>מקטר מגש לשמי",</strong> ותוהים: וכי כפשוטו של מקרא שיהא מותר להקריב קרבנות <strong>בכל מקום סלקא דעתך</strong> <small>[עולה על דעתך]</small> לומר? <strong>אמר ר' שמואל בר נחמני, אמר ר' יונתן: אלו תלמידי חכמים העוסקים בתורה בכל מקום,</strong> ש<strong>מעלה אני עליהן כאילו</strong> בעיסוקם זה הם <strong>מקטירין</strong> קרבן <strong>ומגישין לשמי.</strong>
 ועוד: מה שנאמר בכתוב הזה <strong>"ומנחה טהורה"</strong> — <strong>זה הלומד תורה בטהרה,</strong> כיצד? זה ה<strong>נושא אשה ואחר כך לומד תורה,</strong> שאינו מוטרד מ<strong>הרהורי עבירה.</strong>
 <big>ה</big> ובדומה לדרשה שנאמרה למעלה בשבחם של תלמידי חכמים העוסקים בתורה שנחשבים הם כמקריבים קרבנות לפני ה', מביאים עוד בענין זה. <strong>נאמר</strong> <strong>"שיר המעלות הנה ברכו את ה' כל עבדי ה' העמדים בבית ה' בלילות"</strong> (תהלים קלד, א). ושואלים: <strong>מאי</strong> <small>[מה,</small> עניינם<small>]</small> של אלה העומדים בבית ה' <strong>בלילות</strong> ומברכים את ה', וכי איזו עבודה יש בלילות בבית המקדש? <strong>אמר ר' יוחנן: אלו תלמידי חכמים העוסקים בתורה בלילה,</strong> ש<strong>מעלה עליהן הכתוב כאילו</strong> באותה שעה הריהם <strong>עסוקים בעבודה</strong> בבית המקדש.
 <big>ו</big> ועוד נדרש כיוצא בזה. נאמר בדברי שלמה לחירם מלך צור: "הנה אני בונה בית לשם ה' אלהי להקדיש לו להקטיר לפניו קטורת סמים ומערכת תמיד ועולות לבוקר ולערב לשבתות ולחדשים ולמועדי ה' אלהינו <strong>לעולם זאת על ישראל"</strong> (דברי הימים ב ב, ג). ודבריו שאמר שבמקדש שיבנה יוקרבו כל אלה לעולם צריכים הסבר, שהרי חרב המקדש ושוב אין קרבנות! <strong>אמר רב גידל, אמר רב:</strong> כוונת דברי ש<strong>זה</strong> ה<strong>מזבח</strong> הריהו <strong>בנוי</strong> וקיים לעולם בשמים, אף שחרב בית המקדש <strong>בארץ,</strong> <strong>ומיכאל</strong> <strong>שר הגדול עומד ומקריב עליו קרבן. ו</strong>אילו
 <strong>ר' יוחנן אמר</strong> בפירוש כוונת הדברים, כי <strong>אלו תלמידי חכמים העסוקין בהלכות עבודה</strong> במקדש, ש<strong>מעלה עליהם הכתוב כאילו נבנה מקדש בימיהם,</strong> והריהם עובדים בו.
 <big>ז</big> ובדומה לזה <strong>אמר ריש לקיש, מאי דכתיב</strong> <small>[מה</small> פירוש זה <small>שנאמר]</small> <strong>"זאת התורה לעלה למנחה ולחטאת</strong> <strong>ולאשם</strong> ולמלואים ולזבח השלמים. אשר צוה ה' את משה בהר סיני ביום צוותו את בני ישראל להקריב את קרבניהם לה' במדבר סיני" (ויקרא ז, לז—לח)? — לומר ש<strong>כל העוסק בתורה</strong> — <strong>כאילו הקריב עולה, מנחה, חטאת, ואשם.</strong>
 <strong>אמר רבא</strong> בשאלה על דרשה זו: והרי <strong>האי</strong> <small>[זה]</small> הכתוב אומר <strong>"לעלה למנחה",</strong> ואילו לדרשה האומרת שהלומד תורה נחשב לו כמקריב הן עולה והן מנחה, מעתה <strong>"עלה ומנחה" מיבעי ליה</strong> <small>[צריך היה לו]</small> לומר! <strong>אלא אמר רבא</strong> שכך יש לדרוש כתוב זה: <strong>כל העוסק בתורה</strong> — <strong>אינו צריך לא עולה ולא מנחה ולא אשם.</strong>
 ובדומה לכך <strong>אמר ר' יצחק: מאי דכתיב</strong> <small>[מה</small> פירוש זה <small>שנאמר]</small> בתחילת פרשת החטאת <strong>"זאת תורת החטאת"</strong> (שם ו, יח), <strong>ו</strong>כן בתחילת פרשת האשם <strong>"זאת תורת האשם"</strong> (שם ז, א)? <strong>לומר:</strong> <strong>כל העוסק בתורת חטאת</strong> — <strong>כאילו הקריב חטאת, וכל העוסק בתורת אשם</strong> — <strong>כאילו הקריב אשם.</strong>
 <big>ח משנה</big> <strong>נאמר בעולת בהמה "אשה ריח ניחוח"</strong> (שם א, ט), <strong>ו</strong>כן <strong>ב</strong><strong>עולת</strong> ה<strong>עוף</strong> נאמר <strong>"אשה ריח ניחוח"</strong> (שם יז), <strong>ו</strong>כן <strong>במנחה</strong> נאמר <strong>"אשה ריח ניחוח"</strong> (שם ב, ב), והרי זה בא <strong>לומר לך:</strong> כי <strong>אחד</strong> (שווה) הוא זה <strong>המרבה</strong> בקרבנו, שמביא בהמה לעולתו, <strong>ואחד</strong> (ושווה) הוא זה <strong>הממעיט</strong> בקרבנו, שמביא עוף או מנחה בקרבנו, <strong>ובלבד שיכוין לבו לשמים.</strong>
 <big>ט גמרא</big> שנינו במשנתנו כי אחד המרבה ואחד הממעיט, ובלבד שיכוון לבו לשמים. ובענין זה <strong>אמר ר' זירא: מאי קראה</strong> <small>[מה</small> הוא <small>הפסוק]</small> המלמד על כך? — <strong>"מתוקה שנת העבד אם מעט ואם הרבה יאכל"</strong> (קהלת ה, יא) — ששווה הוא שכרו של המקריב ("העובד") קרבן מועט ("אם מעט"), לזה של המקריב קרבן מרובה ("ואם הרבה").
 <strong>רב אדא בר אהבה אמר:</strong> הדבר נלמד <strong>מהכא</strong> <small>[מכאן],</small> מהפסוק הקודם לו: <strong>"ברבות הטובה רבו אוכליה ומה כשרון</strong> <strong>לבעליו</strong> כי אם ראות עיניו" (שם י) — שאף שמביא קרבן מרובה ("ברבות הטובה"), שרבים הם הכהנים האוכלים ממנו ("רבו אוכליה"), אין הוא מרוצה ומקובל יותר משל זה המביא קרבן מועט שמעטים אוכליו. שכן איזהו הקרבן הנרצה לפני הקדוש ברוך הוא ("ומה כשרון לבעליו")? של זה שגלוי לפני המקום כי מכוון הוא את לבו לשמים ("כי אם ראות עיניו").
 <big>י</big> למעלה הובאה דרשה המסבירה טעם הלשון השווה "אשה ריח ניחוח" האמורה בכל הקרבנות. ובדומה לכך מביאים דרשה המסבירה מדוע בכל הקרבנות נאמר שם ה' המיוחד. <strong>תניא</strong> <small>[שנויה</small> ברייתא<small>],</small> <strong>אמר ר' שמעון בן עזאי: בוא וראה מה כתיב</strong> <small>[נאמר]</small> <strong>בפרשת קרבנות, ש</strong>הרי <strong>לא</strong> <strong>נאמר בהן לא</strong> שם <strong>"אל", ולא</strong> שם <strong>"אלהים", אלא</strong> שם <strong>"ה' "</strong>("אשה ריח ניחוח לה' ") שם המיוחד, בלבד. וטעם הדבר: <strong>שלא ליתן פתחון פה לבעל דין לחלוק.</strong> שאילו היו נאמרים הציוויים על הקרבנות השונים בשמות שונים של ה', היה מקום לכופרים (הסבורים כי ישנן כמה רשויות), לטעון כי קרבן אחד נצטוה על ידי רשות אחת, וקרבן אחר נצטוה על ידי רשות אחרת.
 <strong>ו</strong>מוסיף ואומר, ובדומה לכך <strong>נאמר בשור</strong> שהוא בעל חיים <strong>הגס</strong> (הגדול) <strong>"אשה ריח ניחוח",</strong> <strong>ו</strong>אף <strong>בעוף</strong> שהוא בעל החיים <strong>הדק</strong> (הקטן) נאמר <strong>"אשה ריח ניחוח", ו</strong>כן <strong>במנחה</strong> שהיא זולה יותר נאמר <strong>"אשה ריח ניחוח"</strong> — <strong>לומר לך: אחד המרבה ואחד הממעיט ובלבד שיכוין את לבו לשמים.</strong>
 <strong>ושמא תאמר: לאכילה הוא צריך</strong> הקדוש ברוך הוא, והרי איפוא משובח הוא יותר זה המביא קרבן גדול? לכך <strong>תלמוד לומר</strong> (מלמדנו הנאמר) <strong>"אם ארעב לא אמר לך כי לי תבל ומלאה"</strong> (תהלים נ, יב), <strong>ו</strong>עוד <strong>נאמר</strong> בפסוקים הקודמים: <strong>"כי לי כל חיתו יער בהמות בהררי אלף. ידעתי כל עוף הרים וזיז שדי עמדי"</strong> (שם י— יא). וכן נאמר בפסוק שלאחריו <strong>"האוכל בשר אבירים ודם עתודים אשתה"</strong> (שם יג).
 <strong>לא אמרתי אליכם זבחו, כדי שתאמר "אעשה רצונו</strong> (אמלא צורכו) של הקדוש ברוך הוא בהבאת קרבן, <strong>ו</strong>על ידי כך אף הוא <strong>יעשה רצוני</strong> (ימלא צורכי)". שכן <strong>לא לרצוני</strong> (לצורכי) <strong>אתם זובחים, אלא לרצונכם</strong> (לצורך עצמכם) <strong>אתם זובחים,</strong> לקיים מצוותי שתהא לכם כפרה בכך, <strong>ש</strong>כן <strong>נאמר: "לרצנכם תזבחהו"</strong> (ויקרא יט, ה).
 <big>יא</big> ועוד בדרשת כתוב זה, <strong>דבר אחר: "לרצנכם תזבחהו"</strong> — <strong>לרצונכם</strong> (ברציה גמורה) <strong>זבחו</strong> את הקרבן, <strong>לדעתכם</strong> (במודעות שלימה) <strong>זבחו</strong> את הקרבן.
 <strong>כדבעא מיניה</strong> <small>[כמו ששאל אותו]</small> <strong>שמואל מרב הונא: מנין למתעסק בקדשים,</strong> שלא התכוון לשחיטה אלא לעשות דבר אחר, ומתוך התעסקותו זו שחט את הקרבן, <strong>ש</strong>הקרבן <strong>הוא פסול?</strong> השיב רב הונא לשמואל: למדים אנו כך, מזה <strong>שנאמר</strong> בשחיטת הקרבן: <strong>"ושחט את בן הבקר"</strong> (שם א, ה) — לומר: <strong>שתהא</strong> פעולת ה<strong>שחיטה</strong> מתחילתה מכוונת <strong>לשם</strong> שחיטתו של <strong>בן בקר</strong> זה, ולא למטרה אחרת.
 <strong>אמר לו</strong> שמואל לרב הונא: הלכה <strong>זו</strong> שכך צריך לשחוט לכתחילה, מקובלת <strong>בידינו הוא,</strong> ואולם לענין <strong>לעכב</strong> (שנפסל הקרבן בשחיטתו של המתעסק) <strong>מנין</strong> לנו? השיב לו רב הונא: לכך <strong>תלמוד לומר "לרצנכם תזבחהו"</strong> — <strong>לדעתכם זבחו.</strong>

# ביאור שטיינזלץ על חולין
עדין שטיינזלץ
## דף ב.
 <big>א משנה</big> <strong>הכל שוחטין ושחיטתן כשרה, חוץ מחרש שוטה וקטן</strong> שאינם שוחטים, <strong>שמא יקלקלו את שחיטתן,</strong> שהרי אינם בני דעת. <strong>וכולן ששחטו ואחרים רואין אותן</strong> ששחטו כדין — <strong>שחיטתן כשרה.</strong>
 <big>ב גמרא</big> ושואלים: אם מדייקים בלשון המשנה נמצא שיש בה סתירה, שמתחילה התנא שונה: <strong>"הכל שוחטין"</strong> — משמע שהכל ראויים לשחוט <strong>לכתחלה,</strong> ואחר כך שנה: <strong>"ושחיטתן כשרה",</strong> כלומר, רק ב<strong>דיעבד!</strong>
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי</strong> <strong>ו</strong>כי <strong>כל</strong> מקום ששנינו <strong>"הכל</strong> (עושים כך וכך)" רק לשון <strong>לכתחלה הוא,</strong> ולא דיעבד? <strong>אלא מעתה,</strong> מה ששנינו: <strong>הכל ממירין,</strong> כלומר, עושים תמורה בקדשים, שאומר על בהמת חולין שתהיה תמורת בהמת קדשים מסויימת, <strong>אחד האנשים ואחד הנשים, הכי נמי</strong> <small>[כך גם כן]</small> תאמר ש<strong>לכתחלה הוא</strong> שממירים? <strong>והא כתיב</strong> <small>[והרי נאמר</small> בתורה<small>]</small> במפורש: <strong>"לא יחליפנו ולא ימיר אותו טוב ברע או רע בטוב"</strong> (ויקרא כז, י)!
  ומשיבים:  <strong>התם</strong> <small>[שם</small> יש מובן אחר לדבר<small>],</small> <strong>כדקתני טעמא</strong> <small>[כמו שהוא שונה</small> באותה משנה <small>את הטעם]:</small> <strong>לא שהאדם רשאי להמיר, אלא שאם המיר</strong> — <strong>מומר,</strong> שהקדושה חלה גם על מה שהמיר בו, <strong>וסופג</strong> (לוקה) <strong>את הארבעים</strong> מלקות מן התורה, שעבר על האיסור של "לא ימיר אותו".
  ועוד הקשה רב אחא, <strong>אלא</strong> לפי זה, מה ששנינו: <strong>הכל מעריכין,</strong> כלומר, נודרים למקדש ערכו של אדם (הקצוב בתורה לפי גילו ומינו), <strong>ונערכין,</strong> שניתן לנדור בערכו של כל אדם, וכן הכל <strong>נודרין</strong> למקדש דמיו (שוויו בשוק) של אדם, <strong>ונידרין</strong> שאפשר לנדור דמיו של כל אדם, <strong>הכי נמי</strong> <small>[כך גם כן]</small> תאמר שהכוונה היא ש<strong>לכתחלה</strong> מעריכים ונודרים? <strong>והא כתיב</strong> <small>[והרי נאמר]:</small> <strong>"וכי תחדל לנדור לא יהיה בך חטא"</strong> (דברים כג, כג), ומשמע מכאן שראוי שלא לנדור;
 <strong>וכתיב</strong> <small>[ונאמר]</small> עוד בפסוק אחר: <strong>"טוב אשר לא תדור משתדור ולא תשלם"</strong> (קהלת ה, ד), <strong>ותניא</strong> <small>[ושנויה</small> ברייתא<small>]</small> על כתוב זה: <strong>טוב מזה ומזה</strong> — מי <strong>שאינו נודר כל עיקר,</strong> אלו <strong>דברי ר' מאיר, ר' יהודה אומר: טוב מזה ומזה</strong> — מי ש<strong>נודר ומשלם. ואפילו ר' יהודה</strong> שאמר שטוב להיות נודר ומשלם, <strong>לא קאמר</strong> <small>[אינו אומר]</small> דברים אלה <strong>אלא באומר</strong> <strong>"הרי זו",</strong> שנודר בהמה מסויימת לקרבן, שאין חשש שיעבור על נדרו, שאף אם אירעה תקלה ונגנבה הבהמה או אבדה — אינו חייב להביא אחרת במקומה.
## דף ב:
 <strong>אבל</strong> אם <strong>אמר "הרי עלי</strong> עולה" שקיבל על עצמו חובה להביא בהמה לקרבן, ולא בהמה מסויימת, גם לדעת ר' יהודה <strong>לא</strong> יעשה כן לכתחילה. הרי שמה ששנינו ש"הכל מעריכין" ו"הכל נודרין" אינו לכתחילה. ויש לפרש כן גם את "הכל שוחטין" ולא תיקשה לך לשון משנתנו! השיב רב אשי:
 <strong>ו</strong>אלא תאמר כי <strong>כל</strong> מקום שכתוב <strong>"הכל" לאו</strong> <small>[לא]</small> <strong>לכתחלה הוא? אלא</strong> לפי זה, מה ששנינו: <strong>הכל חייבים בסוכה,</strong> וכן <strong>הכל חייבין בציצית, הכי נמי</strong> <small>[כך גם כן]</small> תאמר <strong>דלאו</strong> <small>[שאין]</small> כוונתו <strong>לכתחלה?</strong>
 השיב רב אחא: במקום שנאמר <strong>"הכל</strong> <strong>חייבין" לא קאמינא</strong> <small>[אין אני אומר],</small> ששם ברור שהכוונה היא לכתחילה. הוסיף וטען רב אשי: לדבריך אם כן כאשר לא נאמר "הכל חייבין" אין זה לכתחילה, ו<strong>אלא מעתה,</strong> מה ששנינו: <strong>הכל סומכין</strong> (על הקרבנות הטעונים סמיכה), <strong>אחד האנשים ואחד הנשים, הכי נמי</strong> <small>[כך גם כן]</small> תאמר <strong>דלאו</strong> <small>[שאינו]</small> <strong>לכתחלה? והא כתיב</strong> <small>[והרי נאמר]:</small> <strong>"וסמך ידו... ונרצה</strong> לו לכפר עליו" (ויקרא א, ד)!
  השיב רב אחא: <strong>אין</strong> <small>[כן],</small> באמת, <strong>איכא</strong> <small>[יש]</small> פעמים <strong>ש</strong><strong>"הכל"</strong> כוונתו <strong>לכתחלה, ואיכא</strong> <small>[ויש]</small> פעמים ש<strong>"הכל"</strong> כוונתו אף <strong>דיעבד.</strong> <strong>אלא "הכל</strong> שוחטין" <strong>דהכא</strong> <small>[של כאן]</small> <strong>ממאי</strong> <small>[ממה,</small> מנין<small>]</small> אתה יודע <strong>ש</strong><strong>לכתחלה הוא, דתקשי</strong> <small>[שיקשה]</small> <strong>לך</strong> הדבר? <strong>דלמא</strong> <small>[שמא]</small> ב<strong>דיעבד הוא, ולא תקשי</strong> <small>[תקשה]</small> <strong>לך,</strong> שאין כאן סתירה, אלא "הכל שוחטים ושחיטתן כשרה" כולו בדיעבד!
 <strong>אמר ליה</strong> <small>[לו]</small> רב אשי לרב אחא: עיקר שאלתי אינה ממשמעות לשון "הכל", אלא <strong>אנא</strong> <small>[אני]</small> הביטוי <strong>"שחיטתן כשרה"</strong> <strong>קשיא</strong> <small>[קשה]</small> <strong>לי,</strong> שכן <strong>מדקתני</strong> <small>[ממה שהוא שונה]</small> <strong>"שחיטתן כשרה"</strong> שמשמעו ב<strong>דיעבד, מכלל</strong> הדברים אתה מבין שמה שנאמר מתחילה <strong>"הכל</strong> שוחטים" — <strong>לכתחלה הוא, דאי</strong> <small>[שאם]</small> תאמר שגם זה ב<strong>דיעבד, תרתי</strong> <small>[פעמיים]</small> ב<strong>דיעבד למה לי?</strong> אלא ודאי ראשיתה לכתחילה וסופה דיעבד, ואם כן הדברים סותרים.
 <big>א</big> כדי ליישב את הסתירה מביאים כמה אופנים להסביר את המשנה. <strong>אמר רבה בר עולא, הכי קתני</strong> <small>[כך הוא שונה],</small> כך יש להסביר: <strong>הכל שוחטין</strong> — <strong>ואפילו</strong> ה<strong>טמא</strong> שוחט לכתחילה <strong>בחולין.</strong> ותחילה תוהים: <strong>טמא בחולין מאי למימרא</strong> <small>[מה לומר,</small> מה החידוש בזה<small>],</small> שהרי אין איסור לטמא דברי חולין! ומשיבים: מדובר <strong>בחולין שנעשו על טהרת הקדש,</strong> שנזהר בהם שיהיו בטהרה כאילו היו קדשים, <strong>וקסבר</strong> <small>[וסבור הוא]</small> תנא זה כי <strong>חולין שנעשו על טהרת הקדש כקדש דמו</strong> <small>[נחשבים],</small> שדנים בהם בהרחקה מן הטומאה כאילו היו ממש קדשים.
  ולפיכך, הטמא שרוצה לשחוט בהמת חולין בטהרה <strong>כיצד הוא עושה? מביא סכין ארוכה ושוחט בה,</strong> <strong>כדי שלא יגע</strong> הטמא בגופו <strong>בבשר.</strong>
 וממשיכים לפי שיטה זו את הסבר המשנה: <strong>ובמוקדשים לא ישחוט</strong> לכתחילה אף בסכין ארוכה, <strong>שמא יגע בבשר,</strong> <strong>ו</strong>מכל מקום <strong>אם שחט ואומר "ברי</strong> (ברור) <strong>לי שלא נגעתי"</strong> — הרי <strong>שחיטתו כשרה</strong> (והוא מה ששנינו במשנה "ושחיטתן כשרה").
  וממשיכה המשנה: <strong>חוץ מחרש שוטה וקטן,</strong> ש<strong>אפילו בחולין גרידי</strong> <small>[בלבד],</small> שאינם עשויים על טהרת הקודש, <strong>דיעבד נמי</strong> <small>[גם כן]</small> <strong>לא,</strong> אין שחיטתם כשרה, ומדוע? <strong>שמא ישהו</strong> ויפסיקו באמצע פעולת השחיטה, ויפסלו אותה, או <strong>שמא ידרסו</strong> ידחקו את הסכין על הקנה והוושט, וכך ישחטו (ולא על ידי הולכה והבאה), <strong>ו</strong>כן <strong>שמא יחלידו</strong> יתחבו את הסכין בין הקנה לוושט ויחתכו, שבכל אלה השחיטה פסולה.
  ושואלים: אם כן,  מה שנאמר מיד אחר כך: <strong>וכולן ששחטו</strong> ואחרים רואים אותם — שחיטתם כשרה, <strong>אהייא</strong> <small>[על מה]</small> נאמר? <strong>אילימא</strong> <small>[אם תאמר]</small> שהוא מדבר על <strong>חרש שוטה וקטן,</strong> מדוע הוא שונה בלשון זו? והרי <strong>עלה קאי</strong> <small>[עליה</small> על הלכה זו <small>הוא עומד,</small> מתייחס<small>],</small> ששנינו: חוץ מחרש שוטה וקטן — ואם כן <strong>"ואם שחטו" מיבעי ליה</strong> <small>[צריך היה לו</small> לומר<small>]!</small> <strong>אלא</strong> תאמר כי מה שנאמר "וכולן" בא להוסיף על חרש שוטה וקטן גם <strong>טמא</strong> ששחט <strong>בחולין</strong> — <strong>הא אמרת</strong> <small>[הרי אמרת]</small> שטמא בחולין <small>אפילו</small> <strong>לכתחלה נמי שחיט</strong> <small>[גם כן שוחט],</small> ואינו צריך שאחרים יראו אותו בשחיטתו!
 <strong>ואלא</strong> תאמר שהכוונה היא <strong>ל</strong><strong>טמא</strong> ששחט <strong>במוקדשים</strong> — הלוא <strong>ב</strong>אומר <strong>"ברי לי</strong> שלא נגעתי" <strong>סגי</strong> <small>[די</small> לו<small>]</small> ואין צריך שיראו אותו! ומשיבים: מדובר כאן בטמא ששחט במוקדשים, אלא <strong>דליתיה קמן דנשייליה</strong> <small>[שאינו</small> נמצא <small>לפנינו</small> שאפשר יהיה <small>לשאול אותו]</small> אם נגע, ולכן הוצרכה המשנה לומר שאם אחרים ראוהו שוחט כראוי —  שחיטתו כשרה.
  ושואלים: וכי  <strong>האי</strong> <small>[</small>דין <small>זה]</small> לגבי <strong>טמא במוקדשים</strong> שאם שחט שחיטתו כשרה, <strong>מהכא נפקא</strong> <small>[מכאן יוצא,</small> נלמד<small>]?</small> מדיוקה של משנתנו? והלוא <strong>מהתם נפקא</strong> <small>[משם,</small> ממסכת זבחים הוא <small>יוצא],</small> ששנינו במפורש: <strong>כל הפסולין</strong> לעבודת הקרבנות <strong>ששחטו</strong> קרבן — <strong>שחיטתן כשרה,</strong> לפי <strong>שהשחיטה כשרה בזרים</strong> (שאינם כהנים), <strong>בנשים, ובעבדים, וב</strong>כהנים <strong>טמאים, ואפילו בקדשי קדשים, ובלבד שלא יהיו טמאין נוגעין בבשר!</strong>
 ומשיבים: <strong>הכא</strong> <small>[כאן]</small> הלכה זו שלפנינו היא <strong>עיקר</strong> הדין. <strong>התם</strong> <small>[שם],</small> <strong>איידי דתנא</strong> <small>[מתוך ששנה]</small> <strong>שאר פסולין</strong> — <strong>תנא נמי</strong> <small>[שנה גם כן]</small> <strong>טמא במוקדשים. ואיבעית אימא</strong> <small>[ואם תרצה אמור]:</small> <strong>התם</strong> <small>[שם]</small> הוא <strong>עיקר</strong> הדין, שהרי <strong>בקדשים קאי</strong> <small>[הוא עומד,</small> עוסק<small>].</small> <strong>הכא</strong> <small>[כאן],</small> <strong>איידי דתנא</strong> <small>[מתוך ששנה]</small> דין של <strong>טמא בחולין</strong> שנעשו על טהרת הקודש — <strong>תני נמי</strong> <small>[שנה גם כן]</small> דין <strong>טמא במוקדשים.</strong>
 לגופם של הדברים שואלים: <strong>האי</strong> <small>[זה]</small> ה<strong>טמא</strong> שעוסקים בו במשנה, <strong>דאיטמא במאי</strong> <small>[שנטמא במה]?</small> <strong>אילימא דאיטמי</strong> <small>[אם תאמר שנטמא]</small> <strong>במת,</strong> מה יועיל שישחט בסכין ארוכה? הלוא "וכל אשר יגע על פני השדה <strong>בחלל חרב"</strong> (במדבר יט, טז) <strong>אמר רחמנא</strong> <small>[אמרה התורה],</small>
## דף ג.
 ללמדנו ש<strong>חרב הרי הוא כחלל,</strong> כלומר, שכלי מתכת הנוגע במת הריהו מטמא כמת עצמו. וכיוצא בזה, אם נגע הכלי באדם שנטמא במת, שהוא אב הטומאה — הריהו טמא כמוהו. ואם כן, הטמא ש<strong>אב הטומאה הוא,</strong> כשהוא שוחט בסכין — <strong>לטמייה</strong> <small>[שיטמא]</small> את ה<strong>סכין, ואזל</strong> <small>[ותלך]</small> ה<strong>סכין וטמיתיה</strong> <small>[ותטמא]</small> את ה<strong>בשר!</strong>
 <strong>אלא</strong> צריך לומר שמדובר באדם <strong>דאיטמי</strong> <small>[שנטמא]</small> <strong>בשרץ,</strong> שאינו אלא ראשון לטומאה, ואינו מטמא את הכלים. <strong>ואי בעית אימא</strong> <small>[ואם תרצה אמור]:</small> <strong>לעולם</strong> מדובר באדם <strong>דאיטמי</strong> <small>[שנטמא]</small> <strong>ב</strong>טומאת <strong>מת,</strong> ומכל מקום אין הבשר נטמא. <strong>וכגון שבדק קרומית</strong> (חתיכת קנה חתוך) <strong>של קנה,</strong> לוודא שאין בה פגימות, <strong>ושחט בה,</strong> שכיון שהיא כלי עץ שאין לו בית קיבול — אינה מקבלת טומאה. ומעירים: וניתן לשחוט גם בכלי כזה, <strong>דתניא</strong> <small>[ששנויה</small> ברייתא<small>],</small> <strong>בכל שוחטים: בין בצור</strong> (אבן), <strong>בין בזכוכית</strong> ששבריה חדים מאד, <strong>בין בקרומית של קנה.</strong>
 <big>א</big> <strong>אביי אמר</strong> תירוץ אחר ליישב את הסתירה בלשון המשנה. <strong>הכי קתני</strong> <small>[כך הוא שונה]:</small> <strong>הכל שוחטין</strong> לכתחילה — <strong>ואפילו כותי</strong> (שומרוני). <strong>במה דברים אמורים? כשישראל עומד על גביו</strong> ומשגיח שהוא שוחט כראוי, <strong>אבל</strong> אם ישראל רק <strong>יוצא ונכנס</strong> ולא נמצא איתו כל הזמן — <strong>לא ישחוט.</strong>
 <strong>ואם שחט</strong> בלא השגחה — <strong>חותך</strong> הישראל <strong>כזית בשר</strong> מאותה בהמה <strong>ונותן לו</strong> לכותי לאכול ממנו, <strong>אם</strong> <strong>אכלו</strong> הכותי — <strong>מותר לאכול משחיטתו,</strong> שלולא היה שוחט כראוי — לא היה אוכל, לפי שגם הכותים נזהרים לאכול דווקא משחיטה כשרה, אבל אם <strong>לא אכלו</strong> — יש לחשוש כי בהמה זו לא נשחטה כראוי ו<strong>אסור לאכול משחיטתו.</strong>
 וממשיכה המשנה: <strong>חוץ מחרש שוטה וקטן</strong> ש<strong>אפילו</strong> ב<strong>דיעבד נמי</strong> <small>[גם כן]</small> <strong>לא</strong> התירו לאכול משחיטתם, <strong>שמא ישהו, שמא ידרסו, ושמא יחלידו.</strong>
 ושואלים: אם כך אתה מפרש, מה שנאמר מיד אחר כך: <strong>"וכולן ששחטו", אהייא</strong> <small>[על מה]</small> נאמר? <strong>אילימא</strong> <small>[אם תאמר]</small> על <strong>חרש שוטה וקטן</strong> — הלוא <strong>עלה קאי</strong> <small>[על דבר הוא עומד,</small> מתייחס<small>],</small> ולכן <strong>"ואם שחטו" מבעי ליה</strong> <small>[צריך היה לו</small> לומר<small>]!</small>
 <strong>אלא</strong> תאמר שהוא מוסיף עליהם גם <strong>כותי</strong> — <strong>הא אמרת</strong> <small>[הרי אמרת]:</small> <strong>שכשישראל עומד על גביו שחיט</strong> <small>[שוחט]</small> הכותי <strong>אפילו לכתחלה!</strong> ואומרים: אכן, דיוק לשון "וכולן" <strong>קשיא</strong> <small>[קשה]</small> לפירוש זה.
 ולגופו של הדין <strong>אמר רבא: ו</strong>כאשר ישראל רק <strong>יוצא ונכנס</strong> בשעה ששוחט הכותי, האם <strong>לכתחלה לא</strong> ניתן לסמוך על כך ולהתיר את השחיטה? <strong>והתנן</strong> <small>[והרי שנינו</small> במשנה<small>]:</small> <strong>המניח גוי בחנותו</strong> שיש בה יין, <strong>וישראל יוצא ונכנס</strong> — <strong>מותר</strong> היין, שאנו מניחים שאז נזהר הגוי ואינו נוגע בו. והוא הדין לענייננו! ודוחים: <strong>התם מי קתני</strong> <small>[שם,</small> באותה משנה, <small>האם הוא שונה]</small> <strong>"מניח</strong> אדם גוי בחנותו", שרשאי לעשות כך לכתחילה? הרי <strong>"המניח" קתני</strong> <small>[הוא שונה],</small> לומר שרק ב<strong>דיעבד,</strong> אם הניח את הגוי שם וישראל יוצא ונכנס — היין מותר, אבל אין ללמוד מכאן שלכתחילה מותר לעשות כן!
 <strong>אלא מהכא</strong> <small>[מכאן]</small> יש להקשות, ששנינו: חביות יין של ישראל הנמצאות ברשות הגוי, והופקד עליהן שומר ישראל — <strong>אין השומר צריך להיות יושב ומשמר</strong> כל הזמן שלא יגע הגוי ביין, <strong>אלא אף על פי שיוצא ונכנס</strong> — <strong>מותר.</strong> משמע שכשישראל יוצא ונכנס מותר אפילו לכתחילה, ולא כדברי אביי!
 <strong>אלא אמר רבא,</strong> כעין תירוצו של אביי למשנה, אך בשינוי, <strong>הכי קתני</strong> <small>[</small>שכך <small>הוא שונה</small> במשנה<small>]:</small> <strong>הכל שוחטין</strong> לכתחילה — <strong>ואפילו כותי. במה דברים אמורים? כשישראל יוצא ונכנס, אבל</strong> אם לא היה נכנס ויוצא, אלא <strong>בא ומצאו ששחט</strong> — <strong>חותך כזית בשר</strong> מן הבהמה <strong>ונותן לו</strong> לכותי, אם <strong>אכלו</strong> הכותי — <strong>מותר לאכול משחיטתו, לא אכלו</strong> — <strong>אסור לאכול משחיטתו.</strong>
 וממשיכה המשנה: <strong>חוץ מחרש שוטה וקטן,</strong> ש<strong>אפילו</strong> ב<strong>דיעבד נמי</strong> <small>[גם כן]</small> <strong>לא</strong> סומכים על שחיטתם, מפני שאנו חוששים <strong>שמא ישהו, ושמא ידרסו, ושמא יחלידו.</strong> ושואלים: לפי זה, מה שנאמר מיד אחר כך <strong>"וכולן ששחטו" אהייא</strong> <small>[על מה]</small> נאמר? <strong>אילימא</strong> <small>[אם תאמר]</small> על <strong>חרש שוטה וקטן</strong> — הלוא <strong>עלה קאי</strong> <small>[עליה הוא עומד,</small> מתייחס<small>],</small> ולכן <strong>"ואם שחטו" מבעי ליה</strong> <small>[צריך היה לו</small> לומר<small>]!</small>
 <strong>אלא</strong> תאמר שדברי המשנה הללו מוסיפים עליהם גם <strong>כותי</strong> — <strong>הא אמרת</strong> <small>[הרי אמרת]</small> כי <strong>אפילו יוצא ונכנס</strong> הריהו <strong>שחיט</strong> <small>[שוחט]</small> <strong>לכתחלה!</strong> ומעירים: אכן, לפירוש זה <strong>קשיא</strong> <small>[קשה]</small> לשון "וכולן".
 <big>ב</big> <strong>רב אשי אמר</strong> ביישוב הסתירה שבמשנה, <strong>הכי קתני</strong> <small>[</small>ש<small>כך הוא שונה]:</small> <strong>הכל שוחטין</strong> לכתחילה — <strong>ואפילו ישראל משומד</strong> (עובר עבירות באופן קבוע). ומסבירים: ב<strong>משומד למאי</strong> <small>[למה],</small> באיזה משומד מדובר — במשומד <strong>לאכול נבילות</strong> (בהמות שלא נשחטו כראוי) <strong>לתיאבון,</strong> שאינו עושה להכעיס, אלא מטעמי נוחות. <strong>ו</strong>אדם כזה שוחט לכתחילה <strong>כ</strong>שיטת <strong>רבא,</strong> ש<strong>אמר</strong> <strong>רבא: ישראל משומד</strong> ש<strong>אוכל נבילות לתיאבון</strong> —
## דף ג:
 <strong>בודק</strong> ישראל כשר <strong>סכין</strong> לוודא שאין בה פגימות, <strong>ונותן לו,</strong> והמשומד שוחט, <strong>ומותר לאכול משחיטתו.</strong> וממשיכה המשנה: <strong>אבל לא בדק ונתן לו</strong> — <strong>לא ישחוט</strong> המשומד לכתחילה, <strong>ואם שחט</strong> — <strong>בודק</strong> הישראל את <strong>סכינו אחריו,</strong> אם <strong>נמצאת סכינו יפה</strong> — <strong>מותר</strong> לישראל <strong>לאכול משחיטתו</strong> כיון שאינו עושה בכוונה לקלקל (והוא ששנינו במשנה "ושחיטתן כשרה" בדיעבד), <strong>ואם לאו</strong> <small>[לא]</small> שהסכין פגומה — <strong>אסור לאכול משחיטתו.</strong>
 וממשיכה המשנה: <strong>חוץ מחרש שוטה וקטן</strong> ש<strong>אפילו</strong> ב<strong>דיעבד נמי</strong> <small>[גם כן]</small> <strong>לא</strong> כשרה שחיטתם, ואפילו נבדקה הסכין, שמא יקלקלו את שחיטתם, <strong>שמא ישהו, שמא ידרסו, ושמא יחלידו.</strong> ומקשים: לפי זה, מה ששנינו בהמשך: <strong>"וכולן ששחטו</strong> ואחרים רואים אותם שחיטתם כשרה", <strong>אהייא</strong> <small>[על מה]</small> נאמר? <strong>אילימא</strong> <small>[אם תאמר]</small> על <strong>חרש שוטה וקטן</strong> — הלוא <strong>עלה קאי</strong> <small>[עליה הוא עומד,</small> מתייחס<small>],</small> ולפי זה <strong>"ואם שחטו" מיבעי ליה</strong> <small>[צריך היה לו</small> לומר<small>]!</small>
 <strong>אלא</strong> תאמר שהוא מתייחס גם ל<strong>ישראל משומד,</strong> ואולם, <strong>אי</strong> <small>[אם]</small> מדובר במקרה ש<strong>בדק</strong> תחילה את ה<strong>סכין ונותן לו, הא</strong> <small>[הרי]</small> <strong>אמרת</strong> שבמקרה כזה <strong>שוחט</strong> המשומד אפילו <strong>לכתחלה! אלא</strong> תאמר שמדובר כש<strong>לא בדק</strong> — אין אתה יכול לפרש כן, שהרי <strong>אי דאיתיה לסכין</strong> <small>[אם הסכין מצוי]</small> לפנינו — <strong>ליבדקיה השתא</strong> <small>[שיבדוק אותו עכשיו],</small> ואם אינו פגום שחיטתו כשרה אפילו לא ראו אותו אחרים! <strong>ואי דליתיה לסכין</strong> <small>[ואם הסכין אינו</small> מצוי<small>]</small> לפנינו, גם <strong>כי</strong> <small>[כאשר]</small> <strong>אחרים רואין אותו</strong> שוחט <strong>מאי הוי</strong> <small>[מה בכך]?</small> מה יועיל הדבר? <strong>דלמא</strong> <small>[שמא]</small> <strong>בסכין פגומה שחיט</strong> <small>[שחט]!</small> ומעירים: אכן <strong>קשיא</strong> <small>[קשה]</small> הדבר.
 <big>א</big> <strong>רבינא אמר</strong> הסבר אחר לישב את הסתירה בלשון המשנה. <strong>הכי קתני</strong> <small>[כך הוא שונה],</small> כך צריך להבין את הדברים: <strong>הכל שוחטין</strong> — <strong>הכל,</strong> כלומר, כל ה<strong>מומחין</strong> היודעים הלכות שחיטה <strong>שוחטין</strong> לכתחילה, והדגש הוא: <strong>מומחין</strong> — <strong>ואף על פי שאין</strong> הם <strong>מוחזקין</strong> אצלינו כמורגלים בשחיטה.
  וממשיכה המשנה: <strong>במה דברים אמורים?</strong> כלומר, מי הוא הקרוי מומחה — אדם <strong>שיודעין בו ש</strong>הוא <strong>יודע לומר הלכות שחיטה, אבל</strong> אדם ש<strong>אין יודעין בו שיודע לומר הלכות שחיטה</strong> — <strong>לא ישחוט, ואם שחט</strong> — <strong>בודקין אותו, אם</strong> מתברר ש<strong>יודע לומר הלכות שחיטה</strong> — <strong>מותר לאכול משחיטתו</strong> (והוא מה ששנינו "ושחיטתן כשרה" בדיעבד), <strong>ואם לאו</strong> <small>[לא]</small> — <strong>אסור לאכול משחיטתו.</strong>
 <strong>חוץ מחרש שוטה וקטן,</strong> ש<strong>אפילו</strong> ב<strong>דיעבד נמי</strong> <small>[גם כן]</small> <strong>לא</strong> אוכלים משחיטתם, אפילו יודעים הלכות שחיטה, <strong>שמא ישהו, שמא ידרסו, ושמא יחלידו</strong> בשחיטתם. ומקשים: לשיטה זו, מה ששנינו במשנה: <strong>"וכולן ששחטו</strong> ואחרים רואים אותם שחיטתם כשרה", <strong>אהייא</strong> <small>[על מה]</small> הוא מתייחס? <strong>אילימא</strong> <small>[אם תאמר]</small> על <strong>חרש שוטה וקטן</strong> — הלוא <strong>עלה קאי</strong> <small>[עליה הוא עומד,</small> מתייחס<small>],</small> ולפי זה <strong>"ואם שחטו" מבעי ליה</strong> <small>[צריך היה לו</small> לומר<small>]!</small>
 <strong>אלא</strong> תאמר שהוא מוסיף גם אנשים <strong>שאין מומחין,</strong> שאין אנו יודעים אם הם יודעים הלכות שחיטה, והרי במקרה זה אין צורך שאחרים יראו אותם כדי להכשיר את השחיטה, אלא <strong>בבודקין אותו</strong> אם הוא יודע הלכות שחיטה <strong>סגי</strong> <small>[די]!</small> ומשיבים: מדובר במקרה <strong>דליתיה לקמן דליבדקיה</strong> <small>[שאינו</small> מצוי <small>לפנינו שיבדקו אותו],</small> ולפיכך אנו צריכים להסתמך על כך שאחרים ראו אותו, ורק באופן זה שחיטתו כשרה.
 <strong>ואיכא דאמרי</strong> <small>[ויש שאומרים]</small> את דברי רבינא בגירסה אחרת: <strong>רבינא אמר, הכי קתני</strong> <small>[כך הוא שונה]:</small> <strong>הכל שוחטין</strong> — <strong>הכל,</strong> כלומר, כל ה<strong>מוחזקין</strong> שיש להם נסיון בשחיטה, <strong>שוחטין</strong> לכתחילה, והכוונה: <strong>מוחזקין אף על פי שאין מומחין,</strong> שאין אנו יודעים אם הם יודעים הלכות שחיטה. וממשיכה המשנה: <strong>במה דברים אמורים?</strong> מי הם המוחזקים? אלו <strong>ששחטו לפנינו שתים ושלש פעמים ולא נתעלף</strong> מחמת השחיטה והדם, <strong>אבל לא שחט לפנינו שתים ושלש פעמים</strong> — <strong>לא ישחוט</strong> לכתחילה, <strong>שמא יתעלף, ו</strong>מכל מקום <strong>אם שחט ואמר: "ברי</strong> (ברור) <strong>לי שלא נתעלפתי</strong> בתוך השחיטה" — <strong>שחיטתו כשרה.</strong>
 <strong>חוץ מחרש שוטה</strong> <strong>וקטן,</strong> ש<strong>אפילו</strong> ב<strong>דיעבד נמי</strong> <small>[גם כן]</small> <strong>לא</strong> כשרה שחיטתם, ואפילו ברור שלא נתעלפו, <strong>שמא</strong> <strong>ישהו, שמא ידרסו, ושמא יחלידו.</strong> ומקשים: לפי פירוש זה, מה ששנינו בהמשך: <strong>"וכולן ששחטו" אהייא</strong> <small>[על מה]</small> הוא מתייחס? <strong>אילימא</strong> <small>[אם תאמר]</small> על <strong>חרש שוטה וקטן</strong> — הלוא <strong>עלה קאי</strong> <small>[עליה הוא עומד,</small> מתייחס<small>],</small> ולפי זה <strong>"ואם שחטו" מיבעי ליה</strong> <small>[צריך היה לו</small> לומר<small>]!</small>
 <strong>אלא</strong> תאמר שמדובר כאן על אלה <strong>שאין מוחזקין</strong> — <strong>והאמרת</strong> <small>[והרי אמרת]</small> כי <strong>ב"ברי לי" סגי</strong> <small>[די],</small> שאם אמר השוחט שברור לו שלא התעלף די בכך, גם אם אחרים לא ראו אותו! ומשיבים: מדובר כאן במקרה <strong>דליתיה קמן דלישייליה</strong> <small>[שאינו</small> מצוי <small>לפנינו לשאול אותו],</small> ולכן אנו צריכים להסתמך על כך שאחרים ראו אותו.
 <big>ב</big> כיון שנאמרו כמה וכמה שיטות פירוש למשנה, מסבירים מדוע לא פירש כל אחד מן החכמים כשיטת האחר. <strong>רבינא ורבה בר עולא, כ</strong>דעת <strong>אביי ורבא</strong> שפירשוה בכותי <strong>ו</strong>כדעת <strong>רב אשי</strong> שפירשה במשומד <strong>לא אמרי</strong> <small>[אינם אומרים],</small> <strong>משום דקשיא להו</strong> <small>[שקשה להם]</small> מה ששנינו: <strong>"וכולן</strong> ששחטו ואחרים רואים אותן", שלשיטתם אין "וכולן" מתיישב כראוי, כפי שהראתה הגמרא לעיל.
 <strong>כולהו</strong> <small>[כולם]</small> <strong>כ</strong>דברי <strong>רבה בר עולא לא אמרי</strong> <small>[אינם אומרים],</small> שהוא מפרש את "שחיטתן כשרה" של משנתנו בטמא ששחט קדשים, מפני שכבר שנינו דין זה במסכת זבחים. כי <strong>להך לישנא דאמרת</strong> <small>[לפי אותה לשון</small> <small>שאמרת]</small> בתירוץ הדברים: <strong>הכא</strong> <small>[כאן,</small> במשנה זו<small>]</small> <strong>עיקר</strong> הדין, ובמסכת זבחים נשנה אגב שאר פסולים — אפשר לטעון: <strong>אדרבה</strong> <small>[להיפך],</small> <strong>התם</strong> <small>[שם]</small> במסכת זבחים <strong>עיקר</strong> מקומו, שהרי <strong>בקדשים קאי</strong> <small>[הוא עומד,</small> עוסק<small>].</small>
 וכן <strong>להך לישנא דאמרת</strong> <small>[לאותה לשון שאמרת]:</small> <strong>התם</strong> <small>[שם]</small> בזבחים <strong>עיקר</strong> הדין, <strong>והכא איידי דתנא</strong> <small>[וכאן מתוך ששנה]</small> מתחילה דין <strong>טמא</strong> ששחט <strong>בחולין</strong> שנעשו על טהרת הקודש, כפי שפירש רבה בר עולא לשון "הכל שוחטין" של משנתנו — <strong>תנא נמי</strong> <small>[שנה גם כן]</small> דין <strong>טמא במוקדשין,</strong> שהוא כשר בדיעבד — על כך יש להשיב: <strong>טמא בחולין גופיה</strong> <small>[עצמו]</small> <strong>לא איצטריכא ליה</strong> <small>[לא הוצרכה לו]</small> לומר ששוחט לכתחילה, כי אנו סבורים ש<strong>חולין שנעשו על טהרת קדש לאו</strong> <small>[לא]</small> <strong>כקדש דמו</strong> <small>[נחשבים],</small> ולא היה מקום לאסור את הדבר.
 <strong>כולהו</strong> <small>[כולם]</small> <strong>כרבינא לא אמרי</strong> <small>[אומרים],</small> <strong>להך לישנא דאמר</strong> <small>[לאותה לשון שאמר]</small> שאלו שיודעים אנו שהם <strong>מומחין אין</strong> <small>[כן]</small> שוחטים לכתחילה, אבל <strong>שאין</strong> אנו יודעים שהם <strong>מומחין</strong> — <strong>לא,</strong> יש לומר כי <strong>רוב</strong> ה<strong>מצויין אצל שחיטה מומחין הן,</strong> ולכן כל הבא לשחוט — שוחט לכתחילה.
 <strong>להך לישנא דאמר</strong> <small>[לאותה לשון שאמר]:</small> כל ה<strong>מוחזקין</strong> שאינם מתעלפים בשחיטה — <strong>אין</strong> <small>[כן],</small> שוחטים לכתחילה, <strong>שאין מוחזקין</strong> — <strong>לא,</strong> למרות שהם יודעים הלכות שחיטה, צריך לומר כי <strong>לעלופי לא חיישינן</strong> <small>[לעילפון אין אנו חוששים],</small> וכל היודע הלכות שחיטה שוחט לכתחילה.
 <strong>רבא לא אמר כ</strong>דברי <strong>אביי,</strong> שכותי שוחט לכתחילה רק כשישראל עומד על גביו, ובדיעבד די בישראל יוצא ונכנס, <strong>כי קושייה</strong> <small>[כמו קושייתו]</small> שהקשה על אביי, מדין יינו של ישראל המצוי ברשותו של הגוי, שהוא כשר לכתחילה כשישראל יוצא ונכנס. <strong>אביי לא אמר כרבא,</strong> מפני שלדעתו אין זו ראיה, שכן <strong>התם</strong> <small>[שם]</small> ביין הרי <strong>לא נגע</strong> <small>[אין</small> הגוי <small>נוגע]</small> ביין, ודי בשומר שיוצא ונכנס כדי להרתיע אותו מלגעת בו, ואילו <strong>הכא נגע</strong> <small>[כאן</small> בשחיטה, הכותי <small>נוגע]</small> שוחט בידיו את הבהמה, וכהרף עין יכול לפסול את השחיטה, ולכן יש צורך בהשגחה מתמדת.
 <strong>רב אשי לא אמר כתרוייהו</strong> <small>[כשניהם]</small> כאביי ורבא, ששחיטת כותי כשרה, שכן <strong>קסבר</strong> <small>[סבור הוא]:</small> <strong>כותים גרי אריות הן</strong> ולא גרי אמת, ושחיטתם פסולה כשחיטת הגוי.
 <strong>אביי לא אמר כרב אשי,</strong> שפירש את המשנה בישראל משומד לאכול נבלות לתיאבון, מפני ש<strong>לא סבירא ליה הא</strong> <small>[אין הוא סבור</small> כהלכה <small>זו]</small> שאמר <strong>רבא,</strong> שנותנים לישראל משומד לשחוט לכתחילה בסכין בדוקה, ועל פיה פירש רב אשי את המשנה. <strong>אלא רבא</strong> עצמו <strong>מאי טעמא</strong> <small>[מה טעם]</small> <strong>לא אמר</strong> ופירש את המשנה <strong>כשמעתיה</strong> <small>[כשמועתו]</small> שלו, כדברי רב אשי? ומדוע פירש שמדובר בשחיטת כותי?
  ומשיבים: מה שפירש רבא —  <strong>לדבריו</strong> של <strong>אביי קאמר</strong> <small>[אמר],</small> שלפירושו של אביי שמשנתנו עוסקת בכותי, צריך לפרש את המשנה באופן שונה, <strong>וליה לא סבירא ליה</strong> <small>[ו</small>אולם <small>הוא עצמו אינו סבור כן].</small>
 <big>ג</big> ובענין שנחלקו בו אביי ורבא מביאים מה ש<strong>תנו רבנן</strong> <small>[שנו חכמים]:</small> <strong>שחיטת כותי מותרת, במה דברים אמורים? כשישראל עומד על גביו</strong> ורואה ששוחט כראוי. <strong>אבל</strong> אם <strong>בא</strong> הישראל, <strong>ומצאו ש</strong>כבר <strong>שחט</strong> בהמה — <strong>חותך כזית</strong> מן הבהמה <strong>ונותן לו</strong> לאכול, אם <strong>אכלו</strong> הכותי — ישראל <strong>מותר לאכול משחיטתו, ואם לאו</strong> <small>[לא]</small> אכלו — <strong>אסור לאכול משחיטתו,</strong> שמא לא שחט כראוי.
 <strong>כיוצא בו,</strong> אם <strong>מצא בידו</strong> של כותי
## דף ד.
 <strong>דקוריא</strong> <small>[מחרוזת]</small> <strong>של צפרים,</strong> ואינו יודע אם נשחטו כדין או לא — <strong>קוטע ראשו של אחד מהן ונותן לו</strong> לכותי לאוכלו, אם <strong>אכלו</strong> הכותי — <strong>מותר לאכול משחיטתו, ואם לאו</strong> <small>[לא]</small> — <strong>אסור לאכול משחיטתו.</strong>
 ואומרים: גם אביי וגם רבא דייקו מברייתא זו כשפירשו את משנתנו, אלא ש<strong>אביי דייק מרישא</strong> <small>[מראשה],</small> ואילו <strong>רבא דייק מסיפא</strong> <small>[מסופה].</small> ומפרטים, <strong>אביי דייק מרישא</strong> <small>[מראשה],</small> ששנינו: שחיטת כותי מותרת כשישראל עומד על גביו ורואה ששוחט כראוי, וכך דייק: <strong>טעמא</strong> <small>[הטעם]</small> להיתר הוא רק משום ש<strong>ישראל עומד על גביו, אבל</strong> אם היה ישראל רק <strong>יוצא ונכנס</strong> — <strong>לא,</strong> אין די בכך.
 <strong>רבא דייק מסיפא</strong> <small>[מסופה],</small> ששנינו: אבל בא ומצאו ששחט חותך כזית ונותן לו, וכך דייק: <strong>טעמא</strong> <small>[טעם</small> הדבר<small>]</small> שהוצרך לבודקו הוא משום ש<strong>בא ומצאו ששחט,</strong> ולא היה שם, <strong>אבל יוצא ונכנס</strong> — <strong>שפיר דמי</strong> <small>[טוב הדבר],</small> מותר לכתחילה.
  ושואלים:  <strong>ולאביי קשיא סיפא</strong> <small>[קשה סוף</small> הברייתא<small>]!</small> ומשיבים, <strong>אמר לך</strong> <small>[</small>יכול היה <small>לומר לך]</small> כי <strong>יוצא ונכנס נמי</strong> <small>[גם כן]</small> <strong>"בא ומצאו" קרי ליה</strong> <small>[קורא לו]</small> התנא, ולכך כוונת הברייתא. ומן הצד האחר שואלים: <strong>ולרבא קשיא רישא</strong> <small>[קשה תחילת</small> הברייתא<small>]!</small> ומשיבים, <strong>אמר לך</strong> <small>[יכול לומר לך]</small> רבא: <strong>יוצא ונכנס נמי</strong> <small>[גם כן]</small> <strong>כעומד על גביו דמי</strong> <small>[נחשב].</small>
 <big>א</big> ודנים בהמשך הברייתא, ששנינו: <strong>כיוצא בו, מצא בידו דקוריא של צפרין, קוטע ראשו</strong> של אחד מהן ונותן לו, אכלו — מותר לאכול משחיטתו, לא אכלו — אסור לאכול משחיטתו. ושואלים: <strong>אמאי</strong> <small>[מדוע]</small> אפשר לסמוך על כך? <strong>ליחוש דלמא האי הוא דהוה שחיט שפיר</strong> <small>[שנחשוש שמא זו,</small> אותה ציפור שקטע את ראשה ונתן לו, <small>היא זו ששחט</small> הכותי <small>כראוי],</small> וכל השאר לא נשחטו כראוי!
 <strong>אמר רב מנשה:</strong> מדובר <strong>במכניסן תחת כנפיו,</strong> שמחביא הישראל את מחרוזת הציפורים מתחת לבגדו, ומושיט לו ראש של אחת מהן, כך שאינו יודע איזו היא, ואם אכל אחת מהן — סימן הוא על כל השאר. ושואלים:
 <strong>ודלמא סימנא הוה יהיב ליה בגויה</strong> <small>[ושמא סימן היה נתון לו ב</small>ציפור <small>זו]</small> שיודע שדווקא זו היא הכשרה! <strong>אמר רב משרשיא:</strong> מדובר <strong>דממסמס ליה מסמוסי</strong> <small>[שממעך אותו],</small> כך שאין הכותי יכול להכיר ראש של איזה ציפור היה זה.
 <big>ב</big> <big>ושואלים עוד:</big> <strong>ודלמא קסברי</strong> <small>[ושמא סבורים]</small> ה<strong>כותים</strong> <strong>ש</strong><strong>אין</strong> כלל דין <strong>שחיטה לעוף מן התורה,</strong> ולכן יכול להיות שיאכל הכותי מן העוף למרות שאינו שחוט כראוי, מפני שסבור שאין צורך לשחוט כלל! ודוחים:
 <strong>ולטעמיך</strong> <small>[ולטעמך,</small> לשיטתך<small>],</small> אם אתה חושש לכך, הלכות <strong>שהייה, דרסה, חלדה, הגרמה, ועיקור,</strong> שכל אחד מהם פוסל את השחיטה בבהמה, <strong>מי כתיבן</strong> <small>[האם כתובות הן</small> בתורה<small>]?</small>
 <strong>אלא כיון דאחזיקו בהו אחזיקו בהו</strong> <small>[שהחזיקו בהן</small> הכותים <small>החזיקו בהם],</small> ואנו סומכים על כך, שהרי שחיטתו מותרת כשהוא עצמו אוכל ממנה — <strong>הכא נמי</strong> <small>[כאן גם כן]</small> לענין שחיטת עוף, <strong>כיון דאחזיקו אחזיקו</strong> <small>[שהחזיקו</small> במצות שחיטה כפי שאנו עושים, <small>החזיקו].</small>
 <strong>ו</strong>מעירים: השאלה האם <strong>אחזוק ולא אחזוק בדלא כתיבא</strong> <small>[הוחזקו או לא הוחזקו</small> לגבינו <small>ב</small>דברים <small>שאינם כתובים</small> בתורה במפורש<small>]</small> והם מחזיקים בהם, <strong>תנאי</strong> <small>[</small>מחלוקת <small>תנאים]</small> <strong>היא, דתניא</strong> <small>[ששנויה</small> ברייתא<small>]:</small> <strong>מצת כותי מותרת</strong> בפסח באכילה, <strong>ואדם</strong> גם <strong>יוצא בה ידי חובתו בפסח</strong> בלילה הראשון שיש חובה באכילת מצה.
 <strong>ר' אלעזר אוסר</strong> אותה, <strong>לפי</strong> שהוא סבור <strong>שאין</strong> הכותים <strong>בקיאין בדקדוקי מצות כישראל,</strong> ואינם יודעים בדיוק מהו חמץ שאסרה התורה.
 <strong>רבן שמעון בן גמליאל אומר: כל מצוה שהחזיקו בה כותים, הרבה מדקדקין בה יותר מישראל,</strong> ולכן אפשר לסמוך עליהם שעשו את הכל כראוי. ותחילה מבארים את הברייתא.
 <strong>אמר מר</strong> <small>[החכם]:</small> <strong>מצת כותי מותרת, ואדם יוצא בה ידי חובתו ב</strong>ליל <strong>פסח.</strong> ותמהים: <strong>פשיטא</strong> <small>[פשוט</small> הדבר<small>]</small> שאם המצה מותרת יוצא בה ידי חובה בפסח! ומשיבים, <strong>מהו דתימא</strong> <small>[שתאמר]:</small> <strong>לא בקיאי</strong> <small>[אין</small> הכותים <small>בקיאים]</small> <strong>ב</strong>מצות <strong>שימור</strong> המצה לשם מצוה, על כן <strong>קא משמע לן</strong> <small>[השמיע לנו]</small> שהם בקיאים. נאמר שם ש<strong>ר' אלעזר אוסר</strong> מצת כותי באכילה, <strong>לפי שאין בקיאין בדקדוקי מצות.</strong> ומבארים, <strong>קסבר</strong> <small>[סבור הוא]:</small> <strong>לא בקיאי</strong> <small>[אין</small> הם <small>בקיאים]</small> <strong>בשימור</strong> המצה שלא תחמיץ.
  ועוד שנינו, <strong>רבן שמעון בן גמליאל אומר: כל מצוה שהחזיקו בה כותים, הרבה מדקדקין בה יותר מישראל.</strong> ויש לשאול: לכאורה <strong>היינו תנא קמא</strong> <small>[זוהי</small> דעת <small>התנא הראשון],</small> הסבור שמצת כותי מותרת ויוצאים בה ידי חובה, ומה בא לחדש? ומשיבים: <strong>איכא בינייהו</strong> <small>[יש ביניהם</small> הבדל<small>]</small> לגבי מצוה <strong>דכתיבא ולא אחזיקו</strong> <small>[שכתובה</small> בתורה <small>ולא</small> ידוע לנו ש<small>החזיקו]</small> <strong>בה</strong> הכותים, <strong>תנא קמא סבר</strong> <small>[התנא הראשון סבור]:</small> <strong>כיון דכתיבא</strong> <small>[שכתובה</small> בתורה<small>],</small> <strong>אף על גב דלא אחזיקו</strong> <small>[אף על פי שאין</small> אנו יודעים <small>שהחזיקו]</small> <strong>בה</strong> — אפשר לסמוך עליהם שעשאוה כראוי. <strong>ורבן שמעון בן גמליאל סבר: אי אחזוק</strong> <small>[אם החזיקו בה]</small> — <strong>אין</strong> <small>[כן],</small> <strong>אי לא אחזוק</strong> <small>[אם לא החזיקו בה]</small> אף שהיא כתובה בתורה — <strong>לא.</strong>
 ומקשים על פירוש זה: <strong>אי הכי</strong> <small>[אם כך],</small> לשונו של רבן שמעון בן גמליאל <strong>"כל מצוה שהחזיקו בה כותים"</strong> אינה הלשון הראויה, שהרי הוא בא למעט ממה שאמר התנא הראשון, ואם כן <strong>"אם החזיקו" מיבעי ליה</strong> <small>[צריך היה לו</small> לומר<small>]!</small>
 <strong>אלא</strong> יש לפרש כך, <strong>איכא בינייהו</strong> <small>[יש ביניהם]</small> בין תנא קמא ורבן שמעון בן גמליאל הבדל לגבי מצוה <strong>דלא כתיבא ואחזיקו בה</strong> <small>[שאינה כתובה</small> בתורה <small>והחזיקו בה],</small> וכגון הדברים הפוסלים את השחיטה, <strong>תנא קמא סבר</strong> <small>[התנא הראשון סבור]:</small> <strong>כיון דלא כתיבא</strong> <small>[שאינה כתובה],</small> <strong>אף על גב דאחזיקו בה</strong> <strong>נמי</strong> <small>[אף על פי שהחזיקו בה גם כן]</small> <strong>לא</strong> ניתן לסמוך עליהם. ואילו <strong>רבן שמעון בן גמליאל סבר</strong> <small>[סבור]:</small> <strong>כיון דאחזוק אחזוק</strong> <small>[שהוחזקו הוחזקו].</small>
 <big>ג</big> <strong>גופא</strong> <small>[לגופה]</small> של ההלכה שהוזכרה קודם, <strong>אמר רבא: ישראל משומד,</strong> רגיל להיות <strong>אוכל נבילות</strong> (בהמות שלא נשחטו כראוי) <strong>לתיאבון</strong> מתוך תאוות אכילה, ולא להכעיס — <strong>בודק</strong> אדם <strong>סכין</strong> לראות שאין בה פגימה הפוסלת את השחיטה, <strong>ונותן לו,</strong> והמשומד שוחט בינו לבין עצמו, <strong>ומותר לאכול משחיטתו.</strong>
 ומסבירים: <strong>מאי טעמא</strong> <small>[מה טעם]</small> סומכים עליו? <strong>כיון</strong> שאדם כזה, במקרה <strong>דאיכא התירא ואיסורא</strong> <small>[שיש היתר ואיסור</small> לפניו<small>],</small> <strong>לא שביק התירא ואכיל איסורא</strong> <small>[אינו מניח היתר ואוכל איסור]</small> בכוונה. ובמקרה זה, שיש בידו סכין בדוקה, ואנו מניחים כי כל המצוי אצל שחיטה יודע לשחוט כראוי —  אין חוששים שמא קלקל בכוונה.
  ומקשים:  <strong>אי הכי</strong> <small>[אם כך]</small> אנו מניחים, <strong>כי לא בדק נמי</strong> <small>[כאשר אין</small> הישראל הכשר <small>בודק</small> את הסכין <small>גם כן]</small> יהיה מותר לאכול משחיטתו, שמן הסתם בדק את הסכין! ומשיבים: אם ימצא המשומד שהסכין שבידו אינה כשרה, <strong>מיטרח לא טרח</strong> <small>[לא יטרח]</small> להביא סכין כשרה.
 <strong>אמרו ליה רבנן</strong> <small>[לו חכמים]</small> <strong>לרבא, תניא דמסייע לך</strong> <small>[שנויה</small> ברייתא <small>שמסייעת לך],</small> ששנינו: <strong>חמצן של עוברי עבירה</strong> שאין מבערים את החמץ לפני הפסח, <strong>אחר הפסח</strong>
## דף ד:
 <strong>מותר מיד, מפני שהן מחליפין</strong> מיד לאחר הפסח את החמץ שהיה בידיהם, שהוא אסור בהנאה, בחמץ של גוים, ולכן מותר לאכול משלהם. 
 ומסבירים: <strong>סברוה</strong> <small>[סברו]</small> החכמים שהביאו ראיה זו, <strong>כי</strong> <strong>הא מני</strong> <small>[</small>ברייתא <small>זו</small> כשיטת <small>מי היא]?</small> שיטת <strong>ר' יהודה היא,</strong> ש<strong>אמר: חמץ</strong> של ישראל <strong>אחר הפסח,</strong> אם לא ביערוהו בתוך החג, אסור <strong>דאורייתא</strong> <small>[מן התורה];</small> <strong>וקתני</strong> <small>[והוא שונה</small> שם<small>]:</small> <strong>מפני שהן מחליפין, אלמא</strong> <small>[מכאן]</small> שאפילו מי שחשוד על עבירה <strong>לא שביק התירא ואכיל איסורא</strong> <small>[אינו מניח היתר ואוכל איסור]</small> אם אין בכך טירחה, וכדברי רבא.
 ודוחים: <strong>ממאי</strong> <small>[ממה,</small> כיצד<small>]</small> אתה מוכיח? <strong>דלמא</strong> <small>[שמא]</small> ברייתא זו כשיטת <strong>ר' שמעון היא,</strong> ש<strong>אמר: חמץ אחר הפסח</strong> אסור רק <strong>דרבנן</strong> <small>[מדברי סופרים],</small> <strong>וכי מקילינן</strong> <small>[וכאשר אנו מקילים]</small> לסמוך שעובר עבירה אינו מניח היתר ואוכל איסור, הרי זה <strong>בדרבנן</strong> <small>[ב</small>איסור שמ <small>דברי סופרים],</small> אבל <strong>בדאורייתא</strong> <small>[ב</small>איסור ש<small>מדברי תורה],</small> כגון אכילת נבילה (בהמה שלא נשחטה כראוי) — <strong>לא מקילינן</strong> <small>[אין אנו מקילים]</small> לסמוך על הנחה זו!
 ומשיבים: <strong>ותיהוי נמי</strong> <small>[ושתהיה גם כן]</small> ברייתא זו כשיטת <strong>ר' שמעון, מי קתני</strong> <small>[האם</small> התנא <small>שונה]:</small> <strong>"שאני אומר החליפו",</strong> בדרך השערה? והלוא בלשון <strong>"מפני שמחליפין" קתני</strong> <small>[הוא שונה],</small> כלומר, <strong>ודאי מחליפין</strong> בחמץ מותר, <strong>ו</strong>לכן אפשר ללמוד מכאן: <strong>מה ב</strong>דבר שהוא רק איסור <strong>דרבנן</strong> <small>[מדברי סופרים]</small> אנו מניחים כי העבריין <strong>לא שביק התירא ואכיל איסורא</strong> <small>[אינו מניח היתר ואוכל איסור],</small> <strong>בדאורייתא</strong> <small>[ב</small>דבר האסור מדברי <small>תורה],</small> כגון שחיטה, <strong>לא כל שכן</strong> שאינו מניח היתר ועושה באיסור?
 ומציעים: <strong>לימא מסייע ליה</strong> <small>[האם נאמר שמסייע לו]</small> לרבא מה ששנינו: <strong>הכל שוחטין, ואפילו כותי ואפילו ערל ואפילו ישראל משומד.</strong> ויש לשאול: <strong>האי ערל היכי דמי</strong> <small>[ערל זה כיצד הוא בדיוק]?</small> <strong>אילימא</strong> <small>[אם תאמר]</small> שאינו נימול משום ש<strong>מתו אחיו מחמת מילה,</strong> ויש חשש סכנה שיימול, מדוע הוצרך לומר שהוא שוחט? והרי <strong>האי ישראל מעליא הוא</strong> <small>[ישראל מעולה,</small> כשר <small>הוא זה]!</small> <strong>אלא פשיטא</strong> <small>[פשוט]</small> שמדובר כאן במי ש<strong>משומד לערלות,</strong> שאינו רוצה להימול, <strong>וקא סבר</strong> <small>[וסבור הוא]</small> איפוא התנא: <strong>משומד לדבר אחד לא הוי</strong> <small>[אינו</small> נחשב<small>]</small> ל<strong>משומד לכל התורה כולה,</strong> ושחיטתו כשרה. 
 אם כן, <strong>אימא סיפא</strong> <small>[אמור את סופה</small> של הברייתא<small>]:</small> <strong>ואפילו ישראל משומד,</strong> ונברר: <strong>האי משומד היכי דמי</strong> <small>[משומד זה כיצד הוא בדיוק]?</small> <strong>אי</strong> <small>[אם]</small> הוא <strong>משומד לדבר אחר,</strong> שלא לענין שחיטה — <strong>היינו</strong> <small>[הרי זה]</small> <strong>משומד לערלות</strong> ששנה בתחילת הברייתא, ומה הוסיף על ידי כך? <strong>אלא לאו</strong> <small>[האם אין]</small> הכוונה למי שהיה <strong>משומד לאותו דבר,</strong> כלומר, לשחיטה, שהוא אוכל נבלות לתיאבון, <strong>ו</strong>הרי זו הוכחה <strong>כ</strong>דברי <strong>רבא,</strong> שלמרות שהוא משומד לענין אכילת נבילות, הריהו שוחט לכתחילה (כשנותנים לו סכין בדוקה)!
 ודוחים: <strong>לא, לעולם אימא</strong> <small>[אומר]</small> <strong>לך</strong> כי <strong>משומד לאותו דבר לא</strong> סומכים עליו, <strong>מאי טעמא</strong> <small>[מה טעם</small> הדבר<small>]?</small> <strong>כיון דדש ביה</strong> <small>[שדש בו,</small> שהתרגל בעבירה זו<small>]</small> <strong>כהתירא דמי ליה</strong> <small>[כהיתר</small> היא <small>נחשבת לו],</small> ויש לחשוש שאינו מקפיד כלל לשחוט כראוי. <strong>אלא</strong> משומד שהוזכר כאן הוא <strong>משומד לעבודה זרה, וכ</strong>דברי <strong>רב ענן,</strong> ש<strong>אמר רב ענן אמר שמואל: ישראל משומד לעבודה זרה</strong> — <strong>מותר לאכול משחיטתו.</strong>
 <big>א</big> <strong>גופא</strong> <small>[לגופה]</small> של מימרה זו, <strong>אמר רב ענן, אמר שמואל: ישראל משומד לעבודה זרה</strong> — <strong>מותר לאכול משחיטתו,</strong> וראיה לדבר, <strong>שכן מצינו ביהושפט מלך יהודה שנהנה מסעודת אחאב,</strong> כלומר, ממה ששחט עבורו אחאב, שהיה משומד לעבודה זרה, <strong>שנאמר: "ויזבח לו אחאב צאן ובקר לרוב ולעם אשר עמו ויסיתהו לעלות אל רמות גלעד"</strong> (דברי הימים ב יח, ב).
 ושואלים: <strong>ודלמא מיזבח זבח</strong> <small>[ושמא</small> אחאב <small>שחט</small> לו<small>],</small> אבל יהושפט עצמו <strong>מיכל</strong> <small>[לאכול]</small> <strong>לא אכל</strong> מן הבשר הזה! ומשיבים: <strong>"ויסיתהו" כתיב</strong> <small>[נאמר</small> שם<small>],</small> משמע שהיה צד של פיתוי בדבר, שהאכילו. ושואלים: <strong>ודלמא</strong> <small>[ושמא]</small> היתה זו הסתה <strong>בדברים</strong> (בדיבור) בלבד! ודוחים: <strong>אין</strong> לשון <strong>הסתה</strong> שבמקרא <strong>בדברים</strong> בלבד, אלא תמיד יש בה פיתוי חומרי כלשהו.
 ותוהים: <strong>ולא?</strong> וכי אין <strong>הסתה בדברים?</strong> <strong>והכתיב</strong> <small>[והרי נאמר]:</small> <strong>"כי יסיתך אחיך...</strong> נלכה ונעבדה אלהים אחרים" (דברים יג, ז)! ומשיבים: גם שם צריך לפרש שמסיתו <strong>באכילה ובשתיה.</strong> ומקשים, <strong>והכתיב</strong> <small>[והרי נאמר]</small> שאמר הקדוש ברוך הוא לשטן שקיטרג על איוב: <strong>"ותסיתני בו לבלעו חנם"</strong> (איוב ב, ג), ובוודאי אצל הקדוש ברוך הוא אי אפשר לדבר על אכילה ושתיה! ומשיבים: <strong>למעלה שאני</strong> <small>[שונה],</small> שכלפי הקדוש ברוך הוא ודאי אין מקום לדבר על אכילה, ושם הוא בדרך השאלה, אבל ביחס לבני אדם מדובר בפיתוי חומרי.
 ומקשים עוד: <strong>ודלמא משתא אשתי</strong> <small>[ושמא לשתות</small> יין <small>שתה</small> עימו<small>]</small> יהושפט עם אחאב, אבל <strong>מיכל</strong> <small>[לאכול]</small> <strong>לא אכל!</strong> ודוחים: <strong>מאי שנא</strong> <small>[במה שונה]</small> <strong>שתיה</strong> שאתה מניח שהיה יכול לשתות איתו יין — מפני <strong>דאמרינן</strong> <small>[שאומרים אנו]:</small> <strong>משומד לעבודה זרה לא הוי</strong> <small>[אינו</small> נחשב<small>]</small> ל<strong>משומד לכל התורה כולה,</strong> שדינו כגוי גמור, ויינו אסור. אם כן לגבי <strong>אכילה</strong> (כלומר, לענין שחיטה) <strong>נמי</strong> <small>[גם כן]</small> נאמר כי <strong>משומד לעבודה זרה לא הוי</strong> <small>[אינו]</small> <strong>משומד לכל התורה כולה,</strong> ששחיטתו פסולה כשחיטת גוי, אלא היה יכול לסמוך על שחיטתו.
  ומקשים על כך: <strong>הכי השתא</strong> <small>[כך אתה משווה את הדברים]?</small> לגבי <strong>שתיה,</strong> הרי יין זה כ<strong>סתם יינן</strong> של גוים <strong>הוא,</strong> <strong>ועדיין לא נאסר יינן של גוים</strong> באותם הדורות, אלא רק לאחר דורות רבים. <strong>אבל</strong> לגבי <strong>אכילה</strong> — <strong>אימא</strong> <small>[אומר]</small> <strong>לך</strong> כי <strong>משומד לעבודה זרה הוי</strong> <small>[הרי הוא]</small> <strong>משומד לכל התורה כולה,</strong> ואסור לאכול משחיטתו. ואם כן, ייתכן שיהושפט שתה משל אחאב, ולא אכל משחיטתו!
  ומשיבים, <strong>איבעית אימא</strong> <small>[אם תרצה אמור]</small> תירוץ אחד: <strong>לאו אורחיה דמלכא משתיא בלא מיכלא</strong> <small>[אין דרכו של מלך לשתות</small> יין <small>בלא לאכול].</small> <strong>ואיבעית אימא</strong> <small>[ואם תרצה אמור]:</small> <strong>"ויזבח... ויסיתהו" כתיב</strong> <small>[נאמר],</small> כלומר, <strong>במה הסיתו</strong> — <strong>בזביחה</strong> (בשחיטה).
  ושואלים:  <strong>ודלמא</strong> <small>[ושמא]</small> <strong>עובדיה</strong> שהיה ממונה על בית אחאב <strong>זבח</strong> <small>[שחט],</small> ועובדיה היה איש כשר (ראה שם יח, ג), ואפשר היה לסמוך על שחיטתו! ומשיבים: "ויזבח צאן ובקר <strong>לרוב" כתיב</strong> <small>[נאמר],</small> ו<strong>עובדיה לא הוה ספיק</strong> <small>[לא היה מספיק]</small> לבדו לשחוט עבור כולם.
  ומקשים עוד: <strong>ודלמא</strong> <small>[ושמא]</small> מאותם <strong>שבעת אלפים</strong> אנשים כשרים שהוזכרו בכתוב <strong>זבוח</strong> <small>[שחטו],</small> <strong>דכתיב</strong> <small>[שנאמר]:</small> <strong>"והשארתי בישראל שבעת אלפים כל הברכים אשר לא כרעו לבעל" וגו'</strong> (מלכים א יט, יח)! ומשיבים: האנשים הללו <strong>טמורי הוו מיטמרי</strong> <small>[מתחבאים היו]</small> <strong>מ</strong>פני אימתה של <strong>איזבל,</strong> ובוודאי לא היו שם כדי לשחוט.
 ושואלים בדרך אחרת: <strong>ודלמא גברי</strong> <small>[ושמא אנשיו]</small> של <strong>אחאב הוו מעלו</strong> <small>[היו מעולים</small> וכשרים<small>],</small> שאמנם אחאב עצמו עבד עבודה זרה, אבל האנשים שאיתו לא עשו כן, ומשחיטתם אכל יהושפט! ומשיבים: <strong>לא סלקא דעתך</strong> <small>[לא יעלה על דעתך],</small> <strong>דכתיב</strong> <small>[שנאמר]:</small> <strong>"מושל מקשיב על דבר שקר</strong> — <strong>כל משרתיו רשעים"</strong> (משלי כט, יב).
  ושואלים מצד אחר: <strong>ודלמא גברי</strong> <small>[ושמא אנשיו]</small> של <strong>יהושפט נמי לא הוו מעלו</strong> <small>[גם כן לא היו מעולים],</small> שגם הם היו רשעים, ולכן <strong>זבוח גברי</strong> <small>[</small>ממה ש<small>שחטו אנשיו]</small> של <strong>אחאב אכול גברי</strong> <small>[אכלו אנשיו]</small> של <strong>יהושפט, זבוח</strong> <small>[</small>וממה ש<small>שחט]</small> <strong>עובדיה אכל יהושפט</strong> עצמו!
  ודוחים:  <strong>לא סלקא דעתך</strong> <small>[לא יעלה על דעתך]</small> שאנשיו של יהושפט היו רשעים, שכן <strong>מ</strong>מה שנאמר <strong>"מושל מקשיב על דבר שקר כל משרתיו רשעים",</strong> אנו יכולים ללמוד לצד השני: <strong>הא</strong> <small>[הרי]</small> אם מושל מקשיב <strong>לדבר אמת</strong> — <strong>משרתיו צדיקים.</strong>
 ושואלים: <strong>ודלמא</strong> <small>[ושמא]</small> כך עשו, <strong>זבוח גברי</strong> <small>[</small>ממה ש<small>שחטו אנשיו]</small> של <strong>אחאב</strong> — <strong>אכל</strong> <strong>אחאב וגבריה</strong> <small>[ואנשיו],</small> <strong>זבוח גברי</strong> <small>[</small>ממה ש<small>שחטו אנשיו]</small> של <strong>יהושפט אכל יהושפט וגבריה</strong> <small>[ואנשיו]!</small>
## דף ה.
 ודוחים: יהושפט <strong>לא הוה מפליג נפשיה מיניה</strong> <small>[לא היה מחלק עצמו ממנו]</small> מאחאב, לשחוט ולאכול בפני עצמו, שהרי רצה להיות קרוב ומחובר אליו. ושואלים: <strong>מנלן</strong> <small>[מנין לנו]</small> דבר זה? <strong>אילימא מדכתיב</strong> <small>[אם תאמר ממה שנאמר]</small> שאמר לו יהושפט לאחאב: <strong>"כמוני כמוך כעמי כעמך"</strong> (מלכים א כב, ד), <strong>אלא מעתה,</strong> כשאמר <strong>"כסוסי כסוסיך"</strong> (שם) <strong>הכי נמי</strong> <small>[כך גם כן]</small> יכול אתה לפרש במשמעות זו?! <strong>אלא</strong> הכוונה היא: <strong>מה דהוי אסוסיך תהוי אסוסי</strong> <small>[מה שיהיה על סוסיך יהיה גם על סוסי],</small> שנלך יחד למלחמה, <strong>הכא נמי</strong> <small>[כך גם כן]</small> אתה צריך לפרש "כמוני כמוך כעמי כעמך" — <strong>מאי דהוי עלך ועילוי עמך תיהוי עלי ועילוי עמי</strong> <small>[מה שיהיה עליך ועל עמך יהיה עלי ועל עמי],</small> שגורל אחד יהיה לשנינו!
 <strong>אלא</strong> הראיה שרצה יהושפט להיות קרוב ומחובר עם אחאב היא <strong>מהכא</strong> <small>[מכאן],</small> שנאמר: <strong>"ומלך ישראל ויהושפט מלך יהודה יושבים איש על כסאו מלובשים בגדים בגורן פתח שער שומרון"</strong> (שם י), ויש לשאול: <strong>מאי</strong> <small>[מה</small> פירוש<small>]</small> <strong>גורן? אילימא</strong> <small>[אם תאמר]</small> שישבו ב<strong>גורן ממש, אטו</strong> <small>[וכי]</small> <strong>שער שומרון גורן הוה</strong> <small>[היה]?</small> ודאי לא היה גורן בשער, שהוא המקום שבו יושבים זקני העיר ושופטיה! <strong>אלא</strong> הכוונה היא: <strong>כי</strong> <small>[כמו]</small> <strong>גורן</strong> היו יושבים, בעיגול, כשפניהם זה לזה, בידידות, וכמו <strong>דתנן</strong> <small>[ששנינו</small> במשנה<small>]:</small> <strong>סנהדרין היתה</strong> יושבת <strong>כחצי גורן עגולה, כדי שיהו</strong> החכמים <strong>רואין זה את זה,</strong> ואף כאן ישבו מלך יהודה ומלך ישראל באופן שיהיו רואים זה עם זה, כאות לידידות.
 ומציעים: <strong>לימא מסייע ליה</strong> <small>[האם לומר שאפשר לסייע לו]</small> לרב ענן שאמר ששחיטת המשומד לעבודה זרה כשרה, ממה שנאמר באליהו: <strong>"והעורבים מביאים לו לחם ובשר בבקר ולחם ובשר בערב"</strong> (שם יז, ו), <strong>ואמר רב יהודה, אמר רב:</strong> את האוכל היו מביאים <strong>מבי טבחי</strong> <small>[מבית המטבחיים]</small> של <strong>אחאב,</strong> ובוודאי לא היה אליהו אוכל מבשר זה אילולא השחיטה בבית אחאב היתה כשרה! ומשיבים: <strong>על פי הדבור שאני</strong> <small>[שונה],</small> שאליהו עשה כך על פי דבר ה' המפורש, ואין להביא מכאן ראיה.
  אגב הזכרת פסוק זה שואלים: <strong>מאי</strong> <small>[מה</small> פירוש<small>]</small> <strong>עורבים? אמר רבינא: עורבים ממש. אמר ליה</strong> <small>[לו]</small> <strong>רב אדא בר מניומי: ודלמא תרי גברי דהוי שמייהו</strong> <small>[ושמא</small> היו אלו <small>שני אנשים שהיה שמם]</small> <strong>עורבים! מי לא כתיב</strong> <small>[האם לא נאמר]:</small> <strong>"ויהרגו את עורב בצור עורב ואת זאב</strong> הרגו ביקב זאב" (שופטים ז, כה)? משמע שיש שם פרטי "עורב"! <strong>אמר ליה</strong> <small>[לו]</small> רבינא בדחיה: <strong>איתרמאי מילתא דתרוייהו הוה שמייהו</strong> <small>[</small>וכי <small>הזדמן הדבר ששניהם היה שמם]</small> <strong>עורבים?</strong> אלא ודאי היו אלה עורבים ממש.
  ומקשים עוד: <strong>ודלמא</strong> <small>[ושמא]</small> <strong>על שם מקומן</strong> נקראו "עורבים"! <strong>מי לא כתיב</strong> <small>[האם לא נאמר]:</small> <strong>"וארם יצאו גדודים וישבו מארץ ישראל נערה קטנה"</strong> (מלכים ב ה, ב), <strong>וקשיא לן</strong> <small>[והיה קשה לנו]</small> בהבנת הפסוק: <strong>קרי</strong> <small>[קורא]</small> <strong>לה "נערה"</strong> שהיא כמעט בוגרת, <strong>וקרי</strong> <small>[וקורא]</small> <strong>לה</strong> והיא <strong>"קטנה"</strong> שאינה בוגרת! <strong>ואמר ר' פדת:</strong> כוונת הפסוק היא ל<strong>קטנה</strong> ש<strong>מן</strong> המקום <strong>נעורן.</strong> וכשם שקראו לשפחת נעמן "נערה" על שם מקומה — שמא קראו לאלה "עורבים" על שם מקומם! ודוחים: <strong>אם כן, "עורביים" מיבעי ליה</strong> <small>[צריך היה לו לומר],</small> וכיון שאמר עורבים הכוונה לעורבים ממש.
 <big>ב</big> ועוד מציעים: <strong>לימא מסייע ליה</strong> <small>[האם אפשר לסייע לו]</small> לרב ענן, שאמר שמשומד לעבודה זרה אינו נחשב משומד לכל התורה, ושחיטתו כשרה, ממה ששנינו: <strong>הכל שוחטין, ואפילו כותי ואפילו ערל ואפילו ישראל משומד.</strong> ונברר: <strong>האי ערל היכי דמי</strong> <small>[ערל זה כיצד הוא בדיוק]?</small> <strong>אילימא</strong> <small>[אם תאמר]</small> <strong>שמתו אחיו מחמת מילה,</strong> ומחמת הסכנה אינו נימול, הלוא <strong>האי ישראל מעליא</strong> <small>[זה ישראל מעולה,</small> כשר<small>]</small> לגמרי <strong>הוא,</strong> ואין כל חשש לגבי שחיטתו! <strong>אלא פשיטא</strong> <small>[פשוט]</small> שהכוונה היא ל<strong>משומד לערלות,</strong> שאינו רוצה למול עצמו.
  ומעתה <strong>אימא סיפא</strong> <small>[אמור את סופה]</small> של ההלכה: <strong>ואפילו ישראל משומד,</strong> ונברר: <strong>היכי דמי</strong> <small>[כיצד הוא בדיוק]?</small> <strong>אי</strong> <small>[אם]</small> הכוונה <strong>למשומד לדבר אחד</strong> מן התורה — <strong>היינו</strong> <small>[הרי הוא]</small> דין <strong>משומד לערלות</strong> ששנינו כבר! <strong>אלא לאו</strong> <small>[האם אין]</small> הכוונה ל<strong>משומד לעבודה זרה, וכ</strong>דברי <strong>רב ענן,</strong> שמשומד כזה מותר לאכול משחיטתו?
  ודוחים:  <strong>לא,</strong> <strong>לעולם אימר</strong> <small>[אומר]</small> <strong>לך</strong> כי <strong>משומד לעבודה זרה לא</strong> שוחט, וכפי ש<strong>אמר מר</strong> <small>[החכם]:</small> <strong>חמורה עבודה זרה, שכל הכופר בה כמודה בכל התורה כולה,</strong> ומכאן שהמשומד לעבודה זרה נחשב ככופר בכל התורה, ונדון כגוי, ששחיטתו פסולה.
 <strong>אלא</strong> הכוונה היא ל<strong>משומד לאותו דבר,</strong> כלומר, לענין שחיטה, שאוכל גם בהמות שלא נשחטו כראוי. <strong>וכ</strong>דברי <strong>רבא</strong> שאמר שהמשומד לאכול נבילות לתיאבון נותנים לו סכין בדוקה ושוחט.
 <big>ב</big> <strong>מיתיבי</strong> <small>[מקשים]</small> על שיטת רב ענן, שמותר לאכול משחיטתו של משומד לעבודה זרה, ממה ששנינו בברייתא: נאמר "אדם כי יקריב מכם קרבן לה' מן הבהמה" (ויקרא א, ב), ומדייקים: <strong>"מכם"</strong> — <strong>ולא כולכם, להוציא את המשומד,</strong> שאין מקבלים ממנו קרבן. ועוד: <strong>"מכם"</strong> — <strong>בכם</strong> בבני ישראל <strong>חלקתי</strong> בין משומד לאחר, <strong>ולא באומות,</strong> שמהם מקבלים קרבן מכל אדם, גם אם הוא עובד עבודה זרה. ועוד דרשו: "מכם <strong>מן הבהמה"</strong> (שם) — <strong>להביא</strong> (לרבות) <strong>בני אדם שדומים לבהמה,</strong> כלומר, אנשים שאינם מקיימים את מצוות התורה, שאף מהם מקבלים קרבן. <strong>מכאן אמרו</strong> חכמים: <strong>מקבלין קרבנות מפושעי ישראל כדי שיחזרו בהן בתשובה, חוץ מן המשומד, ומנסך את היין</strong> לעבודה זרה, <strong>ומחלל שבתות בפרהסיא.</strong>
 ותחילה מבררים את לשון הברייתא: <strong>הא גופא קשיא</strong> <small>[</small>ברייתא <small>זו עצמה קשה],</small> <strong>אמרת</strong> <small>[אומר אתה]</small> מתחילה <strong>"מכם"</strong> — <strong>ולא כולכם, להוציא את המשומד,</strong> שאין מקבלים ממנו קרבן, <strong>והדר תני</strong> <small>[וחוזר ושונה]:</small> <strong>מקבלין קרבנות מפושעי ישראל!</strong>
 ומשיבים: <strong>הא לא קשיא</strong> <small>[זה אינו קשה],</small> <strong>רישא</strong> <small>[בתחילה]</small> שאין מקבלים מן המשומד, הכוונה ל<strong>משומד לכל התורה כולה,</strong> ואילו <strong>מציעתא</strong> <small>[</small>בהלכה ה<small>אמצעית]</small> שמקבלים קרבן מפושעי ישראל, הכוונה היא ל<strong>משומד לדבר אחד.</strong>
 ומעתה, <strong>אימא סיפא</strong> <small>[אמור את סופה</small> של הברייתא<small>]:</small> <strong>חוץ מן המשומד ומנסך את היין ומחלל שבת בפרהסיא</strong> שאין מקבלים מהם קרבן, ונברר: <strong>האי משומד היכי דמי</strong> <small>[משומד זה כיצד הוא בדיוק]?</small> <strong>אי</strong> <small>[אם]</small> <strong>משומד לכל התורה כולה</strong> — <strong>היינו רישא</strong> <small>[הרי זה</small> מה שכבר שנינו ב<small>תחילת</small> הברייתא<small>],</small> "מכם" — להוציא את המשומד! <strong>ואי</strong> <small>[ואם]</small> מדובר ב<strong>משומד לדבר אחד</strong> — <strong>קשיא מציעתא</strong> <small>[קשה</small> ההלכה <small>האמצעית],</small> משם עולה שמקבלים קרבן ממשומד לדבר אחד!
 <strong>אלא לאו הכי קאמר</strong> <small>[</small>האם <small>לא כך הוא אומר]:</small> <strong>חוץ מן המשומד לנסך את היין</strong> לעבודה זרה, <strong>ולחלל שבתות בפרהסיא. אלמא</strong> <small>[מכאן]</small> ש<strong>משומד לעבודה זרה הוה</strong> <small>[הרי הוא]</small> נחשב <strong>משומד לכל התורה כולה,</strong> ששחיטתו פסולה כשחיטת הגוי, <strong>ותיובתא</strong> <small>[וקושיה חמורה]</small> על דברי <strong>רב ענן,</strong> שאמר ששחיטתו כשרה! ומסכמים: אכן <strong>תיובתא</strong> <small>[קושיה חמורה היא],</small> ונדחו דבריו.
  אגב כך שואלים: <strong>והא</strong> <small>[וזה]</small> שאין מקבלים קרבן מן המשומד <strong>מהכא נפקא</strong> <small>[מכאן,</small> מפסוק זה <small>הוא יוצא]?</small> הלוא <strong>מהתם נפקא</strong> <small>[משם, הוא יוצא],</small> ממה שנאמר בענין קרבן חטאת:
## דף ה:
 "ואם נפש אחת תחטא בשגגה <strong>מעם הארץ...</strong> והביא קרבנו" (ויקרא ד, כז—כח) — "מעם" הריהו מיעוט, לומר: לא כל עם הארץ, אלא <strong>פרט למשומד,</strong> שאין מקבלים ממנו קרבן.
 <strong>ר' שמעון בן יוסי אומר משום</strong> (בשם) <strong>ר' שמעון:</strong> דין זה נלמד ממה שנאמר "בעשותה אחת ממצוות ה' <strong>אשר לא תעשינה בשגגה ואשם</strong> או הודע אליו חטאתו וכו' והביא קרבנו" (שם כב), ללמדנו: <strong>השב מידיעתו</strong> מי שחוזר בתשובה מפני שנודע לו שחטא, שאם היה יודע מתחילה שיש בכך עבירה לא היה חוטא — הוא <strong>מביא קרבן</strong> חטאת <strong>על שגגתו,</strong> אבל מי ש<strong>אינו שב מידיעתו,</strong> שגם אם היה יודע שזו עבירה היה חוטא — <strong>אינו מביא קרבן על שגגתו.</strong> משמע שמשומד, שאינו שב מידיעתו, אינו מביא קרבן על השגגה.
 <strong>ואמרינן</strong> <small>[ואומרים היינו]:</small> <strong>מאי בינייהו</strong> <small>[מה</small> ההבדל להלכה <small>ביניהם]</small> בין התנא הראשון ור' שמעון? <strong>ואמר רב המנונא: משומד לאכול חלב והביא קרבן על הדם</strong> ששגג בו <strong>איכא בינייהו</strong> <small>[יש ביניהם]</small> הבדל, שלדעת התנא הראשון אינו מביא קרבן, שהרי על כל פנים משומד הוא (לאכול חלב). ולדעת ר' שמעון, כיון שלענין דם אינו משומד, והוא שב מידיעתו, הריהו מביא קרבן על שגגתו. על כל פנים, מכתוב זה למדנו שאין מקבלים קרבן מן המשומד, ולשם מה הוצרך הדיוק מ"מכם" כפי ששנינו בברייתא בעמוד הקודם?
  ומשיבים:  <strong>חדא</strong> <small>[</small>ברייתא <small>אחת]</small> עוסקת <strong>ב</strong>קרבן <strong>חטאת</strong> שמביא המשומד, <strong>וחדא</strong> <small>[ואחת]</small> <strong>בעולה</strong> שמביא כנדבה. ומוסיפים: <strong>וצריכי</strong> <small>[וצריכים]</small> שני הדברים להיאמר, <strong>דאי אשמעינן</strong> <small>[שאם היה משמיע לנו]</small> רק ב<strong>חטאת,</strong> הייתי אומר שאין מקבלים אותה מן המשומד <strong>משום</strong> ש<strong>לכפרה הוא,</strong> ואין משומד ראוי לכפרה, <strong>אבל עולה</strong> ש<strong>דורון</strong> (מתנה) בלבד <strong>הוא</strong> — <strong>אימא לקבל מיניה</strong> <small>[אמור שיקבלו ממנו].</small> ולהיפך, <strong>ואי אשמעינן</strong> <small>[ואם היה משמיע לנו]</small> רק ב<strong>עולה,</strong> היינו אומרים שאין מקבלים אותה ממנו <strong>משום דלאו חיובא הוא</strong> <small>[שאין היא חיוב]</small> אלא מתנה מרצון, ואין המשומד ראוי להביאה. <strong>אבל חטאת דחיובא הוא</strong> <small>[שחובה היא],</small> ועליו להביא חטאת לכפרת חטאו — <strong>אימא לקבל מיניה</strong> <small>[אמור שיקבלו ממנו],</small> על כן <strong>צריכא</strong> <small>[צריך]</small> הדבר להיאמר.
 <big>א</big> בברייתא שבעמוד הקודם דרשו חכמים ש"מן הבהמה" כוונתו לאנשים שדומים לבהמה, שאינם מקיימים מצוות, ומשם למדו שמקבלים קרבנות מפושעי ישראל. ושואלים: <strong>וכל היכא דכתיב</strong> <small>[וכל מקום שנאמר]</small> <strong>בהמה,</strong> ואנו דורשים אותו כמתייחס לאדם, <strong>גריעותא היא</strong> <small>[חסרון הוא]?</small> <strong>והכתיב</strong> <small>[והרי נאמר]:</small> <strong>"אדם ובהמה תושיע ה' "</strong>(תהלים לו, ז), <strong>ואמר רב יהודה אמר רב</strong> שיש לפרש את הכתוב כך: <strong>אלו בני אדם שהן</strong> באמת <strong>ערומין בדעת</strong> כאדם, <strong>ו</strong>למרות חכמתם <strong>משימין עצמן כבהמה</strong> בענוה ושפלות! ומשיבים: <strong>התם כתיב</strong> <small>[שם נאמר]</small> יחד <strong>"אדם ובהמה", הכא</strong> <small>[כאן]</small> שנאמר "מן הבהמה" — <strong>בהמה לחודיה כתיב</strong> <small>[לעצמו נאמר].</small>
 ושואלים: <strong>וכל היכא דכתיב</strong> <small>[וכל מקום שנאמר]</small> יחד <strong>"אדם ובהמה",</strong> בהמה לשון <strong>מעליותא</strong> <small>[מעלה]</small> <strong>היא? והא כתיב</strong> <small>[והרי נאמר]:</small> <strong>"וזרעתי את בית ישראל</strong> ואת בית יהודה <strong>זרע אדם וזרע בהמה"</strong> (ירמיהו לא, כו), ופירשו חכמים ש"זרע בהמה" האמור שם עניינו אנשים פחותים, בורים! ומשיבים: <strong>התם</strong> <small>[שם]</small> <strong>הא חלקיה קרא</strong> <small>[הרי חילק אותם הכתוב],</small> <strong>זרע אדם לחוד וזרע בהמה לחוד,</strong> לומר שכל אחד עומד בפני עצמו.
 <big>ב</big> ושבים לדון בשחיטת כותי <strong>(סימן</strong> לרשימת החכמים שלהלן <strong>נקלף:</strong> ח <strong>נ</strong> ן, יע <strong>ק</strong> ב, בן <strong>ל</strong>וי, בר ק <strong>פ</strong> רא
 <strong>). אמר רב חנן אמר ר' יעקב בר אידי אמר ר' יהושע בן לוי משום</strong> (בשם) <strong>בר קפרא: רבן גמליאל ובית דינו נמנו</strong> (עמדו למנין, הצביעו) <strong>על שחיטת כותי ואסרוה. אמר ליה</strong> <small>[לו]</small> <strong>ר' זירא לר' יעקב בר אידי: שמא לא שמע רבי</strong> שאסרוה <strong>אלא בשאין ישראל עומד על גביו</strong> ורואה את שחיטתו? <strong>אמר ליה</strong> <small>[לו]:</small> <strong>דמי האי מרבנן כדלא גמירי אינשי שמעתא</strong> <small>[דומה חכם זה כאנשים שלא למדו הלכה],</small> <strong>בשאין ישראל עומד על גביו למימרא בעי</strong> <small>[צריך לומר]</small> שהוא אסור? אלא ודאי אסרו שחיטת כותי בכל אופן.
  ומבררים:  <strong>קבלה</strong> ר' זירא <strong>מיניה</strong> <small>[ממנו]</small> מר' יעקב בר אידי תשובה זו, <strong>או לא קבלה מיניה</strong> <small>[ממנו],</small> שלדעתו שחיטת הכותי כשרה כשישראל עומד על גביו? <strong>תא שמע</strong> <small>[בוא</small> ו<small>שמע],</small> ממה ש<strong>אמר רב נחמן בר יצחק</strong> ש<strong>אמר ר' אסי: אני ראיתי את ר' יוחנן שאכל משחיטת כותי,</strong> ו<strong>אף ר' אסי</strong> עצמו <strong>אכל משחיטת כותי. ותהי בה</strong> <small>[והיה תוהה בכך]</small> <strong>ר' זירא:</strong> האם <strong>לא שמיעא להו</strong> <small>[לא שמעו</small> את ההלכה <small>הזו]</small> שלפיה נאסרה שחיטת כותי, <strong>דאי הוה שמיעא להו הוו מקבלי לה</strong> <small>[שאם היו שומעים אותה היו מקבלים אותה],</small> <strong>או דלמא שמיע להו ולא קבלוה</strong> <small>[שמא שמעו אותה ולא קיבלו אותה]?</small>
 <strong>הדר פשיט לנפשיה</strong> <small>[חזר ופתר לעצמו]:</small> <strong>מסתברא דשמיע להו ולא קבלוה</strong> <small>[מסתבר ששמעו</small> את ההלכה <small>ולא קיבלו אותה],</small> <strong>דאי סלקא דעתך לא שמיע להו</strong> <small>[שאם עולה על דעתך</small> ש<small>לא שמעו]</small> הלכה זו, <strong>ואי הוה שמיע להו הוו מקבלי לה</strong> <small>[ואם היו שומעים אותה היו מקבלים אותה],</small> <strong>היכי מסתייעא מילתא למיכל איסורא</strong> <small>[איך יסתייע הדבר</small> שאנשים גדולים אלה <small>יאכלו איסור]?</small> <strong>השתא</strong> <small>[עכשיו,</small> הרי<small>]</small> <strong>בהמתן של צדיקים אין הקדוש ברוך הוא מביא תקלה על ידן</strong> שיאכלו מן האסור (חולין ז,א), <strong>צדיקים עצמן לא כל שכן</strong> שאין מגיעים לידי תקלה! אלא ודאי חכמים אלה חולקים על ההלכה הזו, וסוברים ששחיטת כותי מותרת.
## דף ו.
 <strong>ואי סלקא דעתיך לא קבלה מיניה</strong> <small>[ואם עולה על דעתך</small> לומר ש<small>לא קיבל אותה ממנו]</small> ר' זירא מר' יעקב, שרבן גמליאל אסר את שחיטת הכותי רק כשישראל אינו עומד על גביו, <strong>לישני ליה</strong> <small>[שיתרץ לו,</small> לעצמו<small>]</small> באופן אחר: <strong>כאן כשישראל עומד על גביו</strong> מותרת שחיטת כותי, ובמקרה זה אכל ר' יוחנן, <strong>כאן</strong> כשאסר רבן גמליאל — <strong>כשאין ישראל עומד על גביו! אלא לאו שמע מינה קבלה מיניה</strong> <small>[האם לא תלמד מכאן שקיבל אותה ממנו]</small> שרב גמליאל אסר את שחיטת כותי בכל מקרה? ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>א</big> ולעצם הענין מסבירים: <strong>ומאי טעמא גזרו בהו רבנן</strong> <small>[ומה טעם גזרו בהם חכמים,</small> רבן גמליאל ובית דינו<small>]</small> בכותים, לאסור את שחיטתם כגויים? <strong>כי הא</strong> <small>[כמו</small> מעשה <small>זה]</small> ש<strong>ר' שמעון בן אלעזר שדריה</strong> <small>[שלח אותו]</small> <strong>ר' מאיר לאתויי חמרא מבי כותאי</strong> <small>[להביא יין ממקום הכותיים],</small> <strong>אשכחיה ההוא סבא</strong> <small>[מצא אותו זקן אחד],</small> <strong>אמר ליה</strong> <small>[לו]:</small> <strong>"ושמת סכין בלועך אם בעל נפש אתה"</strong> (משלי כג, ב), לרמוז לו שיתרחק מהם, ולא ישתה משלהם, משום שאין לסמוך עליהם. <strong>הלך ר' שמעון בן אלעזר וספר דברים</strong> אלו <strong>לפני ר' מאיר, וגזר עליהן</strong> ר' מאיר שיהא יינם אסור כדין יינם של גויים.
  ושאלו:  <strong>מאי טעמא</strong> <small>[מה טעם</small> הדבר<small>]?</small> מה היה הפגם שמצאו בהם? <strong>אמר רב נחמן בר יצחק: דמות יונה מצאו להן בראש הר גריזים שהיו</strong> היושבים בהר גריזים <strong>עובדין אותה, ור' מאיר לטעמיה</strong> <small>[לטעמו,</small> לשיטתו<small>],</small> <strong>דחייש למיעוטא</strong> <small>[שהוא חושש</small> גם <small>למיעוט]</small> ואינו סומך על הרוב, <strong>וגזר רובא אטו מיעוטא</strong> <small>[ו</small>גם במקרה זה <small>גזר</small> על ה<small>רוב משום המיעוט],</small> שעובדים עבודה זרה זו. <strong>ורבן גמליאל ובית דינו</strong> שגזרו על שחיטתם <strong>נמי</strong> <small>[גם כן]</small> <strong>כ</strong>דעת <strong>ר' מאיר סבירא להו</strong> <small>[סבורים הם].</small>
 ושואלים: <strong>פשטיה דקרא</strong> <small>[פשוטו של אותו מקרא]</small> "ושמת סכין בלועך" וגו' <strong>במאי כתיב</strong> <small>[במה נאמר]?</small> ומשיבים: <strong>בתלמיד היושב לפני רבו</strong> שצריך להיזהר בדבריו, <strong>דתני</strong> <small>[ששנה]</small> <strong>ר' חייא</strong> ברייתא זו: נאמר, <strong>"כי תשב ללחום את מושל בין תבין את אשר לפניך ושמת סכין בלועך אם בעל נפש אתה"</strong> (שם, א— ב), ונדרש הכתוב בכך:
 <strong>אם יודע תלמיד ברבו שיודע להחזיר לו טעם</strong> (תשובה) לשאלתו — <strong>בין,</strong> כלומר, שאל ממנו בינה, <strong>ואם לאו</strong> שסבור אתה שאינו יודע להשיב — <strong>תבין את אשר לפניך ושמת סכין בלועך,</strong> הימנע מלשאול, כדי שלא יבוא הרב לידי בושה. ומוסיף הכתוב, <strong>אם בעל נפש אתה</strong> ורצונך לקבל תשובה לשאלתך — <strong>פרוש</strong> (היבדל) <strong>הימנו,</strong> ומצא לך רב שיוכל להשיב על שאלה זו.
 מסופר, <strong>ר' יצחק בן יוסף שדריה</strong> <small>[שלח אותו]</small> <strong>ר' אבהו לאתויי חמרא מבי כותאי</strong> <small>[להביא יין ממקום הכותיים],</small> <strong>אשכחיה ההוא סבא</strong> <small>[מצא אותו זקן אחד],</small> <strong>אמר ליה</strong> <small>[לו]:</small> <strong>לית</strong> <small>[אין]</small> <strong>כאן</strong> במקום הזה <strong>שומרי תורה,</strong> ואין לסמוך על בני המקום! <strong>הלך רבי יצחק וספר דברים</strong> אלה <strong>לפני ר' אבהו, והלך ר' אבהו וספר דברים</strong> אלה <strong>לפני ר' אמי ור' אסי,</strong> ודנו בדבר, <strong>ולא זזו משם עד שעשאום גויים גמורין.</strong>
 ושואלים: <strong>למאי</strong> <small>[למה]</small> לאיזה ענין עשאום כגויים גמורים? <strong>אי</strong> <small>[אם]</small> תאמר <strong>ל</strong>ענין <strong>שחיטה</strong> שאין סומכים על שחיטתם, <strong>ו</strong>שיינם <strong>יין נסך,</strong> הלוא <strong>מהתם גזרו בהו רבנן</strong> <small>[משם,</small> מזמנו של ר' מאיר ורבן גמליאל, כבר <small>גזרו בהם חכמים]!</small> ומשיבים: <strong>אינהו גזור ולא קבלו מינייהו</strong> <small>[הם</small> הראשונים <small>גזרו ולא קיבלו מהם],</small> <strong>אתו</strong> <small>[באו]</small> <strong>ר' אמי ור' אסי</strong> וחזרו ו<strong>גזרו</strong> גזירה זו <strong>וקבלו מינייהו</strong> <small>[מהם].</small>
 ושואלים: <strong>מאי</strong> <small>[מה]</small> משמעות של הביטוי <strong>"גויים גמורין"? אמר רב נחמן בר יצחק:</strong> לענין <strong>לבטל רשות</strong> שיש לו בחצר משותפת בשבת, <strong>ו</strong>כן <strong>ליתן רשות</strong> בחצר, שיידונו הכותים לענין זה כגויים.
 <strong>וכדתניא</strong> <small>[וכמו ששנויה</small> ברייתא<small>]:</small> <strong>ישראל</strong> שהיה <strong>משומד</strong> לחלל שבת, אבל היה <strong>משמר שבתו בשוק,</strong> שבפני רבים נזהר מלחלל שבת, אם לא עירב עירובי חצירות לפני השבת — דינו כישראל כשר, <strong>מבטל</strong> את ה<strong>רשות</strong> שלו בחצר המשותפת, <strong>ו</strong>כן <strong>נותן</strong> את ה<strong>רשות</strong> שלו לשאר בני החצר, ומותר לשאר הישראלים שעשו עירוב לטלטל בחצר. <strong>ו</strong>אולם מי <strong>שאינו משמר שבתו</strong> גם <strong>בשוק</strong> — <strong>אינו מבטל רשות ונותן רשות.</strong>
 וטעם הדבר, <strong>מפני שאמרו</strong> חכמים: <strong>ישראל נותן רשות ומבטל רשות</strong> בדיבור בלבד, <strong>ובגוי</strong> אין מועיל <strong>עד שישכור</strong> ממנו את רשותו בכסף, ומחלל שבת בפרהסיא דינו כגוי. והוא הדין לכותי.
  ומוסיפים, <strong>כיצד</strong> הוא האופן של נתינת רשות, או ביטול רשות (על ידי ישראל)? אם <strong>אמר לו</strong> לשכנו: <strong>"רשותי קנויה לך"</strong> או <strong>"רשותי מבוטלת לך"</strong> — <strong>קנה</strong> את הרשות, <strong>ואינו צריך לזכות</strong> לו את רשותו באחת מדרכי הקנין הקבועות.
 <big>ב</big> ושבים לדון בענין שהוזכר בעמוד הקודם, שצדיקים אין הקדוש ברוך הוא מביא תקלה של חטא על ידם. מסופר, <strong>ר' זירא ורב אסי איקלעו לפונדקא</strong> <small>[הזדמנו לפונדק]</small> של המקום <strong>יאי, אייתו לקמייהו</strong> <small>[הביאו לפניהם]</small> <strong>ביצים המצומקות</strong> (שבושלו הרבה עד שהצטמקו) <strong>ב</strong>תוך <strong>יין, ר' זירא לא אכל</strong> לפי שחשש שמא לא הפרישו מעשר מן היין, <strong>ורב אסי אכל. אמר ליה</strong> <small>[לו]</small> <strong>ר' זירא לרב אסי: ולא חייש מר</strong> <small>[ו</small>כי <small>אין אדוני חושש]</small> <strong>לתערובת</strong> יין <strong>דמאי</strong> (יבול שספק אם הופרש ממנו מעשר) שיש בביצים? <strong>אמר ליה</strong> <small>[לו]:</small> <strong>לאו אדעתאי</strong> <small>[לא</small> עלה הדבר <small>בדעתי].</small>
 <strong>אמר ר' זירא</strong> בליבו: <strong>אפשר גזרו</strong> חכמים <strong>על התערובת</strong> של <strong>דמאי</strong> שתהיה אסורה, <strong>ומסתייעא מילתא</strong> <small>[ויסתייע הדבר,</small> יקרה בפועל<small>]</small> ל<strong>רב אסי למיכל איסורא</strong> <small>[לאכול איסור]?</small> <strong>השתא</strong> <small>[עכשיו,</small> הרי<small>]</small> <strong>בהמתן של צדיקים אין הקדוש ברוך הוא מביא תקלה על ידן, צדיקים עצמן לא כל שכן?</strong> ולכן צריך לבדוק אם יש בכך איסור.
 <strong>נפק</strong> <small>[יצא]</small> <strong>רבי זירא דק ואשכח</strong> <small>[דקדק ומצא],</small> שאכן לא נכשל רב אסי, <strong>דתנן</strong> <small>[ששנינו</small> בברייתא<small>]:</small> <strong>הלוקח</strong> (הקונה) בשוק <strong>יין לתת לתוך המורייס</strong> (ציר של דגים) <strong>או לתוך האלונתית</strong> (משקה מעורב ביין), או שקנה <strong>כרשינין לעשות מהן טחינין</strong> (מאכל שמעורבים בו כרשינים טחונים) או <strong>עדשים לעשות מהן רסיסין</strong> (מאכל שמעורבים בו עדשים), אם ספק לו אם עושרו — <strong>חייב</strong> לעשר אותם <strong>משום דמאי, ואין צריך לומר</strong> שאם ברור לו שלא עושרו שחייב לעשרם <strong>משום ודאי.</strong>
 <strong>והן עצמן,</strong> המורייס והאלונתית, הטחינין והרסיסין, כשקונה אותם מעם הארץ כשהם מוכנים — <strong>מותרין, מפני שהן תערובת.</strong> משמע, איפוא, שאין איסור בתערובת דמאי.
  ותוהים:  <strong>ו</strong>האם <strong>לא גזרו על תערובת דמאי? והתניא</strong> <small>[והרי שנויה</small> ברייתא<small>]:</small> <strong>הנותן לשכנתו</strong> שהיא מעמי הארץ <strong>עיסה לאפות</strong> ונתן עמה שאור לצורך האפיה, <strong>וקדירה לבשל</strong> ותבלין עמה — <strong>אינו חושש לשאור ותבלין שבה,</strong> בעיסה או בתבשיל שהכינה, <strong>לא משום שביעית</strong> שמא אינה שומרת שביעית והחליפה בתבלינים שלה שהם של שביעית, <strong>ולא משום מעשר, ו</strong>אולם
 <strong>אם אמר לה</strong> במפורש <strong>"עשי לי משליכי</strong> (משלך)", מן השאור או התבלין שלך — <strong>חושש לשאור ותבלין שבה משום שביעית ומשום מעשר,</strong> למרות שמדובר בתערובת דמאי!
  ודוחים:  <strong>שאני התם</strong> <small>[שונה שם],</small> ש<strong>כיון דקאמר</strong> <small>[שהוא אומר]</small> <strong>לה "עשי לי משליכי"</strong> — <strong>כמאן דעריב בידים דמי</strong> <small>[כמי שמערב בידיו</small> הוא <small>נחשב],</small> כאילו מכניס בעצמו דמאי, ובאופן זה ודאי אינו רשאי לאכול עד שיעשר. <strong>רפרם אמר</strong> תירוץ אחר: <strong>שאני</strong> <small>[שונה]</small> <strong>שאור ותבלין, דלטעמא עביד</strong> <small>[שלטעם הוא עשוי],</small> <strong>וטעמא לא בטיל</strong> <small>[וטעם לא בטל],</small> אף על פי שהוא בתערובת.
  ותוהים:  <strong>ולחלופי לא חיישינן</strong> <small>[ולהחלפה אין אנו חוששים]</small> שמא תחליף השכנה את מה שהביא לה בשלה? <strong>והתנן</strong> <small>[והרי שנינו</small> במשנה<small>]:</small> <strong>הנותן לחמותו</strong> שהיתה חשודה על המעשרות, עיסה לאפות — הרי הוא <strong>מעשר</strong> תחילה <strong>את</strong> מה <strong>שהוא נותן לה,</strong> כדין כל מי שנותן מאכל לעם הארץ, <strong>ו</strong>כן מעשר גם <strong>את</strong> מה <strong>שהוא נוטל ממנה</strong> בחזרה, <strong>מפני שחשודה</strong> שהיא <strong>מחלפת</strong> את הדבר <strong>המתקלקל,</strong> שאם נתן לה דבר והתקלקל, היא מחליפה בשלה! ומשיבים: <strong>התם כדתניא טעמא</strong> <small>[שם</small> יש דין מיוחד, <small>כמו ששנוי הטעם],</small> <strong>אמר ר' יהודה: רוצה היא בתקנת בתה,</strong> כלומר, היא מעוניינת בטובת בתה שתאכל מאכל משובח, ו<strong>בושה</strong> (מתביישת) <strong>מחתנה,</strong> ואינה אומרת לו במפורש שהיא מחליפה את מה שהתקלקל, אלא מחליפה בחשאי.
## דף ו:
 ומוסיפים ושואלים: <strong>ולעלמא לא חיישינן</strong> <small>[ובכלל,</small> במקום שאין סיבה מיוחדת, <small>אין אנו חוששים]</small> שעם הארץ יחליף את הניתן לו? <strong>והתנן</strong> <small>[והרי שנינו</small> במשנה<small>]:</small> <strong>הנותן</strong> עיסה או קדירה <strong>לפונדקית שלו</strong> שתאפה או תבשל לו — <strong>מעשר</strong> תחילה <strong>את שהוא נותן לה ואת שהוא נוטל הימנה</strong> (ממנה), <strong>מפני שחשודה</strong> ש<strong>מחלפת!</strong> ומשיבים: <strong>התם נמי</strong> <small>[שם גם כן]</small> יש טעם מיוחד בדבר, משום שאשת עם הארץ <strong>מוריא ואמרה</strong> <small>[מורה</small> לעצמה היתר להחליף <small>ואומרת]:</small> <strong>בר בי רב ליכול חמימא ואנא איכול קרירא</strong> <small>[התלמיד חכם יאכל חם ואני אוכל קר],</small> ולכן היא מחליפה לו, אבל במקרה אחר אין חוששים להחלפה.
  ושואלים:  <strong>ולחלופי לא חיישינן</strong> <small>[ולחילוף אין אנו חוששים]?</small> <strong>והתניא</strong> <small>[והרי שנויה</small> ברייתא<small>]:</small> <strong>אשת חבר טוחנת עם אשת עם הארץ</strong> בתבואת עם הארץ <strong>בזמן שהיא</strong> (אשת החבר) <strong>טמאה,</strong> כגון שהיא נדה. ואין חשש שתאכל מן התבואה שאינה מעושרת, שכיון שהיא טמאה היא נזהרת ואינה נוגעת בתבואה, כדי שלא תטמא אותה, <strong>אבל לא בזמן שהיא טהורה,</strong> שמא תכניס לפיה תבואה שאינה מעושרת.
 <strong>ר' שמעון בן אלעזר אומר: אף בזמן שהיא טמאה לא תטחון</strong> עם אשת עם הארץ, <strong>מפני שחבירתה</strong> (אשת עם הארץ) <strong>נותנת לה</strong> מן התבואה <strong>ואוכלת.</strong>
 ומעתה, <strong>השתא מיגזל גזלה</strong> <small>[עכשיו,</small> הרי, אנו מניחים שאשת עם הארץ <small>גוזלת]</small> ולוקחת משל בעלה ונותנת לחברותיה, וכי <strong>חלופי מיבעיא</strong> <small>[להחליף צריך</small> לומר<small>]</small> שהיא חשודה על כך? <strong>אמר רב יוסף, התם נמי</strong> <small>[שם גם כן]</small> יש טעם מיוחד בדבר, ש<strong>מוריא ואמרה</strong> <small>[שמורה</small> לעצמה היתר <small>ואומרת]:</small> <strong>תורא מדישיה קאכיל</strong> <small>[השור מדישו הוא אוכל],</small> וסבורה שמותר לה לעשות כן.
 <big>א</big> ומביאים מעשה הקשור למה שהוזכר לעיל, שאין צדיקים מגיעים לידי מכשול אפילו בשגגה. מסופר, <strong>העיד ר' יהושע בן זרוז, בן חמיו של ר' מאיר, לפני רבי, על ר' מאיר שאכל עלה של ירק בבית שאן</strong> מבלי להפריש ממנו תרומה ומעשר, שסבר שאין בית שאן מארץ ישראל ואינה קדושה בקדושת הארץ, <strong>והתיר רבי את בית שאן כולה על ידו,</strong> על סמך עדות זו.
 <strong>חברו עליו</strong> על רבי <strong>אחיו ובית אביו, אמרו לו: מקום שאבותיך ואבות אבותיך נהגו בו איסור, אתה תנהוג בו היתר?</strong>
 <strong>דרש להן</strong> רבי <strong>מקרא זה</strong> שנאמר במלך חזקיהו: <strong>"וכתת נחש הנחשת אשר עשה משה כי עד הימים ההמה היו בני ישראל מקטרים לו ויקרא לו נחושתן"</strong> (מלכים ב יח, ד), ויש לתמוה: <strong>אפשר</strong> (ייתכן) שקיטרו לנחש זה ו<strong>בא אסא</strong> שהיה מלך צדיק <strong>ולא ביערו</strong> מהעולם, ולאחריו <strong>בא יהושפט ולא ביערו</strong> עד ימי חזקיה? <strong>והלא כל עבודה זרה שבעולם אסא ויהושפט ביערום!</strong>
## דף ז.
 <strong>אלא</strong> צריך אתה לומר ש<strong>מקום הניחו לו אבותיו</strong> לחזקיה בענין זה <strong>להתגדר</strong> (להתגדל) <strong>בו</strong> שיתחדש על ידו. <strong>אף אני,</strong> הוסיף רבי — <strong>מקום הניחו לי אבותי להתגדר בו.</strong>
 ומוסיפים: <strong>מכאן</strong> יש ללמוד <strong>לתלמיד חכם שאמר דבר הלכה</strong> חדש, <strong>שאין מזיחין אותו, ואמרי לה</strong> <small>[ויש אומרים]</small> בלשון: <strong>אין מזניחין אותו, ואמרי לה</strong> <small>[ויש אומרים]</small> בלשון: <strong>אין מזחיחין אותו.</strong>
 ומסבירים את שינוי הלשונות: <strong>מאן דאמר</strong> <small>[מי שאומר]</small> "אין <strong>מזיחין"</strong> — <strong>כדכתיב</strong> <small>[כמו שנאמר]:</small> <strong>"ולא יזח החשן</strong> מעל האפוד" (שמות כח, כח), כלומר, אין מזיזים אותו מדבריו; <strong>ומאן דאמר</strong> <small>[ומי שאומר]</small> <strong>"אין מזניחין"</strong> — <strong>דכתיב</strong> <small>[שנאמר]:</small> <strong>"כי לא יזנח לעולם ה' "</strong>(איכה ג, לא), לומר שאין מתעלמים מדעתו; <strong>ומאן דאמר</strong> <small>[ומי שאמר]</small> "אין <strong>מזחיחין"</strong> — כמו <strong>דתנן</strong> <small>[ששנינו</small> במשנה<small>]:</small> <strong>משרבו זחוחי הלב, רבו מחלוקות בישראל,</strong> שאין אומרים לו שבגלל גאוה הוא מחדש דברים.
 <strong>מתקיף לה</strong> <small>[מקשה על כך]</small> על עיקרה של הלכה זו, <strong>יהודה בריה</strong> <small>[בנו]</small> של <strong>ר' שמעון בן פזי: ומי איכא למאן דאמר</strong> <small>[והאם יש מי שאומר]</small> ש<strong>בית שאן לאו מארץ ישראל היא? והכתיב</strong> <small>[והרי נאמר]:</small> <strong>"ולא הוריש מנשה את בית שאן ואת בנותיה ואת תענך ואת בנותיה"</strong> (שופטים א, כז), אלא הניחום למס עובד והיו יושבים ביניהם, ומכאן משמע שהיא מארץ ישראל!
  ומשיבים:  <strong>אישתמיטתיה הא דאמר</strong> <small>[נשמטה ממנו,</small> שכח שמועה <small>זו שאמר]</small> <strong>ר' שמעון בן אליקים משום ר' אלעזר בן פדת שאמר משום ר' אלעזר בן שמוע: הרבה כרכים כבשום עולי מצרים</strong> וקידשום בכניסתם לארץ בימי יהושע בן נון, <strong>ולא כבשום עולי בבל</strong> בשיבת ציון בימי עזרא, ובכללם בית שאן.
 <strong>וקסבר</strong> <small>[וסבור הוא]:</small> <strong>קדושה ראשונה</strong> שנתקדשה ארץ ישראל בימי יהושע בן נון לענין קיום המצוות התלויות בה, <strong>קדשה לשעתה ולא קדשה לעתיד לבא,</strong> אלא פקעה לאחר שנעזבה הארץ בחורבן הבית הראשון. <strong>ו</strong>כשעלו עולי בבל וחזרו וקידשו את הארץ <strong>הניחום</strong> לאותם מקומות ולא קידשום, <strong>כדי שיסמכו עליהן עניים בשביעית,</strong> כשאין תבואה מצויה בארץ. שהואיל ואינם קדושים בקדושת הארץ מותר לזרוע שם בשביעית, וכך יוכלו העניים להתפרנס משם. וכיון שהתברר לרבי שבית שאן היא מאותן ערים — התיר אותה.
 <strong>אמר ליה</strong> <small>[לו]</small> <strong>ר' ירמיה לר' זירא:</strong> כיצד סמך רבי על עדותו של ר' יהושע בן זירוז לפטור ירק מתרומות ומעשרות בבית שאן? <strong>והא</strong> <small>[והרי]</small> <strong>ר' מאיר עלה בעלמא הוא דאכיל</strong> <small>[</small>עלה <small>בלבד הוא שאכל],</small> ואכילת ארעי מותרת גם במקום שחייב בתרומה ומעשר! <strong>אמר ליה</strong> <small>[לו]:</small> <strong>מאגודה אכליה</strong> <small>[אכל אותו],</small> <strong>ותנן</strong> <small>[ושנינו</small> במשנה<small>]:</small> <strong>ירק הנאגד,</strong> שדרך לאוגדו יחד, מתחייב בתרומה ומעשר <strong>משיאגד,</strong> ושוב אין לאכול ממנו אף אכילת ארעי עד שיעשר.
  ושואלים:  <strong>ודלמא לאו אדעתיה</strong> <small>[ושמא לא על דעתו]</small> כלומר, בהיסח הדעת אכל ר' מאיר את העלה! ומשיבים: <strong>השתא</strong> <small>[עכשיו,</small> הרי<small>]</small> <strong>בהמתן של צדיקים אין הקדוש ברוך הוא מביא תקלה על ידן, צדיקים עצמן לא כל שכן?</strong> ואין לייחס לו שגגה כזו.
  ושואלים:  <strong>ודלמא</strong> <small>[ושמא]</small> <strong>עישר עליהם מ</strong>ירק שהיה לו ב<strong>מקום אחר!</strong> ומשיבים: <strong>לא נחשדו חברים</strong> המקפידים על תרומה ומעשר <strong>לתרום שלא מן המוקף</strong> (הסמוך). ושואלים: <strong>ודלמא</strong> <small>[ושמא]</small> <strong>נתן עיניו בצד זה</strong> של הירק, חישב לעשותו תרומה ומעשר, <strong>ואכל בצד אחר! אמר ליה</strong> <small>[לו]:</small> <strong>חזי מאן גברא רבה קמסהיד עליה</strong> <small>[ראה מי האדם הגדול שמעיד עליו],</small> ואדם גדול כר' יהושע בן זרוז, וודאי התבונן והיטיב לראות מה עשה ר' מאיר.
 <big>א</big> ומבררים: <strong>מאי</strong> <small>[מהו]</small> ענין זה של <strong>בהמתן של צדיקים</strong> שהזכרנו כמה פעמים, שאין הקדוש ברוך הוא מביא תקלה על ידן? כפי המסופר ש<strong>ר' פנחס בן יאיר הוה קאזיל</strong> <small>[היה הולך]</small> <strong>לפדיון שבויין, פגע ביה</strong> <small>[פגש בו]</small> <strong>בגינאי נהרא</strong> <small>[הנהר]</small> בתוך דרכו,
 <strong>אמר ליה</strong> <small>[לו]</small> לנהר: <strong>גינאי, חלוק לי מימך</strong> לכאן ולכאן <strong>ואעבור בך. אמר ליה</strong> <small>[לו]</small> הנהר: <strong>אתה הולך לעשות רצון קונך,</strong> לקיים מצות פדיון שבויים, <strong>ו</strong>גם <strong>אני הולך לעשות רצון קוני,</strong> שאני זורם באפיקי כפי שנבראתי לכך, <strong>אתה</strong> — <strong>ספק עושה</strong> שספק אם אתה מצליח בפדיון השבויים <strong>ספק אי אתה עושה, אני</strong> — <strong>ודאי עושה</strong> את רצון קוני. <strong>אמר ליה</strong> <small>[לו]</small> ר' פנחס בן יאיר: <strong>אם אי</strong> <small>[אין]</small> <strong>אתה חולק</strong> מימיך, <strong>גוזרני עליך שלא יעברו בך מים לעולם! חלק ליה</strong> <small>[לו]</small> הנהר מימיו ועבר בו.
 <strong>הוה ההוא גברא דהוה דארי חיטי לפיסחא</strong> <small>[היה</small> איתו <small>אדם אחד שהיה נושא חיטים ל</small>צורך מצות של <small>פסח],</small> <strong>אמר ליה</strong> <small>[לו]</small> ר' פנחס לנהר: <strong>חלוק ליה נמי להאי</strong> <small>[חלוק לו גם כן</small> מימיך <small>לזה],</small> ש<strong>במצוה עסיק</strong> <small>[הוא עוסק],</small> <strong>חלק ליה</strong> <small>[לו]</small> מימיו. <strong>הוה ההוא טייעא דלווה בהדייהו</strong> <small>[היה ערבי אחד שהיה מתלווה עימם],</small> <strong>אמר ליה</strong> <small>[לו]</small> ר' פנחס לנהר: <strong>חלוק ליה נמי להאי</strong> <small>[חלוק לו</small> מימיך <small>גם כן לזה],</small> <strong>דלא לימא</strong> <small>[שלא יאמר]:</small> <strong>כך עושים לבני לויה? חלק ליה</strong> <small>[לו].</small>
 <strong>אמר רב יוסף: כמה נפיש גברא</strong> <small>[גדול אדם</small> זה<small>]</small> ר' פנחס בן יאיר <strong>ממשה ושתין רבוון</strong> <small>[וששים ריבוא מישראל],</small> <strong>דאילו התם חד זימנא</strong> <small>[שאילו שם</small> נבקע הים רק <small>פעם אחת],</small> <strong>והכא תלתא זימנין</strong> <small>[וכאן</small> נבקע הנהר <small>שלוש פעמים].</small> ותמהים: <strong>ודלמא הכא נמי חדא זימנא</strong> <small>[ושמא כאן גם כן היה פעם אחת],</small> שהנהר לא חזר לזרום עד שעברו שלושתם! <strong>אלא</strong> הכוונה היא צריך לומר שכוחו גדול <strong>כמשה ושתין רבוון</strong> <small>[וששים ריבוא].</small>
 לאחר שעבר ר' פנחס בן יאיר את הנהר <strong>אקלע לההוא אושפיזא</strong> <small>[הזדמן לפונדק אחד],</small> <strong>רמו ליה שערי לחמריה</strong> <small>[השליכו שעורים לפני חמורו]</small> על מנת שיאכל, <strong>לא אכל,</strong>
## דף ז:
 <strong>חבטינהו</strong> <small>[ניפו אותן</small> את השעורים<small>]</small> לנקותן ו<strong>לא אכל, נקרינהו</strong> <small>[בררו אותן]</small> ביד מן הפסולת ו<strong>לא אכל,</strong> ותהו למה אין החמור אוכל. <strong>אמר להו</strong> <small>[להם]</small> ר' פנחס בן יאיר למארחיו: <strong>דלמא לא מעשרן</strong> <small>[שמא אינן מעושרות]?</small> <strong>עשרינהו</strong> <small>[עישרו אותן]</small> <strong>ואכל</strong> החמור. <strong>אמר</strong> להם: בהמה <strong>ענייה</strong> (מסכנה) <strong>זו הולכת לעשות רצון קונה</strong> בדרך של מצוה, לפדיון שבויים, <strong>ואתם מאכילין אותה טבלים?</strong> והוא מה שנאמר לעיל, שבהמתן של צדיקים אין הקדוש ברוך הוא מביא תקלה על ידן.
  ותוהים:  <strong>ומי מיחייבא</strong> <small>[והאם</small> התבואה <small>חייבת]</small> במקרה זה במעשר מן הספק? <strong>והתנן</strong> <small>[והרי שנינו</small> במשנה<small>]:</small> <strong>הלוקח</strong> (הקונה) מן השוק תבואה <strong>ל</strong>שם <strong>זרע</strong> או <strong>ל</strong>מאכל <strong>בהמה,</strong> או <strong>קמח ל</strong>עיבוד <strong>עורות,</strong> או <strong>שמן</strong> להדליק בו את ה<strong>נר, ו</strong>כן <strong>שמן לסוך בו את הכלים,</strong> ואינו יודע אם נתעשרו, כל שאינו למאכל אדם — <strong>פטור מהדמאי,</strong> שלא חייבוהו חכמים לעשרו מן הספק!
  ומשיבים:  <strong>התם הא אתמר עלה</strong> <small>[שם הרי נאמר על כך],</small> <strong>אמר ר' יוחנן: לא שנו אלא שלקחן מתחלה לבהמה,</strong> או לשאר צרכים שאינם מאכל אדם, <strong>אבל לקחן מתחלה לאדם ונמלך עליהם</strong> לתתן <strong>לבהמה</strong> — <strong>חייב לעשר;</strong> <strong>והתניא</strong> <small>[וכן שנויה</small> ברייתא<small>]:</small> <strong>הלוקח פירות מן השוק לאכילה, ונמלך עליהן לבהמה</strong> — <strong>הרי זה לא יתן לא לפני בהמתו ולא לפני בהמת חברו אלא אם כן עישר.</strong> ושעורים אלו שניתנו לפני האתון נלקחו מתחילה למאכל אדם.
 <strong>שמע רבי</strong> שהגיע ר' פנחס בן יאיר לעירו, <strong>נפק לאפיה</strong> <small>[יצא לקראתו]</small> לקבל פניו, <strong>אמר ליה</strong> <small>[לו]:</small> <strong>רצונך</strong> ל<strong>סעוד אצלי? אמר לו</strong> ר' פנחס: <strong>הן. צהבו</strong> (האירו) <strong>פניו של רבי</strong> מחמת שמחה, שנתכבד בדבר זה, שהיה הדבר מפורסם שאין ר' פנחס בן יאיר סועד אצל אחרים.
 <strong>אמר לו</strong> ר' פנחס: <strong>כמדומה אתה שמודר הנאה מישראל אני?</strong> <strong>ישראל קדושים הן,</strong> אלא ש<strong>יש רוצה</strong> להכניס אורחים <strong>ואין לו,</strong> ואיני רוצה ליהנות מסעודה שאינה מספקת לבעליה, <strong>ויש שיש לו ואינו רוצה</strong> שיאכלו אצלו, <strong>ו</strong>ביחס לאדם כזה <strong>כתיב</strong> <small>[נאמר]:</small> <strong>"אל תלחם</strong> (תאכל) את <strong>לחם רע עין ואל תתאו למטעמותיו כי כמו שער בנפשו כן הוא אכול ושתה יאמר לך ולבו בל עמך"</strong> (משלי כג ו-ז), ולכן אני חושש לסעוד אצל אחרים. <strong>ואתה רוצה</strong> לארחני <strong>ו</strong>גם <strong>יש לך,</strong> ולכן אליך אני מוכן לבוא.
 <strong>מיהא השתא מסרהיבנא</strong> <small>[אולם עכשיו אני ממהר],</small> <strong>דבמלתא דמצוה קא טרחנא</strong> <small>[</small>משום <small>שבדבר של מצוה אני טורח],</small> <strong>כי הדרנא אתינא עיילנא לגבך</strong> <small>[כאשר אחזור ואבוא</small> לעירכם <small>אכנס אליך].</small> וכך אכן עשה.
 <strong>כי אתא</strong> <small>[כאשר בא]</small> לביתו של רבי, <strong>איתרמי על בההוא פיתחא דהוו קיימין ביה כודנייתא חוורתא</strong> <small>[הזדמן שנכנס בפתח אחד שהיו עומדות בו פרדות לבנות],</small> <strong>אמר</strong> ר' פנחס: <strong>מלאך המות בביתו של זה ואני אסעוד אצלו?</strong> משום שפרדות ממין זה היו מפורסמות כמזיקות בבעיטותיהן.
 <strong>שמע רבי נפק לאפיה</strong> <small>[יצא לקראתו],</small> <strong>אמר ליה</strong> <small>[לו]:</small> <strong>מזבנינא להו</strong> <small>[מוכר אני אותן].</small> <strong>אמר ליה</strong> <small>[לו]</small> ר' פנחס: והרי בכך תעבור על <strong>"ולפני עור לא תתן מכשול"</strong> (ויקרא יט, יד), שהרי לכל אחד מישראל נאסר להחזיק חיות מזיקות בביתו.
  אמר לו: <strong>מפקרנא להו</strong> <small>[אפקיר אותם].</small> אמר לו: אם כן, <strong>מפשת היזקא</strong> <small>[אתה מרבה את ההיזק],</small> שעכשיו לא יהיו להם בעלים שישמרו עליהן, ויזיקו לכל. אמר לו: <strong>עקרנא להו</strong> <small>[אני מעקר את</small> פרסותיהן <small>שלא יזיקו].</small> ענה לו: <strong>איכא</strong> <small>[יש</small> בכך<small>]</small> <strong>צער בעלי חיים.</strong> אמר לו: <strong>קטילנא להו</strong> <small>[אהרוג אותן].</small> אמר לו: <strong>איכא</strong> <small>[יש</small> בכך<small>]</small> איסור של <strong>"בל תשחית"</strong> (דברים כ, יט).
 <strong>הוה קא מבתש ביה טובא</strong> <small>[היה</small> רבי <small>מפציר בו הרבה]</small> שייכנס לביתו, <strong>גבה טורא בינייהו</strong> <small>[הר ביניהם],</small> ולא יכול היה רבי להמשיך ולדבר עמו. <strong>בכה רבי ואמר: מה בחייהן</strong> של צדיקים <strong>כך</strong> הם גדולים, <strong>במיתתן על אחת כמה וכמה!</strong> ומסבירים: והוא כפי ש<strong>אמר ר' חמא בר חנינא: גדולים צדיקים במיתתן יותר מבחייהן, שנאמר: "ויהי הם קוברים איש והנה ראו</strong> את <strong>הגדוד וישליכו את האיש בקבר אלישע</strong> (הנביא) <strong>וילך ויגע האיש בעצמות אלישע ויחי ויקם על רגליו"</strong> (מלכים ב יג, כא).
 <strong>אמר ליה</strong> <small>[לו]</small> <strong>רב פפא לאביי:</strong> מה הראיה מכאן שצדיק גדול במותו יותר מבחייו? <strong>ודילמא לקיומי ביה ברכתא</strong> <small>[ושמא</small> נעשה הדבר באלישע <small>כדי לקיים בו את ברכת]</small> <strong>אליהו, דכתיב</strong> <small>[שנאמר]</small> שאלישע ביקש ממנו: <strong>"ויהי נא פי שנים ברוחך אלי"</strong> (שם ב, ט), שאליהו החיה מת אחד ואלישע החיה שנים! <strong>אמר ליה</strong> <small>[לו]</small> אביי בתמיהה: <strong>אי הכי</strong> <small>[אם</small> משום <small>כך],</small> <strong>היינו דתניא</strong> <small>[</small>וכי <small>זהו ששנויה</small> ברייתא<small>]:</small> "ויקם על רגליו" — <strong>על רגליו עמד</strong> אבל <strong>לביתו לא הלך</strong> (אלא מת מיד)?! ומשמע שלא היתה כאן תחיית מתים ממש, ואם כן לא נתקיימה בכך ברכת אליהו.
  ושואלים:  <strong>אלא במה איקיים</strong> <small>[במה התקיימה]</small> הברכה של "פי שנים"? ומשיבים: <strong>כ</strong>מו ש<strong>אמר ר' יוחנן: שריפא</strong> אלישע <strong>צרעת נעמן, שהיא</strong> (צרעת) <strong>שקולה כמת.</strong> ומנין שצרעת שקולה כמיתה — <strong>שנאמר</strong> במרים שנצטרעה: <strong>"אל נא תהי כמת"</strong> (במדבר יב, יב).
  אגב שהוזכרו פרדות לבנות ("מלאך הבית בביתו של זה"), מביאים מה ש<strong>אמר ר' יהושע בן לוי: למה נקרא שמן</strong> של פרדים <strong>"ימים"</strong> (ראה בראשית לו, כד) — מלשון אימה, משום <strong>שאימתם מוטלת על הבריות,</strong> ש<strong>אמר ר' חנינא</strong> שהיה רופא: <strong>מימי לא שאלני אדם על מכת פרדה לבנה וחיה</strong> (ונשאר חי) ממכה זו, משמע שהם מסוכנים ביותר. ותוהים: <strong>והא קחזינא דחיי</strong> <small>[והרי אנו רואים שאנשים חיים]</small> מבעיטות אלה! ומשיבים: <strong>אימא</strong> <small>[אמור]</small> ותקן בלשון <strong>"וחיית"</strong> <small>[והבריאה]</small> המכה, שהפצע מבעיטה זו אינו מבריא. ומקשים: <strong>והא קחזינא דמיתסי</strong> <small>[והרי רואים אנו</small> שהפצעים הללו <small>מבריאים]!</small> ומשיבים: לא בכל הפרדות הלבנות מדובר, אלא באלה <strong>דחיוורן ריש כרעייהו</strong> <small>[שלבנים ראשי רגליהם]</small> <strong>קא אמרינן</strong> <small>[אומרים אנו].</small> אגב שהוזכרו דברי ר' חנינא מביאים עוד מדבריו.
  על הנאמר <strong>"אין עוד מלבדו"</strong> (דברים ד, לה) — <strong>אמר רבי חנינא: ואפילו כשפים,</strong> שאין כשפים יכולים לפעול נגד רצון שמים. ומסופר, <strong>ההיא איתתא דהות קא מהדרא למישקל עפרא מתותיה כרעיה</strong> <small>[אשה אחת היתה מחזרת,</small> משתדלת <small>לקחת עפר מתחת רגליו]</small> של <strong>ר' חנינא</strong> כדי לעשות לו כישוף, <strong>אמר לה: שקולי</strong> <small>[קחי],</small> <strong>לא מסתייעא מילתיך</strong> <small>[לא יסתייע הדבר שלך,</small> מה שאת רוצה לעשות<small>],</small> <strong>"אין עוד מלבדו" כתיב</strong> <small>[נאמר],</small> והוא מגן עלי. ומקשים: <strong>והאמר</strong> <small>[והרי נאמר]</small> <strong>ר' יוחנן: למה נקרא שמן "כשפים"</strong> — הרי זה כעין נוטריקון — <strong>שמכחישין פמליא של מעלה,</strong> ומשמע שלכאורה הם פועלים גם כנגד רצון של מעלה! ומשיבים: אכן כך, ואולם <strong>שאני</strong> <small>[שונה]</small> <strong>ר' חנינא, דנפישא זכותיה</strong> <small>[שמרובה זכותו],</small> ואין כשפים שולטים בו.
 <strong>ו</strong>עוד <strong>אמר</strong> בשם <strong>ר' חנינא: אין אדם נוקף</strong> (מכה, פוצע) <strong>אצבעו מלמטה אלא אם כן מכריזין עליו מלמעלה</strong> שהוא צריך להיפצע, <strong>שנאמר: "מה' מצעדי גבר כוננו ואדם מה יבין דרכו"</strong> (ראה תהלים לז, כג. משלי כ, כד). בענין זה <strong>אמר ר' אלעזר: דם ניקוף</strong> (מכה) <strong>מרצה</strong> ומכפר לאדם <strong>כ</strong>אילו היה זה <strong>דם עולה. אמר רבא:</strong> מדובר פה <strong>בגודל</strong> (בוהן) <strong>ימין,</strong> שאדם משתמש בו בכח, והמכה חזקה יותר, <strong>ובניקוף</strong> (מכה) <strong>שני</strong> באותו מקום קודם שהתרפאה המכה הראשונה, <strong>והוא דקאזיל</strong> <small>[כשהיה הולך]</small> באותה שעה <strong>לדבר מצוה,</strong> שאז הניקוף מרצה.
  בקשר למסופר לעיל על ר' פנחס בן יאיר מעירים כי <strong>אמרו עליו על ר' פנחס בן יאיר: מימיו לא בצע</strong> (חתך, פתח באכילה) <strong>על פרוסה שאינה שלו, ומיום שעמד על דעתו לא נהנה</strong> אפילו <strong>מסעודת אביו,</strong> שלא רצה ליהנות כלל משל אחרים.
## דף ח.
 <big>א</big> <strong>אמר ר' זירא אמר שמואל: ליבן סכין</strong> חימם אותה עד שנעשתה לוהטת <strong>ושחט בה</strong> — <strong>שחיטתו כשרה,</strong> ואין אומרים שהסימנים (הקנה והושט) נשרפו תחילה בחוד הסכין, ובכך נעשתה הבהמה טריפה עוד קודם שנגמרה שחיטתה. אלא <strong>חידודה</strong> החיתוך שנעשה בחוד הסכין <strong>קודם</strong> <strong>ל</strong>כויה שגורם <strong>ליבונה.</strong> ומקשים: <strong>והאיכא</strong> <small>[והרי יש]</small> <strong>צדדין</strong> של הסכין שהם שורפים את צדדי מקום השחיטה! ומשיבים: <strong>בית השחיטה מירווח רווח</strong> <small>[נעשה מרווח],</small> שדפנות החתך מתרחקות זו מזו על ידי החיתוך, ואין הסכין שורפת את הצדדים.
  ומעירים: דברי ר' זירא הובאו כדי לפתור שאלה אחרת ש<strong>איבעיא להו</strong> <small>[נשאלה להם]</small> לחכמים: <strong>ליבן שפוד</strong> של מתכת <strong>והכה בו</strong> אדם, ולאחר שנרפאה המכה עלה בו נגע צרעת, האם נגע זה <strong>משום</strong> צרעת ה<strong>שחין נדון או משום</strong> צרעת ה<strong>מכוה נדון?</strong>
 ומסבירים: <strong>למאי נפקא מינה</strong> <small>[מה יוצא מזה</small> להלכה<small>]</small> אם הוא נדון משום שחין או מכוה <strong>—</strong> <strong>לכדתניא</strong> <small>[לכמו ששנויה</small> ברייתא<small>]:</small> צרעת ה<strong>שחין ו</strong>צרעת ה<strong>מכוה מטמאין בשבוע אחד</strong> של הסגר, ו<strong>בשני סימנין</strong> — <strong>בשער לבן</strong> שצומח בנגע, <strong>ובפסיון</strong> (אם הנגע מתפשט), <strong>ולמה חלקן הכתוב</strong> לשתי פרשיות נפרדות, אף שדינם שווה? <strong>לומר שאין מצטרפין זה עם זה</strong> לטמא, ואם לא היה בכל אחד מהם שיעור נגע (שהוא כגודל גריס) אינו מיטמא.
 <strong>ותניא</strong> <small>[ושנויה</small> ברייתא<small>]:</small> <strong>איזהו שחין ואיזהו מכוה?</strong> אם <strong>לקה</strong> (הוכה, נפצע) <strong>בעץ,</strong> או <strong>באבן,</strong> או <strong>בגפת</strong> (פסולת הזיתים), או <strong>בחמי טבריא</strong> מי מעיינות חמים, <strong>ובכל דבר שלא בא מחמת האור</strong> (האש), ומסבירה הגמרא: <strong>לאתויי</strong> <small>[להביא]</small> <strong>אבר מעיקרו</strong> שכורה עופרת ממקומה, ופעמים היא לוהטת — הרושם הנשאר בעור <strong>זהו שחין. ואיזהו מכוה?</strong> כל ש<strong>נכוה בגחלת, ברמץ, בסיד רותח, בגפסית רותח, ובכל דבר הבא מחמת האור,</strong> ומסבירים: <strong>לאתויי</strong> <small>[להביא]</small> <strong>חמי האור</strong> (מים שנתחממו באש) — <strong>זו היא מכוה.</strong>
 <strong>ותניא</strong> <small>[ושנויה</small> ברייתא<small>]:</small> <strong>שחין ומכוה</strong> באותו מקום, ועלה שם נגע — הולכים אחר האחרון, ולכן <strong>אם שחין קודם למכוה</strong> — <strong>בטל</strong> ה<strong>מכוה את השחין,</strong> והנגע העולה באותו מקום נדון משום צרעת המכוה, <strong>ואם</strong> ה<strong>מכוה קודמת לשחין</strong> — <strong>בטל שחין את המכוה.</strong>
 <strong>והכא</strong> <small>[וכאן],</small> שנשאלה השאלה האם נדון משום צרעת שחין או משום צרעת מכוה, <strong>היכי דמי</strong> <small>[כיצד בדיוק מדובר]?</small> <strong>כגון דהוה ביה</strong> <small>[שהיה בו]</small> שיעור <strong>חצי גריס</strong> צרעת ה<strong>שחין מעיקרא</strong> <small>[מתחילה],</small> <strong>וליבן שפוד והכה בו, ונפק ביה</strong> <small>[ויצא בו]</small> <strong>חצי גריס אחר,</strong> והשאלה היא:
 <strong>מאי</strong> <small>[מה]</small> דינו? האם <strong>חבטא קדים</strong> <small>[החבטה קודמת</small> לכויה<small>],</small> <strong>ואתי הבלא ומבטל ליה לחבטא</strong> <small>[ובא ההבל,</small> החום, <small>ומבטל את החבטה],</small> <strong>והוה ליה</strong> <small>[והרי זה]</small> חצי גריס צרעת <strong>ה</strong><strong>שחין ו</strong>חצי גריס צרעת ה<strong>מכוה,</strong> <strong>ולא מצטרפין. או דלמא הבלא קדים</strong> <small>[שמא ההבל,</small> החום, <small>קודם],</small> <strong>ואתי חבטא ומבטל ליה להבלא</strong> <small>[ובאה החבטה ומבטלת את החום],</small> <strong>והוה ליה</strong> <small>[והרי זה]</small> <strong>שחין ושחין, ומצטרף?</strong>
 ומשיבים: <strong>תא שמע</strong> <small>[בוא</small> ו<small>שמע],</small> ממה ש<strong>אמר ר' זירא אמר שמואל: ליבן סכין ושחט בה</strong> — <strong>שחיטתו כשירה,</strong> מפני ש<strong>חידודה קודם לליבונה, אלמא חבטא קדים</strong> <small>[מכאן שהחבטה קודמת לחום]!</small> ומשיבים: אין מכאן הוכחה, ויש לומר כי <strong>חדוד</strong> (חוד הסכין) <strong>שאני</strong> <small>[שונה],</small> שמפני שהוא חד — החיתוך קודם לכויה, ואין ללמוד מכאן למכה של שפוד.
  ומציעים, <strong>תא שמע</strong> <small>[בוא</small> ו<small>שמע]</small> תשובה לשאלה ממה ששנינו בברייתא: אם <strong>ליבן שפוד והכה בו,</strong> ונרפא הפצע ועלה בו נגע — <strong>נדון משום מכות אש, אלמא חבטא קדים</strong> <small>[מכאן שהחבטה קודמת],</small> שהרי אנו הולכים אחר האחרון! ומשיבים: <strong>התם נמי</strong> <small>[שם גם כן]</small> יש לומר <strong>דברזייה מיברז</strong> <small>[שנעץ אותו]</small> בבשר, ולא היכה בו, <strong>דהיינו</strong> <small>[שהוא אותו</small> דין<small>]</small> שיש ב<strong>חדוד,</strong> ואין מכאן ראיה לענין מכה סתם.
 <big>ב</big> <strong>אמר רב נחמן אמר רבה בר אבוה: סכין של עבודה זרה</strong> ששימשה לצורך עבודה זרה, והיא אסורה בהנאה — <strong>מותר לשחוט בה,</strong> אבל <strong>אסור לחתוך בה בשר.</strong> ומסבירים: <strong>מותר לשחוט בה</strong> — משום ששחיטה בגדר <strong>מקלקל הוא,</strong> שבחייה הבהמה שווה יותר, ונמצא שלא נהנה מן הסכין. <strong>ואסור לחתוך בה בשר</strong> — משום שאחר השחיטה <strong>מתקן הוא,</strong> שחותך אותה לחתיכות ראויות לשימוש.
 <strong>אמר רבא: פעמים שהשוחט</strong> בסכין של עבודה זרה <strong>אסור</strong> — <strong>ב</strong>בהמה <strong>מסוכנת,</strong> העומדת למות, שאם אינו שוחטה תמות מאליה, ויפסיד. <strong>ומחתך מותר</strong> — <strong>באטמי דקיימין לקורבנא</strong> <small>[בירכים שעומדות למתנה]</small> לאדם חשוב, כמות שהן, ומי שחותך אותן לחתיכות קטנות מפסיד מערכן.
  ומקשים:  <strong>ותיפוק ליה</strong> <small>[ותצא לו]</small> ההלכה שאסור לחתוך בשר בסכין של עבודה זרה, לא משום איסור ההנאה, אלא <strong>משום שמנונית דאיסורא</strong> <small>[שמנונית של איסור]</small> הדבוקה בסכין!
## דף ח:
 ודוחים: כאן מדובר <strong>ב</strong>סכין <strong>חדשה</strong> שעדיין לא השתמשו בה.
  ותוהים: אם סכין  <strong>חדשה</strong> היא, הרי <strong>בין לר' ישמעאל בין לר' עקיבא</strong> שנחלקו האם עבודה זרה נאסרת משעה שעשאה, או משעה שעובדים אותה, סכינים אלו רק <strong>משמשי עבודה זרה הן, ומשמשי עבודה זרה אינן אסורין</strong> בהנאה <strong>עד שיעבדו</strong> בהם לעבודה זרה! ומשיבים, <strong>איבעית אימא</strong> <small>[אם תרצה אמור]</small> שמדובר במקרה <strong>דפסק ביה גווזא</strong> <small>[שחתך בה ענף]</small> <strong>לעבודה זרה,</strong> שאין שם שמנונית, אבל כבר עבד בה. <strong>ואיבעית אימא</strong> <small>[ואם תרצה אמור]:</small> <strong>ב</strong>סכין <strong>ישנה</strong> ולאחר <strong>שליבנה באור</strong> (באש), שלא נותרה עליה שמנונית.
 <big>א</big> <strong>אתמר</strong> <small>[נאמר]:</small> <strong>השוחט בסכין של גוים, רב אמר: קולף</strong> את מקום השחיטה, ששם נגעה הסכין בבשר, ונבלע בו מן השמנונית האסורה שעל הסכין, <strong>ורבה בר בר חנה אמר:</strong> רק <strong>מדיח</strong> (רוחץ) את המקום. ומציעים: <strong>לימא בהא קמיפלגי</strong> <small>[האם לומר</small> שבנושא <small>זה הם חלוקים],</small> <strong>דמר סבר</strong> <small>[שחכם זה,</small> רבה בר בר חנה, <small>סבור]:</small> <strong>בית השחיטה צונן</strong> הוא ואינו בולע, ולכן די לו בהדחה, <strong>ומר סבר</strong> <small>[וחכם זה,</small> רב, <small>סבור]:</small> <strong>בית השחיטה רותח,</strong> ולכן בולע?
  ומשיבים:  <strong>לא, דכולי עלמא</strong> <small>[לדעת הכל]</small> <strong>בית השחיטה רותח הוא; מאן דאמר</strong> <small>[מי שאומר]</small> <strong>קולף</strong> — <strong>שפיר</strong> <small>[יפה,</small> מובן הדבר<small>]</small> משום השמנונית שנבלעה בבית השחיטה. <strong>ומאן דאמר</strong> <small>[ומי שאומר]</small> <strong>מדיח,</strong> לדעתו, <strong>איידי דטרידי</strong> <small>[מתוך שטרודים,</small> עסוקים<small>]</small> ה<strong>סימנין</strong> כלומר, דופני בית השחיטה, <strong>לאפוקי</strong> <small>[להוציא]</small> <strong>דם</strong> — <strong>לא בלעי</strong> <small>[אין</small> הם <small>בולעים]</small> באותה שעה.
 <strong>איכא דאמרי</strong> <small>[יש שאומרים]</small> בלשון אחרת: <strong>דכולי עלמא</strong> <small>[לדעת הכל]</small> <strong>בית השחיטה צונן, מאן דאמר</strong> <small>[מי שאומר]</small> <strong>מדיח</strong> — <strong>שפיר</strong> <small>[יפה,</small> מובן הדבר<small>],</small> שהרי הצונן אינו בולע. <strong>מאן דאמר</strong> <small>[מי שאומר]</small> <strong>קולף</strong> — <strong>אגב דוחקא דסכינא בלע</strong> <small>[מתוך דוחק הסכין</small> — הבשר <small>בולע]</small> את השמנונית שעליו.
 <big>ב</big> <strong>סכין</strong> ששחט בה בהמה שהיתה <strong>טריפה, פליגי בה</strong> <small>[חלוקים בכך]</small> <strong>רב אחא ורבינא</strong> כיצד להכשיר סכין זו, <strong>חד</strong> <small>[אחד</small> מהם<small>]</small> <strong>אמר:</strong> מגעילים את הסכין <strong>ב</strong>מים <strong>חמין, וחד</strong> <small>[ואחד</small> מהם<small>]</small> <strong>אמר: בצונן.</strong> ומסכמים: <strong>והלכתא</strong> <small>[והלכה]:</small> <strong>אפילו בצונן. ואי איכא בליתא דפרסא למיכפריה</strong> <small>[ואם יש</small> מטלית <small>ב</small><small>לויה של וילון לקנח אותו]</small> <strong>לא צריך</strong> אפילו זה.
  ושואלים:  <strong>ולמאן דאמר</strong> <small>[ולמי שאומר]</small> שצריך להגעיל <strong>בחמין</strong> סכין ששחט בה טריפה, <strong>מאי טעמא</strong> <small>[מה טעם הדבר]?</small> אם <strong>משום דקא בלעה איסורא</strong> <small>[שהיא בולעת מן האיסור]</small> בשעת שחיטה — הרי <strong>דהיתירא נמי בלעה</strong> <small>[</small>סכין <small>של היתר,</small> ששוחט בה בהמה כשרה, <small>גם כן בולעת]</small> שמנונית אבר מן החי, קודם שנגמרה השחיטה, ותיאסר! ומשיבים: שמנונית של <strong>אבר מן החי אימת בלעה</strong> <small>[מתי</small> יש לחשוש שהסכין <small>בולעת]</small> — <strong>לכי חיימא</strong> <small>[כאשר היא נעשית חמה],</small> ואולם <strong>אימת קא חיימא</strong> <small>[מתי היא נעשית חמה]</small> — <strong>לכי גמרה</strong> <small>[כאשר נגמרת]</small> ה<strong>שחיטה,</strong> והרי <strong>ההיא שעתא היתירא הוה</strong> <small>[באותה שעה</small> כבר <small>היתר הוא],</small> שכבר אין זה עוד אבר מן החי.
 <big>ג</big> <strong>אמר רב יהודה אמר רב, הטבח</strong> (השוחט) <strong>צריך שלשה סכינין: אחת ששוחט בה, ואחד שמחתך בה בשר, ואחד שמחתך בה חלבים,</strong> שאי אפשר לחתוך בה בשר לאחר שחתך בה חלבים אסורים באכילה, משום שמנונית החלב שנשארה עליה.
  ושואלים:  <strong>וליתקן ליה חדא</strong> <small>[ושיתקן לו סכין אחת]</small> לחיתוך, <strong>וליחתוך</strong> <small>[ושיחתוך]</small> <strong>בה</strong> קודם <strong>בשר והדר ליחתוך</strong> <small>[ואחר כך יחתוך]</small> <strong>בה חלבים!</strong> ומשיבים: <strong>גזירה</strong> היא <strong>שמא יחתוך</strong> בה <strong>חלבים ואחר כך בשר,</strong> ויישאר החלב דבוק לבשר, ויידבק בבשר. ושואלים: <strong>השתא נמי מיחלף ליה</strong> <small>[עכשיו גם כן,</small> שיש לו שתים, נחשוש שמא <small>יתחלפו לו]!</small> ומשיבים: <strong>כיון דאצרכינהו תרי</strong> — <strong>אית ליה היכרא</strong> <small>[כיון שהצריכוהו שתים —</small> <small>יש לו היכר],</small> וייחד כל אחת לעניינה.
 <strong>ואמר רב יהודה אמר רב: הטבח צריך שני כלים של מים, אחד שמדיח בו בשר, ואחד שמדיח בו חלבים,</strong> שאם ידיח בשר לאחר חלבים יידבק בבשר מן החלב האסור. ושואלים: <strong>וניתקן ליה חדא</strong> <small>[ושיתקין לו רק כלי אחד],</small> <strong>ונדיח</strong> <small>[ושידיח]</small> <strong>בו בשר והדר נדיח</strong> <small>[ואחר כך שידיח]</small> <strong>בו חלבים!</strong> ומשיבים: <strong>גזירה שמא ידיח</strong> בו <strong>חלבים ואחר כך בשר.</strong> ושואלים: <strong>השתא נמי מיחלפי ליה</strong> <small>[עכשיו גם כן</small> יש לחשוש שמא <small>יתחלפו לו]</small> הכלים, וידיח בשר בכלי שהיה בו חלב! ומשיבים: <strong>כיון דאצרכיניה תרתי אית ליה היכרא</strong> <small>[שהצריכו אותו שני</small> כלים <small>יש לו היכר]</small> ויזכור.
 <big>ד</big> <strong>אמר אמימר משמיה</strong> <small>[משמו]</small> של <strong>רב פפא: לא ליסחוף איניש כפלי עילוי בישרא</strong> <small>[לא יניח אדם את הכסלים,</small> בשר המתניים של בהמה, <small>על גבי בשר אחר],</small> כאשר חלב הכסלים האסור למטה, משום <strong>דדאיב תרבא ובלע בישרא</strong> <small>[שזב החלב</small> <small>ובולע</small> אותו <small>הבשר</small> שהניחו עליו את הכסלים<small>].</small>
 ומקשים: <strong>אי הכי</strong> <small>[אם כך],</small> שאתה חושש שהחלב זב ונבלע בבשר, <strong>כי תריצי נמי דאיב תרבא ובלע בשרא</strong> <small>[כאשר הכסלים מונחים כדרכם גם כן,</small> כשהחלב מלמעלה, <small>זב החלב ובולע בשר</small> הכסלים עצמו מן החלב<small>]!</small> ומשיבים: <strong>קרמא מפסיק מתתאי</strong> <small>[הקרום</small> שבין החלב לבשר <small>מפסיק מלמטה].</small> ומקשים: <strong>אי הכי</strong> <small>[אם כך]</small> אתה אומר,
## דף ט.
 <strong>מעילאי נמי קרמא איכא</strong> <small>[מלמעלה,</small> מצידו החיצוני של החלב, <small>גם כן</small> הרי <small>יש קרום],</small> שכל חלב מכוסה בקרום דק, וכשמניח את הכסלים על בשר הוא מונע מן החלב שיזוב על הבשר! ומשיבים: קרום זה, <strong>איידי דממשמשא ידא דטבחא מפתת</strong> <small>[מתוך שממשמשת בו יד הטבח הוא מתפורר],</small> והחלב זב על הבשר שתחתיו.
 <big>א</big> <strong>ואמר רב יהודה אמר רב, תלמיד חכם צריך שילמוד</strong> לאמן ידיו ל<strong>שלשה דברים: כתב,</strong> שיוכל לכתוב את הדברים הצריכים כתיבה, <strong>שחיטה, ומילה. ורב חנניא בר שלמיא משמיה</strong> <small>[משמו]</small> של <strong>רב אמר: אף</strong> צריך ללמוד לעשות <strong>קשר של תפילין, ו</strong>לומר <strong>ברכת חתנים</strong> בעל פה ובנעימה, <strong>ו</strong>לקשור <strong>ציצית.</strong> ומעירים: <strong>ואידך</strong> <small>[והאחר]</small> רב יהודה, מדוע אינו מונה את אלה? הוא סבור ש<strong>הני שכיחן</strong> <small>[אלה מצויים</small> יותר<small>],</small> ואין צורך ללימוד מיוחד כדי לדעת איך הם נעשים.
 <big>ב</big> <strong>ואמר רב יהודה אמר שמואל: כל טבח</strong> (שוחט) <strong>שאינו יודע הלכות שחיטה אסור לאכול משחיטתו,</strong> כששחט בינו לבין עצמו. <strong>ואלו הן הלכות שחיטה,</strong> כלומר, דברים הפוסלים את השחיטה: <strong>שהייה, דרסה, חלדה, הגרמה, ועיקור.</strong>
 ותוהים: <strong>מאי קא משמע לן</strong> <small>[מה משמיע לנו]</small> ברשימה זו? והרי <strong>כולהו תנינהו</strong> <small>[את כולם</small> כבר <small>שנינו]</small> במשנה במסכת זו, ובוודאי שאם אינו יודע אותן אי אפשר לאכול משחיטתו! ומשיבים: <strong>לא צריכא</strong> <small>[לא נצרכה]</small> אלא במקרה <strong>ששחט לפנינו שתים ושלש פעמים, ושחט שפיר</strong> <small>[יפה];</small> <strong>מהו דתימא</strong> <small>[שתאמר]:</small> <strong>מדאידך</strong> <small>[מכיון שאת האחרות]</small> <strong>שחט שפיר</strong> <small>[יפה],</small> <strong>האי נמי</strong> <small>[זו גם כן]</small> ששחט בינו לבין עצמו <strong>שחט שפיר</strong> <small>[יפה],</small> על כן <strong>קא משמע לן</strong> <small>[משמיע לנו]:</small> <strong>כיון דלא גמר</strong> <small>[שלא למד],</small> <strong>זימנין דשהי ודריס ולא ידע</strong> <small>[פעמים שהוא שוהה</small> או <small>דורס ואינו יודע]</small> שקלקל.
 <big>ג</big> <strong>ואמר רב יהודה אמר שמואל: הטבח צריך שיבדוק בסימנים</strong> (קנה וושט) <strong>לאחר שחיטה,</strong> שמא לא שחט את רוב הסימן, ושחיטה פסולה היא. <strong>אמר רב יוסף: אף אנן נמי תנינא</strong> <small>[אנו גם כן שנינו]</small> במשנתנו דבר זה, <strong>ר' שמעון אומר: אם שהה</strong> השוחט <strong>כדי ביקור</strong> (בדיקה); <strong>מאי לאו</strong> <small>[האם אין]</small> הכוונה היא <strong>כדי ביקור</strong> של <strong>סימנין?</strong> ומכאן שצריך לבדוק!
 <strong>אמר ליה</strong> <small>[לו]</small> <strong>אביי: לא,</strong> <strong>הכי</strong> <small>[כך]</small> <strong>אמר ר' יוחנן</strong> בהסבר הדבר: <strong>כדי ביקור חכם,</strong> כדי הזמן שהולך להראות לחכם את הסכין, כפי שתיקנו חכמים (להלן י,ב). אמר לו: <strong>אם כן, נתת דברים לשיעורים,</strong> שפעמים החכם קרוב פעמים רחוק, ואין זה שיעור מוגדר! <strong>אלא</strong> הכוונה היא: <strong>כדי ביקור טבח חכם,</strong> כלומר, כדי משך הזמן שלוקח לטבח מומחה (שאינו צריך ללכת לחכם) לבדוק את סכינו. ומכל מקום אין ראיה מכאן שצריך לבדוק את הסימנים.
  ושואלים: אם  <strong>לא בדק</strong> את הסימנים כדברי רב יהודה, ואין אפשרות לברר את הדבר, <strong>מאי</strong> <small>[מה]</small> הדין? <strong>ר' אליעזר בן אנטיגנוס משום</strong> (בשם) <strong>ר' אלעזר בר' ינאי אמר:</strong> דין <strong>טרפה</strong> יש לבהמה <strong>ו</strong>היא <strong>אסורה באכילה,</strong> ואילו <strong>במתניתא תנא</strong> <small>[בברייתא שנה]</small> שהבהמה נחשבת <strong>נבלה ו</strong>אף <strong>מטמאה במשא.</strong>
 ושואלים: <strong>במאי קמיפלגי</strong> <small>[במה הם חלוקים]</small> מה היסוד העקרוני של מחלוקת זו? ומשיבים: <strong>ב</strong>פירוש דברי <strong>רב הונא,</strong> ש<strong>אמר: בהמה בחייה בחזקת איסור עומדת,</strong> שהרי אסור לאכול את בשרה בחייה, ולפיכך אם יש לך ספק אם נשחטה כראוי הריהי אסורה, כחזקתה, <strong>עד שיודע לך במה נשחטה,</strong> האם נשחטה כראוי. אבל כאשר <strong>נשחטה</strong> כראוי, ויש לך ספק האם היתה טריפה — <strong>הרי היא בחזקת היתר עד שיודע לך במה נטרפה.</strong>
 ובכך נחלקו, <strong>מר סבר</strong> <small>[חכם זה</small> שבברייתא <small>סבור]:</small> בהמה זו שלא בדק בה את הסימנים לאחר שחיטה, ואינך יודע אם נשחטה כראוי — <strong>בחזקת איסור קיימא</strong> <small>[עומדת],</small> <strong>והשתא</strong> <small>[ועכשיו]</small> <strong>מתה היא</strong> לפנינו, ויש לדון עליה ככל בהמה שלא נשחטה כראוי, והיא נבלה, ומטמאה במשא. <strong>ומר סבר</strong> <small>[וחכם זה,</small> ר' אליעזר בן אנטיגנוס, <small>סבור]:</small> <strong>בחזקת איסור אמרינן</strong> <small>[אומרים אנו</small> שנשארה<small>],</small> אבל <strong>בחזקת טומאה לא אמרינן</strong> <small>[אין אנו אומרים],</small> שהרי לא היתה לה חזקת טומאה לפני כן.
 <big>ד</big> <strong>גופא</strong> <small>[לגופה]</small> של אותה הלכה, <strong>אמר רב הונא: בהמה בחייה בחזקת איסור עומדת עד שיודע לך במה נשחטה. נשחטה</strong> — <strong>בחזקת היתר עומדת עד שיודע לך במה נטרפה.</strong> ושואלים: מדוע אמר נשחטה "בחזקת היתר עומדת"? <strong>ולימא</strong> <small>[ושיאמר]:</small> <strong>נשחטה</strong> — <strong>הותרה!</strong> ומשיבים: <strong>הא קא משמע לן</strong> <small>[</small>דבר <small>זה משמיע לנו],</small> <strong>דאף על גב דאיתיליד בה ריעותא</strong> <small>[שאף על פי שנולד בה פגם</small> המעורר ספק<small>],</small> עדיין עומדת היא בחזקת היתר.
 <strong>כדבעא מיניה</strong> <small>[כמו ששאל אותו]</small> <strong>ר' אבא מרב הונא:</strong> אם <strong>בא זאב ונטל בני מעים</strong> של בהמה שנשחטה <strong>מהו</strong> דינה?
  ותמהים:  <strong>נטל?! הא ליתנהו</strong> <small>[הרי אינם],</small> ומה יש לשאול בזה! <strong>אלא</strong> השאלה היא בכגון ש<strong>נקב בני מעיים, מהו?</strong> ותמהים: אם הזאב <strong>נקב?! הא קא חזינן דהוא נקבינהו</strong> <small>[הרי</small> אנו <small>רואים שהוא ניקב אותם]!</small> <strong>אלא</strong> הכוונה היא: אם <strong>נטלן והחזירן כשהן נקובין, מהו? מי חיישינן</strong> <small>[האם חוששים אנו]</small> <strong>שמא במקום נקב</strong> שכבר היה בה <strong>נקב,</strong> והיתה הבהמה טריפה מתחילה, <strong>או לא?</strong>
 <strong>אמר ליה</strong> <small>[לו]:</small> <strong>אין חוששין שמא במקום נקב נקב,</strong> אלא סומכים אנו על חזקת ההיתר.
 <strong>איתיביה</strong> <small>[הקשה לו]</small> ממה ששנינו: <strong>ראה צפור המנקר בתאנה, ועכבר המנקר באבטיחים,</strong>
## דף ט:
 <strong>חוששין שמא במקום נקב</strong> של נחש <strong>נקב</strong> הציפור או העכבר, ואסור לאוכלם מחשש סכנה!
 <strong>אמר ליה</strong> <small>[לו]</small> רב הונא: <strong>מי קא מדמית איסורא לסכנתא</strong> <small>[האם אתה מדמה איסור לסכנה]?</small> <strong>סכנה שאני</strong> <small>[שונה]</small> וצריך לחשוש לה במקום ספק. <strong>אמר ליה</strong> <small>[לו]</small> <strong>רבא: מאי שנא ספק סכנתא לחומרא</strong> <small>[במה שונה ספק סכנה</small> שהולכים בו <small>להחמיר]?</small> <strong>ספק איסורא נמי לחומרא</strong> <small>[ספק איסור גם כן</small> נלך בו <small>להחמיר]!</small>
 <strong>אמר ליה</strong> <small>[לו]</small> <strong>אביי: ו</strong>כי <strong>לא שאני</strong> <small>[שונה]</small> הדין <strong>בין איסורא לסכנתא</strong> <small>[איסור לסכנה]?</small> <strong>והא</strong> <small>[והרי]</small> <strong>אילו ספק טומאה ברשות הרבים</strong> — <strong>ספיקו טהור, ואילו ספק מים מגולין</strong> כלומר, מים שהיו מגולים בלילה, שיש ספק שמא הטיל בה נחש את ארסו ויש סכנה בשתייתם — <strong>אסורין!</strong>
 <strong>אמר ליה</strong> <small>[לו]</small> רבא: <strong>התם</strong> <small>[שם]</small> ספק טומאה ברשות הרבים הוא דין מיוחד, שכן <strong>הלכתא גמירי לה</strong> <small>[הלכה אנו למדים אותה]</small> <strong>מ</strong>דין <strong>סוטה</strong> ששהתה בסתר עם איש זר ונאסרה מספק שמא נבעלה לו ונטמאה, (במדבר ה, יג) <strong>מה סוטה</strong> — <strong>ברשות היחיד</strong> הדברים אמורים, שהרי רשות הרבים אינה מקום סתר, <strong>אף</strong> ספק <strong>טומאה</strong> — <strong>ברשות היחיד</strong> הוא טמא, ולא ברשות הרבים. אבל בכל ספק איסור הולכים אנו להחמיר, כמו בספק סכנה.
 <strong>מתיב</strong> <small>[מקשה]</small> גם <strong>רב שימי</strong> על דברי רבא ממה ששנינו: היה <strong>שרץ</strong> מת <strong>בפי חולדה, ו</strong>אותה <strong>חולדה</strong> היתה <strong>מהלכת על גבי ככרות של תרומה, ספק נגע</strong> השרץ בככרות <strong>ספק לא נגע</strong> — הרי <strong>ספיקו טהור,</strong>ואפילו ברשות היחיד, <strong>ואילו ספק מים מגולין</strong> — <strong>אסורין!</strong>
 ומשיבים: <strong>התם נמי הלכתא גמירי לה</strong> <small>[שם גם כן</small> <small>הלכה אנו למדים אותה]</small> <strong>מסוטה:</strong> <strong>מה סוטה</strong> היא <strong>דבר שיש בה דעת לישאל,</strong> שיש אפשרות לשאול אותה אם נטמאה — <strong>אף הכא נמי</strong> <small>[אף כאן גם כן]</small> ספק טומאה ברשות היחיד טמא רק ב<strong>דבר שיש בו דעת לישאל,</strong> ומה שאין בו דעת להישאל, וכגון הככרות שספק לנו אם נטמאו — ספיקו טהור, אבל בספק איסור יש להחמיר.
 <strong>אמר רב אשי, תא שמע</strong> <small>[בוא</small> ו<small>שמע]</small> ראיה נוספת שסכנה חמורה מאיסור, ממה ששנינו: <strong>צלוחית</strong> ובה מי חטאת <strong>שהניחה מגולה ובא ומצאה מכוסה</strong> — הרי היא <strong>טמאה, שאני אומר: אדם טמא נכנס לשם וכיסה</strong> אותה, ואגב כן טימא אותה ואת המים שבתוכה.
 <strong>הניחה מכוסה ובא ומצאה מגולה, אם</strong> היא במקום ש<strong>יכולה חולדה לשתות ממנה, או נחש לדברי רבן גמליאל, או</strong> שיש לחשוש <strong>שירד בה טל בלילה</strong> — הרי זו <strong>פסולה,</strong> שאין להזות ממי החטאת שבתוכה על טמא מת, שמא נתערב בהם רוק החולדה או טל, שאינם כשרים להזאה, ופסלוה, אבל אינה טמאה.
 <strong>ואמר רבי יהושע בן לוי: מה טעם</strong> אין חוששים שאדם טמא גילה אותה ונטמאה?
## דף י.
 <strong>מפני שדרכן של שרצים לגלות</strong> כלי כדי לשתות ממנו, ולכן אנו תולים ששרץ או אדם טהור גילו את הצלוחית, ולא אדם טמא. ודווקא במקרה שהניחה מגולה ומצאה מכוסה אנו חוששים שאדם טמא הוא שכיסה אותה, הואיל <strong>ואין דרכן</strong> של שרצים <strong>לכסות.</strong> הרי שלענין איסור (וטומאה) יש מקרים בהם אנו מקילים בספק.
 <strong>אי נמי</strong> <small>[או גם כן]</small> יש לדייק מן הברייתא כך: <strong>טעמא</strong> <small>[הטעם,</small> דווקא] במקרה ש<strong>הניחה מגולה ובא ומצאה מכוסה,</strong> או שהניחה <strong>מכוסה ובא ומצאה מגולה,</strong> הריהי טמאה או פסולה, <strong>הא</strong> <small>[אבל]</small> אם <strong>מצאה כמה שהניחה</strong> — <strong>לא טומאה איכא</strong> <small>[יש כאן]</small> <strong>ולא פסולה איכא</strong> <small>[יש כאן].</small>
 <strong>ואילו</strong> לענין סכנה <strong>ספק מים מגולים</strong> <strong>אסורין</strong> בכל אופן. <strong>שמע מינה</strong> <small>[למד מכאן]</small> איפוא כי <strong>חמירא סכנתא מאיסורא</strong> <small>[חמורה הסכנה מהאיסור].</small> ומסכמים: אכן, <strong>שמע מינה</strong> <small>[למד מכאן]</small> שכן הוא.
  אגב כך מביאים מה ש<strong>תנן התם</strong> <small>[שנינו שם]</small> במסכת תרומות, <strong>שלשה משקין אסורין משום גלוי: מים, ויין, וחלב.</strong> ו<strong>כמה ישהו</strong> כשהם מגולים <strong>ויהיו אסורין</strong> — <strong>כדי</strong> הזמן <strong>שיצא הרחש</strong> (נחש) <strong>ממקום קרוב וישתה. וכמה</strong> הוא <strong>מקום קרוב? אמר ר' יצחק בריה</strong> <small>[בנו]</small> של <strong>רב יהודה:</strong> אפילו <strong>כדי שיצא מתחת אוזן כלי וישתה.</strong>
 ותוהים: כדי שיצא ו<strong>ישתה? הא קא חזי ליה</strong> <small>[הרי הוא רואה אותו]</small> שותה, ואין כאן ספק אלא ודאי! <strong>אלא</strong> הכוונה היא לשיעור זמן כדי ש<strong>ישתה ויחזור לחורו,</strong> שמא שתה ולא ראהו.
 <big>א</big> ושבים לדון בספיקות שמתעוררים לאחר השחיטה. <strong>איתמר</strong> <small>[נאמר]</small> שנחלקו אמוראים בשאלה הבאה: <strong>השוחט בסכין</strong> בדוקה <strong>ו</strong>לאחר זמן <strong>נמצאת</strong> הסכין <strong>פגומה,</strong> <strong>אמר רב הונא: אפילו שיבר בה</strong> בסכין <strong>עצמות כל היום</strong> לאחר השחיטה — <strong>פסולה</strong> הבהמה לאכילה, ומדוע? <strong>חיישינן</strong> <small>[חוששים אנו]</small> <strong>שמא בעור</strong> הצואר <strong>נפגמה</strong> הסכין, בתחילת השחיטה, ובגלל הפגימה נקרעו הסימנים (הקנה והושט) ושחיטה פסולה היא. <strong>ורב חסדא אמר: כשרה,</strong> <strong>שמא בעצם</strong> ששיבר לאחר השחיטה <strong>נפגמה</strong> הסכין.
  ושואלים:  <strong>בשלמא</strong> <small>[נניח]</small> <strong>רב הונא כשמעתיה</strong> <small>[</small>הולך <small>כשיטתו]</small> לעיל (ט,א), שבהמה הריהי בחזקת איסור עד שייוודע לך כיצד נשחטה, <strong>אלא רב חסדא</strong> <strong>מאי טעמא</strong> <small>[מה טעם]</small> הכשיר? ומשיבים, <strong>אמר לך</strong> <small>[יכול לומר לך]:</small> <strong>עצם</strong> — <strong>ודאי פוגם</strong> סכין, <strong>עור</strong> — <strong>ספק פוגם ספק לא פוגם,</strong> ואם כן <strong>הוי</strong> <small>[הרי זה]</small> <strong>ספק וודאי, ואין ספק מוציא מידי ודאי.</strong>
 <strong>מתיב</strong> <small>[מקשה]</small> <strong>רבא</strong> על רב חסדא <strong>לסיועיה</strong> <small>[לסייע]</small> <strong>ל</strong>שיטת <strong>רב הונא,</strong> ממה ששנינו: מי ש<strong>טבל</strong> במקוה <strong>ועלה, ו</strong>לאחר זמן <strong>נמצא עליו דבר חוצץ, אף על פי שנתעסק באותו המין כל היום כולו</strong> לאחר הטבילה — <strong>לא עלתה לו טבילה, עד שיאמר: ברי לי שלא היה עלי</strong> הדבר החוצץ <strong>קודם לכן,</strong> לפני הטבילה. <strong>והא הכא</strong> <small>[והרי כאן]</small> ש<strong>ודאי טבל,</strong> ו<strong>ספק</strong> אם <strong>הוה עליה</strong> <small>[היה עליו]</small> הדבר החוצץ לפני הטבילה <strong>ספק לא הוה עליה</strong> <small>[לא היה עליו],</small> <strong>וקאתי</strong> <small>[ובא]</small> <strong>ספק ומוציא מידי ודאי!</strong>
 ודוחים: <strong>שאני התם</strong> <small>[שונה שם],</small> <strong>דאיכא למימר</strong> <small>[שיש מקום לומר]:</small> <strong>העמד</strong> את האיש ה<strong>טמא על חזקתו</strong> שהוא טמא, <strong>ואימא</strong> <small>[ואמור]</small> ש<strong>לא טבל</strong> כראוי.
  ומקשים:  <strong>הכא נמי</strong> <small>[כאן גם כן]</small> בענין הסכין יש לומר: <strong>העמד בהמה על חזקתה,</strong> שהיא בחזקת איסור עד שייוודע במה נשחטה, <strong>ואימר</strong> <small>[ואמור]</small> ש<strong>לא נשחטה</strong> כראוי! ומשיבים: אינך יכול לומר זאת, ש<strong>הרי</strong> היא <strong>שחוטה לפניך,</strong> ואין בה פגם, ורוב הבהמות השחוטות כשרות הן
 <strong>.</strong> ומקשים: <strong>הכא נמי</strong> <small>[כאן גם כן]</small> <strong>הרי</strong> אדם ש<strong>טבל לפניך!</strong> ומשיבים: <strong>הא איתילידא ביה ריעותא</strong> <small>[הרי נולדה בו ריעות,</small> פגם<small>],</small> שנמצא עליו דבר חוצץ.
  ומקשים:  <strong>הכא נמי איתילידא בה ריעותא</strong> <small>[כאן גם כן,</small> בבהמה, <small>נולדה בה ריעות],</small> שיש פגימה בסכין שנשחטה בה! ומשיבים: בכל זאת יש לחלק, ה<strong>סכין איתרעאי</strong> <small>[הורעה],</small> אבל ה<strong>בהמה</strong> עצמה <strong>לא איתרעאי</strong> <small>[לא הורעה],</small> ואותה אנו באים להכשיר.
  עוד <strong>מיתיבי</strong> <small>[מקשים]</small> על רב חסדא ממה ששנינו בברייתא: עוף שנשחט בו אחד מן הסימנים (הקנה או הוושט) שחיטתו כשרה, ולכן אם <strong>שחט את הושט ואחר כך נשמטה</strong> (נעקרה ממקומה) <strong>הגרגרת</strong> — <strong>כשרה,</strong> אבל אם <strong>נשמטה הגרגרת ואחר כך שחט את הושט</strong> — <strong>פסולה,</strong> מפני שכשנשמטה הגרגרת נעשה העוף טריפה.
 <strong>שחט את הושט ונמצא הגרגרת שמוטה, ואינו יודע אם קודם שחיטה נשמטה אם לאחר שחיטה נשמטה</strong> — <strong>זה היה מעשה</strong> שנשאלו עליו חכמים, <strong>ואמרו: כל ספק בשחיטה</strong> — <strong>פסול.</strong>
 ומציעים: הלשון הכללית <strong>"כל ספק בשחיטה" לאתויי מאי</strong> <small>[להביא</small> את <small>מה]</small> היא באה? <strong>לאו לאתויי כהאי גוונא</strong> <small>[האם לא להביא</small> גם מקרה <small>כמו זה</small> שלנו<small>],</small> שיש ספק בסכין האם נפגמה לפני השחיטה או לאחריה? ודוחים: <strong>לא, לאתויי</strong> <small>[להביא]</small> <strong>ספק שהה</strong> באמצע השחיטה, או <strong>ספק דרס</strong> בסכין על הסימנים וכך שחט, ששני אלה פוסלים את השחיטה.
## דף י:
 ומקשים: <strong>ומאי שנא</strong> <small>[ומה שונה]?</small> מדוע מחלקים? הרי שניהם בגדר ספק! ומשיבים: <strong>התם</strong> <small>[שם]</small> כשספק אם שהה או ספק דרס — <strong>איתילידא בה ריעותא</strong> <small>[נולדה בה ריעות,</small> פגם<small>]</small> <strong>בבהמה</strong> עצמה, <strong>הכא</strong> <small>[כאן]</small> ה<strong>סכין איתרעאי</strong> <small>[הורעה,</small> נפל בה פגם<small>],</small> ה<strong>בהמה לא איתרעאי</strong> <small>[לא הורעה].</small>
 ומסכמים: <strong>והילכתא כוותיה</strong> <small>[והלכה כשיטתו]</small> של <strong>רב הונא,</strong> שסכין שנמצאה פגומה פוסלת את השחיטה — <strong>כשלא שיבר בה עצם</strong> לאחר שחיטה, ויש מקום לחשש שמא בעור נפגמה מתחילה. <strong>והילכתא כוותיה</strong> <small>[והלכה כשיטתו]</small> של <strong>רב חסדא</strong> שאין חוששים שנפגמה מתחילה בעור — <strong>כששיבר בה עצם</strong> לאחר מכן. ושואלים: <strong>מכלל</strong> שפסקו הלכה כרב הונא כשלא שיבר בה עצם, אתה למד ש<strong>רב חסדא</strong> חולק ומכשיר <strong>אף על גב</strong> <small>[אף על פי]</small> ש<strong>לא שיבר בה עצם,</strong> ואינו חושש שנפגמה בעור? <strong>אלא במאי איפגים</strong> <small>[במה נפגמה]</small> הסכין אם לא בעור? ומשיבים: <strong>אימא</strong> <small>[אמור]:</small> <strong>בעצם</strong> של ה<strong>מפרקת</strong> (הצואר) של אותה בהמה <strong>איפגים</strong> <small>[נפגמה],</small> שהמשיך בחיתוך הצואר עד שהגיע למפרקת.
 עוד מסופר בענין זה: <strong>הוה עובדא וטרף</strong> <small>[היה מעשה והטריף]</small> <strong>רב יוסף עד תליסר חיותא</strong> <small>[עד שלוש עשרה בהמות],</small> כאשר מצאו שהסכין פגומה לאחר שחיטת האחרונה. ושואלים: <strong>כמאן</strong> <small>[כ</small>דעת <small>מי]</small> פסק כן? האם <strong>כ</strong>דעת <strong>רב הונא, ואפילו בקמייתא</strong> <small>[ב</small>בהמה ה<small>ראשונה]</small> הטריף, מחשש שמא בעור נפגמה הסכין קודם השחיטה? ודוחים: <strong>לא,</strong> יש לומר שפסק <strong>כרב חסדא, ו</strong>הטריף את כולן <strong>לבר מקמייתא</strong> <small>[חוץ מן</small> הבהמה <small>הראשונה],</small> שלשיטת רב חסדא תולים את הפגימה במפרקת הבהמה, ולא בעור.
 <strong>ואיבעית אימא</strong> <small>[ואם תרצה אמור]:</small> <strong>לעולם</strong> תפרש שרב יוסף הטריף את כולן ואף את הראשונה, <strong>ו</strong><strong>כ</strong>דעת <strong>רב הונא</strong> דווקא. <strong>דאי</strong> <small>[שאם]</small> <strong>כ</strong>דעת <strong>רב חסדא, מכדי מתלא תלינן</strong> <small>[הואיל</small> ולשיטתו <small>אנו תולים</small> במפרקת להקל<small>],</small> <strong>ממאי</strong> <small>[ממה,</small> מנין לנו<small>]</small> ש<strong>בעצם</strong> ה<strong>מפרקת דקמייתא איפגים</strong> <small>[של הראשונה נפגם]?</small> <strong>דלמא</strong> <small>[שמא]</small> <strong>בעצם</strong> ה<strong>מפרקת דבתרייתא איפגים</strong> <small>[של</small> האחרונה נפגם]!
 ועוד בענין זה <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: רב כהנא מצריך בדיקותא</strong> <small>[בדיקה]</small> של הסכין <strong>בין כל חדא וחדא</strong> <small>[אחת ואחת]</small> מן הבהמות ששוחט. ושואלים: <strong>כמאן</strong> <small>[כ</small>דעת <small>מי]</small> פסק? האם <strong>כ</strong>דעת <strong>רב הונא, ולמיפסל קמייתא</strong> <small>[ולפסול את הראשונה]</small> ששחט זה עתה, אם תימצא הסכין פגומה? ודוחים: <strong>לא,</strong> אפשר לומר שפסק <strong>כ</strong>שיטת <strong>רב חסדא,</strong> שתולה את הפגם בעצם המפרקת, <strong>ו</strong>לדעתו יש לבדוק את הסכין כדי <strong>לאכשורי</strong> <strong>בתרייתא</strong> <small>[להכשיר את הבאה אחריה].</small>
 ומקשים: <strong>אי הכי</strong> <small>[אם כך],</small> שמדובר בבדיקה שלפני שחיטה, <strong>תיבעי נמי</strong> <small>[תצטרך גם כן]</small> הסכין <strong>בדיקת חכם,</strong> שהצריכו חכמים את השוחט להראות סכינו לחכם לפני שחיטה! ודוחים: לשם זה אין צורך להראות את הסכין לחכם, שהרי <strong>עד אחד</strong> (ובענייננו, השוחט) <strong>נאמן באיסורין.</strong> ומקשים: <strong>אי הכי</strong> <small>[אם כך],</small> <strong>מעיקרא נמי</strong> <small>[מתחילה גם כן],</small> בבהמה הראשונה ששוחט, <strong>לא</strong> יראה את הסכין לחכם! ומשיבים, <strong>האמר</strong> <small>[הרי אמר]</small> <strong>רבי יוחנן: לא אמרו להראות סכין לחכם אלא מפני כבודו של חכם,</strong> ולא משום שאין סומכים על השוחט, וכיון שחלקו כבוד לחכם בתחילת השחיטה — שוב אין צורך בכך.
 <big>א</big> אגב דברי רב הונא שבהמה בחזקת איסור עומדת, ולכן יש להחמיר כשיש ספק אם נשחטה כראוי, שואלים: <strong>מנא הא מלתא דאמור רבנן</strong> <small>[מנין,</small> מהיכן בתורה נלמד <small>דבר זה שאמרו חכמים]</small> <strong>אוקי מילתא אחזקיה</strong> <small>[העמד דבר על חזקתו]?</small>
 <strong>אמר רבי שמואל בר נחמני אמר ר' יונתן, אמר קרא</strong> <small>[הכתוב]</small> בצרעת הבתים כי לאחר שהכהן רואה את הנגע <strong>"ויצא הכהן מן הבית אל פתח הבית והסגיר את הבית שבעת ימים"</strong> (ויקרא יד, לח). ויש לשאול: איך הוא יכול להסגיר את הבית? <strong>דלמא אדנפיק ואתא בצר ליה שיעורא</strong> <small>[שמא עד שהוא יוצא ובא</small> מן הבית <small>נחסר לו שיעור]</small> הנגע, קודם שהסגיר את הבית, והוא טהור! <strong>אלא לאו משום דאמרינן אוקי אחזקיה</strong> <small>[האם לא משום שאנו אומרים העמד</small> דבר <small>על חזקתו]?</small>
 <strong>מתקיף לה</strong> <small>[מקשה על כך]</small> <strong>רב אחא בר יעקב: ודילמא</strong> <small>[ושמא]</small> מדובר <strong>כגון שיצא דרך אחוריו</strong> (כשהוא הולך אחורנית), <strong>דקא חזי ליה כי נפק</strong> <small>[שהוא רואה אותו,</small> את הנגע, <small>בשעה שהוא יוצא]</small> שהוא עומד בעינו, ורק באופן זה יכול להסגיר אותו!
 <strong>אמר ליה</strong> <small>[לו]</small> <strong>אביי, שתי תשובות בדבר</strong> להוכיח שלא כדבריך: <strong>חדא</strong> <small>[אחת],</small> שאינו יכול לעשות כן, שהרי <strong>יציאה דרך אחוריו לא שמה</strong> <small>[אינה נקראת]</small> <strong>יציאה</strong> בכתוב, ולא מתקיים בכך הכתוב "ויצא מן הבית". <strong>ועוד,</strong> אם נמצא הנגע <strong>אחורי הדלת מאי איכא למימר</strong> <small>[מה אתה יכול לומר]?</small> הרי אינו יכול לראותו גם אם יוצא דרך אחוריו! <strong>וכי תימא דפתח ביה כוותא</strong> <small>[ואם תאמר שפותח בו חלון]</small> בדלת, כדי שיוכל לראות את הנגע בשעה שהוא יוצא — <strong>והתנן</strong> <small>[והרי שנינו</small> במשנה<small>]:</small> <strong>בית אפל</strong> שהיה בו חשש צרעת, <strong>אין פותחין בו חלונות לראות את נגעו!</strong>
 <strong>אמר ליה</strong> <small>[לו]</small> <strong>רבא</strong> לאביי: <strong>דקאמרת</strong> <small>[</small>מה <small>שאתה אומר]</small> ש<strong>יציאה דרך אחוריו לא שמה יציאה</strong> — אין זה נכון, <strong>כהן גדול</strong> כשהוא יוצא מקודש הקדשים <strong>ביום הכפורים יוכיח, דכתיב ביה</strong> <small>[שנאמרה בו]</small> לשון <strong>יציאה</strong> (ויקרא טז, יח), <strong>ותנן</strong> <small>[ושנינו]:</small> <strong>יצא</strong> הכהן <strong>ובא לו דרך כניסתו,</strong> כלומר, אחורנית כשפניו לקודש, כדרך שנכנס. <strong>ודקאמרת</strong> <small>[ו</small>מה <small>שאתה אומר]:</small> <strong>בית אפל אין פותחין בו חלונות לראות את נגעו</strong> — <strong>הני מילי היכא דלא איתחזק</strong> <small>[דברים אלה</small> אמורים <small>במקום שלא הוחזק]</small> כלל בנגע, ולכן אין פותחים חלונות כדי למצוא בו נגע, <strong>אבל היכא דאיתחזק</strong> — <strong>איתחזק</strong> <small>[במקום ש</small>כבר <small>הוחזק,</small> שיש בו נגע — <small>הוחזק],</small> ואז ניתן לפתוח חלון כדי לראותו.
 ומעירים: <strong>תניא</strong> <small>[שנויה ברייתא]</small> ש<strong>לא כ</strong>דעת <strong>רב אחא בר יעקב,</strong> שהציע להעמיד את הכתוב בכהן ההולך דרך אחוריו. נאמר <strong>"ויצא הכהן מן הבית"</strong> (ויקרא יד, לא) — <strong>יכול ילך לתוך ביתו ו</strong>שם <strong>יסגיר</strong> את הבית? <strong>תלמוד לומר: "אל פתח הבית"</strong> (שם) — הבית שנראה בו הנגע;
 <strong>אי</strong> <small>[אם]</small> נאמר <strong>"פתח הבית", יכול יעמוד</strong> הכהן <strong>תחת המשקוף</strong> של פתח הבית <strong>ויסגיר? תלמוד לומר:</strong> "ויצא <strong>מן הבית"</strong> — <strong>עד שיצא מן הבית כולו, הא</strong> <small>[הרי]</small> <strong>כיצד</strong> הוא עושה? <strong>עומד</strong> מחוץ לבית המנוגע <strong>בצד המשקוף ומסגיר.</strong>
 <strong>ומנין שאם הלך</strong> הכהן <strong>לתוך ביתו והסגיר, או שעמד בתוך הבית</strong> המנוגע <strong>והסגיר, ש</strong>בדיעבד <strong>הסגרו מוסגר? תלמוד לומר: "והסגיר את הבית", מכל מקום.</strong> הרי שהסגרו הסגר למרות שאינו רואה את הנגע, ומעמידים דבר על חזקתו!
 ומעירים: <strong>ורב אחא בר יעקב</strong> מעמיד ברייתא זו לשיטתו
## דף יא.
 <strong>כגון דקיימי דרא דגברי ואמרי</strong> <small>[שעומדת שורה של אנשים</small> מן הבית עד למקום שהכהן עומד, <small>ואומרים]</small> זה לזה: <strong>כדקאי קאי</strong> <small>[כמו שהיה</small> הנגע מתחילה <small>כך הוא</small> עכשיו<small>].</small>
 <big>א</big> ועוד שואלים: <strong>מנא הא מילתא דאמור רבנן: זיל בתר רובא</strong> <small>[מנין  דבר זה שאמרו חכמים: לך אחר הרוב]?</small> ותוהים: <strong>מנלן</strong> <small>[מנין לנו]?!</small> מתוך <strong>דכתיב</strong> <small>[שנאמר]</small> במפורש: <strong>"אחרי רבים להטות"</strong> (שמות כג, ב)!
  ומסבירים:  <strong>רובא דאיתא קמן</strong> <small>[רוב שנמצא לפנינו],</small> שאנו יכולים למנות אותו, <strong>כגון</strong> שהיו בעיר <strong>תשע חנויות</strong> שמוכרות בשר כשר, ואחת שמוכרת בשר טריפה, ונמצא בשר ברחוב ולא ברור מהיכן בא, שהולכים אחר הרוב. <strong>ו</strong>כן בהצבעה של <strong>סנהדרין,</strong> שמונים את הדיינים והולכים בהכרעת הדין אחר הרוב — <strong>לא קא מיבעיא לן</strong> <small>[לא נשאלה לנו].</small>
 אלא <strong>כי קא מיבעיא לן</strong> <small>[כאשר נשאלה לנו]</small> השאלה הרי זה ביחס ל<strong>רובא דליתיה קמן</strong> <small>[רוב שאינו לפנינו],</small> אלא שהוא ידוע באופן כללי, <strong>כגון קטן וקטנה,</strong> שאנו מתירים ליבם קטן שבא על יבמתו הקטנה לקיימה, ואין חוששים שמא יימצא הקטן סריס או הקטנה איילונית, שאינם ראויים ליבום, ונמצא בא על אשת אחיו שלא במקום מצוה, אלא סומכים על כך שרוב הקטנים מגיעים לבגרות מינית, דבר זה <strong>מנלן</strong> <small>[מנין לנו]?</small>
 <strong>אמר ר' אלעזר (סימן</strong> לשמות החכמים שמביאים מקור לדבר: <strong>זמן שבח מכנש</strong> — ר' אלע<strong>ז</strong>ר, <strong>מ</strong>ר בריה דרבינא, רב <strong>נ</strong>חמן בר יצחק, רב <strong>ש</strong>שת, ר<strong>ב</strong>ה בר רב שילא, רב א<strong>ח</strong>א בר יעקב, רב <strong>מ</strong>רי, רב <strong>כ</strong>הנא, רבי<strong>נ</strong>א, רב א<strong>ש</strong>י):
  <strong>אתיא</strong> <small>[באה,</small> נלמדת<small>]</small> הלכה זו <strong>מרישא</strong> <small>[מהראש]</small> <strong>של</strong> קרבן ה<strong>עולה,</strong> שחותכים אותו מגוף העולה, אבל אין מנתחים אותו לחלקים קטנים יותר, <strong>דאמר קרא</strong> <small>[שאמר הכתוב]:</small> <strong>"ונתח אותה לנתחיה"</strong> (ויקרא א, ו), ואנו למדים מכאן: <strong>אותה</strong> מנתחים <strong>לנתחיה, ולא</strong> את <strong>נתחיה לנתחים;</strong> <strong>ו</strong>כיון שאין מנתחים את הראש, <strong>ניחוש</strong> <small>[נחשוש]</small> <strong>שמא ניקב</strong> ה<strong>קרום של</strong> ה<strong>מוח,</strong> ובהמה זו טריפה היא, ופסולה להקרבה! <strong>אלא לאו</strong> <small>[האם אין</small> זה<small>]</small> <strong>משום דאמרינן זיל בתר רובא</strong> <small>[שאומרים אנו לך אחר הרוב],</small> ורוב הבהמות אינן טריפה?
  ודוחים:  <strong>ממאי</strong> <small>[ממה]</small> אתה מוכיח זאת? <strong>דילמא דפלי ליה ובדק ליה</strong> <small>[שמא</small> מדובר <small>שמבקע אותו</small> את הראש <small>ובודק אותו,</small> את קרום המוח<small>],</small> <strong>ואי</strong> <small>[ואם]</small> <strong>משום</strong> מה שנאמר <strong>"אותה לנתחיה" ולא נתחיה לנתחים</strong> — <strong>הני מילי היכא דחתיך ליה</strong> <small>[דברים אלה</small> אמורים <small>במקום שחותך אותו]</small> <strong>לגמרי,</strong> <strong>אבל היכא דלייף לית לן בה</strong> <small>[במקום שעדיין מחובר בחלקו, אין לנו בה</small> חשש<small>],</small> ולכן אין להוכיח מכאן.
 <strong>מר בריה</strong> <small>[בנו]</small> של <strong>רבינא אמר: אתיא</strong> <small>[באה,</small> נלמדת<small>]</small> ההלכה שהולכים אחר הרוב <strong>מ</strong>איסור <strong>שבירת עצם בפסח, דאמר רחמנא</strong> <small>[שאמרה התורה]:</small> <strong>"ועצם לא תשברו בו"</strong> (שמות יב, מו); <strong>ו</strong>כיון שאי אפשר לשבור את עצם הגולגולת, <strong>ניחוש</strong> <small>[נחשוש]</small> <strong>שמא ניקב קרום של מוח</strong> של הפסח, והוא טריפה! <strong>אלא לאו</strong> <small>[האם אין זה]</small> <strong>משום דאמרינן זיל בתר רובא</strong> <small>[שאומרים אנו לך אחר הרוב],</small> ורוב בהמות אינן טריפה?
  ודוחים:  <strong>ממאי</strong> <small>[ממה]</small> אתה מוכיח? <strong>דלמא דמנח גומרתא עליה</strong> <small>[שמא</small> מדובר <small>שמניח גחלת עליו]</small> על עצם הגולגולת <strong>וקלי ליה</strong> <small>[ושורף אותו],</small> וכך נחשף הקרום של מוח, <strong>ובדיק ליה</strong> <small>[ובודק אותו],</small> ובמקרה כזה אין איסור, כפי <strong>דתניא</strong> <small>[ששנינו</small> בברייתא<small>]:</small> <strong>המחתך בגידים והשורף בעצמות</strong> — <strong>אין בו משום שבירת עצם!</strong> ונמצא שגם מכאן אין הוכחה שהולכים אחר הרוב.
 <strong>רב נחמן בר יצחק אמר: אתיא</strong> <small>[באה,</small> נלמדת<small>]</small> הלכה זו שהולכים אחר הרוב <strong>מ</strong>דין <strong>אליה</strong> (הזנב) של כבש השלמים, <strong>דאמר רחמנא</strong> <small>[שאמרה התורה]</small> שצריך להקריב את <strong>"חלבו האליה תמימה"</strong> (ויקרא ג, ט) כלומר, כשהיא שלמה, שאסור לחתוך אותה; <strong>ו</strong>לכאורה <strong>ליחוש</strong> <small>[נחשוש]</small> <strong>שמא</strong> קודם השחיטה <strong>נפסקה</strong> (נחתכה) <strong>חוט השדרה</strong> בחלקו המצוי באליה, ומקריבים טריפה! <strong>אלא לאו</strong> <small>[האם אין</small> זה<small>]</small> <strong>משום דאמרינן זיל בתר רובא</strong> <small>[שאומרים אנו לך אחר הרוב],</small> ורוב בהמות אינן טריפה?
 <strong>וכי תימא דמתתאי פסיק לה</strong> <small>[ואם תאמר שמלמטה הוא חותך אותה],</small> את האליה, במקום שאם נפסק חוט השדרה אינו עושה טריפה — הלוא <strong>"לעומת העצה</strong> יסירנה" (שם) <strong>אמר רחמנא</strong> <small>[אמרה התורה]</small> ביחס לאליה, והוא <strong>מקום שהכליות יועצות,</strong> ואם נפסק שם חוט השדרה הריהו עושה טריפה.
  ודוחים:  <strong>ממאי</strong> <small>[ממה]</small> אתה מוכיח? <strong>דלמא דפתח לה ובדיק לה</strong> <small>[שמא</small> מדובר באופן <small>שפותח אותה,</small> עושה חתך באליה <small>ובודק אותה],</small> אם חוט השדרה שבתוכה אינו חתוך. <strong>ואי</strong> <small>[ואם]</small> <strong>משום</strong> שנאמר "האליה <strong>תמימה",</strong> שצריך להשאיר אותה שלמה — <strong>הני מילי היכא דחתכה</strong> <small>[דברים אלה</small> אמורים <small>כאשר חתך אותה]</small> <strong>לגמרי</strong> לשני חלקים, <strong>אבל היכא דלייף לית לן בה</strong> <small>[במקום שרק פותחים אותה</small> <small>אין לנו בה</small> איסור<small>].</small> ואם כן גם מכאן אין ראיה שסומכים על הרוב.
 <strong>רב ששת בריה</strong> <small>[בנו]</small> של <strong>רב אידי אמר: אתיא</strong> <small>[באה,</small> נלמדת<small>]</small> הלכה זו שהולכים אחר הרוב <strong>מעגלה ערופה, דאמר רחמנא</strong> <small>[שאמרה התורה]:</small> "וכל זקני העיר היא... ירחצו את ידיהם על העגלה הערופה" (דברים כא, ו), ודייקו חכמים: <strong>"הערופה"</strong> — <strong>כשהיא שלמה</strong> בכל איבריה <strong>תיהוי</strong> <small>[תהיה]</small> באותה שעה. <strong>ו</strong>אם אין הולכים אחר הרוב <strong>ליחוש דלמא</strong> <small>[נחשוש שמא]</small> <strong>טרפה היא!</strong> <strong>אלא לאו</strong> <small>[האם אין</small> זה<small>]</small> <strong>משום דאמרינן זיל בתר רובא</strong> <small>[שאומרים אנו לך אחר הרוב],</small> ורוב בהמות אינן טריפה?
 <strong>וכי תימא</strong> <small>[ואם תאמר]</small> שאין מכאן ראיה, מפני שאין צורך כלל בבדיקה, שהרי <strong>מאי נפקא מינה</strong> <small>[מה יוצא מזה]</small> אם טריפה היא או לא, הרי ממילא אינה נאכלת או קריבה! על כך יש להשיב, <strong>הא אמרי דבי</strong> <small>[הרי אמרו מבית</small> מדרשו<small>]</small> של <strong>רבי ינאי:</strong> לשון <strong>כפרה כתיב</strong> <small>[נאמר]</small> <strong>בה</strong> בעגלה ערופה ("כפר לעמך ישראל". שם ח) לומר שהריהי <strong>כקדשים,</strong> ולכן טריפה פסולה בה, כמו בקדשים.
 <strong>רבה בר רב שילא אמר: אתיא</strong> <small>[באה,</small> נלמדת<small>]</small> ההלכה שהולכים אחר הרוב <strong>מפרה אדומה, דאמר רחמנא</strong> <small>[שאמרה התורה]:</small> <strong>"ושחט... ושרף"</strong> (במדבר יט, ג— ה), ולמדו מכאן: <strong>מה שחיטתה</strong> נעשית <strong>כשהיא שלמה</strong> באיבריה — <strong>אף שריפתה</strong> נעשית <strong>כשהיא שלמה, ו</strong>אם אין הולכים אחר הרוב <strong>ליחוש דילמא</strong> <small>[נחשוש שמא]</small> <strong>טרפה היא! אלא לאו</strong> <small>[האם אין</small> זה<small>]</small> <strong>משום דאמרינן זיל בתר רובא</strong> <small>[שאומרים אנו לך אחר הרוב],</small> ורוב הפרות אינן טריפה?
 <strong>וכי תימא</strong> <small>[ואם תאמר]</small> שאין מכאן ראיה, שהרי <strong>מאי נפקא מינה</strong> <small>[מה יוצא מזה]</small> אם היא טריפה או לא? על כך יש להשיב: <strong>"חטאת" קרייה רחמנא</strong> <small>[קראה אותה התורה],</small> שנאמר "חטאת היא" (שם ט), ולכן היא צריכה להיות כשרה כקרבן חטאת.
 <strong>רב אחא בר יעקב אמר: אתיא</strong> <small>[באה,</small> נלמדת<small>]</small> ההלכה שהולכים אחר הרוב <strong>משעיר המשתלח, דרחמנא אמר</strong> <small>[שהתורה אמרה]:</small> <strong>"ולקח את שני השעירים"</strong> (ויקרא טז, ז), ודייקו חכמים: <strong>שיהו שניהם שוים,</strong> השעיר לשם הקרב על המזבח, והשעיר המשתלח. <strong>ו</strong>לכאורה כיצד נדע שהם שווים? <strong>ליחוש</strong> <small>[נחשוש]</small>
## דף יא:
 <strong>דילמא חד מינייהו</strong> <small>[שמא אחר מהם]</small> השעיר המשתלח לעזאזל <strong>טריפה הוא,</strong> ואינם שווים! <strong>אלא לאו</strong> <small>[האם אין</small> זה<small>]</small> <strong>משום דאמרינן זיל בתר רובא</strong> <small>[שאומרים אנו לך אחר הרוב],</small> ורוב השעירים אינם טריפה?
 <strong>וכי תימא</strong> <small>[ואם תאמר],</small> <strong>מאי נפקא לן מינה</strong> <small>[מה יוצא לנו מזה]</small> אם הוא טריפה או לא? הרי השעיר לעזאזל אינו קרבן כלל! על כך יש להשיב כי <strong>הא</strong> <small>[הרי]</small> <strong>אין</strong> ה<strong>גורל</strong> שעושה הכהן הגדול ביום הכיפורים <strong>קובע</strong> את השעיר <strong>לעזאזל אלא בדבר</strong> (בשעיר) <strong>הראוי לשם,</strong> לקרבן, ואם לא — אינו ראוי לשילוח. <strong>וכי תימא</strong> <small>[ואם תאמר]</small> שאין מכאן ראיה שהולכים אחר הרוב, מפני <strong>דבדקינן ליה</strong> <small>[שאנו בודקים אותו]</small> לאחר ששלחוהו לעזאזל, אם הוא טריפה — אינך יכול לומר כן, <strong>והתנן</strong> <small>[והרי שנינו</small> במשנה<small>]</small> שהיה המשלח דוחף את השעיר מראש ההר, ו<strong>לא היה</strong> השעיר <strong>מגיע למחצית ההר עד שנעשה אברים אברים,</strong> ולכן אי אפשר לבדוק אותו.
 <strong>רב מרי אמר: אתיא</strong> <small>[באה,</small> נלמדת<small>]</small> ההלכה שהולכים אחר הרוב<small>]</small> <strong>ממכה אביו ואמו, דאמר רחמנא</strong> <small>[שאמרה התורה]</small> <strong>קטליה</strong> <small>[הרוג אותו]</small> (שמות כא, טו); <strong>וליחוש דלמא לאו</strong> <small>[ונחשוש שמא אין]</small> <strong>אביו הוא</strong> ונולד לאמו מאיש אחר! <strong>אלא לאו</strong> <small>[האם אין</small> זה<small>]</small> <strong>משום דאמרינן זיל בתר רובא</strong> <small>[שאומרים אנו לך אחר הרוב],</small> <strong>ורוב בעילות</strong> באשה נשואה אנו מייחסים אותן <strong>אחר הבעל,</strong> ולכן אנו מניחים שהוא אביו?
  ודוחים:  <strong>ממאי</strong> <small>[ממה]</small> אתה מוכיח זאת? <strong>דלמא</strong> <small>[שמא]</small> עוסק הכתוב במקרים שאין בהם ספק, <strong>כגון שהיו אביו ואמו חבושים בבית האסורין</strong> לבדם בשעה שנתעברה אמו, ולא יכול להיות שאדם אחר יהיה אביו! ודוחים: <strong>אפילו הכי</strong> <small>[כך],</small> <strong>אין אפוטרופוס לעריות,</strong> כלומר, לעולם אין ודאות בענייני עריות.
 <strong>רב כהנא אמר: אתיא</strong> <small>[באה,</small> נלמדת<small>]</small> ההלכה שהולכים אחר הרוב <strong>מהורג את הנפש, דאמר רחמנא</strong> <small>[שאמרה התורה]:</small> <strong>קטליה</strong> <small>[הרוג אותו]</small> (שם יב); <strong>וליחוש דלמא</strong> <small>[ונחשוש שמא]</small> ההרוג <strong>טרפה הוה</strong> <small>[היה],</small> וההורג את הטריפה פטור (מפני שהוא נחשב כמת)! <strong>אלא לאו</strong> <small>[האם אין</small> זה<small>]</small> <strong>משום דאמרינן זיל בתר רובא</strong> <small>[שאומרים אנו לך אחר הרוב],</small> ורוב האנשים אינם טריפה?
 <strong>וכי תימא דבדקינן ליה</strong> <small>[ואם תאמר]</small> שאין הולכים אחר הרוב, אלא את ההרוג, האם היה טריפה — <strong>הא קא מינוול</strong> <small>[הרי הוא מתנוול]</small> על ידי בדיקה זו! <strong>וכי תימא</strong> <small>[ואם תאמר]</small> שאכן <strong>משום</strong> חשש <strong>איבוד נשמה</strong> <strong>דהאי</strong> <small>[של זה]</small> הרוצח, אכן נבדוק את הנרצח ו<strong>נינווליה</strong> <small>[ננוול אותו]</small> — לא היה הדבר מועיל, <strong>ו</strong>עדיין <strong>ניחוש</strong> <small>[נחשוש]</small> <strong>שמא במקום</strong> שפגע בו ב<strong>סייף נקב הוה</strong> <small>[היה]</small> קודם לכן, וטריפה היה, ודבר זה אי אפשר לבדוק.
 <strong>רבינא אמר: אתיא</strong> <small>[באה,</small> נלמדת<small>]</small> ההלכה שהולכים אחר הרוב <strong>מעדים זוממין, דאמר רחמנא</strong> <small>[שאמרה התורה]:</small> <strong>"ועשיתם לו כאשר זמם</strong> לעשות לאחיו" (דברים יט, יט), וכגון שאם העידו באיש שהרג את חבירו — דינם במיתה; <strong>וליחוש דלמא הך דאסהידו ביה</strong> <small>[ונחשוש שמא זה שהעידו עליו]</small> <strong>טרפה הוה</strong> <small>[היה],</small> ונמצא שזממו להרוג את הטריפה, ואין דינם במיתה! <strong>אלא לאו</strong> <small>[האם אין</small> זה<small>]</small> <strong>משום דאמרינן זיל בתר רובא</strong> <small>[שאומרים אנו לך אחר הרוב],</small> ורוב האנשים אינם טריפה?
 <strong>וכי תימא דבדקינן ליה</strong> <small>[ואם תאמר שבודקים אנו אותו]</small> את זה שהעידו עליו האם הוא טריפה, ורק באופן זה הורגים אותם — <strong>והתניא</strong> <small>[והרי שנויה</small> ברייתא<small>],</small> החכם <strong>ברבי אומר:</strong> עדים שזממו להרוג אדם בעדותם, אם עדיין <strong>לא הרגו</strong> על פיהם — <strong>נהרגין,</strong> אבל אם כבר <strong>הרגו</strong> על פיהם — <strong>אין נהרגין,</strong> ואת האיש החי אי אפשר לבדוק אם הוא טריפה. ואם כן, בהכרח אנו מסתמכים על הרוב.
 <strong>רב אשי אמר: אתיא</strong> <small>[באה,</small> נלמדת<small>]</small> ההלכה שהולכים אחר הרוב <strong>משחיטה עצמה, דאמר רחמנא</strong> <small>[שאמרה התורה]:</small> <strong>שחוט ואכול; וליחוש</strong> <small>[ונחשוש]</small> <strong>שמא במקום נקב</strong> שכבר היה בבהמה או בעוף <strong>קא שחיט</strong> <small>[הוא שוחט],</small> וטריפה היתה! <strong>אלא לאו</strong> <small>[האם אין זה]</small> <strong>משום דאמרינן זיל בתר רובא</strong> <small>[שאומרים אנו לך אחר הרוב]</small> ולרוב הבהמות והעופות אין נקב במקום השחיטה?
 <strong>אמר רב אשי: אמריתא לשמעתא קמיה</strong> <small>[אמרתי את השמועה</small> הזו, <small>לפני]</small> <strong>רב כהנא, ואמרי לה</strong> <small>[ויש אומרים]</small> שאמר אותה <strong>רב כהנא קמיה</strong> <small>[לפני]</small> <strong>רב שימי, ואמר ליה</strong> <small>[לו]</small> החכם השומע: עדיין אין מכאן (ומשאר כל הראיות שהובאו לעיל) הוכחה שמסתמכים מן התורה על הרוב, <strong>ודלמא היכא</strong> <small>[ושמא במקום]</small> ש<strong>אפשר</strong> לבדוק <strong>אפשר,</strong> וצריך לבדוק, ואין סומכים על הרוב, ורק <strong>היכא</strong> <small>[במקום]</small> ש<strong>לא אפשר</strong> לבדוק <strong>לא אפשר,</strong> וסומכים על הרוב.
 <strong>דאי לא תימא הכי</strong> <small>[שאם לא תאמר כך],</small> <strong>ל</strong>דעת <strong>ר' מאיר דחייש למיעוטא</strong> <small>[שחושש למיעוט],</small> ואינו הולך אחר הרוב, <strong>הכי נמי דלא אכיל בישרא</strong> <small>[כך גם כן תאמר שאינו אוכל בשר]</small> משום שאי אפשר להוכיח שלא שחט במקום נקב? <strong>וכי תימא הכי נמי</strong> <small>[ואם תאמר כך הוא גם כן],</small> שלדעת ר' מאיר אי אפשר לאכול בשר —
## דף יב.
 <strong>פסח ו</strong>שאר <strong>קדשים</strong> שחובה לאכול מבשרם, <strong>מאי איכא למימר</strong> <small>[מה יש לומר]?</small> <strong>אלא</strong> בהכרח צריך לומר לשיטתו כי <strong>היכא</strong> <small>[במקום]</small> ש<strong>אפשר</strong> לחשוש למיעוט ולבדוק <strong>אפשר, היכא</strong> <small>[במקום]</small> ש<strong>לא אפשר לא אפשר;</strong> אם כן <strong>הכא נמי</strong> <small>[כאן גם כן]</small> לשיטת חכמים אפשר לומר: <strong>היכא</strong> <small>[במקום]</small> ש<strong>אפשר</strong> לבדוק <strong>אפשר, היכא</strong> <small>[במקום]</small> ש<strong>לא אפשר לא אפשר</strong> וסומכים על הרוב. ואם כן, אין לנו הוכחה גמורה שסומכים לכתחילה על הרוב.
 <big>א</big> <strong>אמר רב נחמן אמר רב: ראה אחד ששחט, אם ראהו מתחלה ועד סוף</strong> — <strong>מותר לאכול משחיטתו, ואם לאו</strong> <small>[לא]</small> — <strong>אסור לאכול משחיטתו.</strong>
 ושואלים: <strong>היכי דמי</strong> <small>[כיצד בדיוק מדובר]?</small> <strong>אי דידע דגמיר</strong> <small>[אם</small> במקרה <small>שיודע ש</small>האיש ששחט <small>למוד,</small> יודע בהלכות שחיטה<small>],</small> <strong>למה לי</strong> להצריך <strong>ש</strong><strong>ראה</strong> אותו ששחט? גם בלא לראות יכול לסמוך עליו! <strong>ואי דידע דלא גמיר</strong> <small>[ואם</small> בש <small>יודע שאינו למוד],</small> <strong>פשיטא</strong> <small>[פשוט]</small> שרק אם ראהו מתחילה ועד סוף ששחט כראוי — מותר לאכול משחיטתו!
 <strong>ואלא</strong> צריך לומר <strong>דלא ידע אי גמיר אי לא גמיר</strong> <small>[שאינו יודע אם הוא למוד או לא למוד],</small> ואולם במקרה זה מדוע אינו רשאי לאכול, גם אם לא ראהו? <strong>לימא</strong> <small>[נאמר]:</small> <strong>רוב</strong> האנשים ה<strong>מצויין אצל שחיטה,</strong> השוחטים — <strong>מומחין הן,</strong> יודעים הלכות שחיטה, ויש לסמוך על רוב זה!
 <strong>מי לא תניא</strong> <small>[האם לא שנויה</small> ברייתא<small>]:</small> <strong>הרי שמצא תרנגולת שחוטה בשוק, או שאמר לשלוחו "צא שחוט</strong> תרנגול", <strong>והלך ומצא</strong> אותו <strong>שחוט,</strong> ואינו יודע מי שחטו — <strong>חזקתו שחוט</strong> בכשרות,
 <strong>אלמא אמרינן</strong> <small>[מכאן שאנו אומרים]:</small> <strong>רוב מצויין אצל שחיטה מומחין הן. הכא נמי</strong> <small>[כאן גם כן],</small> כשאינו יודע אם האדם שראהו שוחט יודע הלכות שחיטה, <strong>לימא</strong> <small>[נאמר]:</small> <strong>רוב מצויין אצל שחיטה מומחין הן!</strong>
 ומשיבים: <strong>לעולם</strong> תפרש <strong>דידע דלא גמיר</strong> <small>[ש</small>הוא <small>יודע שאינו למוד]</small> ומכל מקום הוצרך לומר שרק אם ראהו מתחילה ועד סוף מותר לאכול משחיטתו, <strong>וכגון דשחט קמן חד סימן שפיר</strong> <small>[ששחט לפנינו סימן אחד,</small> את הקנה או הוושט, <small>כראוי],</small> ואת האחר שחט שלא לפנינו, <strong>מהו דתימא</strong> <small>[שתאמר]:</small> <strong>מדהאי שפיר הך נמי שפיר</strong> <small>[מכיון ש</small>סימן <small>זה</small> שחט <small>כראוי, את זה,</small> השני <small>גם כן</small> שחט <small>כראוי],</small> על כן <strong>קא משמע לן</strong> <small>[משמיע לנו]</small> התנא: <strong>האי אתרמויי איתרמי ליה</strong> <small>[</small>את <small>זה אולי הזדמן לו]</small> ששחט כראוי, <strong>אידך</strong> <small>[</small>את הסימן <small>האחר]</small> <strong>שמא שהה שמא דרס,</strong> ולכן אינו כשר אלא אם ראהו מתחילה ועד סוף. 
 ובענין זה <strong>בעא מיניה</strong> <small>[שאל אותו]</small> <strong>רב דימי בר יוסף מרב נחמן: האומר לשלוחו "צא ושחוט</strong> תרנגול", <strong>והלך ומצא</strong> אותו <strong>שחוט, מהו? אמר לו: חזקתו שחוט</strong> כראוי. ועוד שאל: <strong>האומר לשלוחו "צא ותרום</strong> לי תרומה", <strong>והלך</strong> הבעלים <strong>ומצא</strong> שהוא <strong>תרום,</strong> שניטלה ממנו שיעור תרומה, <strong>מאי</strong> <small>[מה]</small> יהא הדין? <strong>אמר ליה</strong> <small>[לו]</small> רב נחמן: <strong>אין חזקתו תרום,</strong> שמא לא תרם השליח.
  ותהה רב דימי בר יוסף: <strong>מה נפשך</strong> <small>[רצונך]?</small> כיצד אתה מבין? <strong>אי</strong> <small>[אם]</small> <strong>חזקה</strong> היא ש<strong>שליח עושה שליחותו</strong> וסומכים על כך — <strong>אפילו</strong> ב<strong>תרומה נמי</strong> <small>[גם כן]</small> תסמוך על כך, <strong>ואי</strong> <small>[ואם]</small> <strong>אין חזקה</strong> ש<strong>שליח עושה שליחותו</strong> — <strong>אפילו שחיטה נמי</strong> <small>[גם כן]</small> <strong>לא</strong> תסמוך על כך!
 <strong>אמר ליה</strong> <small>[לו]</small> רב נחמן: <strong>לכי תיכול עלה כורא דמלחא</strong> <small>[כאשר תאכל על כך כור של מלח],</small> כלומר, כאשר תעיין בדבר היטב תבין, <strong>לעולם אין</strong> אומרים <strong>חזקה</strong> ש<strong>שליח עושה שליחותו,</strong> אלא ספק הוא. <strong>ו</strong>לגבי <strong>שחיטה,</strong> מדוע חזקתו שחוט כראוי? מפני ש<strong>אי נמי</strong> <small>[אם גם כן]</small> תאמר <strong>דילמא אינש אחרינא שמע ואזל שחט</strong> <small>[שמא אדם אחר,</small> שאינו שלוחו, <small>שמע</small> שרוצים לשחוט <small>והלך ושחט]</small> — שחיטה כשרה היא, כי בכלל <strong>רוב</strong> ה<strong>מצויין אצל שחיטה מומחין הן.</strong> אבל לגבי <strong>תרומה,</strong> אנו חוששים <strong>דילמא אינש אחרינא שמע ואזל תרם</strong> <small>[שמא אדם אחר שמע והלך ותרם]</small> — <strong>הוה ליה</strong> <small>[הרי זה]</small> <strong>תורם שלא מדעת</strong> הבעלים, <strong>והתורם שלא מדעת</strong> הבעלים — <strong>אין תרומתו תרומה.</strong>
 ובענין שהזכרנו קודם, מציעים: <strong>לימא</strong> <small>[האם נאמר]</small> שההנחה ש<strong>רוב מצויין אצל שחיטה מומחין הן תנאי</strong> <small>[מחלוקת תנאים]</small> <strong>היא</strong> בדבר<strong>?</strong> <strong>דתניא</strong> <small>[ששנויה</small> ברייתא<small>]:</small> <strong>הרי שאבדו לו גדייו ותרנגוליו והלך ומצאן שחוטים</strong> כראוי — <strong>רבי יהודה אוסר</strong> לאוכלם, <strong>רבי חנינא בנו של רבי יוסי הגלילי מתיר. אמר רבי: נראין דברים של רבי יהודה</strong> האוסר כ<strong>שמצאן באשפה,</strong> שיש לחשוש שמא נפסלו בשחיטתם, ולכן זרקו אותם לאשפה. <strong>ו</strong>נראים <strong>דברי רבי חנינא בנו של ר' יוסי הגלילי</strong> כ<strong>שמצאן בבית,</strong> שמן הסתם נשחטו כהוגן.
 <strong>מאי לאו בהא קמיפלגי</strong> <small>[האם לא בזה הם חלוקים],</small> <strong>דמר סבר</strong> <small>[שחכם זה,</small> ר' חנינא בנו של ר' יוסי הגלילי המתיר, <small>סבור]:</small> <strong>אמרינן</strong> <small>[אומרים אנו]</small> <strong>רוב מצויין אצל שחיטה מומחין הן, ומר סבר</strong> <small>[וחכם זה,</small> ר' יהודה האוסר, <small>סבור]:</small> <strong>לא אמרינן</strong> <small>[אין אומרים אנו]</small> <strong>רוב מצויין אצל שחיטה מומחין הן?</strong>
 <strong>אמר רב נחמן בר יצחק: לא,</strong> אין להוכיח מכאן, ואפשר לומר <strong>דכולי עלמא</strong> <small>[שלדעת הכל]</small> <strong>רוב מצויין אצל שחיטה מומחין הן.</strong> ולכן, אם מצא את השחוטים <strong>בבית</strong> <strong>—</strong> <strong>דכולי עלמא לא פליגי דשרי</strong> <small>[הכל אינם חלוקים שמותר].</small> ומצד אחר, אם מצא אותם <strong>באשפה שבשוק</strong> — <strong>דכולי עלמא לא פליגי</strong> <small>[הכל אינם חלוקים]</small> ש<strong>אסור,</strong> שודאי נפסלו בשחיטתם, והשליכום שם; <strong>כי פליגי</strong> <small>[כאשר נחלקו]</small> הרי זה <strong>באשפה שב</strong>תוך ה<strong>בית, מר סבר</strong> <small>[חכם זה,</small> ר' יהודה האוסר, <small>סבור]:</small> <strong>אדם עשוי להטיל נבלתו באשפה שבבית,</strong> ולכן יש לחשוש שנבילה היא. <strong>ומר סבר</strong> <small>[וחכם זה,</small> ר' חנינא המתיר, <small>סבור]:</small> <strong>אין אדם עשוי להטיל נבלתו באשפה שבבית,</strong> בגלל הסירחון, אלא ודאי שחוטה היא, והניח אותה שם לפי שעה. ועל פי פירוש זה דנים בהמשך הדברים.
 <strong>אמר מר</strong> <small>[החכם]</small> בברייתא, <strong>אמר רבי: נראין דברי רבי יהודה</strong> האוסר, כ<strong>שמצאן באשפה.</strong> ושואלים: <strong>מאי</strong> <small>[מה,</small> איזו<small>]</small> <strong>אשפה</strong> זו? <strong>אילימא</strong> <small>[אם תאמר]</small> <strong>אשפה שבשוק</strong> — <strong>הא</strong> <small>[הרי]</small> <strong>אמרת: דכולי עלמא לא פליגי</strong> <small>[שהכל אינם חלוקים]</small> שבמקרה זה <strong>אסור,</strong> ואין זו דעת ר' יהודה בלבד! <strong>אלא לאו פשיטא</strong> <small>[האם לא פשוט]</small> שמדובר פה <strong>באשפה שבבית,</strong> ובכך נחלקו, ופסק רבי כר' יהודה האוסר.
  ומעתה <strong>אימא סיפא</strong> <small>[אמור את סופם]</small> של דברי רבי: <strong>ו</strong>נראים <strong>דברי רבי חנינא בנו של רבי יוסי הגלילי</strong> כ<strong>שמצאן בבית.</strong> ויש לשאול: <strong>מאי</strong> <small>[מה</small> פירוש<small>]</small> שמצאן ב<strong>בית? אילימא</strong> <small>[אם תאמר]</small> ב<strong>בית ממש</strong> — <strong>האמרת</strong> <small>[הרי כבר אמרת]</small> <strong>דכולי עלמא לא פליגי דשרי</strong> <small>[שהכל אינם חלוקים שמותר],</small> ואין זו רק דעתו של ר' חנינא! <strong>אלא פשיטא</strong> <small>[פשוט]</small> שמדובר <strong>באשפה שבבית,</strong> שבזה נחלקו. ואם כן <strong>קשיא</strong> <small>[קשה]</small> מדברי <strong>רבי</strong> על דברי <strong>רבי,</strong> שבתחילה הוא פוסק כר' יהודה לאסור, ובסוף הוא פוסק כר' חנינא להתיר!
## דף יב:
 ומסבירים: <strong>הכי קאמר</strong> <small>[כך הוא אומר],</small> כך היא כוונת הדברים: <strong>נראין דברי רבי יהודה</strong> האוסר, <strong>לרבי חנינא בנו של רבי יוסי הגלילי</strong> — כשמצאם <strong>באשפה שבשוק, שאף רבי חנינא בנו של רבי יוסי הגלילי לא נחלק עליו אלא</strong> כשמצאם <strong>באשפה שבבית, אבל</strong> כשמצאם <strong>באשפה שבשוק מודי ליה</strong> <small>[מודה לו]</small> שאסור, <strong>ו</strong>כן <strong>נראין</strong> דברי ר' חנינא המתיר, לר' <strong>יהודה —</strong> כשמצאם בבית שלא באשפה, שאף הוא לא חלק עליו במקרה זה.
 <big>א</big> שנינו במשנה: הכל שוחטים ושחיטתן כשרה, <strong>חוץ מחרש שוטה וקטן,</strong> שאין שחיטתם כשרה, ואפילו בדיעבד, <strong>שמא יקלקלו את שחיטתן.</strong> ומדייקים: <strong>"שמא קלקלו</strong> את שחיטתן" <strong>לא קתני</strong> <small>[אינו שונה],</small> <strong>אלא "שמא יקלקלו"</strong> לעתיד. <strong>אמר רבא: זאת אומרת אין מוסרין להן חולין לכתחלה</strong> לשחוט, אפילו אחרים רואים אותם.
 עוד שנינו במשנה: <strong>וכולן ששחטו ואחרים רואים אותם</strong> — <strong>שחיטתן כשרה.</strong> ומשמע — אפילו חרש שוטה וקטן, שאין בהם דעת. ושואלים: <strong>מאן תנא דלא בעינן</strong> <small>[מיהו התנא</small> הסבור <small>שאין אנו צריכים]</small> <strong>כוונה לשחיטה?</strong>
 <strong>אמר רבא:</strong> שיטת <strong>רבי נתן היא, דתני</strong> <small>[ששנה]</small> <strong>אושעיא זעירא דמן חבריא</strong> <small>[הקטן שבחבורת החכמים]</small> בברייתא: <strong>זרק סכין</strong> כדי <strong>לנועצה בכותל והלכה</strong> הסכין <strong>ושחטה כדרכה</strong> בשחיטה כשרה — <strong>רבי נתן מכשיר, וחכמים פוסלין.</strong> ומוסיפים: <strong>הוא</strong> אושעיא <strong>תני לה</strong> <small>[שנה אותה],</small> <strong>והוא אמר לה</strong> <small>[עליה]:</small> <strong>הלכה כרבי</strong> <strong>נתן,</strong> שאין צורך בכוונה לשם שחיטה.
 ולגופה של הברייתא שואלים: <strong>והא בעינן</strong> <small>[והרי צריכים אנו]</small> שיהיה <strong>מוליך ומביא</strong> את הסכין על צואר הבהמה, ולא די בהולכה בלבד בדרך מעופה! ומשיבים: הכוונה <strong>ש</strong>הסכין <strong>הלכה ו</strong>גם <strong>באה,</strong> שחתכה במעופה, וכשפגעה בכותל ניתזה לאחור <strong>ו</strong>חזרה וחתכה <strong>כדרכה.</strong>
 <big>ב</big> <strong>אמר ר' חייא בר אבא, בעי</strong> <small>[שאל]</small> <strong>רבי יוחנן:</strong> בעניינים בהם יש צורך במחשבה וכוונה, האם <strong>קטן יש לו מחשבה,</strong> שכוונתו מועילה, <strong>או אין לו מחשבה?</strong> 
 <strong>אמר ליה</strong> <small>[לו]</small> <strong>רבי אמי</strong> לר' חייא בר אבא: <strong>ותיבעי ליה</strong> <small>[ותישאל לו]</small> לר' יוחנן השאלה ביחס ל<strong>מעשה,</strong> כאשר יש מעשה המוכיח את הכוונה, האם המעשה של הקטן נחשב! <strong>מאי שנא</strong> <small>[במה שונה]</small> <strong>מעשה דלא קא מבעיא ליה</strong> <small>[שלא נשאלה לו]</small> — <strong>דתנן</strong> <small>[שהרי שנינו</small> במשנה<small>]</small> במפורש: <strong>יש להן מעשה</strong> לקטנים, אולם אם כן ב<strong>מחשבה נמי לא תיבעי ליה</strong> <small>[גם כן לא תישאל לו],</small> <strong>דתנן</strong> <small>[ש</small>הרי <small>שנינו</small> באותה משנה<small>]:</small> <strong>אין להן מחשבה!</strong>
 <strong>דתנן</strong> <small>[ששנינו</small> במשנה<small>]:</small> פרי <strong>האלון, ו</strong>כן <strong>הרמון</strong> או <strong>האגוז שחקקום תינוקות</strong> (ילדים), שעשו בהם בית קיבול כדי <strong>למוד</strong> (למדוד) <strong>בהן עפר, או שהתקינום ל</strong>עשות אותם <strong>כף מאזנים</strong> — הרי הם <strong>טמאין</strong> כלומר, ראויים לקבלת טומאה, כדין כלים גמורים. למרות שאם מצאו קליפת אגוז, שאינה מקבלת טומאה, וחשבו להשתמש בה למדידה — אינה מקבלת טומאה, כמו שהוא באדם בוגר. וטעם הדבר <strong>מפני שיש להן</strong> לקטנים <strong>מעשה,</strong> שאם עשו מעשה המוכיח כוונה הריהו בר תוקף,
## דף יג.
 <strong>ואין להן מחשבה,</strong> שבמקום בו יש צורך במחשבה — אין מחשבתם מועילה!
 <strong>אמר ליה</strong> <small>[לו]</small> ר' חייא בר אבא לר' אמי: <strong>מחשבה</strong> של קטן <strong>גרידתא</strong> <small>[בלבד]</small> <strong>לא קא מיבעיא ליה</strong> <small>[לא נשאלה לו]</small> לר' יוחנן אם מועילה; <strong>כי קא מיבעיא ליה</strong> <small>[כאשר נשאלה לו]</small> האם מועילה מחשבה של קטן, הרי זה במקרה ש<strong>מחשבתו ניכרת מתוך מעשיו,</strong> אף שהמעשה בלבד אינו מוכיח.
 <strong>כגון</strong> לענין שחיטת קרבן לשמו, וכגון <strong>דהוה קיימא</strong> <small>[שהיתה עומדת]</small> <strong>עולה בדרום</strong> העזרה <strong>ואתיוה</strong> <small>[והביא אותה]</small> <strong>בצפון</strong> העזרה, ששם מקום שחיטתה, <strong>ושחטה, מאי</strong> <small>[מה]</small> הדין? האם <strong>מדאתייא</strong> <small>[האם מכיון שהביאה]</small> <strong>בצפון ו</strong>שם <strong>שחט</strong> אותה, מורה הדבר ש<strong>איכוין לה</strong> <small>[התכוון לה]</small> לשם עולה. <strong>או דילמא</strong> <small>[שמא]</small> <strong>מקום הוא דלא איתרמי ליה</strong> <small>[שלא הזדמן לו]</small> בדרום, ולכן הביא אותה לצפון?
  הקשה לו ר' אמי: <strong>הא נמי</strong> <small>[זו גם כן]</small> כבר <strong>אמרה,</strong> התייחס אליה <strong>רבי יוחנן חדא זימנא</strong> <small>[פעם אחת]!</small> <strong>דתנן</strong> <small>[ששנינו</small> במשנה<small>]:</small> <strong>המעלה פירותיו לגג מפני הכנימה</strong> (חרקים), <strong>וירד עליהם טל</strong> — <strong>אינן ב"כי יותן",</strong> כלומר, אינם מוכשרים בכך לקבל טומאה, מפני שצריך שיבואו עליהם המים לרצונו. <strong>ואם</strong> לאחר שהעלם <strong>נתכוין לכך</strong> שיירטבו בטל — <strong>הרי הן ב"כי יותן".</strong>
 ואם <strong>העלום חרש שוטה וקטן</strong> מפני הכנימה, <strong>אף על פי ש</strong>לאחר מכן <strong>נתכוונו לכך</strong> שיירטבו — <strong>אינן ב"כי יותן", מפני שיש להן מעשה ואין להן מחשבה;</strong>
 <strong>ואמר ר' יוחנן</strong> על כך: <strong>לא שנו</strong> שאין מחשבתם מועילה <strong>אלא שלא היפך בהן</strong> הקטן בפירות, <strong>אבל היפך בהן,</strong> מתוך שניכר ממעשיו שהוא רוצה שיירטבו — <strong>הרי זה ב"כי יותן".</strong> ואם כן, כבר אמר ר' יוחנן שיש לקטן מחשבה הניכרת מתוך מעשיו!
  השיב לו ר' חייא בר אבא, <strong>הכי קא מיבעיא ליה</strong> <small>[כך נשאלה לו]</small> לר' יוחנן: האם דין זה, שכשמחשבתו של קטן ניכרת מתוך מעשיו מחשבתו מועילה, הוא <strong>דאורייתא</strong> <small>[מן התורה]</small> <strong>או דרבנן</strong> <small>[מדברי חכמים].</small> זה היה נוסח אחד של הדיון שבין ר' חייא בר אבא ור' אמי.
 <strong>רב נחמן בר יצחק מתני הכי</strong> <small>[</small>היה <small>שונה כך]:</small> <strong>אמר ר' חייא בר אבא, בעי</strong> <small>[שאל]</small> <strong>רבי יוחנן: קטן יש לו מעשה או אין לו מעשה?</strong>
 <strong>אמר ליה</strong> <small>[לו]</small> <strong>רבי אמי: ותיבעי ליה</strong> <small>[ותישאל לו]</small> בענין <strong>מחשבה! מאי שנא</strong> <small>[במה שונה]</small> <strong>מחשבה דלא קא מיבעיא ליה</strong> <small>[שלא נשאלה לו]?</small> <strong>דתנן</strong> <small>[ששנינו</small> במשנה<small>]</small> בענין האלון והרימון והאגוז ש<strong>אין להן מחשבה,</strong> שאם מצאו קליפה וחשבו להשתמש בה ככלי — אין מחשבה זו מועילה להחשיבה ככלי ולקבל טומאה. <strong>מעשה נמי לא תיבעי ליה</strong> <small>[גם כן לא תישאל לו],</small> <strong>דתנן</strong> <small>[ששנינו</small> באותה משנה<small>]</small> שאם חקקו באגוז על מנת למדוד בו הריהו מקבל טומאה, מפני ש<strong>יש להן מעשה!</strong>
 והשיבו על כך: <strong>הכי קא מיבעיא ליה</strong> <small>[כך נשאלה לו]</small> לר' יוחנן: האם מה ששנינו שיש להם מעשה ואין להם מחשבה, <strong>דאורייתא</strong> <small>[מן התורה]</small> הוא, <strong>או דרבנן</strong> <small>[מדברי סופרים]?</small> <strong>ופשיט</strong> <small>[ופתר]:</small> <strong>יש להן מעשה ואפילו מדאורייתא</strong> <small>[מן התורה],</small> <strong>אין להן מחשבה ואפילו מדרבנן</strong> <small>[מדברי חכמים],</small> וכאשר <strong>מחשבתו ניכרת מתוך מעשיו</strong> — <strong>מדאורייתא</strong> <small>[מן התורה]</small> <strong>אין לו,</strong> אין זה מועיל, <strong>מדרבנן</strong> <small>[מדברי סופרים]</small> <strong>יש לו.</strong>
 <big>א</big> <strong>בעא מיניה</strong> <small>[שאל אותו]</small> <strong>שמואל מרב הונא: מנין למתעסק בקדשים,</strong> ששחט קדשים בלא להתכוון לכך, <strong>שהוא פסול?</strong> אמר לו, <strong>שנאמר: "ושחט את בן הבקר</strong> לפני ה' " (ויקרא א, ה) — <strong>שתהא שחיטה לשם בן בקר. אמר לו: זו בידינו היא</strong> שצריך לעשות כן לכתחילה, אבל <strong>לעכב,</strong> שאף בדיעבד לא תועיל שחיטתו, <strong>מנין? אמר ליה</strong> <small>[לו]:</small> נאמר <strong>"לרצונכם תזבחוהו"</strong> (שם יט, ה), וכוונתו <strong>לדעתכם זבוחו,</strong> במתכוון, ומה ששנה עליו הכתוב הריהו לעכב.
 <big>ב משנה</big> <strong>שחיטת נכרי</strong> עושה את הדבר הנשחט ל<strong>נבלה, ומטמאה במשא.</strong>
 <big>ג גמרא</big> מדייקים מלשון המשנה: איסור אכילה ב<strong>נבלה</strong> — <strong>אין</strong> <small>[כן],</small> יש בה, אבל <strong>איסור הנאה</strong> — <strong>לא.</strong> ושואלים: <strong>מאן</strong> <small>[מיהו]</small> ה<strong>תנא</strong> הסבור כן? <strong>אמר ר' חייא ברבי אבא אמר ר' יוחנן:</strong> ש<strong>לא כ</strong>שיטת <strong>רבי אליעזר</strong> היא, <strong>דאי</strong> <small>[שאם]</small> כשיטת <strong>ר' אליעזר</strong> — <strong>האמר</strong> <small>[הרי אמר]:</small> <strong>סתם מחשבת נכרי לעבודה זרה,</strong> ותקרובת עבודה זרה אסורה בהנאה.
 <strong>ר' אמי אמר, הכי קתני</strong> <small>[כך הוא שונה],</small> כך יש לדייק מן המשנה: <strong>שחיטת</strong> סתם <strong>נכרי</strong> — <strong>נבלה, הא</strong> <small>[הרי]</small> שחיטת <strong>מין,</strong> האדוק בעבודה זרה, ואפילו הוא ישראל — הריהי ודאי <strong>לעבודה זרה</strong> ואוסרת בהנאה. ומעירים: לפי דרך זו, נמצא כי <strong>תנינא להא</strong> <small>[שנינו</small> במשנתנו <small>את זו]</small> <strong>דתנו רבנן</strong> <small>[ששנו חכמים]</small> בברייתא: <strong>שחיטת מין</strong> מישראל נחשבת כשחיטה <strong>לעבודה זרה,</strong> שאסורה בהנאה. <strong>פיתו</strong> אסורה <strong>כ</strong><strong>פת כותי. יינו</strong> נחשב <strong>יין נסך. ספריו,</strong> תורה נביאים וכתובים שכתב, נחשבים כ<strong>ספרי קוסמין,</strong> שמצוה לשרוף אותם. <strong>פירותיו</strong> נחשבים ל<strong>טבלין,</strong> למרות שהפריש מהם תרומות ומעשרות. <strong>ויש אומרים: אף</strong>
## דף יג:
 <strong>בניו ממזרין,</strong> שאינו מקפיד על אשתו אם היא מזנה עם אחרים.
  ושואלים:  <strong>ותנא קמא</strong> <small>[ו</small>ה<small>תנא</small> ה<small>ראשון]</small> מדוע אינו מונה דבר זה? ומשיבים: לדעתו, מין את <strong>אשתו לא מפקר</strong> <small>[אינו מפקיר].</small>
 על מה ש<strong>אמר מר</strong> <small>[החכם]</small> במשנה: <strong>שחיטת נכרי נבלה,</strong> שואלים: <strong>וניחוש</strong> <small>[ונחשוש]</small> <strong>שמא מין הוא,</strong> הדבוק בעבודה זרה, ושחיטתו אסורה בהנאה, כפי ששנינו בברייתא לעיל, מפני שמן הסתם שחט לשמה! <strong>אמר רב נחמן אמר רבה בר אבוה: אין מינין באומות</strong> העולם.
  ותוהים:  <strong>והא קאחזינן דאיכא</strong> <small>[והרי רואים אנו שיש]!</small> ומשיבים, <strong>אימא</strong> <small>[אמור]:</small> <strong>אין רוב אומות</strong> העולם <strong>מינין,</strong> ולענין שחיטה הולכים אחר הרוב. ומעירים: <strong>סבר לה כי הא</strong> <small>[סבור הוא</small> רב נחמן <small>כמו זו]</small> ש<strong>אמר ר' חייא בר אבא אמר ר' יוחנן: גוים שבחוצה לארץ לאו עובדי עבודה זרה הן,</strong> שאף שעובדים עבודה זרה — אין זה מתוך אמונה והכרה, <strong>אלא מנהג אבותיהן בידיהן.</strong>
 ומביאים מה ש<strong>אמר רב יוסף בר מניומי אמר רב נחמן: אין מינין באומות</strong> העולם, כלומר, אין להם דין מין. ושואלים: <strong>למאי</strong> <small>[למה]?</small> לאיזה ענין נאמר הדבר? <strong>אילימא</strong> <small>[אם תאמר]</small> <strong>ל</strong>ענין <strong>שחיטה, השתא</strong> <small>[עכשיו,</small> הרי<small>]</small> <strong>שחיטת מין</strong> שהוא <strong>ישראל אמרת אסירא</strong> <small>[שהיא אסורה],</small> שחיטת מין <strong>גוי מבעיא</strong> <small>[נצרכה לומר]?</small> <strong>אלא</strong> תאמר ש<strong>ל</strong>ענין <strong>מורידין</strong> לבור נאמר, שאין גורמים לו מיתה, <strong>השתא</strong> <small>[עכשיו,</small> הרי<small>]</small> מינים של <strong>ישראל מורידין,</strong> כפי ששנינו בברייתא (עבודה זרה יג,ב), מינים של <strong>גוים מבעיא</strong> <small>[נצרכה</small> לומר<small>]?</small>
 <strong>אמר רב עוקבא בר חמא:</strong> נאמר הדבר <strong>לקבל מהן קרבן.</strong> ובענין זה שונה דינו של מין גוי ממין ישראל. <strong>דתניא</strong> <small>[ששנויה ברייתא]:</small> נאמר "אדם כי יקריב מכם" (ויקרא א, ב), והדגיש הכתוב <strong>"מכם"</strong> לומר — <strong>ולא כולכם, להוציא את</strong> הישראל <strong>המשומד</strong> שעובר עבירה באופן קבוע, וכל שכן את המין. ועוד דורשים: <strong>"מכם"</strong> — <strong>בכם</strong> בישראל <strong>חלקתי</strong> בין משומד לשאר ישראל, <strong>ולא באומות,</strong> אלא מקבלים מכל גוי, אפילו משומד, ואפילו מין.
  ושואלים:  <strong>ממאי</strong> <small>[ממה]</small> מסיק אתה מסקנה זו? <strong>דלמא הכי קאמר</strong> <small>[שמא כך אומר</small> הכתוב<small>]:</small> <strong>מישראל</strong> — <strong>מצדיקי</strong> <small>[מצדיקים]</small> <strong>קבל, מרשיעי</strong> <small>[מרשעים]</small> <strong>לא תקבל, אבל</strong> <strong>מאומות העולם</strong> — <strong>כלל כלל לא</strong> תקבל! ומשיבים: <strong>לא סלקא דעתך</strong> <small>[לא יעלה על דעתך]</small> לפרש כן, <strong>דתניא</strong> <small>[ששנויה</small> ברייתא<small>]:</small> נאמר "איש איש מבית ישראל וכו' אשר יקריב קרבנו" (שם כב, יח). ודי היה לומר <strong>"איש", מה תלמוד לומר "איש" "איש"?</strong> הרי זה <strong>לרבות הגוים, שנודרים נדרים ונדבות כישראל,</strong> משמע שמקבלים מהם קרבנות.
 <big>א</big> שנינו במשנה ששחיטת הנכרי נבלה ו<strong>מטמאה במשא.</strong> ותוהים: <strong>פשיטא</strong> <small>[פשוט]</small> הדבר, <strong>כיון</strong> ש<strong>נבלה היא</strong> הריהי <strong>מטמאה במשא!</strong> <strong>אמר רבא, הכי קתני</strong> <small>[כך הוא שונה],</small> יש כאן הדגשה מיוחדת: <strong>זו</strong> <strong>מטמאה במשא, ויש לך אחרת</strong> דומה לה <strong>שהיא מטמאה אפילו באהל</strong> שהנמצא עמה תחת אותו גג נטמא, למרות שאינו נוגע בה או נושא אותה, <strong>ואיזו זו?</strong> בהמה ששחטה בתור <strong>תקרובת עבודה זרה, וכ</strong>דעת <strong>רבי יהודה בן בתירא,</strong> הסבור שתקרובת עבודה זרה מטמאה באוהל.
 <strong>איכא דאמרי</strong> <small>[יש שאומרים]</small> בלשון אחרת: <strong>אמר רבא, הכי קתני</strong> <small>[כך הוא שונה],</small> זאת ההדגשה: <strong>זו מטמאה במשא, ויש לך</strong> שחיטה <strong>אחרת שהיא כזו שמטמאה במשא ואינה מטמאה באהל, ואיזו? זו תקרובת עבודה זרה, ו</strong>ש<strong>לא כר' יהודה בן בתירא.</strong>
 <strong>דתניא</strong> <small>[ששנויה</small> ברייתא<small>],</small> <strong>ר' יהודה בן בתירא אומר: מנין לתקרובת עבודה זרה שהיא מטמאה באהל? שנאמר: "ויצמדו לבעל פעור ויאכלו זבחי מתים"</strong> (תהלים קו, כח), הרי שכינה הכתוב תקרובת עבודה זרה למת. ומכאן יש ללמוד: <strong>מה מת מטמא באהל</strong> — <strong>אף תקרובת עבודה זרה מטמאה באהל.</strong>
 <big>ב משנה</big> <strong>השוחט בלילה, וכן הסומא ששחט</strong> — <strong>שחיטתו כשרה.</strong>
 <big>ג גמרא</big> ומדייקים בלשון המשנה: <strong>"השוחט</strong> בלילה" נאמר, ולא "שוחטין בלילה", לומר <strong>דיעבד</strong> <small>[שכבר עשה]</small> — <strong>אין</strong> <small>[כן]</small> שחיטתו כשרה, אבל <strong>לכתחלה</strong> — <strong>לא</strong> ישחוט, שמא לא ישחט כראוי. <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו: <strong>לעולם שוחטין, בין ביום ובין בלילה, בין בראש הגג בין בראש הספינה,</strong> ומשמע ששוחטים בלילה לכתחילה!
 <strong>אמר רב פפא:</strong> מה ששנינו ששוחטים לכתחילה בלילה הוא <strong>בשאבוקה</strong> דולקת <strong>כנגדו. אמר רב אשי: דיקא נמי</strong> <small>[מדוייק גם כן]</small> הדבר בלשון הברייתא והמשנה, <strong>דקתני התם דומיא</strong> <small>[שהוא שונה שם,</small> בברייתא, שחיטה בלילה <small>בדומה]</small> ל<strong>יום</strong> ("בין ביום ובין בלילה"), <strong>והכא דומיא</strong> <small>[וכאן,</small> במשנה, <small>הוא שונה</small> שחיטה בלילה <small>בדומה]</small> ל<strong>סומא,</strong> שאינו רואה כלל. ומסכמים: אכן, <strong>שמע מינה</strong> <small>[למד מכאן]</small> שכן הוא.
## דף יד.
 <big>א משנה</big> <strong>השוחט בשבת וביום הכיפורים, אף על פי שמתחייב בנפשו,</strong> שעבר עבירה שיש בה עונש מיתה במזיד — בכל זאת <strong>שחיטתו כשרה.</strong>
 <big>ב גמרא</big> <strong>אמר רב הונא, דרש חייא בר רב משמיה</strong> <small>[משמו]</small> של <strong>רב:</strong> אם שחט בשבת וביום הכיפורים, למרות ששחיטתו כשרה, בהמה זו <strong>אסורה באכילה ליומא</strong> <small>[לאותו יום],</small> <strong>ונסבין חבריא למימר</strong> <small>[ונטו בני החבורה</small> החכמים <small>לומר]</small> שרב מבין שמשנתנו שיטת <strong>רבי יהודה היא.</strong>
 ושואלים: <strong>הי</strong> <small>[</small>ל<small>איזה]</small> מדבריו של <strong>רבי יהודה</strong> הכוונה? <strong>אמר ר' אבא:</strong> דברי <strong>רבי יהודה</strong> שבענין <strong>הכנה</strong> בשבת <strong>היא. דתנן</strong> <small>[ששנינו</small> במשנה<small>]:</small> <strong>מחתכין</strong> בשבת <strong>את הדילועין לפני הבהמה</strong> כדי שתאכלם, <strong>ואת הנבלה לפני הכלבים. רבי יהודה אומר:     אם לא היתה</strong> זו <strong>נבלה</strong> כבר <strong>מערב שבת</strong> — <strong>אסורה, לפי ש</strong>בשעה שנכנסה השבת <strong>אינה מן המוכן</strong> לאכילת כלבים. <strong>אלמא</strong> <small>[מכאן]</small> <strong>כיון</strong> ש<strong>לא איתכן</strong> <small>[היתה מוכנה]</small> <strong>מאתמול</strong> — הריהי <strong>אסורה, הכא נמי</strong> <small>[כאן גם כן],</small> במשנתנו, כשנשחטה בשבת, <strong>כיון</strong> ש<strong>לא איתכן</strong> <small>[היתה מוכנה]</small> לאכילה <strong>מאתמול</strong> — הריהי <strong>אסורה.</strong>
 <strong>אמר ליה</strong> <small>[לו]</small> <strong>אביי: מי דמי</strong> <small>[האם דומה</small> הדבר<small>]?</small> <strong>התם</strong> <small>[שם]</small> הרי <strong>מעיקרא</strong> <small>[מתחילה]</small> היתה הבהמה בגדר <strong>מוכן לאדם,</strong> שהיתה עומדת לשחיטה לצורך אכילת אדם, <strong>והשתא</strong> <small>[ו</small>רק <small>עכשיו],</small> משנתנבלה בשבת, נעשתה <strong>מוכן לכלבים.</strong> אבל <strong>הכא</strong> <small>[כאן,</small> במשנתנו<small>],</small> <strong>מעיקרא</strong> <small>[מתחילה]</small> היתה הבהמה <strong>מוכן ל</strong>צורך אכילת <strong>אדם והשתא</strong> <small>[ועכשיו]</small> גם כן היא <strong>מוכן לאדם!</strong> דחה ר' אבא: <strong>מי סברת</strong> <small>[האם סבור אתה]</small> ש<strong>בהמה בחייה לאכילה עומדת,</strong> שתיחשב מוכנה לאדם? לא, <strong>בהמה בחייה לגדל</strong> ולדות <strong>עומדת!</strong>
 שאל אביי: <strong>אי הכי</strong> <small>[אם כך]</small> אתה אומר, <strong>בהמה לרבי יהודה ביום טוב היכי שחטינן</strong> <small>[כיצד אנו שוחטים]?</small> והרי אינה עומדת לאכילה! <strong>אמר לו:</strong> בהמה בחייה <strong>עומדת לאכילה ו</strong>גם <strong>עומדת לגדל,</strong> אם <strong>נשחטה</strong> — <strong>הובררה</strong> ש<strong>לאכילה עומדת, לא נשחטה</strong> — <strong>הובררה</strong> ש<strong>לגדל עומדת.</strong>
 ומקשים: <strong>והא לית ליה</strong> <small>[והרי אין לו]</small> <strong>לרבי יהודה</strong> עיקרון זה של <strong>ברירה!</strong> ושואלים: <strong>מנא לן</strong> <small>[מנין לנו]</small> שאין לו ברירה? <strong>אי נימא מדתניא</strong> <small>[אם נאמר ממה ששנויה</small> ברייתא<small>]:</small>
 <strong>הלוקח</strong> (הקונה) <strong>יין מבין הכותים</strong> סמוך לשבת, ומן הסתם לא הפרישו ממנו תרומות ומעשרות, ואין לו פנאי להפריש קודם השבת, אם רוצה לשתותו בשבת <strong>אומר: שני לוגין שאני עתיד להפריש</strong> לאחר השבת מתוך מאה לוגים שיש כאן — <strong>הרי הן תרומה</strong> מעכשיו, <strong>עשרה</strong> לוגין שאני עתיד להפריש יהיו <strong>מעשר ראשון, תשעה</strong> לוגין <strong>מעשר שני, ומיחל</strong> <small>[ומחלל]</small> את המעשר השני על כסף <strong>ושותה מיד,</strong> ולאחר השבת מפריש בפועל ממה שנותר, ומתברר למפרע שזו היא התרומה, אלו <strong>דברי ר' מאיר. רבי יהודה ורבי יוסי ור' שמעון אוסרין</strong> לעשות כן. ומכאן אתה למד שר' יהודה אינו מקבל את עקרון הברירה — אין זו ראיה,
## דף יד:
 <strong>התם</strong> <small>[שם]</small> טעמו של ר' יהודה אינו משום שלדעתו אין ברירה, אלא <strong>כדקתני טעמא</strong> <small>[כמו שהוא שונה את הטעם],</small> <strong>אמרו לו</strong> ר' יהודה וחבריו <strong>לרבי מאיר: אי אתה מודה</strong> שיש לחשוש <strong>שמא</strong> קודם שהפריש את התרומה והמעשרות בפועל — <strong>יבקע הנוד</strong> ויישפך כל היין שבו, <strong>ו</strong>כיון שלא נותר בחבית יין להפרשת תרומה ומעשרות <strong>נמצא</strong> שהוא <strong>שותה טבלים למפרע? אמר להן</strong> ר' מאיר: <strong>לכשיבקע</strong> תהיה זו שאלה, ואין אני חושש לכך!
 <strong>אלא</strong> למדים שאין לר' יהודה ברירה ממקום אחר, <strong>מדתני</strong> <small>[ממה ששנה]</small> החכם <strong>איו</strong> בשמו בענין עירובי תחומין, על מה ששנו חכמים, שאדם היודע ששני חכמים עומדים לדרוש בשבת חוץ לתחום העיר, אחד במזרח ואחד במערב, ובערב שבת עדיין לא החליט איזה מהם הוא רוצה לשמוע, יכול להניח בערב שבת שני עירובים בשני צידי העיר, ולהתנות שלאיזה צד שיבחר ללכת בסופו של דבר — שם הוא עירובו מעכשיו.
 <strong>דתני</strong> <small>[ש</small>על כך <small>שנה]</small> <strong>איו, רבי יהודה</strong> חולק על דעת חכמים ו<strong>אומר: אין אדם מתנה</strong> שיקנה לו עירובו <strong>על שני דברים כאחד,</strong> כגון בשני חכמים, <strong>אלא</strong> רק בדבר אחד שיש בו שתי אפשרויות, וכגון על חכם אחד שאינו יודע לאיזה צד של העיר יבוא, שמתנה ש<strong>אם בא</strong> ה<strong>חכם למזרח</strong> — <strong>עירובו למזרח,</strong> ואם <strong>למערב</strong> — <strong>עירובו למערב;</strong> <strong>ואילו</strong> שיתנה <strong>לכאן ולכאן</strong> לחכם זה או לחכם זה — <strong>לא.</strong>
 <strong>והוינן</strong> <small>[והיינו עוסקים,</small> מתקשים<small>]</small> <strong>בה: מאי שנא</strong> <small>[במה שונה]</small> כשמתנה <strong>לכאן ולכאן,</strong> ש<strong>לא</strong> קונה לו העירוב — מפני ש<strong>אין ברירה,</strong> שאין אומרים שבחירתו למחרת קובעת למפרע מהו המקום שבחר מתחילה, והרי <strong>מזרח ומערב</strong> באותו חכם <strong>נמי</strong> <small>[גם כן]</small> נאמר ש<strong>אין ברירה,</strong> ולא יקנה העירוב על סמך מה שיתברר בשבת לאיזה צד יבוא החכם!
 <strong>ואמר רבי יוחנן:</strong> מדובר כאן שבשעה שהוא עושה את התנאי <strong>כבר בא</strong> (הגיע) ה<strong>חכם</strong> למזרח או למערב, אלא שהוא אינו יודע להיכן, ובמקרה זה אין אנו נזקקים לעקרון ה"ברירה". ועל כל פנים, למדנו שלדעת ר' יהודה אין ברירה. אלא לשיטתו, בהמה לאכילה עומדת, ואם כן, מנין שאם נשחטה בשבת הריהי אסורה ליומה משום הכנה?
 <strong>אלא אמר רב יוסף:</strong> מה שאמר רב שבהמה שנשחטה בשבת אסורה ליומה, ואמרו שהוא כשיטת ר' יהודה — שיטת <strong>רבי יהודה</strong> של <strong>כלים היא, דתנן</strong> <small>[ששנינו</small> במשנה<small>]:</small> <strong>כל הכלים הניטלין</strong> (שמותר לטלטל אותם) <strong>בשבת,</strong> שאינם מוקצה — גם <strong>שבריהן ניטלין, ובלבד שיהו</strong> אותם שברים <strong>עושין</strong> (ראויים שתיעשה בהם) <strong>מעין מלאכה,</strong> כגון <strong>שברי עריבה</strong> (מעין גיגית) — שנשברו ועדיין ראויים <strong>לכסות בהן פי חבית, שברי זכוכית</strong> — <strong>לכסות בהן פי הפך.</strong>
 <strong>רבי יהודה אומר:</strong> לא די שיהיו ראויים לעשות בהם מלאכה כלשהי, אלא <strong>ובלבד שיהו עושין מעין מלאכתן</strong> הראשונה, כגון <strong>שברי עריבה</strong> — <strong>לצוק לתוכן מקפה</strong> (תבשיל סמיך), <strong>שברי זכוכית</strong> — <strong>לצוק לתוכן שמן.</strong>
 ונדייק: אם ראויים לעשות <strong>מעין מלאכתן</strong> הראשונה — <strong>אין</strong> <small>[כן],</small> מטלטלים אותם, <strong>מעין מלאכה אחרת</strong> — <strong>לא, אלמא</strong> <small>[מכאן]</small> ש<strong>כיון</strong> ש<strong>לא איתכן</strong> <small>[היו מוכנים,</small> מיועדים<small>]</small> <strong>מאתמול להך מלאכה</strong> <small>[למלאכה זו,</small> האחרת<small>]</small> — <strong>אסירי</strong> <small>[אסורים הם]</small> בטלטול לדעת ר' יהודה; <strong>הכא נמי</strong> <small>[כאן גם כן],</small> בבהמה שנשחטה בשבת, <strong>כיון דלא איתכן</strong> <small>[שלא היתה מוכנה]</small> <strong>מאתמול</strong> לאכילה — <strong>אסורה.</strong>
 <strong>אמר ליה</strong> <small>[לו]</small> <strong>אביי: מי דמי</strong> <small>[האם דומה</small> הדבר<small>]?</small> <strong>התם מעיקרא</strong> <small>[שם מתחילה]</small> היה זה <strong>כלי והשתא</strong> <small>[ועכשיו]</small> נעשה <strong>שבר כלי, והוה ליה</strong> <small>[והרי זה]</small> כדבר חדש ש<strong>נולד,</strong> <strong>ו</strong>לכן הוא <strong>אסור.</strong> ואילו <strong>הכא</strong> <small>[כאן],</small> בבהמה שנשחטה בשבת, <strong>מעיקרא אוכלא</strong> <small>[מתחילה</small> היתה <small>אוכל],</small> שהרי כבר בחייה מיועדת היא לאכילה, <strong>ו</strong>גם <strong>לבסוף</strong> כשנשחטה הריהי <strong>אוכל,</strong> ואם כן בגדר <strong>אוכלא דאיפרת</strong> <small>[אוכל שנפרד</small> ממקומו<small>]</small> <strong>הוא,</strong>
 <strong>ושמעינן ליה</strong> <small>[ו</small>הרי <small>שמענו אותו]</small> את <strong>רבי יהודה</strong> ש<strong>אמר: אוכלא דאיפרת שפיר דמי</strong> <small>[אוכל שנפרד ראוי הוא]</small> לאכילה בשבת, ואינו אסור משום נולד. <strong>דתנן</strong> <small>[ששנינו</small> במשנה<small>]:</small> <strong>אין סוחטין את הפירות</strong> כדי <strong>להוציא מהן משקין</strong> בשבת, <strong>ו</strong>גזרו חכמים שגם <strong>אם יצאו</strong> המשקים <strong>מעצמן</strong> — <strong>אסורין.</strong>
 <strong>רבי יהודה אומר: אם</strong> פירות אלה נועדו <strong>לאוכלין</strong> (לאכילה, ולא לשתיה) — <strong>היוצא מהן</strong> מעצמו <strong>מותר, ואם</strong> מיועדים <strong>למשקין</strong> (לסחיטה) — <strong>היוצא מהן אסור.</strong> הרי שבפירות המיועדים לאכילה, הוא רואה את המשקים הזבים מהם, כאוכל שנפרד ממקומו, ומותר. ואם כן, הוא הדין בבהמה שנשחטה בשבת, הואיל ומתחילה היתה מיועדת לאכילה —  אין זה נחשב כנולד, ויש לומר שאין ר' יהודה אוסרה!
  ודוחים: אדרבה, ממקור זה עצמו יש להוכיח שר' יהודה יאסור פרה שנשחטה בשבת,  <strong>לאו אתמר עלה</strong> <small>[</small>וכי <small>לא נאמר עליה],</small> ש<strong>אמר רב יהודה אמר שמואל: מודה היה רבי יהודה לחכמים בסלי זיתים וענבים,</strong> העומדים בדרך כלל למשקים, שלמרות שהניחם לצורך אכילה, המשקה שזב מהם בשבת אסור?
 <strong>אלמא</strong> <small>[מכאן]</small> שגם לדעת ר' יהודה, <strong>כיון</strong> שזיתים וענבים בדרך כלל <strong>לסחיטה קיימי</strong> <small>[הם עומדים]</small> — <strong>יהיב דעתיה</strong> <small>[</small>אדם <small>נותן דעתו]</small> עליהם למשקה, ויש חשש שיבוא לסוחטם, ולכן אסרו חכמים את המשקה היוצא מהם בשבת. ואם כן <strong>הכא נמי</strong> <small>[כאן גם כן]</small> בבהמה יש לומר: <strong>כיון</strong> ש<strong>לשחיטה קיימא</strong> <small>[היא עומדת]</small> — <strong>יהיב דעתיה</strong> <small>[</small>אדם <small>נותן דעתו]</small> עליה לאכילה, ולכן כאשר שחטה בשבת ר' יהודה אוסרה באכילה, שמא יבוא לשחוט בשבת!
  ומשיבים:  <strong>מידי הוא טעמא</strong> <small>[כלום הוא הטעם],</small> כלומר, מה שאנו מביאים מקור לשיטת ר' יהודה, שבהמה שנשחטה בשבת אסורה ליומה, הרי אינו <strong>אלא ל</strong>דעת <strong>רב,</strong> שאמר כן. ואולם <strong>האמר</strong> <small>[הרי אמר]</small> <strong>רב</strong> עצמו: <strong>חלוק היה רבי יהודה אפילו בסלי זיתים וענבים,</strong> ולדעתו אם ייעד את הפירות לאכילה — המשקים שזבו מהם בשבת מותרים. ולדרך זו נמצא שיש להתיר גם בהמה שנשחטה בשבת!
 <strong>אלא אמר רב ששת בריה</strong> <small>[בנו]</small> של <strong>רב אידי:</strong> מה שאמר רב, שבהמה שנשחטה בשבת אסורה ליומה, ואמרו שהיא לשיטת ר' יהודה — שיטת <strong>רבי יהודה</strong> של <strong>נרות היא, דתניא</strong> <small>[ששנויה</small> ברייתא<small>]:</small> <strong>מטלטלין</strong> בשבת <strong>נר</strong> חרס <strong>חדש,</strong> שלא השתמשו בו עדיין, שלא לצורך הדלקה, <strong>אבל לא</strong> מטלטלים נר <strong>ישן,</strong> שיש בו שאריות של שמן ופיח, מפני שאדם מקצה אותו משימוש מחמת מיאוסו, וכיון שהיה מוקצה בכניסת השבת — הוקצה לשבת כולה, ונאסר בטלטול גם אם יש בו צורך, אלו <strong>דברי רבי יהודה.</strong> ויש לומר כי לדעתו הוא הדין לבהמה שנשחטה בשבת, שהיא אסורה, מפני שכשנכנסה השבת היתה אסורה עליו משום אבר מן החי.
  ודוחים:  <strong>אימר דשמעת ליה</strong> <small>[אמור ששמעת אותו]</small> את <strong>רבי יהודה</strong> שהוא אוסר <strong>ב</strong>דבר שהוא <strong>מוקצה מחמת מיאוס,</strong> כמו נר ישן, אבל בדבר שהוא <strong>מוקצה</strong> רק <strong>מחמת איסור מי שמעת ליה</strong> <small>[האם שמעת אותו]</small> שהוא אוסר אותו בשבת כולה? ומשיבים: <strong>אין</strong> <small>[כן],</small> שמענו שזו דעתו, <strong>דתנן</strong> <small>[ששנינו</small> במשנה<small>],</small> <strong>רבי יהודה אומר:</strong>
## דף טו.
 <strong>כל נרות של מתכת מטלטלין</strong> בשבת, ואפילו ישנים, משום שהם אינם מאוסים כנרות של חרס, <strong>חוץ מן הנר שהדליקו בו באותה שבת,</strong> שהיה דולק כשנכנסה השבת, שהוא מוקצה מחמת איסור כיבוי.
 ודוחים: <strong>ודלמא שאני התם</strong> <small>[ושמא שונה שם],</small> שהוא מוקצה מפני <strong>דהוא דחי ליה</strong> <small>[שהוא עצמו דחה אותו]</small> <strong>בידים,</strong> שהדליק את הנר ובכך הקצה אותו. אבל בהמה — לא הוא הקצה אותה, ושמא משנשחטה הותרה!
 <strong>אלא אמר רב אשי:</strong> מה שאמר רב שבהמה שנשחטה בשבת אסורה בשבת עצמה, ולשיטת ר' יהודה, אין זה משום הכנה ולא משום מוקצה, אלא משום הנאה ממעשה איסור בשבת, וכשיטת <strong>רבי יהודה</strong> בעניין <strong>מבשל היא. דתנן</strong> <small>[ששנינו</small> בברייתא<small>]:</small> <strong>המבשל בשבת,</strong> אם עשה זאת <strong>בשוגג</strong> — <strong>יאכל</strong> בשבת ממה שבישל, <strong>במזיד</strong> — <strong>לא יאכל,</strong> אלו <strong>דברי רבי מאיר.</strong>
 <strong>רבי יהודה אומר:</strong> בישל <strong>בשוגג</strong> — <strong>יאכל במוצאי שבת, במזיד</strong> — <strong>לא יאכל עולמית.</strong>
 <strong>רבי יוחנן הסנדלר אומר:</strong> אם <strong>בשוגג</strong> — <strong>יאכל</strong> התבשיל <strong>למוצאי שבת,</strong> ואולם רק <strong>לאחרים ולא לו, במזיד</strong> — <strong>לא יאכל עולמית לא לו ולא לאחרים.</strong> ולפי רב יש לפרש את משנתנו לשיטת ר' יהודה כששחט בשוגג, ובאופן זה שחיטתו כשרה, ואולם הבהמה אסורה בשבת עצמה.
  ושואלים:  <strong>ונוקמה</strong> <small>[ונעמיד אותה,</small> את משנתנו<small>]</small> לדעת רב, בשוחט בשבת <strong>במזיד, ו</strong>כשיטת <strong>רבי מאיר!</strong>
 ודוחים: <strong>לא סלקא דעתך</strong> <small>[לא יעלה על דעתך]</small> לומר כן, <strong>דקתני</strong> <small>[שהרי הוא שונה]</small> כאחת שוחט בשבת וביום הכיפורים, ומשם נלמד כי דין השבת הוא <strong>דומיא</strong> <small>[בדומה]</small> ל<strong>יום הכפורים, מה יום הכפורים לא שנא</strong> <small>[אינו שונה]</small> אם היה זה <strong>בשוגג ולא שנא</strong> <small>[ואינו שונה]</small> <strong>במזיד</strong> — <strong>לא אכיל</strong> <small>[אינו אוכל],</small> שהרי כל אכילה נאסרה בו, <strong>אף הכא נמי</strong> <small>[אף כאן,</small> בשבת, <small>גם כן],</small> <strong>לא שנא</strong> <small>[אינו שונה]</small> <strong>בשוגג ולא שנא</strong> <small>[ואינו שונה]</small> <strong>במזיד</strong> — <strong>לא אכיל</strong> <small>[אינו אוכל].</small>
 ושואלים: <strong>ומי מצית מוקמת לה</strong> <small>[והאם יכול אתה להעמיד אותה,</small> את משנתנו<small>]</small> <strong>בשוגג ו</strong>כשיטת <strong>רבי יהודה? והא</strong> <small>[והרי]</small> <strong>"אף על פי שמתחייב בנפשו" קתני</strong> <small>[הוא שונה],</small> ואין אדם חייב מיתה אלא אם עשה במזיד! ומשיבים: <strong>הכי קאמר</strong> <small>[כך הוא אומר]:</small> השוחט (בשוגג) בשבת וביום הכיפורים, <strong>אף על פי</strong> ש<strong>במזיד מתחייב בנפשו הוא, הכא</strong> <small>[כאן]</small> שעשה <strong>בשוגג</strong> — <strong>שחיטתו כשרה.</strong>
 ושואלים: <strong>ונוקמה</strong> <small>[ונעמיד אותה,</small> את משנתנו<small>]</small> בין בשוגג ובין במזיד, ו<strong>כ</strong>דעת <strong>רבי יוחנן הסנדלר</strong> ש<strong>אמר: לא שנא</strong> <small>[אינו שונה]</small> אם בישל <strong>בשוגג ולא שנא</strong> <small>[ואינו שונה]</small> אם עשה <strong>במזיד</strong> — <strong>לא אכיל</strong> <small>[אינו אוכל]</small> בשבת עצמה! ומשיבים: <strong>רבי יוחנן הסנדלר קמפליג</strong> <small>[מחלק]</small> <strong>במוצאי שבת,</strong> שהוא מתיר <strong>לאחרים ולא לו,</strong> ואילו ה<strong>תנא דידן</strong> <small>[שלנו]</small> <strong>"שחיטתו כשרה" קתני</strong> <small>[הוא שונה],</small> ומשמע — <strong>לא שנא</strong> <small>[אינו שונה]</small> <strong>לו ולא שנא</strong> <small>[ואינו שונה]</small> <strong>לאחרים.</strong>
 <big>א</big> מסופר, <strong>תני תנא קמיה</strong> <small>[שנה חוזר המשניות לפני]</small> <strong>רב: המבשל בשבת, בשוגג</strong> — <strong>יאכל, במזיד</strong> — <strong>לא יאכל, ומשתיק ליה</strong> <small>[והיה משתיק אותו]</small> <strong>רב,</strong> משום שטעות היא.
 ושואלים: <strong>מאי טעמא משתיק ליה</strong> <small>[מה טעם היה משתיק אותו]?</small> <strong>אילימא</strong> <small>[אם תאמר]</small> <strong>משום דסבירא ליה</strong> <small>[שסבור הוא,</small> רב<small>]</small> <strong>כרבי יהודה, ו</strong>אילו ה<strong>תנא תני</strong> <small>[שנה]</small> <strong>כרבי מאיר,</strong> וכי <strong>משום דסבירא ליה</strong> <small>[שסבור הוא]</small> <strong>כרבי יהודה, מאן דתני</strong> <small>[מי ששונה]</small> <strong>כ</strong>דעת <strong>רבי מאיר</strong> נחשב כטועה ו<strong>משתיק ליה</strong> <small>[</small>היה <small>משתיק אותו]?!</small>
 <strong>ועוד</strong> יש לשאול לעצם הדבר, <strong>מי סבר לה</strong> <small>[</small>ו<small>האם סבור]</small> רב <strong>כרבי יהודה? והאמר</strong> <small>[והרי אמר]</small> <strong>רב חנן בר אמי: כי מורי להו</strong> <small>[כאשר היה מורה]</small> <strong>רב לתלמידיה</strong> <small>[לתלמידיו]</small> הלכה למעשה — <strong>מורי להו</strong> <small>[היה מורה להם]</small> בענין מבשל בשבת <strong>כ</strong>דעת <strong>ר' מאיר, וכי דריש בפירקא</strong> <small>[וכאשר היה דורש לרבים]</small> — <strong>דריש</strong> <small>[היה דורש]</small> <strong>כרבי יהודה, משום</strong> שחשש מ<strong>עמי הארץ</strong> שיזלזלו במלאכת שבת!
 <strong>וכי תימא</strong> <small>[ואם תאמר]:</small> ה<strong>תנא</strong> <strong>בפירקיה תנא קמיה</strong> <small>[חוזר המשניות בזמן הדרשה בציבור שנה לפניו]</small> כשיטת ר' מאיר, ולכן השתיק אותו, כדי שלא ילמדו מכך עמי הארץ — דבר זה קשה לומר, <strong>אטו כולי עלמא לתנא צייתי</strong> <small>[וכי הכל לחוזר המשניות הם מקשיבים]</small> לשמוע מה אמר? והלוא <strong>לאמורא צייתי</strong> <small>[הם מקשיבים],</small> לחכם הממונה להשמיע לרבים את דברי רב, והוא הרי שומע מפי רב כדברי ר' יהודה, וכך היה משמיע לרבים!
 <strong>אמר רב נחמן בר יצחק:</strong> כך הוא טעמו של דבר, ה<strong>תנא</strong> <small>[חוזר המשניות]</small> <strong>שוחט תנא קמיה</strong> <small>[שנה לפני]</small> <strong>רב:</strong> <strong>השוחט בשבת, בשוגג</strong> — <strong>יאכל, במזיד</strong> — <strong>לא יאכל. אמר ליה</strong> <small>[לו]</small> רב: <strong>מאי דעתיך</strong> <small>[מה דעתך]?</small> כשיטת מי אתה שונה, <strong>כ</strong>שיטת <strong>רבי מאיר?</strong> והרי <strong>עד כאן לא קשרי</strong> <small>[לא</small> שמענו ש<small>התיר]</small> <strong>רבי מאיר</strong> שיאכל בשבת אם עשה בשוגג, <strong>אלא במבשל,</strong> מפני שמאכל שלא נתבשל <strong>ראוי</strong> על כל פנים <strong>לכוס</strong> (לכסיסה, ללעיסה), ולא היה מוקצה כשנכנסה השבת, <strong>אבל שוחט,</strong> ש<strong>אין</strong> הבשר <strong>ראוי לכוס</strong> לפני שחיטה — <strong>לא</strong> התיר, שהרי היה מוקצה כשנכנסה השבת!
  ומקשים:  <strong>והא מתניתין</strong> <small>[והרי</small> <small>משנתנו]</small> ש<strong>שוחט הוא, ואמר רב הונא, דרש חייא בר רב משמיה</strong> <small>[משמו]</small> של <strong>רב: אסורה</strong> הבהמה <strong>באכילה ליומא</strong> <small>[לאותו יום],</small> <strong>ונסבין חבריא למימר</strong> <small>[ונטו בני החבורה של החכמים לומר]</small> ששיטת <strong>רבי יהודה היא,</strong> ומשמע: <strong>הא</strong> <small>[אבל]</small> <strong>רבי מאיר שרי</strong> <small>[מתיר]</small> בכגון זה, ואינו חושש למוקצה!
  ומשיבים:  <strong>כי שרי</strong> <small>[כאשר מתיר]</small> <strong>רבי מאיר,</strong>
## דף טו:
 הרי זה <strong>כגון שהיה לו חולה</strong> שיש בו סכנה <strong>מבעוד יום,</strong> שמצוה לשחוט בשבילו אפילו בשבת, ולכן לא היה בבהמה איסור מוקצה, שהרי זה כאילו יועדה לכך.
  ושואלים:  <strong>אי הכי</strong> <small>[אם כך],</small> אם בזה מדובר, <strong>מאי טעמא</strong> <small>[מה הטעם]</small> של <strong>רבי יהודה דאסר</strong> <small>[שאוסר]?</small> ומשיבים: הכוונה היא <strong>כגון שהיה לו חולה</strong> בערב שבת <strong>והבריא</strong> בינתיים, שאף על פי שאיסור מוקצה לא היה כאן, מכל מקום איסור שחיטה בשבת יש כאן, ולדעת ר' יהודה גם אם עשה כן בשוגג הרי זה אסור בשבת עצמה.
  ושבים לעיקר הענין, ואומרים: <strong>ו</strong>מה שהסברנו שרב השתיק את התנא על שלא הבחין בין מבשל בשבת לשוחט בשבת, הריהו <strong>כי הא</strong> <small>[כמו זו]</small> ש<strong>אמר רב אחא בר אדא אמר רב, ואמרי לה</strong> <small>[ויש אומרים]</small> ש<strong>אמר רבי יצחק בר אדא אמר רב: השוחט</strong> בשבת <strong>ל</strong>צורך <strong>חולה</strong> שחלה חולי שיש בו סכנה <strong>בשבת</strong> — <strong>אסור לבריא</strong> לאכול מן הבשר, <strong>המבשל לחולה</strong> שחלה <strong>בשבת</strong> בשר בהמה שנשחטה מערב שבת — <strong>מותר לבריא</strong> לאכול ממנו.
 <strong>מאי טעמא</strong> <small>[מה טעם]</small> ההבדל? <strong>האי</strong> <small>[זה]</small> הבשר שאינו מבושל <strong>ראוי</strong> היה <strong>לכוס</strong> אותו גם לפני הבישול, ולא היה מוקצה בכניסת השבת, <strong>ו</strong>אילו <strong>האי</strong> <small>[זה]</small> שלא נשחט קודם השבת <strong>אינו ראוי לכוס</strong> קודם השבת, שהרי הוא אבר מן החי והוא נעשה מוקצה בכניסת השבת.
 <strong>אמר רב פפא: פעמים ש</strong>גם <strong>השוחט</strong> בשבת <strong>מותר</strong> לבריא לאכול מן הבשר — <strong>כגון שהיה לו חולה מבעוד יום,</strong> והבהמה עמדה לשחיטה בכניסת השבת, ולא היתה מוקצה. ומצד שני, פעמים ש<strong>מבשל</strong> בשבת <strong>אסור</strong> לבריא לאכול מן המבושל — <strong>כגון שקצץ לו</strong> בשבת <strong>דלעת</strong> מן המחובר ובישל אותה, מפני שהיתה מוקצה מחמת האיסור לקוצצה.
 <strong>אמר רב דימי מנהרדעא, הלכתא</strong> <small>[הלכה היא]:</small> <strong>השוחט לחולה בשבת</strong> — <strong>מותר לבריא</strong> לאכול מן הבשר <strong>באומצא,</strong> כלומר, בשר חי, <strong>מאי טעמא</strong> <small>[מה טעם</small> הדבר<small>]?</small> <strong>כיון</strong> ש<strong>אי אפשר לכזית בשר בלא שחיטה, כי קא שחיט</strong> — <strong>אדעתא דחולה קא שחיט</strong> <small>[כאשר הוא שוחט</small> — <small>על דעת החולה הוא שוחט],</small> שהרי גם אם החולה אוכל מעט צריך לשחוט עבורו בהמה שלימה, וכיון ששחט בהיתר — מותר גם לאחרים. אבל <strong>המבשל לחולה בשבת</strong> — <strong>אסור לבריא</strong> לאכול מן התבשיל, והטעם הוא: <strong>גזירה שמא ירבה</strong> יוסיף לתבשיל גם <strong>בשבילו.</strong>
 <big>א משנה</big> <strong>השוחט ב</strong>שפתו החלקה של <strong>מגל יד,</strong> ששפתו האחת חלקה והשניה משוננת, או <strong>בצור</strong> (אבן חדה), או <strong>בקנה</strong> שנחתך לאורכו ושפתו חדה — <strong>שחיטתו כשרה.</strong>
 <strong>הכל שוחטין, ולעולם שוחטין, ובכל שוחטין</strong> (בכל דבר שחותך) <strong>חוץ ממגל קציר והמגירה</strong> (משור), <strong>והשינים</strong> כשהן קבועות בעצם הלחי של בהמה, <strong>והציפורן,</strong> שאין שוחטים בהם <strong>מפני שהם חונקין</strong> ולא חותכים, שיש להם פגימות הנאחזות בסימנים (הקנה והושט) וקורעות אותם.
 <big>ב גמרא</big> שנינו במשנה <strong>"השוחט"</strong> במגל יד בצור ובקנה, ומשמע: ב<strong>דיעבד</strong> — <strong>אין</strong> <small>[כן],</small> שחיטתו כשרה, אבל <strong>לכתחלה</strong> — <strong>לא</strong> ישחט באלה. ושואלים: <strong>בשלמא</strong> <small>[נניח]</small> <strong>במגל יד</strong> מובן הטעם — <strong>דלמא אתי למעבד באידך גיסא</strong> <small>[שמא יבוא לשחוט בצד האחר]</small> המשונן, <strong>אלא צור וקנה</strong> שהיו חדים האם <strong>לכתחלה</strong> <strong>לא</strong> שוחטים בהם? <strong>ורמינהי</strong> <small>[ומשליכים,</small> מראים סתירה<small>]</small> לכך ממה ששנינו בברייתא: <strong>בכל שוחטין, בין בצור, בין בזכוכית, בין בקרומית של קנה!</strong>
 ומשיבים, <strong>לא קשיא</strong> <small>[אין זה קשה]:</small> <strong>כאן</strong> שמשמע ששוחטים לכתחילה — מדובר <strong>בתלוש,</strong> <strong>כאן</strong> שמשמע שהדבר נאסר לכתחילה — מדובר <strong>במחובר,</strong> כששוחט על ידי צור או קנה המחובר לקרקע, וכשיטת ר' חייא. ש<strong>אמר רב כהנא: השוחט ב</strong>אמצעות דבר ה<strong>מחובר לקרקע</strong> — <strong>רבי פוסל ור' חייא מכשיר;</strong> והרי <strong>עד כאן לא</strong> שמענו ש<strong>קא מכשיר רבי חייא</strong> במחובר <strong>אלא בדיעבד, אבל לכתחלה לא.</strong>
 ושואלים: <strong>במאי אוקימתא</strong> <small>[במה העמדת]</small> לפי זה את המשנה? <strong>כ</strong>דעת <strong>רבי חייא ודיעבד; אלא</strong> <strong>הא דתניא</strong> <small>[זו ששנויה]</small> בברייתא: <strong>בכל שוחטין</strong> לכתחילה, <strong>בין בתלוש, בין במחובר, בין שהסכין למעלה וצואר בהמה למטה, בין שהסכין למטה וצואר בהמה למעלה, מני</strong> <small>[</small>כשיטת <small>מי היא]?</small> <strong>לא</strong> כשיטת <strong>רבי ולא</strong> כשיטת <strong>ר' חייא,</strong> שכן <strong>אי</strong> <small>[אם]</small> לשיטת <strong>ר' חייא</strong> — הרי ב<strong>דיעבד</strong> <strong>אין</strong> <small>[כן]</small> השחיטה כשרה, אבל <strong>לכתחלה</strong> — <strong>לא</strong> יעשה כן, <strong>אי</strong> <small>[אם]</small> לשיטת <strong>רבי</strong> — ב<strong>דיעבד נמי</strong> <small>[גם כן]</small> <strong>לא</strong> כשרה השחיטה!
 ומשיבים: <strong>לעולם</strong> תפרש שברייתא זו היא כשיטת <strong>רבי חייא, ו</strong>הוא מתיר לשחוט במחובר <strong>אפילו לכתחלה, והאי דקמיפלגי</strong> <small>[וזה שנחלקו]</small> <strong>בדיעבד,</strong> כפי שאמר רב כהנא — הרי זה כדי <strong>להודיעך כחו</strong> של <strong>רבי,</strong> שהוא אוסר אפילו בדיעבד.
 <strong>ו</strong>שואלים: <strong>אלא,</strong> לפי זה, <strong>מתניתין דקתני</strong> <small>[משנתנו שהוא שונה</small> בה<small>]:</small> <strong>"השוחט",</strong> ומשמע: ב<strong>דיעבד</strong> — <strong>אין</strong> <small>[כן],</small> <strong>לכתחלה</strong> — <strong>לא, מני</strong> <small>[כשיטת מי היא]?</small> <strong>לא</strong> שיטת <strong>רבי ולא</strong> שיטת <strong>רבי חייא,</strong> שכן <strong>אי</strong> <small>[אם]</small> שיטת <strong>רבי חייא</strong> — הרי אמרת שלדעתו <strong>אפילו לכתחלה</strong> מותר לשחוט במחובר, <strong>אי</strong> <small>[אם]</small> שיטת <strong>רבי</strong> — הרי ב<strong>דיעבד נמי</strong> <small>[גם כן]</small> <strong>לא</strong> מכשיר!
  ומשיבים:  <strong>לעולם</strong> יש לפרש שלשיטת <strong>רבי חייא</strong> שוחטים במחובר <strong>ואפילו לכתחלה, ומתניתין דקתני</strong> <small>[ומשנתנו שהוא שונה</small> בה<small>]</small> <strong>"השוחט",</strong> ומשמע ששחיטה במחובר כשרה רק בדיעבד — שיטת <strong>רבי היא.</strong>
 ושואלים: אם כן, <strong>קשיא</strong> <small>[קשה]</small> מדברי <strong>רבי</strong> על דברי <strong>רבי,</strong> שהרי במחלוקתו עם ר' חייא מפורש שהוא פוסל אפילו בדיעבד! ומשיבים: <strong>לא קשיא</strong> <small>[אין זה קשה]:</small> <strong>כאן</strong> ששנינו שהוא פוסל בדיעבד — מדובר כששוחט <strong>ב</strong>דבר שהוא <strong>מחובר מעיקרו, כאן</strong> ששנינו שהוא מכשיר בדיעבד — מדובר כששוחט <strong>ב</strong>דבר שהיה <strong>תלוש ולבסוף חיברו.</strong>
 ומוסיפים: <strong>ומנא תימרא דשני לן</strong> <small>[ומנין תאמר ששונה לנו],</small> שיש הבדל בהלכה <strong>בין מחובר מעיקרו לתלוש ולבסוף חיברו? דתניא</strong> <small>[ששנויה</small> ברייתא<small>]:</small> <strong>השוחט ב</strong>אמצעות <strong>מוכני</strong> (סוג של מכונה שקבועה בה סכין) <strong>—</strong> <strong>שחיטתו כשרה,</strong> וכן השוחט <strong>במחובר לקרקע</strong> — <strong>שחיטתו כשרה,</strong> וכן אם <strong>נעץ סכין בכותל</strong> כשהלהב בולט החוצה <strong>ושחט בה,</strong> שהוליך והביא את צואר הבהמה עליה — <strong>שחיטתו כשרה.</strong> אבל אם <strong>היה צור יוצא</strong> (בולט) כמין זיז <strong>מן הכותל,</strong> <strong>או קנה עולה מאליו</strong> מן הקרקע, <strong>ושחט בו</strong> — <strong>שחיטתו פסולה;</strong>
## דף טז.
 ולכאורה, שני חלקי הברייתא <strong>קשיין אהדדי</strong> <small>[קשים</small> הם <small>זה על זה],</small> שהרי מצד אחד שנינו שהשוחט במחובר — שחיטתו כשרה, ובסוף שנינו שהשוחט בצור היוצא מן הכותל או בקנה העולה מאליו — שחיטתו פסולה! <strong>אלא לאו שמע מינה</strong> <small>[האם לא תלמד מכאן]</small> כי <strong>שאני</strong> <small>[שונה]</small> הדין <strong>בין מחובר מעיקרו,</strong> כגון צור הבולט מכותל של סלע, או קנה הצומח מאליו, <strong>ל</strong>בין <strong>תלוש ולבסוף חברו?</strong> ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>א</big> <strong>אמר מר</strong> <small>[החכם]</small> באותה ברייתא: <strong>השוחט במוכני</strong> — <strong>שחיטתו כשרה.</strong> ומקשים: <strong>והתניא</strong> <small>[והרי שנויה</small> ברייתא<small>]:</small> <strong>שחיטתו פסולה!</strong> ומשיבים: <strong>לא קשיא</strong> <small>[אין זה קשה]:</small> <strong>הא בסרנא דפחרא</strong> <small>[זו</small> הברייתא שמכשירה עוסקת <small>ב</small>סכין שמחוברת ל<small>גלגל של יוצר כלי חרס],</small> שהוא מניע את הגלגל ברגלו ומקרב אליו את צואר הבהמה, וכך הוא שוחט, ושחיטה זו כשרה משום שנעשית בכוחו. <strong>הא בסרנא דמיא</strong> <small>[זו</small> שפוסלת עוסקת <small>בגלגל שמונע בכוח המים],</small> ששחיטתו פסולה, מפני שאינה נעשית בכוח אדם.
 <strong>ואיבעית אימא</strong> <small>[ואם תרצה אמור]:</small> <strong>הא והא בסרנא דמיא</strong> <small>[זו וזו</small> עוסקת <small>בגלגל של מים],</small> <strong>ולא קשיא</strong> <small>[ואינו קשה]:</small> <strong>הא</strong> <small>[זו]</small> מדברת <strong>בכח ראשון,</strong> שהשחיטה מתבצעת מיד כשמאפשר למים לזרום ולסובב את הגלגל שהסכין קבועה בו, <strong>הא</strong> <small>[זה]</small> <strong>בכח שני,</strong> לאחר שהגלגל הסתובב פעם נוספת מחמת המים.
 <strong>וכי הא</strong> <small>[וכמו זו]</small> ש<strong>אמר רב פפא</strong> לענין אחר: <strong>האי מאן דכפתיה לחבריה ואשקיל עליה בידקא דמיא ומית</strong> <small>[מי שכפת את חבירו והיטה לעברו שטף מים ומת]</small> — <strong>חייב</strong> משום רוצח, <strong>מאי טעמא</strong> <small>[מה טעם</small> הדבר<small>]?</small> והרי לא הרגו בידים! מפני ש<strong>גירי דידיה הוא דאהני ביה</strong> <small>[חיציו שלו הוא שהועילו בו],</small> וכאילו ירה בו חיצים. והוסיף רב פפא: <strong>והני מילי</strong> <small>[ודברים אלה]</small> אמורים <strong>בכח ראשון,</strong> כלומר, שחבירו היה קרוב אליו, ומיד כשאיפשר למים לזרום נחנק על ידם, <strong>אבל בכח שני,</strong> לאחר שהמים זרמו בעצמם — אין זה מעשה שלו, אלא <strong>גרמא בעלמא</strong> <small>[גורם בלבד]</small> <strong>הוא,</strong> ופטור.
 <big>ב</big> בענין שעסקנו בו תחילה, מסופר: <strong>יתיב</strong> <small>[ישב]</small> <strong>רב אחוריה</strong> <small>[אחרי]</small> <strong>רבי חייא, ורבי חייא</strong> ישב <strong>קמיה</strong> <small>[לפני]</small> <strong>רבי, ויתיב</strong> <small>[ויושב]</small> היה <strong>רבי וקאמר</strong> <small>[ואומר]:</small> <strong>מנין לשחיטה שהוא</strong> דווקא <strong>בתלוש? שנאמר</strong> באברהם: <strong>"ויקח את המאכלת לשחוט"</strong> (בראשית כב, י), הרי שצריך לקחת בידו דבר כדי לשחוט בו. <strong>אמר ליה</strong> <small>[לו]</small> <strong>רב לרבי חייא: מאי קאמר</strong> <small>[מה הוא אומר]?</small> מה טיבה של הוכחה <strong>זו?</strong> <strong>אמר ליה</strong> <small>[לו]:</small> <strong>וי"ו דכתיב אאופתא קאמר</strong> <small>[וי"ו שכתובה על עץ מבוקע אמר],</small> כלומר, דבר שאין בו ממש. ושואלים: <strong>והא קרא קאמר</strong> <small>[והרי מקרא הוא אומר]</small> כראיה לדבריו! ומשיבים: <strong>קרא זריזותיה</strong> <small>[המקרא</small> רק את <small>זריזותו]</small> של <strong>אברהם קא משמע לן</strong> <small>[משמיע לנו],</small> שהיתה לו סכין מוכנה לידו לשם כך, ואין ללמוד מכאן איך צריכה להיות השחיטה.
 <big>ג</big> ובענין שחיטה בדבר שהיה תלוש וחיברו, מביאים מה ש<strong>אמר רבא: פשיטא</strong> <small>[פשוט]</small> <strong>לי,</strong> דבר שהיה <strong>תלוש ולבסוף חברו, לענין</strong> <strong>עבודה זרה הוי</strong> <small>[הרי הוא]</small> נידון כ<strong>תלוש. דאמר מר</strong> <small>[שאמר החכם]:</small> <strong>המשתחוה לבית שלו</strong> — <strong>אסרו</strong> בהנאה, כדין עבודה זרה, <strong>ואי סלקא דעתך</strong> <small>[ואם עולה על דעתך]</small> שתלוש ולבסוף חיברו <strong>הוי</strong> <small>[הריהו]</small> נחשב <strong>מחובר,</strong> מדוע נאסר? הרי נאמר בענין עבודה זרה <strong>"אלהיהם על ההרים"</strong> (דברים יב, ב), ומשם דייקו חכמים — <strong>ולא ההרים</strong> עצמם <strong>אלהיהם,</strong> שדבר המחובר לקרקע אינו נאסר משום עבודה זרה! אלא מכאן שהתלוש שחיברו, כגון בית הבנוי מאבנים תלושות שחוברו לקרקע, נדון כתלוש.
  והוסיף רבא, <strong>לענין הכשר זרעים</strong> (ושאר אוכלים) לקבלת טומאה — <strong>תנאי</strong> <small>[מחלוקת תנאים]</small> <strong>היא</strong> מה דינו של תלוש ואחר כך חיברו. <strong>דתנן</strong> <small>[ששנינו</small> במשנה<small>]:</small> <strong>הכופה</strong> (הופך) <strong>קערה על הכותל בשביל שתודח,</strong> כדי שישטפו אותה הגשמים היורדים על הכותל — <strong>הרי זה ב"כי יותן",</strong> כלומר, המים שנפלו עליה מכשירים אוכלים לקבלת טומאה. משום שירדו לרצונו על הקערה. אבל אם כפה את הקערה רק <strong>בשביל שלא ילקה</strong> (יינזק) <strong>הכותל,</strong> ואינו מעוניין במים — <strong>אינו ב"כי יותן".</strong>
 ויש לשאול: <strong>הא גופא קשיא</strong> <small>[</small>משנה <small>זו עצמה קשה]</small> מתוכה, שכן מתחילה <strong>אמרת</strong> <small>[אומר אתה]:</small> כפה את הקערה <strong>בשביל שתודח</strong> הקערה עצמה — <strong>הרי זה ב"כי יותן",</strong> ונדייק מכאן: <strong>הא</strong> <small>[הרי]</small> אם עשה זאת <strong>בשביל שיודח הכותל,</strong> להביא עליו את מי הגשמים באמצעות הקערה — <strong>אין זה ב"כי יותן",</strong> שאין מים מכשירים אם חשב עליהם לשם דבר מחובר,
 <strong>והדר תני</strong> <small>[וחזר ושנה]:</small> כפה את הקערה <strong>בשביל שלא ילקה הכותל</strong> — <strong>אינו ב"כי יותן",</strong> ומכאן נדייק: <strong>הא</strong> <small>[הרי]</small> אם כפאה <strong>בשביל שיודח הכותל</strong> — <strong>הרי זה ב"כי יותן"!</strong>
 ובהסבר הדבר <strong>אמר ר' אלעזר: תברא</strong> <small>[שבורה]</small> המשנה, ו<strong>מי ששנה זו,</strong> את ההלכה הראשונה, <strong>לא שנה זו,</strong> את ההלכה השניה. ונמצא כי יש במשנה זו מחלוקת תנאים, האם כותל, שהוא תלוש וחיברו, נחשב כמחובר או כתלוש, וכדברי רבא. <strong>רב פפא אמר: כולה חד תנא</strong> <small>[כשיטת תנא אחד]</small> <strong>הוא,</strong> הסבור שתלוש וחיברו דינו כתלוש לענין זה. אלא <strong>הא</strong> <small>[</small>הלכה <small>זו,</small> הראשונה<small>]</small> שממנה דייקנו שאם רצונו שיודח הכותל אין זה ב"כי יותן", עוסקת <strong>בכותל</strong> של <strong>מערה,</strong> שהוא מחובר מתחילתו. <strong>הא</strong> <small>[</small>הלכה <small>זו,</small> השניה<small>]</small> שדייקנו ממנה שאם רצינו שיודח הכותל הרי זה ב"כי יותן", עוסקת <strong>בכותל בנין,</strong> שנבנה מאבנים שהיו תלושות.
 <strong>והכי קאמר</strong> <small>[וכך הוא אומר]:</small> <strong>הכופה קערה על הכותל בשביל שתודח</strong> — <strong>הרי זה ב"כי יותן", הא</strong> <small>[הרי]</small> אם כפאה <strong>בשביל שיודח הכותל</strong> — <strong>אין זה ב"כי יותן".</strong>
 <strong>במה דברים אמורים? בכותל מערה</strong>, משום שכותל המערה מחובר לקרקע מעיקרו. <strong>אבל בכותל בנין</strong> — אם כפאה <strong>בשביל שלא ילקה הכותל</strong> — <strong>הוא</strong> ש<strong>אינו ב"כי יותן",</strong> מפני שאינו רוצה במים, <strong>הא</strong> <small>[הרי]</small> <strong>בשביל שיודח הכותל</strong> — <strong>הרי זה ב"כי יותן".</strong> וממשיכים בדברי רבא.
 <strong>בעי</strong> <small>[שאל]</small> <strong>רבא:</strong>
## דף טז:
 <strong>תלוש ולבסוף חברו לענין שחיטה מאי</strong> <small>[מה דינו]?</small>
 ומציעים: <strong>תא שמע</strong> <small>[בוא</small> ו<small>שמע]</small> תשובה לדבר ממה ששנינו בברייתא: <strong>היה צור יוצא מן הכותל, או שהיה קנה עולה מאליו ושחט בו</strong> — <strong>שחיטתו פסולה.</strong> והרי הכותל עצמו הוא תלוש ולבסוף חיברו, שנעשה מאבנים שנחצבו ("נתלשו")!
 ומשיבים: <strong>הכא במאי עסקינן</strong> <small>[כאן במה אנו עוסקים]?</small> <strong>בכותל מערה,</strong> סלע שזיז חד יוצא ממנו, והרי זה מחובר מעיקרו. ומעירים: <strong>דיקא נמי</strong> <small>[מדוייק גם כן]</small> הדבר מלשון הברייתא, <strong>דקתני</strong> <small>[ש</small>הרי <small>הוא שונה]</small> צור <strong>דומיא</strong> <small>[בדומה]</small> ל<strong>קנה</strong> ש<strong>עולה מאליו,</strong> שצומח מן הקרקע. ומסכמים: אכן, <strong>שמע מינה</strong> <small>[למד מכאן]</small> שכן הוא, ואין מכאן ראיה.
  ומציעים עוד, <strong>תא שמע</strong> <small>[בוא</small> ו<small>שמע]</small> תשובה לדבר ממה ששנינו באותה ברייתא: <strong>נעץ סכין בכותל ושחט בה</strong> — <strong>שחיטתו כשרה,</strong> הרי שסכין שהיא תלושה וחיברה — כשרה לשחיטה! ודוחים: <strong>שאני</strong> <small>[שונה]</small> <strong>סכין, דלא מבטל ליה</strong> <small>[שאינו מבטל אותה]</small> לגבי הכותל, שאין אדם מתכוון לעשותה חלק מן הכותל, ולכן הרי זה כשוחט בתלוש.
  ומציעים, <strong>תא שמע</strong> <small>[בוא</small> ו<small>שמע]</small> ממה ששנינו שם מתחילה: <strong>במחובר לקרקע</strong> — <strong>שחיטתו כשרה,</strong> ובהכרח הכוונה היא לתלוש ולבסוף חיברו, שהרי בהמשך הברייתא שנינו שאם שחט בצור היוצא מן הכותל שחיטתו פסולה! ודוחים: <strong>דלמא</strong> <small>[שמא]</small> אין הלכה זו עומדת לעצמה, אלא מה שהוא שונה מיד לאחר מכן: נעץ סכין בכותל ושחט בה, <strong>פרושי קא מפרש לה</strong> <small>[פירוש הוא שמפרש]</small> אותה: <strong>מאי</strong> <small>[מה</small> פירוש<small>]</small> ב<strong>מחובר לקרקע</strong> — ב<strong>סכין, דלא מבטל ליה</strong> <small>[שאינו מבטל אותה]</small> לכותל, אבל אם נעץ בה צור וכדומה, ושחט בו — שחיטתו פסולה. ולא נפתרה, איפוא, שאלתו של רבא.
 <big>א</big> ודנים במה ש<strong>אמר מר</strong> <small>[החכם]</small> בברייתא: <strong>נעץ סכין בכותל ושחט בה</strong> — <strong>שחיטתו כשרה. אמר רב ענן אמר שמואל: לא שנו אלא שהסכין</strong> נמצאת <strong>למעלה וצואר בהמה למטה,</strong> והוא מגביה את הצואר ומוליך ומביא אותו על להב הסכין, <strong>אבל</strong> כשה <strong>סכין למטה וצואר בהמה למעלה</strong> — אין זו שחיטה כשרה, כי <strong>חיישינן</strong> <small>[חוששים אנו]</small> <strong>שמא ידרוס,</strong> שהסימנים ייחתכו בגלל כובדה של הבהמה, ולא בדרך הולכה והבאה, ושחיטה פסולה היא.
  ומקשים:  <strong>והא קתני</strong> <small>[והרי הוא שונה]</small> בברייתא במפורש: בכל שוחטין, בין בתלוש בין במחובר, <strong>בין שהסכין למטה וצואר בהמה למעלה, בין שהסכין למעלה וצואר בהמה למטה!</strong>
 <strong>אמר רב זביד, לצדדין קתני</strong> <small>[הוא שונה]</small> הלכה זו, במקביל לשתי האפשרויות ששנה מתחילה, בתלוש ובמחובר; מה שהוא שונה <strong>סכין למטה וצואר בהמה למעלה</strong> — הוא דווקא <strong>בתלוש,</strong> שנוטל סכין בידו ושוחט, ומה שהוא שונה <strong>סכין למעלה וצואר בהמה למטה</strong> — הוא <strong>במחובר. רב פפא אמר</strong> הסבר אחר: מה ששנינו ששוחטין אפילו במחובר כשהסכין למטה, הוא <strong>בעופא דקליל</strong> <small>[בעוף, שהוא קל],</small> ואין חשש ללחץ עד שיגרום לדריסה.
 <big>ב</big> <strong>אמר רב חסדא אמר ר' יצחק, ואמרי לה במתניתא תנא</strong> <small>[ויש אומרים שבברייתא היא שנויה],</small> <strong>חמשה דברים נאמרו בקרומית</strong> (קליפה) <strong>של קנה,</strong> שהיא חדה, ואנשים משתמשים בה לחיתוך: <strong>אין שוחטין בה,</strong> מפני שבשעת החיתוך קיסמים נפרדים ממנה וננעצים בקנה ובוושט ופוגמים את השחיטה. <strong>ו</strong>לכן גם <strong>אין מלין בה,</strong> מחשש סכנה. <strong>ואין מחתכין בה בשר</strong> שמא יינעצו בתוכו חתיכות קטנות ויבוא לידי סכנה. <strong>ואין מחצצין בה</strong> <strong>שינים,</strong> שמא ייפצע בה. <strong>ואין מקנחים בה</strong> לאחר עשיית צרכים. 
 ודנים בדבר. על מה שנאמר: <strong>אין שוחטין בה</strong>, תוהים: <strong>והתניא</strong> <small>[והרי שנויה</small> ברייתא מפורשת<small>],</small> <strong>בכל שוחטין: בין בצור, בין בזכוכית, בין בקרומית של קנה! אמר רב פפא:</strong> שם מדובר <strong>ב</strong>צמח הקרוי <strong>סימונא דאגמא</strong> <small>[קנה של אגם],</small> שכשהוא מתייבש הריהו מתקשה ואינו נפגם.
  ועל מה שנאמר: <strong>ואין מחתכין בה בשר,</strong> מסופר ש<strong>רב פפא</strong> היה <strong>מחתך בה קרבי דגים,</strong> מפני <strong>דזיגי</strong> <small>[שהם שקופים],</small> ואפשר לראות אם נשארו בהם קיסמים. <strong>רבה בר רב הונא</strong> היה <strong>מחתך בה עופא דרכיך</strong> <small>[עוף, ש</small>בשרו <small>רך],</small> ואין חשש שתיפגם הקרומית ויצאו ממנה קיסמים.
  ועל מה שנאמר: <strong>ואין מקנחין בה,</strong> שואלים: <strong>תיפוק ליה</strong> <small>[תצא לו]</small> הלכה זו <strong>משום</strong> ש<strong>אמר מר</strong> <small>[החכם]:</small> <strong>המקנח ב</strong>כל <strong>דבר שהאור</strong> (האש) <strong>שולטת בו,</strong> כלומר, דבר שמתלקח בקלות — <strong>שיניו</strong> (שבאזור פי הטבעת) <strong>נושרות! אמר רב פפא:</strong> לא בקינוח לאחר עשיית צרכים מדובר, אלא ל<strong>קינוח פי מכה</strong> <small>[פצע]</small> מן הדם או מלכלוך <strong>קאמרינן</strong> <small>[אומרים אנו].</small>
 <big>ג</big> שנינו במשנה: <strong>הכל שוחטין, ולעולם שוחטין.</strong> ומבארים: מה שנאמר <strong>הכל שוחטין</strong> כוונתו: <strong>הכל</strong> דינו <strong>בשחיטה, ואפילו עוף.</strong>
 ועל מה ששנינו: <strong>לעולם שוחטין,</strong> שואלים: <strong>מאן תנא</strong> <small>[מיהו התנא]</small> שלשיטתו נאמר דבר זה? <strong>אמר רבה:</strong> שיטת <strong>רבי ישמעאל היא. דתניא</strong> <small>[ששנויה</small> ברייתא<small>]</small> על הפסוק: <strong>"כי ירחיב ה' אלהיך את גבולך כאשר דבר לך ואמרת אוכלה בשר</strong> וכו' בכל אות נפשך תאכל בשר" (דברים יב, כ), <strong>ר' ישמעאל אומר: לא בא הכתוב אלא להתיר להם</strong> שחיטה ואכילה של <strong>בשר תאוה,</strong> כלומר, בשר חולין.
 <strong>שבתחלה,</strong> כשהיו ישראל במדבר והוקם המשכן, <strong>נאסר להם בשר תאוה,</strong> ומי שרצה לאכול בשר צריך היה לשחוט את הבהמה כקרבן בחצר המשכן, ואינו אוכלו אלא לאחר שהכהנים זורקים מדמו ומקריבים את אימוריו על המזבח. <strong>משנכנסו לארץ הותר להם בשר תאוה,</strong> והיו רשאים לשחוט ולאכול בכל מקום.
  והוסיף רבה: <strong>ועכשיו שגלו</strong> מן הארץ <strong>יכול יחזרו לאיסורן הראשון? לכך שנינו</strong> במשנתנו: <strong>לעולם שוחטין</strong> בשר חולין.
 <strong>מתקיף לה</strong> <small>[מקשה על כך]</small> <strong>רב יוסף: האי</strong> <small>[זה]</small> הביטוי <strong>"לעולם שוחטין"</strong> אינו מתאים לפירוש זה, אלא <strong>לעולם שוחטין ואוכלין מבעי ליה</strong> <small>[צריך היה לו לומר],</small> שהרי עיקר ההיתר הוא האכילה, ולא השחיטה! <strong>ועוד, מעיקרא מאי טעמא איתסר</strong> <small>[מתחילה,</small> במדבר, <small>מה טעם נאסר]</small> עליהם בשר תאוה — <strong>משום דהוו מקרבי</strong> <small>[שהיו קרובים]</small> <strong>למשכן,</strong> ויכולים היו לאכול בשר כקרבן, כסמוכים על שולחנו של מקום, <strong>ולבסוף</strong> כשנכנסו לארץ <strong>מאי טעמא אישתרו</strong> <small>[מה טעם הותרו]</small> — משום <strong>דהוו מרחקי</strong> <small>[שהיו רחוקים]</small> <strong>מ</strong>ה<strong>משכן,</strong>
## דף יז.
 <strong>ו</strong>אם כן <strong>כל שכן השתא דארחיקו להו טפי</strong> <small>[עכשיו,</small> שגלו <small>שהרחיקו להם יותר],</small> שיהיו מותרים לשחוט לצורך בשר תאוה!
 <strong>אלא אמר רב יוסף:</strong> מה ששנינו "לעולם שוחטין" — לשיטת <strong>רבי עקיבא היא, דתניא</strong> <small>[ששנויה</small> ברייתא<small>]:</small> <strong>"כי ירחק ממך המקום אשר יבחר ה' אלהיך לשום שמו שם וזבחת מבקרך ומצאנך"</strong> (דברים יב, כא), <strong>ר' עקיבא אומר: לא בא הכתוב אלא לאסור להן</strong> לבני ישראל <strong>בשר נחירה,</strong> כלומר, בשר בהמה שהומתה שלא בשחיטה ראויה על פי התורה. <strong>שבתחלה,</strong> בהיותם במדבר, <strong>הותר להן בשר נחירה, משנכנסו לארץ נאסר להן בשר נחירה,</strong> ואין אוכלים בשר אלא לאחר שנשחט כראוי. ומוסיף רב יוסף:
 <strong>ועכשיו שגלו, יכול יחזרו להתירן הראשון? לכך שנינו</strong> במשנתנו: <strong>לעולם שוחטין,</strong> מצווים בשחיטה דווקא.
  ושואלים:  <strong>במאי קמיפלגי</strong> <small>[במה,</small> באיזה עיקרון <small>הם,</small> ר' ישמעאל ור' עקיבא <small>חולקים]?</small> ומשיבים, <strong>רבי עקיבא סבר</strong> <small>[סבור]:</small> <strong>בשר תאוה לא איתסר</strong> <small>[נאסר]</small> <strong>כלל,</strong> וגם במדבר היו מותרים בו, ולכן לא הוצרך הכתוב להתירו בכניסתם לארץ. ואילו <strong>ר' ישמעאל סבר</strong> <small>[סבור]:</small> <strong>בשר נחירה לא אישתרי</strong> <small>[לא הותר]</small> <strong>כלל,</strong> וכבר במדבר היו חייבים לשחוט, ולא הוצרך לאוסרו בארץ.
  ושואלים:  <strong>בשלמא</strong> <small>[נניח]</small> <strong>ל</strong>שיטת <strong>רבי ישמעאל</strong> שבשר נחירה אסור היה במדבר — <strong>היינו דכתיב</strong> <small>[זה שנאמר]</small> ביחס לקרבן העולה באהל מועד שבמדבר: <strong>"ושחט את בן הבקר"</strong> (ויקרא א, ה), <strong>אלא לרבי עקיבא מאי</strong> <small>[מהו]</small> <strong>"ושחט"?</strong> והרי לשיטתו היו מותרים בנחירה! ומשיבים: <strong>קדשים שאני</strong> <small>[שונים],</small> שדינם היה תמיד בשחיטה, אבל בחולין לא היתה חובת שחיטה.
 ועוד שואלים: <strong>בשלמא</strong> <small>[נניח]</small> <strong>ל</strong>שיטת <strong>רבי ישמעאל,</strong> שבמדבר היתה שחיטה ולא נחירה — <strong>היינו דכתיב</strong> <small>[זהו שנאמר]</small> כשהיו במדבר: <strong>"הצאן ובקר ישחט להם"</strong> (במדבר יא, כב), <strong>אלא ל</strong>שיטת <strong>ר' עקיבא מאי</strong> <small>[מה פירוש]</small> <strong>"הצאן ובקר ישחט להם"? "ינחר להם" מיבעי ליה</strong> <small>[צריך היה לו לומר]!</small> ומשיבים: <strong>נחירה שלהן זו היא שחיטתן.</strong>
 ועוד שואלים: <strong>בשלמא</strong> <small>[נניח]</small> <strong>ל</strong>שיטת <strong>ר' ישמעאל</strong> — <strong>היינו דתנן</strong> <small>[זהו ששנינו</small> במשנה<small>]</small> לענין מצות כיסוי הדם: <strong>השוחט</strong> חיה <strong>ונתנבלה בידו,</strong> שלא שחט כראוי, <strong>ו</strong>כן <strong>הנוחר</strong> חיה, הורג אותה, או <strong>המעקר,</strong> שעוקר את הקנה והוושט ממקומם  קודם השחיטה — <strong>פטור מלכסות</strong> את דמה, כדין שוחט חיה או עוף, מפני שרק שחיטה ראויה מחייבת בכיסוי הדם, <strong>אלא לר' עקיבא אמאי</strong> <small>[מדוע]</small> <strong>פטור מלכסות?</strong> הרי כבר בשעה שנצטוו על כיסוי הדם, היו מותרים בנחירה, ולשיטתו נחירתם היא שחיטתם!
 ומשיבים: <strong>הואיל ואיתסר איתסר</strong> <small>[הואיל ונאסר</small> לאכול בשר נחירה <small>נאסר],</small> ושוב אין זה בכלל שחיטה.
  ומצד אחר שואלים: <strong>בשלמא</strong> <small>[נניח]</small> <strong>ל</strong>דעת <strong>ר' עקיבא</strong> ש<strong>אמר</strong> ש<strong>בשר תאוה לא איתסר</strong> <small>[לא נאסר]</small> <strong>כלל</strong> במדבר — <strong>היינו דכתיב</strong> <small>[זהו שנאמר]</small> לפני כניסתם לארץ: <strong>"אך כאשר יאכל את הצבי ואת האיל כן תאכלנו</strong> הטמא והטהור יחדיו" (דברים יב, כב), כלומר, כשם שמותרים אתם במדבר לאכול את בשר הצבי והאיל (ושאר חולין) בטומאה, כן תהיו מותרים לאוכלם בטומאה משתיכנסו לארץ, למרות שבאותה שעה כבר אינם כשרים על ידי נחירה סתם, אלא דווקא בשחיטה כקדשים (שאסור לאוכלם בטומאה). <strong>אלא לרבי ישמעאל,</strong> הסבור שבשר תאוה היה אסור במדבר, וכי <strong>צבי ואיל גופיה</strong> <small>[עצמו]</small> <strong>מי הוי שרי</strong> <small>[האם היו מותרים]</small> במדבר?
  ומשיבים:  <strong>כי אסר רחמנא</strong> <small>[כאשר אסרה התורה]</small> לאכול בשר תאוה הרי זה דווקא ב<strong>בהמה דחזיא</strong> <small>[שראויה]</small> <strong>להקרבה, אבל חיה דלא חזיא</strong> <small>[שאינה ראויה]</small> <strong>להקרבה לא אסר רחמנא</strong> <small>[לא אסרה התורה].</small>
 <big>א</big> <strong>בעי</strong> <small>[שאל]</small> <strong>רבי ירמיה:</strong> לפי שיטת ר' עקיבא, שבמדבר הותר להם בשר נחירה, <strong>אברי בשר נחירה שהכניסו ישראל עמהן לארץ, מהו</strong> דינם?
  ושואלים:  <strong>אימת</strong> <small>[מתי]?</small> על איזה זמן הוא שואל? <strong>אילימא</strong> <small>[אם תאמר]</small> <strong>בשבע</strong> השנים הראשונות <strong>שכבשו</strong> את הארץ, <strong>השתא</strong> <small>[עכשיו, הרי]</small> <strong>דבר טמא אישתרי להו</strong> <small>[הותר להם]</small> לאכול, <strong>דכתיב</strong> <small>[שנאמר]:</small> "והיה כי יביאך ה' אלקיך אל הארץ וכו' לתת לך ערים וכו' <strong>ובתים מלאים כל טוב</strong> וגו' ואכלת ושבעת" (דברים ו, י— יא), <strong>ו</strong>בפירוש כתוב זה <strong>אמר ר' ירמיה בר אבא אמר רב: כתלי דחזירי</strong> <small>[נתחי בשר חזיר]</small> שמצאו בבתים, גם הם היו מותרים להם, <strong>בשר נחירה</strong> של בהמה טהורה שנחרו בהיתר <strong>מבעיא</strong> <small>[נצרכה לומר]</small> שמותר?
 <strong>אלא</strong> צריכים לומר שהשאלה היתה ביחס לבשר מיובש שנשאר עד <strong>לאחר מכאן,</strong> לאחר שבע שנות הכיבוש. <strong>ואיבעית אימא</strong> <small>[ואם תרצה אמור]:</small> <strong>לעולם</strong> מדובר <strong>בשבע</strong> שנים <strong>שכבשו,</strong> ולמרות זאת עומדת השאלה בעינה, שכן יש לומר: <strong>כי אשתרי להו</strong> <small>[כאשר הותר להם]</small> לאכול אפילו דבר איסור הרי זה דווקא מ<strong>שלל של גוים,</strong> אבל <strong>דידהו לא אישתרי</strong> <small>[</small>דבר איסור <small>שלהם לא הותר].</small> ועל כל פנים, שאלה זו לא נפתרה ולכן <strong>תיקו</strong> <small>[תעמוד]</small> במקומה.
 <big>ב</big> ושבים לדון בביאור לשון המשנה "הכל שוחטין ולעולם שוחטין ובכל שוחטין". <strong>אמר רבה: שנית</strong> <small>[תירצת,</small> הסברת<small>]</small> מה ששנינו <strong>"הכל שוחטין"</strong> שעניינו — את הכל צריך לשחוט, ואפילו עוף, <strong>ו</strong>כן <strong>"לעולם שוחטין"</strong> — שדין השחיטה קיים לעולם, גם לאחר שגלו ישראל (כר' ישמעאל, או כר' עקיבא), אבל <strong>"בכל שוחטים" מאי משנית ליה</strong> <small>[איך אתה מתרץ,</small> מסביר <small>אותו]?</small> מה הוא בא לרבות?
 <strong>וכי תימא</strong> <small>[ואם תאמר]</small> שבא לומר שהשחיטה כשרה <strong>בין בצור בין בזכוכית בין בקרומית של קנה,</strong> ולא רק בסכין — <strong>הא דומיא דהנך קתני</strong> <small>[הרי בדומה לאחרים הוא שונה],</small> "הכל שוחטין ולעולם שוחטין", ואם כן, <strong>אי הנך</strong> <small>[אם האחרים]</small> מדברים על ה<strong>שוחטין</strong> — <strong>האי נמי</strong> <small>[זה גם כן]</small> מדבר <strong>בשוחטין, ואי הנך</strong> <small>[ואם אלה]</small> מדברים <strong>בנשחטין</strong> — <strong>האי נמי</strong> <small>[זה גם כן]</small> <strong>בנשחטין.</strong> והרי "הכל שוחטין" פירשנו בנשחטים — הכל נשחטים, וכן "לעולם שוחטין" — אין בשר נאכל אלא בשחיטה, וכיצד ניתן לפרש "בכל שוחטין"?
 <strong>אלא אמר רבא:</strong> צריך להסביר את כל המשנה באופן אחר, מה שנאמר <strong>"הכל שוחטין"</strong> כוונתו שכל האנשים כשרים לשחוט. ואף ששנינו דבר זה בתחילת המסכת (ב,א), הוצרך לשניהם, <strong>חדא לאתויי</strong> <small>[אחת להביא,</small> להוסיף<small>]</small> <strong>כותי,</strong> שגם הוא שוחט, <strong>וחדא לאתויי</strong> <small>[ואחת להביא]</small> <strong>ישראל משומד.</strong> מה שנאמר <strong>"לעולם שוחטין"</strong> — כוונתו <strong>בין ביום, בין בלילה, בין בראש הגג, בין בראש הספינה,</strong> ואין חוששים שמא ייראה כשוחט לצבא השמים או לשר הים. <strong>"בכל שוחטין"</strong> — כוונתו בכל דבר, <strong>בין בצור, בין בזכוכית, בין בקרומית של קנה.</strong>
 <big>ג</big> שנינו במשנה: <strong>חוץ ממגל קציר והמגירה</strong> (משור) שאין שוחטים בהם. מסופר, <strong>אבוה</strong> <small>[אביו]</small> של <strong>שמואל פגם</strong> <small>[היה עושה פגם]</small> בסכין <strong>ושדר</strong> <small>[ושולח]</small> לארץ ישראל לשאול אם כשר הוא, ושוב <strong>פגם ושדר</strong> <small>[היה פוגם</small> באופן אחר <small>ושולח],</small> כדי לדעת מהי פגימה שפוסלת. <strong>שלחו ליה</strong> <small>[לו],</small> הכלל הוא: <strong>כמגירה שנינו,</strong> כמו שיניים של משור שנו שהן פונות כלפי מעלה, ולא הצידה, ובכל הולכה או הבאה של הסכין, הריהי פוגמת את השחיטה.
 <strong>תנו רבנן</strong> <small>[שנו חכמים]:</small>
## דף יז:
 <strong>סכין שיש בה פגימות הרבה</strong> — <strong>תידון</strong> (תיחשב) <strong>כמגירה, ושאין בה אלא פגימה אחת,</strong> אם היא <strong>אוגרת</strong> — <strong>פסולה,</strong> אם היתה <strong>מסוכסכת</strong> — <strong>כשרה.</strong> ושואלים: <strong>היכי דמיא</strong> <small>[איך היא בדיוק]</small> <strong>אוגרת, היכי דמיא</strong> <small>[איך היא בדיוק]</small> <strong>מסוכסכת? אמר ר' אליעזר: אוגרת</strong> — שיש לפגימה עוקצים <strong>משתי רוחות,</strong> משני צידיה, <strong>מסוכסכת</strong> — שיש עוקץ <strong>מרוח אחת</strong> של הפגימה.
  ושואלים:  <strong>מאי שנא</strong> <small>[</small>ב<small>מה שונה]</small> <strong>משתי רוחות</strong> שהיא פסולה — מפני <strong>דמורשא קמא מחליש ומורשא בתרא בזע</strong> <small>[שהעוקץ הראשון מחליש,</small> מוריד את העור והבשר, <small>והעוקץ האחר קורע]</small> את הסימנים. והרי כאשר יש עוקץ <strong>מרוח אחת נמי</strong> <small>[גם כן]</small> <strong>חורפא דסכינא מחליש מורשא בזע</strong> <small>[חוד הסכין מחליש,</small> חותך את העור והבשר, <small>והעוקץ קורע]</small> את הסימנים! ומשיבים: מדובר בעוקץ <strong>דקאים ארישא דסכינא</strong> <small>[שנמצא בראש הסכין],</small> במקום בו מתחילה השחיטה, כך שהעור נקרע על ידי העוקץ, ולא הסימנים. ואומרים: <strong>סוף סוף,</strong> הואיל והשחיטה נעשית גם בהולכה וגם בהבאה של הסכין, <strong>כי אזלא מחלשא</strong> <small>[כאשר</small> העוקץ <small>הולך הוא מחליש],</small> <strong>כי אתא בזע</strong> <small>[וכאשר הוא</small> חוזר ו<small>בא הוא קורע]!</small> ומשיבים: מדובר <strong>כגון שהוליך</strong> את הסכין <strong>ולא הביא</strong> אותה חזרה.
  ובסיכום הדברים להלכה <strong>אמר רבא, שלש מדות בסכין:</strong> אם היתה <strong>אוגרת</strong> — <strong>לא ישחוט</strong> בה, <strong>ואם שחט</strong> בה — <strong>שחיטתו פסולה. מסוכסכת</strong> — <strong>לא ישחוט בה לכתחלה, ואם שחט</strong> — <strong>שחיטתו כשרה</strong> בדיעבד. אם היה <strong>עולה ויורד בסכין,</strong> שלא היו בה עוקצים, אלא מעלות ומורדות — <strong>שוחט בה לכתחלה.</strong>
 <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב נחמיה לרב אשי, אמרת לן משמיה</strong> <small>[משמו]</small> של <strong>רבא: מסוכסכת</strong> — <strong>פסולה, והא</strong> <small>[והרי]</small> <strong>אמר רבא: מסוכסכת</strong> — <strong>כשרה</strong> בדיעבד! ומשיבים: <strong>לא קשיא</strong> <small>[אין זה קשה]:</small> <strong>כאן שהוליך והביא</strong> הרי היא פסולה אף בדיעבד, <strong>כאן שהוליך ולא הביא</strong> הריהי כשרה בדיעבד.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב אויא לרב אשי:</strong> אם הסכין <strong>דמיא לסאסאה</strong> <small>[דומה לשער השיבולת]</small> שאינה חלקה לגמרי, אבל אין בה פגימות של ממש, <strong>מאי</strong> <small>[מה]</small> דינה? <strong>אמר ליה</strong> <small>[לו]:</small> <strong>מאן יהיב לן מבשריה ואכלינן</strong> <small>[מי יתן לנו מבשרה ונאכל],</small> כלומר, כשרה לגמרי.
 <big>א</big> <strong>אמר רב חסדא: מנין לבדיקת סכין</strong> שהיא חובה <strong>מן התורה? שנאמר: "ושחטתם בזה ואכלתם"</strong> (שמואל א יד, לד), ומשמע שבדק סכין תחילה, ונתן להם לשחוט בה. ומתקשים:
 <strong>פשיטא</strong> <small>[פשוט]</small> הדבר שסכין צריכה בדיקה לפני השחיטה, <strong>כיון דכי נקב</strong> <small>[שאם עשה</small> על ידה <small>נקב]</small> בוושט הרי זו <strong>טריפה,</strong> ולשם כך אין צורך בלימוד מן הכתוב! ומשיבים: מנין שהסכין <strong>בעיא</strong> <small>[צריכה]</small> <strong>בדיקה לחכם קאמרינן</strong> <small>[אומרים אנו],</small> ולא די שהשוחט עצמו בודק. ומקשים: וכי מן התורה הוא? <strong>והאמר</strong> <small>[והרי אמר]</small> <strong>רבי יוחנן: לא אמרו</strong> חכמים <strong>להראות סכין לחכם אלא מפני כבודו של חכם!</strong> ומשיבים: אכן, דבר זה הוא רק <strong>מדרבנן</strong> <small>[מדברי סופרים],</small> <strong>וקרא</strong> <small>[והפסוק]</small> <strong>אסמכתא בעלמא</strong> <small>[סמך בלבד]</small> <strong>הוא,</strong> ולא ראיה גמורה.
  ומעירים:  <strong>במערבא בדקי לה בשימשא</strong> <small>[במערב,</small> בארץ ישראל <small>היו</small> <small>בודקים את הסכין בשמש]</small> לראות אם יש בה פגם. <strong>בנהרדעא בדקו לה במיא</strong> <small>[היו בודקים אותה במים]</small> שמעבירים את הלהב על המים, ואם היה נוצר מעין חריץ במים הריהו סימן לפגימה. <strong>רב ששת בדק לה בריש לישניה</strong> <small>[היה בודק אותה בקצה לשונו].</small> <strong>רב אחא בר יעקב בדק לה</strong> <small>[היה בודק אותה]</small> <strong>בחוט השערה,</strong> שהיה מעביר על הסכין לראות אם הוא נתקל בפגימה.
 <strong>בסורא אמרי</strong> <small>[אמרו]:</small> <strong>בישרא אכלה, בישרא לבדקה</strong> <small>[</small>את ה<small>בשר</small> הסכין <small>אוכלת, הבשר יבדוק אותה],</small> שיש לבדוק את הפגימה בבשר דווקא, כגון בקצה הלשון (או בקצה האצבע), שהרי החשש היא שמא תפגום בבשר. <strong>אמר רב פפא: צריכא</strong> <small>[צריכה]</small> הסכין <strong>בדיקה אבישרא ואטופרא ואתלתא רוחתא</strong> <small>[על הבשר ועל הציפורן, ועל שלוש רוחות],</small> שיבדוק את חוד הסכין, וגם את שני צידיו, שמא נפגמה הסכין מן הצד, ועוקץ בולט ממנה וקורע את הסימנים.
  ובענין זה מסופר, <strong>אמר ליה</strong> <small>[לו]</small> <strong>רבינא לרב אשי, אמר לן</strong> <small>[לנו]</small> <strong>רב סמא בריה</strong> <small>[בנו]</small> של <strong>רב משרשיא משמך, דאמרת ליה משמיה</strong> <small>[שאמרת לו משמו]</small> של <strong>רבא: צריכא</strong> <small>[צריכה]</small> הסכין <strong>בדיקה אבישרא ואטופרא ואתלתא רוחתא</strong> <small>[על הבשר ועל הציפורן ועל שלוש רוחות].</small> <strong>אמר ליה</strong> <small>[לו]</small> רב אשי: <strong>אבישרא ואטופרא אמרי</strong> <small>[על הבשר ועל הציפורן אמרתי],</small> <strong>ואתלתא רוחתא לא אמרי</strong> <small>[ועל שלוש רוחות לא אמרתי].</small> אלא די שיבדוק את החוד. <strong>איכא דאמרי</strong> <small>[יש שאומרים]</small> שכן השיב רב אשי: <strong>אבישרא ואטופרא ואתלתא רוחתא אמרי</strong> <small>[על הבשר ועל הציפורן ועל שלוש רוחות אמרתי],</small> אבל <strong>משמיה</strong> <small>[משמו]</small> של <strong>רבא לא אמרי</strong> <small>[אמרתי]</small> דבר זה, אלא כהלכה <strong>סתם.</strong>
 מסופר, <strong>רבינא ורב אחא בריה</strong> <small>[בנו]</small> של <strong>רבא הוו יתבי קמיה</strong> <small>[היו יושבים לפני]</small> <strong>רב אשי, אייתו</strong> <small>[הביאו]</small> <strong>סכין לקמיה</strong> <small>[לפני]</small> <strong>רב אשי לבדקה, אמר ליה</strong> <small>[לו]</small> רב <strong>אשי</strong> <strong>לרב אחא בריה</strong> <small>[בנו]</small> של <strong>רבא: בידקא</strong> <small>[בדוק אותה],</small> <strong>בדקה אטופרא ואבישרא ואתלתא רוחתא</strong> <small>[בדק אותה על הציפורן</small> ו<small>על הבשר ועל שלוש רוחות].</small> <strong>אמר ליה</strong> <small>[לו]</small> רב אשי: <strong>יישר</strong> <small>[יפה הדבר],</small> <strong>וכן אמר רב כהנא</strong> שכך צריך לבדוק.
  ואילו <strong>רב יימר אמר: אטופרא ואבישרא צריכא</strong> <small>[על ציפורן ועל בשר צריכה</small> בדיקה<small>],</small> <strong>אתלתא רוחתא לא צריכא</strong> <small>[על שלוש רוחות אינה צריכה];</small> וטעם הדבר: <strong>מי</strong> <small>[האם]</small> <strong>לא אמר ר' זירא אמר שמואל: ליבן סכין ו</strong>מיד <strong>שחט בה</strong> — <strong>שחיטתו כשרה,</strong> ואין לחשוש שהוושט נפגם מן הכויה והבהמה נעשית טריפה קודם החיתוך, מפני <strong>שחידודה</strong> החיתוך בחוד הסכין <strong>קודם ל</strong>כויה שגורם <strong>ליבונה; וקשיא לן</strong> <small>[והיה קשה לנו]:</small> <strong>האיכא</strong> <small>[הרי יש]</small> ה<strong>צדדין</strong> של הסכין שהם גורמים לכויה! <strong>ואמרינן</strong> <small>[ואמרנו]</small> כתשובה לכך: <strong>בית השחיטה מרווח רווח</strong> <small>[מתרווח],</small> כשמותח את הצואר וחותך, ולכן אין צידי הסכין נוגעים בו. ולפי זה, <strong>הכא נמי</strong> <small>[כאן גם כן],</small> לענין החשש מפגימה שיש בצידי הסכין, יש לומר כי <strong>בית השחיטה מרווח רווח</strong> <small>[מתרווח],</small> ולכן צידי הסכין אינם נוגעים בו.
 <big>ב</big> <strong>אמר רב הונא בר רב קטינא אמר רבי שמעון בן לקיש, שלש פגימות הן,</strong> שיש להן שיעור אחד: <strong>פגימת עצם בפסח,</strong> שנאמר: "ועצם לא תשברו בו" (שמות יב, מו). <strong>פגימת אוזן בבכור</strong> בהמה, כדי להחשיבו כבעל מום שאינו ראוי להקרבה, ומותר לכהן לשוחטו בכל מקום ולאוכלו. וכן <strong>פגימת מום ב</strong>שאר <strong>קדשים.</strong>
 <strong>ורב חסדא אמר: אף פגימת סכין</strong> של שחיטה. ושואלים: <strong>ואידך</strong> <small>[והאחר],</small> ר' שמעון בן לקיש, מדוע לא מנה זאת? ומשיבים: <strong>ב</strong>ענייני <strong>חולין לא קא מיירי</strong> <small>[אינו עוסק]</small> אלא רק בקדשים.
  והוסיף:  <strong>וכולן,</strong> כל הפגימות הללו, שיעור <strong>פגימתן כדי</strong> שיעור <strong>פגימת המזבח,</strong> שאם היה נפגם כך לא היה ראוי להקרבה.
## דף יח.
 <strong>וכמה פגימת המזבח? כדי שתחגור</strong> (תתעכב) <strong>בה צפורן.</strong>
 <strong>מיתיבי</strong> <small>[מקשים על כך]</small> ממה ששנינו בברייתא: <strong>כמה</strong> שיעור <strong>פגימת המזבח? ר' שמעון בן יוחאי אומר: טפח, ר' אליעזר בן יעקב אומר: כזית!</strong> ומתרצים: <strong>לא קשיא</strong> <small>[אין זה קשה]:</small> <strong>הא</strong> <small>[זו]</small> ששנינו שצריך שתהא הפגימה טפח או כזית כדי לפוסלו — <strong>בסידא</strong> <small>[בסיד]</small> שמצפים בו את המזבח, <strong>הא</strong> <small>[זו]</small> שאמרנו שדי בחגירת ציפורן כדי לפסול — <strong>באבנא</strong> <small>[באבן]</small> עצמה.
 <big>א</big> <big>ושבים למה שנאמר לעיל, שצריך השוחט להראות סכינו לחכם קודם שחיטה.</big> <strong>אמר רב הונא: האי טבחא דלא סר סכינא קמי</strong> <small>[טבח,</small> שוחט <small>זה שלא הראה סכינו לפני]</small> ה<strong>חכם</strong> — <strong>משמתינן ליה</strong> <small>[מנדים אותו].</small> <strong>ורבא אמר: מעברינן ליה</strong> <small>[מעבירים אותו]</small> מתפקידו, <strong>ומכרזינן אבשריה</strong> <small>[ומכריזים על בשרו]</small> על הבשר ששחט, ש<strong>טרפה היא.</strong>
 ומעירים: <strong>ולא פליגי</strong> <small>[ואינם חלוקים]:</small> <strong>כאן,</strong> שרק מנדים אותו — <strong>בשנמצאת סכינו יפה,</strong> ורק מנדים אותו על שזלזל בכבוד החכם. <strong>כאן,</strong> כשמעבירים אותו ואף מכריזים על הבשר שהוא טריפה — <strong>בשלא נמצאת סכינו יפה,</strong> שיש לחשוש לכל מה ששחט. <strong>רבינא אמר: היכא</strong> <small>[במקום]</small> ש<strong>לא נמצאת סכינו יפה</strong> — <strong>ממסמס ליה בפרתא</strong> <small>[מורח אותו,</small> את הבשר <small>בפרש,</small> צואה<small>]</small> ש<strong>אפילו לגוי נמי לא מזדבן</strong> <small>[גם כן לא יימכר].</small>
 <small>ומסופר,</small> <strong>ההוא טבחא דלא סר סכינו קמיה</strong> <small>[</small>מעשה ב<small>טבח אחד שלא הראה את סכינו לפני]</small> <strong>רבא בר חיננא</strong> שהיה ממונה על כך במקומו, <strong>שמתיה ועבריה ואכריז אבשריה</strong> <small>[נידהו והעביר אותו מתפקידו והכריז שבשרו]</small> <strong>טרפה היא. אקלעו</strong> <small>[הזדמנו]</small> <strong>מר זוטרא ורב אשי לגביה</strong> <small>[אצלו]</small> למקומו של רבא בר חיננא, <strong>אמר להו</strong> <small>[להם]:</small> <strong>ליעיינו רבה במלתיה</strong> <small>[יעיינו חכמים בעניינו]</small> של שוחט זה, שמא תוכלו להקל בדינו, <strong>דתלו ביה טפלי</strong> <small>[שתלויים בו ילדים קטנים],</small> שהוא צריך לפרנסם, ואני עצמי איני יכול להכשירו לאחר שפסלתיו.
 <strong>בדקה</strong> <strong>רב אשי לסכיניה</strong> <small>[לסכינו]</small> של אותו שוחט <strong>ונמצאת יפה, ואכשריה</strong> <small>[והכשיר אותו].</small> <strong>אמר ליה</strong> <small>[לו]</small> <strong>מר זוטרא</strong> לרב אשי: <strong>ולא ליחוש מר לסבא</strong> <small>[ואין אדוני חושש ל</small>כבודו של <small>זקן],</small> לרבא בר חיננא, שהוא העבירו ואתה מכשירו? <strong>אמר ליה</strong> <small>[לו]</small> רב אשי: <strong>שליחותיה קא עבדינן</strong> <small>[שליחותו אנו עושים],</small> שביקש מאיתנו לעיין בדבר, ומשום כך אין זה חסרון כבוד לו.
 <big>ב</big> בעניין ששנינו במשנתנו שאין שוחטים בשיניים ובציפורן <strong>אמר רבה בר הונא: שן תלושה וצפורן תלושה מותר לשחוט בה לכתחלה.</strong> ומקשים: <strong>והא אנן תנן</strong> <small>[והרי אנו שנינו]:</small> <strong>חוץ ממגל קציר והמגירה, והשינים והצפורן, מפני שהן חונקין!</strong>
 ומתרצים: מ<strong>שן</strong> על <strong>שן לא קשיא</strong> <small>[לא קשה]:</small> <strong>הא בחדא</strong> <small>[זו בשן אחת]</small> שוחטים בה לכתחילה, <strong>הא בתרתי</strong> <small>[זו בשתים]</small> אסור, מפני הרווח שביניהן, שהוא חונק (קורע) את הסימנים. מ<strong>צפורן</strong> על <strong>צפורן לא קשיא</strong> <small>[אינו קשה]:</small> <strong>הא</strong> <small>[זו]</small> <strong>בתלושה</strong> מותר, <strong>הא</strong> <small>[זו]</small> <strong>במחוברת</strong> אסור.
 <big>ג משנה</big> <strong>השוחט במגל קציר</strong> שהיא משוננת, אלא ששיניה כפופות מאד לצד אחד, ושחט <strong>בדרך הליכתה,</strong> בכיוון שאין העוקצים פוגעים בבשר — <strong>בית שמאי פוסלין, ובית הלל מכשירין. ו</strong>לדעת הכל, <strong>אם החליקו</strong> את <strong>שיניה</strong> עד שאינה פוגמת — <strong>הרי היא כסכין.</strong>
 <big>ד גמרא</big> <strong>אמר ר' חייא בר אבא אמר ר' יוחנן: אף כשהכשירו בית הלל</strong> כששחט במגל קציר בדרך הליכתה, <strong>לא הכשירו אלא לטהרה מידי נבילה,</strong> כלומר, להחשיבה כשחוטה, ולא כנבילה שמטמאה את הנוגע בה והנושאה, <strong>אבל באכילה אסורה. אמר רב אשי: דיקא נמי</strong> <small>[מדוייק גם כן]</small> הדבר מלשון המשנה, <strong>דקתני</strong> <small>[שהוא שונה</small> בה<small>]:</small> <strong>"בית שמאי פוסלין ובית הלל מכשירין", ולא קתני</strong> <small>[ואינו שונה]</small> בלשון: <strong>"בית שמאי אוסרין ובית הלל מתירין",</strong> שאין בית הלל מתירים אותה באכילה. ותוהים: <strong>וליטעמיך</strong> <small>[ולטעמך,</small> לשיטתך<small>],</small> שמדובר כאן רק  לענין טומאת נבילות, <strong>ליתני</strong> <small>[שישנה]:</small> <strong>בית שמאי מטמאין ובית הלל מטהרין! אלא</strong> הביטויים <strong>פוסלין ומכשירין, ואוסרין ומתירין</strong> — <strong>חדא מילתא היא</strong> <small>[דבר אחד הוא],</small> ואין לדקדק בלשון זו.
 <big>ה משנה</big> <strong>השוחט מתוך הטבעת</strong> הגדולה, העליונה בין הטבעות של קנה הנשימה, <strong>ושייר בה</strong> אפילו <strong>מלא</strong> רוחב <strong>החוט על פני כולה,</strong> ולא יצאה הסכין מחוץ לטבעת לכיוון הראש — <strong>שחיטתו כשרה. ר' יוסי בר' יהודה אומר:</strong> אפילו שייר <strong>מלא חוט על פני רובה,</strong> ולא על פני כולה — הרי זה כשר.
 <big>ו גמרא</big> <strong>רב ושמואל דאמרי תרוייהו</strong> <small>[שאמרו שניהם]:</small> <strong>הלכה כר' יוסי בר' יהודה,</strong> שאם שחט רוב טבעת — כאילו שחט כולה. <strong>ו</strong>מכל מקום <strong>אף ר' יוסי בר' יהודה לא אמר</strong> שהשחיטה כשרה <strong>אלא בטבעת הגדולה</strong> העליונה, <strong>הואיל ומקפת את כל הקנה,</strong> <strong>אבל בשאר טבעות,</strong> שהטבעת אינה שלמה, אלא רצועת בשר מחברת את קצותיה — <strong>לא,</strong> אין שחיטתו כשרה, שאינו רשאי לשחוט בטבעת עצמה, אלא ברווח שבין טבעת לטבעת.
  ותוהים:  <strong>ובשאר טבעות לא</strong> אמר? <strong>והתניא</strong> <small>[והרי שנויה</small> ברייתא<small>],</small> <strong>ר' יוסי בר' יהודה אומר:</strong>
## דף יח:
 <strong>השוחט בשאר טבעות, אף על פי שאין מקיפות את כל הקנה, הואיל ומקיפות את רוב הקנה</strong> — <strong>שחיטתו כשרה.</strong> והוסיפה הברייתא: <strong>ומוגרמת,</strong> ששחט למעלה מן הטבעת הגדולה שבראש הקנה, <strong>פסולה; העיד רבי חנינא בן אנטיגנוס על מוגרמת שהיא כשרה.</strong> הרי שר' יוסי בר' יהודה מכשיר שחיטה בשאר טבעות, שלא כפי שאמרו רב ושמואל משמו!
 <strong>אמר רב יוסף: רבי יוסי בר יהודה תרתי קאמר</strong> <small>[שני</small> דברים <small>אמר],</small> ואילו <strong>רב ושמואל סברי כוותיה בחדא</strong> <small>[סבורים כמותו בדבר אחד],</small> שהשוחט רובו של קנה בטבעת הגדולה — הרי זה כשר, <strong>ופליגי עליה בחדא</strong> <small>[וחולקים עליו באחד],</small> שלדעתם שחיטה בשאר הטבעות אינה כשרה, הואיל ואין מקיפות את כל הקנה.
  ומקשים:  <strong>והא</strong> <small>[והרי]</small> בלשון <strong>"לא אמר" קאמרי</strong> <small>[הם אומרים],</small> משמע שלדעתם כך היא דעתו של ר' יוסי בר' יהודה! ומשיבים: <strong>הכי קאמר</strong> <small>[כך הוא אומר],</small> לכך הכוונה: <strong>הלכה כמותו בטבעת הגדולה, ואין הלכה כמותו בשאר טבעות.</strong>
 מסופר, <strong>כי סליק</strong> <small>[כאשר עלה]</small> <strong>רבי זירא</strong> מבבל לארץ ישראל <strong>אכל</strong> בהמה שנחשבת ל<strong>מוגרמת</strong> לפי דעת <strong>רב ושמואל,</strong> ובארץ ישראל לא נהגו בה איסור. <strong>אמרי ליה</strong> <small>[אמרו לו]:</small> <strong>לאו מאתריה</strong> <small>[והאם לא ממקומם]</small> של <strong>רב ושמואל את</strong> <small>[אתה],</small> מבבל? ואם כן אתה צריך לנהוג כמנהגם! <strong>אמר להו</strong> <small>[להם]:</small> <strong>מאן אמרה</strong> <small>[מי אמר את ההלכה הזו]</small> בשם רב ושמואל? <strong>יוסף בר חייא</strong> (הוא רב יוסף), והרי <strong>יוסף בר חייא מכולי עלמא גמיר</strong> <small>[מכל העולם הוא לומד],</small> <small>וגם מתלמידי רב ושמואל שלא דקדקו בשמועותיהם!</small>
 <strong>שמע רב יוסף</strong> את הערתו של ר' זירא ו<strong>איקפד</strong> <small>[הקפיד]</small> עליו, <strong>אמר:</strong> וכי <strong>אנא מכולי עלמא גמירנא</strong> <small>[אני מכל העולם למדתי]?</small> <strong>אנא</strong> <small>[אני]</small> <strong>מרב יהודה גמירנא</strong> <small>[למדתי],</small> ש<strong>אפילו ספיקי דגברי גריס</strong> <small>[ספיקות</small> שיש ביחס לשמות <small>אנשים הוא גורס].</small> ומביאים דוגמה לכך, ש<strong>אמר רב יהודה: אמר ר' ירמיה בר אבא, ספק משמיה</strong> <small>[משמו]</small> של <strong>רב</strong> אמר <strong>ספק משמיה</strong> <small>[משמו]</small> של <strong>שמואל: שלשה</strong> אנשים <strong>מתירין את הבכור</strong> בשחיטה מחוץ למקדש כאשר היה בו מום <strong>במקום שאין</strong> חכם <strong>מומחה.</strong>
 ועוד שואלים: <strong>ו</strong>כי <strong>ר' זירא,</strong> שכשהגיע לארץ ישראל שוב לא נהג כמנהג בבל (שאסרו מוגרמת של רב ושמואל), <strong>לית ליה</strong> <small>[האם אין לו,</small> חלוק הוא<small>],</small> על מה ששנינו במשנה בענייני מנהגים, שההולך ממקום למקום <strong>נותנין עליו</strong> <strong>חומרי המקום שיצא משם וחומרי המקום שהלך לשם?</strong>
 <strong>אמר אביי: הני מילי</strong> <small>[דברים אלה אמורים]</small> <small>באדם שהולך</small> <strong>מ</strong>מקום אחד ב<strong>בבל ל</strong>מקום אחר ב<strong>בבל, ו</strong>כן <strong>מארץ ישראל לארץ ישראל, אי נמי</strong> <small>[או גם כן]</small> במי שיורד <strong>מארץ ישראל לבבל. אבל</strong> העולה <strong>מבבל לארץ ישראל, כיון דאנן כייפינן להו עבדינן כוותייהו</strong> <small>[שאנו</small> בבבל <small>כפופים להם</small> לחכמי ארץ ישראל בענייני הלכה <small>עושים אנו כמותם].</small>
 <strong>רב אשי אמר: אפילו תימא</strong> <small>[תאמר]</small> שנותנים עליו חומרי המקום שיצא משם גם בהולך <strong>מבבל לארץ ישראל</strong> — <strong>הני מילי היכא</strong> <small>[דברים אלה אמורים במקום]</small> ש<strong>דעתו לחזור</strong> למקומו, שאז נותנים עליו שתי החומרות, ואילו <strong>ר' זירא</strong> כשעלה לארץ <strong>אין דעתו לחזור הוה</strong> <small>[היה],</small> ולכן נהג כמנהג ארץ ישראל.
  בהמשך למסופר, שנהגו בבבל איסור במוגרמת לשיטת רב ושמואל, <strong>אמר ליה</strong> <small>[לו]</small> <strong>אביי לרב יוסף</strong> שישב בפומבדיתא: <strong>והא רבנן דאתו</strong> <small>[והרי חכמים שבאו]</small> לכאן <strong>מ</strong>העיר <strong>מחוזא אמרי</strong> <small>[אומרים],</small> <strong>אמר רבי זירא משמיה</strong> <small>[משמו]</small> של <strong>רב נחמן: מוגרמת כשרה! אמר ליה</strong> <small>[לו]:</small> <strong>נהרא נהרא ופשטיה</strong> <small>[נהר נהר והילוכו],</small> כלומר, כל מקום הולך אחר מנהגו, ובמחוזא לא נהגו כרב ושמואל.
 מסופר, <strong>רבי שמעון בן לקיש אכשר</strong> <small>[הכשיר]</small> בהמה שנשחטה <strong>בחודא דכובעא</strong> <small>[בחוד,</small> בקצה <small>הכובע]</small> שנמצא מעבר לטבעת הגדולה, והוא קצה הקנה, <strong>קרי עליה</strong> <small>[קרא עליו]</small> <strong>רבי יוחנן</strong> על ריש לקיש: <strong>גיסא גיסא</strong> <small>[הרבה, הרבה],</small> <small>שהתיר יותר מדי — הגזים (גס = גדול). ועוד בענין מקום השחיטה</small> <strong>אמר רב פפי משמיה</strong> <small>[משמו]</small> של <strong>רבא:</strong> שחט ו<strong>פגע בחיטי</strong> <small>[בחיטים]</small> שתי בליטות כעין חיטים, היוצאות סמוך לטבעת העליונה לכיוון הלוע (ומכוסות בכובע) — הרי הוא <strong>טרפה.</strong>
 וביחס לכך <strong>איבעיא להו</strong> <small>[נשאלה להם]</small> לחכמים: האם הכוונה ש<strong>פגע ונגע בהן,</strong> כלומר, שחתך מקצתן, וכמו <strong>דכתיב</strong> <small>[שנאמר]:</small> <strong>"ויפגע בו וימת"</strong> (מלכים א ב, כה), <strong>או דלמא</strong> <small>[שמא]</small> כוונתו <strong>פגע ולא נגע,</strong> אלא חתך ממש בסמוך להן בקצה הטבעת הגדולה, <strong>כדכתיב</strong> <small>[כמו שנאמר]:</small> <strong>"ויפגעו בו מלאכי אלהים"</strong> (בראשית לב, א), שפגשו בו?
  ובניגוד לדברי רב פפי בשם רבא, מביאים מה ש<strong>איתמר</strong> <small>[נאמר],</small> <strong>אמר רב פפא משמיה</strong> <small>[משמו]</small> של <strong>רבא:</strong> אם <strong>שייר בחיטי</strong> <small>[בחיטים]</small> ששחט באמצעו — <strong>כשרה. אמר רב אמימר בר מר ינוקא: הוה קאימנא קמיה</strong> <small>[הייתי עומד לפני]</small> <strong>ר' חייא בריה</strong> <small>[בנו]</small> של <strong>רב אויא, ואמר לי: שייר בחיטי</strong> <small>[בחיטים]</small> — <strong>כשרה. אמר ליה</strong> <small>[לו]</small> <strong>רבינא לרב אשי: אמר לי רב שמן מ</strong>המקום <strong>סוברא, איקלע</strong> <small>[הזדמן]</small> <strong>מר זוטרא לאתרין</strong> <small>[למקומנו]</small> <strong>ודרש: שייר בחיטי</strong> <small>[בחיטים]</small> — <strong>כשרה. מר בר רב אשי אמר:</strong> אם <strong>פגע בחיטי</strong> <small>[בחיטים]</small> — <strong>כשרה,</strong> אם <strong>שייר בחיטי</strong> <small>[בחיטים]</small> — <strong>טרפה.</strong>
## דף יט.
 ומסכמים: <strong>והלכתא</strong> <small>[והלכה</small> היא<small>],</small> שחט <strong>משיפוי</strong> (משיפוע) <strong>ה</strong><strong>כובע ולמטה</strong> לכיוון הקנה — <strong>כשרה, והיינו</strong> <small>[וזהו]</small> כדעת מי שאמר שאם <strong>שייר בחיטי</strong> <small>[בחיטים]</small> — כשרה, שהחיטים נמשכות מעבר לקו זה.
  מסופר, <strong>רב נחמן אכשר</strong> <small>[הכשיר]</small> כששחט <strong>משיפוי</strong> ה<strong>כובע ולמטה, אמר ליה</strong> <small>[לו]</small> <strong>רב חנן בר רב קטינא לרב נחמן: כמאן</strong> <small>[כמי]</small> אתה אומר זאת? <strong>לא כרבנן</strong> <small>[כדעת חכמים]</small> במשנתנו <strong>ולא כר' יוסי בר' יהודה,</strong> שלדעת שניהם חוץ לטבעת העליונה של הקנה אינו מקום שחיטה!
 <strong>אמר ליה</strong> <small>[לו]:</small> <strong>אנא</strong> <small>[אני]</small> <strong>לא חילק ידענא</strong> <small>[יודע אני]</small> <strong>ולא בילק ידענא</strong> <small>[יודע אני],</small> כלומר, איני יודע טעמו של זה ולא של זה, <strong>אנא שמעתא ידענא</strong> <small>[אני דבר שמועה,</small> הלכה, <small>יודע אני],</small> ש<strong>אמר ר' חייא בר אבא אמר ר' יוחנן, ואמרי לה</strong> <small>[ויש אומרים]</small> ש<strong>אמר</strong> זאת <strong>ר' אבא בר זבדא אמר ר' חנינא, ואמרי לה</strong> <small>[ויש אומרים]</small> ש<strong>אמר</strong> זאת <strong>ר' יעקב בר אידי אמר ר' יהושע בן לוי:</strong> שחט <strong>משיפוי</strong> ה<strong>כובע ולמטה</strong> — <strong>כשרה.</strong>
 <big>א</big> ושבים לברייתא ששנינו בעמוד הקודם: מוגרמת פסולה, ור' חנינא בן אנטיגנוס העיד על מוגרמת שהיא כשרה. <strong>ו</strong>ביחס בינה לבין משנתנו, <strong>אמר רבי יהושע בן לוי: מוגרמת דרבנן</strong> <small>[של שיטת חכמים]</small> במשנתנו, שאם שחט אפילו מיעוט חוץ לטבעת הגדולה פסולה — <strong>כשרה ל</strong>שיטת <strong>ר' יוסי בר' יהודה,</strong> שהכשיר כששחט רוב בטבעת הגדולה, <strong>ו</strong>מוגרמת של
 <strong>ר' יוסי בר' יהודה,</strong> שאם שחט רוב מחוץ לטבעת פסולה — <strong>כשרה ל</strong>שיטת <strong>ר' חנינא בן אנטיגנוס,</strong> שלדעתו ניתן לשחוט לגמרי מחוץ לקנה.
  ותוהים:  <strong>פשיטא</strong> <small>[פשוט]</small> שכן הוא! ומשיבים: <strong>מהו דתימא</strong> <small>[שתאמר]</small> <strong>ר' חנינא בן אנטיגנוס</strong> שאמר שמוגרמת כשרה — <strong>אדרבנן קאי</strong> <small>[על דברי חכמים הוא מתייחס],</small> שנאמרו בסתם בתחילת הברייתא, וגם הוא סבור כר' יוסי שאם שחט רוב מחוץ לטבעת — פסולה, על כן <strong>קא משמע</strong> <strong>לן</strong> <small>[משמיע לנו]</small> שאין זה כך. ושואלים:
 <strong>ואימא הכי נמי</strong> <small>[ואמור</small> ש<small>כך הוא גם כן]!</small> ומשיבים: <strong>אם כן "העיד עליה" מיבעי ליה</strong> <small>[צריך היה לו לומר],</small> כלומר, על דעת חכמים שנזכרה שם תחילה, ומה שאמר בלשון כללית "העיד על מוגרמת שהיא כשרה", מלמד שהכוונה לכל הדעות שנאמרו בענין זה. ומסכמים: <strong>והלכתא</strong> <small>[והלכה]</small> <strong>כר' חנינא בן אנטיגנוס, דקאי</strong> <small>[שעומד]</small> <strong>רב נחמן כוותיה</strong> <small>[כשיטתו],</small> שהכשיר משיפוי כובע ולמטה, והוא מעבר לטבעת הגדולה.
 <big>ב</big> ושבים למחלוקת במשנתנו, שלדעת חכמים השוחט מתוך הטבעת (הגדולה) ולא שייר מלוא החוט על פני כולה, שחיטתו פסולה, ולדעת ר' יוסי בר' יהודה אם שייר על פני רובה — כשרה. <strong>אמר רב הונא אמר רב אסי: מחלוקת בששחט</strong> תחילה <strong>שני שליש</strong> בטבעת <strong>ו</strong>אחר כך <strong>הגרים</strong> (יצא למעלה) לכיוון הראש <strong>שליש</strong> אחד, <strong>דרבנן סברי</strong> <small>[שחכמים סבורים]:</small> <strong>כולה</strong> <small>[את כל]</small> ה<strong>שחיטה בעינן</strong> <small>[צריכים אנו]</small> שתהיה <strong>בטבעת</strong> ה<strong>גדולה, ור' יוסי בר' יהודה סבר</strong> <small>[סבור]:</small> <strong>רובו ככולו.</strong>
 <strong>אבל</strong> אם <strong>הגרים שליש</strong> תחילה, ששחט שליש ראשון מחוץ לטבעת, <strong>ו</strong>אחר כך <strong>שחט שני שליש</strong> בטבעת — <strong>דברי הכל פסולה,</strong> ומדוע? <strong>דכי נפקא חיותא בעינן רובא</strong> <small>[שכאשר יוצאת</small> ה<small>חיות,</small> והוא בשעה שנחתך רובו של הקנה, <small>צריכים אנו שיהיה אותו רוב]</small> נשחט <strong>בשחיטה</strong> כשרה, <strong>וליכא</strong> <small>[ואין כאן],</small> שהרי חלקו נעשה בהגרמה.
 <strong>אמר ליה</strong> <small>[לו]</small> <strong>רב חסדא: אדרבה</strong> <small>[גדולה מזו],</small> <strong>לימא מר איפכא</strong> <small>[שיאמר אדוני להיפך]:</small> <strong>מחלוקת</strong> ר' יוסי וחכמים במשנה היא <strong>כשהגרים שליש</strong> תחילה <strong>ו</strong>אחר כך <strong>שחט שני שליש,</strong> ש<strong>ר' יוסי בר' יהודה סבר</strong> <small>[סבור]</small> שהוא כשר, מפני שבשעה שהחיות יוצאת, כשנשחט רובו של הקנה — היה זה בשחיטה כשרה, למרות שרוב הקנה לא נשחט בשחיטה כשרה, <strong>מידי</strong> <strong>דהוה</strong> <small>[כמו שהוא</small> הדין<small>]</small> כאשר יש <strong>חצי קנה פגום,</strong> שאם הוסיף ושחט כל שהוא שחיטתו כשרה, הואיל ובשעה שנשחט רובו היה זה בשחיטה כשרה.
 <strong>ו</strong>אילו <strong>רבנן</strong> <small>[וחכמים]</small> סבורים שאין הדברים דומים, שכן <strong>התם</strong> <small>[שם]</small> היה הפגם ב<strong>מקום שחיטה,</strong> ונמצא שרוב חיותה של הבהמה יצאה במקום הראוי, ואילו <strong>הכא לאו</strong> <small>[כאן,</small> כשהגרים, <small>אין</small> זה<small>]</small> <strong>מקום שחיטה.</strong>
 <strong>אבל</strong> אם <strong>שחט</strong> תחילה <strong>שני שליש ו</strong>אחר כך <strong>הגרים שליש</strong> — <strong>דברי הכל כשרה, דהא תנן</strong> <small>[שהרי שנינו</small> במשנה<small>]</small> להלן: <strong>רובו של</strong> סימן <strong>אחד</strong> (קנה או ושט) <strong>כמוהו,</strong> שאם נשחט רובו כאילו נשחט כולו!
 <strong>אמר ליה</strong> <small>[לו]:</small> <strong>רב יוסף: מאן נימא לן דההוא רובא דהתם</strong> <small>[מי יאמר לנו שאותו רוב ש</small>שנינו <small>שם]</small> <strong>לאו</strong> <small>[לא]</small> <strong>ר' יוסי בר' יהודה קתני לה</strong> <small>[שונה אותה]?</small> <strong>דלמא</strong> <small>[שמא]</small> <strong>רבי יוסי בר' יהודה קתני לה</strong> <small>[שונה אותה],</small> אבל חכמים אינם סבורים כן!
 <strong>אמר ליה</strong> <small>[לו]</small> <strong>אביי: אטו כל רובי דעלמא</strong> <small>[וכי כל</small> המקומות ששנינו <small>שהולכים אחר הרוב]</small> <strong>ר' יוסי בר' יהודה קתני להו</strong> <small>[</small>הוא ש<small>שונה אותם]?</small> ומדוע נייחס את הדברים דווקא לו? <strong>אמר ליה</strong> <small>[לו]</small> רב יוסף: <strong>אנא רובא</strong> <small>[אני</small> לענין <small>רוב]</small> ב<strong>שחיטה קאמינא</strong> <small>[אמרתי],</small> <strong>דשמענא להו דפליגי</strong> <small>[ששמעתי אותם שהם חלוקים</small> בענין זה<small>]</small> במשנה שלנו.
 <strong>לישנא אחרינא אמרי לה</strong> <small>[בלשון אחרת אומרים אותה]</small> את כל השמועה הזו, באופן זה, <strong>אמר רב הונא אמר רב אסי:</strong> ה<strong>מחלוקת</strong> במשנתנו בענין המוגרמת הוא דווקא באופן <strong>שהגרים שליש</strong> תחילה <strong>ו</strong>אחר כך <strong>שחט שני שליש,</strong> ש<strong>רבי יוסי בר ר' יהודה סבר</strong> <small>[סבור]:</small> שחיטה כשרה היא, <strong>מידי דהוה</strong> <small>[כמו שהוא</small> הדין<small>]</small> ב<strong>חצי קנה פגום,</strong> שאם הוסיף ושחט כלשהו — שחיטתו כשרה. <strong>ורבנן</strong> <small>[וחכמים]</small> סבורים: אין הדברים דומים, שכן <strong>התם</strong> <small>[שם]</small> הפגם שהיה בתחילה הוא ב<strong>מקום שחיטה,</strong> אבל <strong>הכא לאו</strong> <small>[כאן,</small> כשהגרים, <small>לא היה</small> זה<small>]</small> ב<strong>מקום שחיטה.</strong>
 <strong>אבל שחט</strong> מתחילה <strong>שני שליש ו</strong>אחר כך <strong>הגרים שליש</strong> — <strong>דברי הכל כשרה, דהא תנן</strong> <small>[שהרי שנינו</small> במשנה<small>]</small> להלן: <strong>רובו של אחד כמוהו.</strong>
 <strong>מתקיף לה</strong> <small>[מקשה על כך]</small> <strong>רב חסדא: מאן לימא לן דההוא רובא דהתם</strong> <small>[מי יאמר לנו שאותו רוב ש</small>שנינו <small>שם]</small> <strong>לאו</strong> <small>[לא]</small> <strong>ר' יוסי בר' יהודה קתני לה</strong> <small>[שונה אותה]?</small> <strong>דלמא</strong> <small>[שמא]</small> <strong>ר' יוסי בר' יהודה קתני לה</strong> <small>[הוא</small> ש<small>שונה אותה]!</small> <strong>אמר ליה</strong> <small>[לו]</small> <strong>רב יוסף: אטו כל רובי דעלמא</strong> <small>[וכי כל מקום</small> ששנינו <small>שהולכים אחר הרוב]</small> <strong>ר' יוסי בר' יהודה קתני להו</strong> <small>[שונה אותם]?</small> <strong>אמר ליה</strong> <small>[לו]</small> רב חסדא: <strong>אנא רובא</strong> <small>[אני ברוב]</small> של <strong>שחיטה קאמינא</strong> <small>[אמרתי],</small> <strong>דשמענא להו דפליגי</strong> <small>[ששמעתי אותם שהם חלוקים</small> בזה<small>]</small> במשנתנו.
 <big>ג</big> ומביאים דיון במקרים דומים. אם <strong>הגרים</strong> תחילה <strong>שליש</strong> ואחר כך הוסיף <strong>ושחט שליש ו</strong>לבסוף <strong>הגרים שליש</strong> — <strong>רב הונא אמר רב: כשרה, רב יהודה אמר רב: טרפה.</strong> ומבארים: <strong>רב הונא אמר רב</strong> שהיא <strong>כשרה,</strong> שכן <strong>כי נפקא חיותא</strong> <small>[כאשר יוצאת החיות],</small> בשעה שנחתך רוב הקנה — <strong>בשחיטה</strong> כשרה <strong>קא נפקא</strong> <small>[היא יוצאת].</small> <strong>רב יהודה אמר רב</strong> שהיא <strong>טרפה,</strong> ומדוע? <strong>בעינן רובא</strong> <small>[צריכים אנו שיהיה רובה]</small> <strong>בשחיטה</strong> כשרה <strong>וליכא</strong> <small>[ואין כאן],</small> שהרי שני שליש הגרים ושליש שחט.
  ובמקרה ש<strong>שחט</strong> מתחילה <strong>שליש ו</strong>אחר כך <strong>הגרים שליש ו</strong>שוב <strong>שחט שליש</strong> — <strong>רב יהודה אמר רב: כשרה. אתו שיילוה</strong> <small>[הלכו ושאלו]</small> את <strong>רב הונא</strong> בענין זה, <strong>אמר להו</strong> <small>[להם]:</small> <strong>טרפה. שמע רב יהודה</strong> את דברי רב הונא ו<strong>איקפד</strong> <small>[הקפיד],</small> <strong>אמר: טריפנא ומכשר, ומכשרנא טריף</strong> <small>[</small>כש<small>אני מטריף והוא מכשיר, ו</small>כש<small>אני מכשיר הוא מטריף]!</small> <strong>אמר רב הונא: שפיר קא מיקפד</strong> <small>[יפה הוא מקפיד],</small> משתי סיבות: <strong>חדא</strong> <small>[אחת] —</small> <strong>איהו שמיע ליה מיניה</strong> <small>[הוא שמע</small> את הדברים <small>הללו ממנו]</small> מ<strong>רב</strong> ובשמו מסרם, <strong>ואנא לא שמיע לי</strong> <small>[ואני לא שמעתי]</small> הלכה זו מרב, ואמרתיה מדעתי. <strong>ועוד, האיכא רובא</strong> <small>[הרי יש כאן רוב]</small> <strong>בשחיטה</strong> כשרה.
 <strong>אמר ליה</strong> <small>[לו]</small> <strong>רב חסדא</strong> לרב הונא: <strong>לא תהדר בך</strong> <small>[אל תחזור בך]</small> מדברים שאמרת,
## דף יט:
 ש<strong>אם כן</strong> אתה חוזר בך <strong>מפסדת לה לקמייתא</strong> <small>[אתה מפסיד את</small> מה שאמרת <small>בראשונה],</small> שאם הגרים שליש ושחט שליש והגרים שליש — כשרה. שכן <strong>התם מאי טעמא קא מכשרת</strong> <small>[שם מה טעם אתה מכשיר]?</small> מפני <strong>דכי נפקא חיותא</strong> <small>[שכאשר יוצאת החיות],</small> בשעה שנחתך רוב הקנה, והוא בשליש השני — <strong>בהכשירה קא נפקא</strong> <small>[בהכשר היא יוצאת].</small> ולפי זה, <strong>הכא נמי</strong> <small>[כאן גם כן],</small> כששחט שליש והגרים שליש ושחט שליש, <strong>כי נפקא חיותא</strong> <small>[כאשר יוצאת החיות]</small> — <strong>בהגרמה קא נפקא</strong> <small>[היא יוצאת],</small> ולכן היא טריפה.
  מסופר, <strong>איקלע</strong> <small>[הזדמן]</small> <strong>רב נחמן לסורא, בעו מיניה</strong> <small>[שאלו אותו]</small> שם שאלה זו: <strong>שחט שליש והגרים שליש ושחט שליש, מהו? אמר להו</strong> <small>[להם]:</small> <strong>לאו היינו</strong> <small>[האם אין זו</small> הלכה<small>]</small> של <strong>ר' אלעזר בר מניומי,</strong> ש<strong>אמר ר' אלעזר בר מניומי: שחיטה העשויה כ</strong>שיניים של <strong>מסרק,</strong> עולה ויורדת — <strong>כשרה?</strong>
 ודחו את דבריו: <strong>ודלמא</strong> <small>[ושמא]</small> אמר זאת כשעשה הכל <strong>במקום שחיטה,</strong> וכאן מדובר כשהגרים, שיצא חוץ למקום השחיטה! השיב להם: אם <strong>במקום שחיטה</strong> דיבר ר' אלעזר בר מניומי, <strong>מאי למימרא</strong> <small>[מה</small> בא <small>לומר]?</small> פשוט הוא, הרי שחט במקום הראוי! ומשיבים, <strong>מהו דתימא</strong> <small>[שתאמר]:</small> <strong>בעינן</strong> <small>[צריכים אנו]</small> <strong>שחיטה</strong> שתהיה <strong>מפורעת</strong> (גלויה, ישרה) <strong>וליכא</strong> <small>[ואין כאן],</small> שהרי אינו שוחט בקו ישר, <strong>קא משמע לן</strong> <small>[משמיע לנו]</small> שאף שאינה מפורעת הריהי כשרה.
 (<strong>סימן</strong> לסדר החכמים: ר' א<strong>ב</strong>א, רב <strong>כ</strong>הנא, רב יהו<strong>ד</strong>ה) 
  עוד מסופר, <strong>יתיב</strong> <small>[ישב]</small> <strong>רבי אבא אחוריה</strong> <small>[אחרי]</small> <strong>רב כהנא ויתיב</strong> <small>[וישב]</small> <strong>רב כהנא קמיה</strong> <small>[לפני]</small> <strong>רב יהודה, ויתיב וקאמר</strong> <small>[ויושב היה ואומר,</small> שואל<small>]</small> את רב יהודה: <strong>שחט שליש והגרים שליש ושחט שליש, מהו? אמר ליה</strong> <small>[לו]</small> רב יהודה: <strong>שחיטתו כשרה.</strong>
 ועוד שאל רב כהנא: <strong>הגרים שליש ושחט שליש והגרים שליש, מהו? אמר ליה</strong> <small>[לו]:</small> <strong>שחיטתו פסולה.</strong>
 עוד שאל רב כהנא: <strong>שחט במקום נקב,</strong> שהיה נקב בחלקו הקדמי של הקנה, והוסיף ושחט <strong>מהו? אמר ליה</strong> <small>[לו]</small> רב יהודה: <strong>שחיטתו כשרה.</strong>
 הוסיף ושאל: <strong>שחט ופגע בו נקב,</strong> שלאחר ששחט חצי הקנה פגע בנקב, וכך נשלמה השחיטה של הקנה, <strong>מהו? אמר ליה</strong> <small>[לו]:</small> <strong>שחיטתו פסולה.</strong>
 לאחר ששמע דברים אלה <strong>אזל</strong> <small>[הלך]</small> <strong>רבי אבא</strong> לארץ ישראל ו<strong>אמרה קמיה</strong> <small>[אמר</small> שמועה זו <small>לפני]</small> <strong>ר' אלעזר, אזל</strong> <small>[הלך]</small> <strong>ר' אלעזר אמרה קמיה</strong> <small>[אמר אותה לפני]</small> <strong>ר' יוחנן,</strong> ו<strong>אמר ליה</strong> <small>[לו]</small> ר' יוחנן: <strong>מאי שנא</strong> <small>[במה שונה]</small> הדבר, אם שחט במקום נקב או שחט ופגע בו נקב?
 <strong>אמר ליה</strong> <small>[לו]:</small> אם <strong>שחט במקום נקב, נעשה כמי ששחט</strong> תחילה <strong>גוי</strong> חצי קנה <strong>וגמר ישראל</strong> את שחיטת חציו האחר ששחיטה זו כשרה. ואולם אם <strong>שחט ופגע בו נקב, נעשה כמי ששחט ישראל</strong> חצי קנה <strong>וגמר גוי,</strong> ששחיטה זו פסולה. <strong>קרי עליה</strong> <small>[קרא עליו]</small> ר' יוחנן בלגלוג: <strong>"גוי גוי",</strong> כלומר, סתם חוזר אתה ומזכיר אתה גוי, ולא קיבל את דבריו.
 <strong>אמר רבא: שפיר קרי עליה</strong> <small>[יפה קרא עליו]</small> <strong>"גוי גוי",</strong> שכן <strong>בשלמא התם מדהוה ליה</strong> <small>[נניח שם מכיון שהיה לו]</small> <strong>לישראל למשחט רובא</strong> <small>[לשחוט את הרוב]</small> <strong>ולא שחט, כי נפקא חיותא</strong> <small>[כאשר יצאה החיות]</small> בשעה שנחתך רוב הקנה — <strong>בידא</strong> <small>[ביד]</small> של <strong>גוי קא נפקא</strong> <small>[יצאה].</small> <strong>אלא הכא</strong> <small>[כאן],</small> כששחט ופגע בנקב, <strong>מכדי משחט שחיט</strong> <small>[הואיל ושחט]</small> את כל שהיה בידו לשחוט, ולא היתה טריפה קודם לכן — <strong>מה לי</strong> ששחט <strong>במקום נקב, מה לי פגע בו נקב?</strong>
 <big>א משנה</big> <strong>השוחט מן הצדדין</strong> של הצוואר — <strong>שחיטתו כשרה, המולק</strong> עוף קדשים <strong>מן הצדדין</strong> — <strong>מליקתו פסולה. השוחט מן העורף</strong> — <strong>שחיטתו פסולה, המולק מן העורף</strong> — <strong>מליקתו כשירה. השוחט מן הצואר</strong> — <strong>שחיטתו כשרה, המולק מן הצואר</strong> — <strong>מליקתו פסולה. שכל העורף כשר למליקה, וכל הצואר כשר לשחיטה. נמצא,</strong> מה ש<strong>כשר בשחיטה פסול במליקה,</strong> מה ש<strong>כשר במליקה פסול בשחיטה.</strong>
 <big>ב גמרא</big> שנינו במשנה: השוחט מן העורף שחיטתו פסולה. ושואלים: <strong>מאי</strong> <small>[מה</small> פירוש<small>]</small> <strong>עורף? אילימא</strong> <small>[אם תאמר]</small> ששוחט ב<strong>עורף ממש,</strong> בחלקה האחורי של הגולגולת, <strong>מאי אריא</strong> <small>[מה שייך]</small> דווקא ש<strong>שוחט</strong> שם? <strong>אפילו מולק נמי</strong> <small>[גם כן]</small> יהיה פסול שם, שהרי "ומלק את ראשו <strong>ממול ערפו"</strong> (ויקרא ה, ח) <strong>אמר רחמנא</strong> <small>[אמרה התורה],</small> כלומר, הצד האחורי של הצוואר, למטה משם, <strong>ולא ערפו</strong> ממש! <strong>אלא מאי</strong> <small>[מה</small> פירוש<small>]</small> <strong>עורף</strong> שבמשנה? כוונתו <strong>ממול עורף,</strong> הצד האחורי של הצוואר, משם רואים את העורף, <strong>כדקתני סיפא</strong> <small>[כמו שהוא שונה בסוף</small> המשנה<small>]:</small> <strong>כל העורף כשר למליקה,</strong> ואם בעורף עצמו מדובר אין לדבר על "כל העורף", מפני שהוא קטן מאד.
  ומבררים:  <strong>מנהני מילי</strong> <small>[מנין הדברים הללו]?</small> <strong>דתנו רבנן</strong> <small>[ששנו חכמים]:</small> <strong>"ממול ערפו"</strong> — <strong>מול</strong> הוא <strong>הרואה את העורף</strong> ולא העורף עצמו, <strong>וכן הוא אומר: "והוא יושב ממולי"</strong> (במדבר כב, ה), <strong>ואומר: "כי פנו אלי עורף ולא פנים"</strong> (ירמיהו ב, כז). ושואלים: <strong>מאי</strong> <small>[מה]</small> ראייה מוסיף על ידי <strong>ואומר</strong> "כי פנו אלי עורף ולא פנים"? ומשיבים, <strong>וכי תימא</strong> <small>[ואם תאמר]:</small> <strong>עורף גופיה</strong> <small>[עצמו]</small> <strong>לא ידעינן היכא, דנדע מול דידיה היכא</strong> <small>[אין אנו יודעים היכן</small> הוא, <small>כדי שנדע מול שלו היכן הוא],</small> לכך <strong>תא שמע</strong> <small>[בוא</small> ו<small>שמע]:</small> <strong>"כי פנו אלי עורף ולא פנים", מכלל</strong> הדברים אתה למד ש<strong>עורף</strong> הוא <strong>להדי</strong> <small>[כנגד]</small> ה<strong>פנים,</strong> בצד האחורי.
 <big>ג</big> <strong>אמרי</strong> <small>[אמרו]</small> <strong>בני ר' חייא: מצות מליקה</strong> של קרבן מן העוף, איך היא נעשית? <strong>מחזיר סימנים</strong> הקנה והוושט <strong>לאחורי העורף ומולק.</strong> ונחלקו חכמים בפירוש המדוייק של דבריהם. <strong>איכא דאמרי</strong> <small>[יש שאומרים]:</small> <strong>אף</strong> אם <strong>מחזיר</strong> הרי זה כשר, ולכתחילה המצוה היא לחתוך את השדרה תחילה ומשם להמשיך ולחתוך את הקנה והוושט. <strong>ואיכא דאמרי</strong> <small>[ויש שאומרים]:</small> <strong>מחזיר דוקא.</strong>
 ומעירים: <strong>ומסתברא כמאן דאמר</strong> <small>[ומסתבר כ</small>דעת <small>מי שאומר]:</small> <strong>אף מחזיר, ממאי</strong> <small>[ממה]?</small> <strong>מדקתני</strong> <small>[ממה ש</small>התנא <small>שונה]:</small> <strong>השוחט מן העורף</strong> — <strong>שחיטתו פסולה, המולק מן העורף</strong> — <strong>מליקתו כשרה;</strong>
## דף כ.
 <strong>ואי סלקא דעתך</strong> <small>[ואם עולה על דעתך]</small> ש<strong>מחזיר דוקא</strong> כשר במליקה, ובכך עוסקת המשנה, <strong>מאי איריא</strong> <small>[מה שייך],</small> מדוע רק <strong>מולק</strong> מן העורף כשר? <strong>אפילו שוחט</strong> מן העורף <strong>נמי</strong> <small>[גם כן]</small> יהיה כשר, אם החזיר את הסימנים לאחור ושחטם! <strong>אלא לאו שמע מינה</strong> <small>[האם לא תלמד מכאן]</small> שמה שאמרו בני ר' חייא שמצות מליקה היא במחזיר סימנים לאחור ומולק, כוונתם — <strong>אף מחזיר,</strong> והוא הדין אם אינו מחזיר, <strong>ו</strong>לפי זה <strong>מתניתין</strong> <small>[משנתנו],</small> שפוסלת בשוחט מן מהעורף, יש לפרשה <strong>בדלא אהדר</strong> <small>[בשלא החזיר]</small> את הסימנים לאחור.
  ולעיקר דבריהם של בני ר' חייא <strong>אמר ר' ינאי: יקבלו הרובין</strong> (הצעירים) <strong>את תשובתן</strong> דחיה לדבריהם, ממה <strong>דקתני</strong> <small>[ש</small>התנא <small>שונה]</small> בסוף משנתנו: <strong>נמצא כשר בשחיטה</strong> — <strong>פסול במליקה, כשר במליקה</strong> — <strong>פסול בשחיטה.</strong> ונברר, <strong>למעוטי מאי</strong> <small>[למעט את מה]</small> הוא בא? <strong>לאו למעוטי</strong> <small>[האם לא</small> כדי <small>למעט]</small> <strong>מחזיר סימנין לאחורי העורף,</strong> ש
 <strong>לא</strong> כשר במליקה אלא רק בשחיטה? <strong>אמר רבה בר בר חנה: לא,</strong> אפשר לומר שעיקרו בא <strong>למעוטי</strong> <small>[למעט]</small> <strong>שן וצפורן</strong> שאינם תלושים, שהם כשרים במליקה דווקא, ופסולים בשחיטה. ותוהים: <strong>שן וצפורן בהדיא</strong> הלא <strong>קתני להו</strong> <small>[במפורש שנה אותם]</small> במשנה לעיל (טו,ב) שהם פסולים בשחיטה, ולא הוצרך לחזור ולשנות דבר זה!
 <strong>אלא אמר ר' ירמיה:</strong> מה ששנינו שהכשר בשחיטה פסול במליקה, בא <strong>למעוטי</strong> <small>[למעט]</small> <strong>מוליך ומביא,</strong> שאין המולק רשאי לחתוך את הסימנים בהולכה והבאה של צפורנו, כפי ששוחטים בסכין, אלא צריך ללחוץ ולחתוך אותם בבת אחת. ושואלים: <strong>הניחא למאן דאמר</strong> <small>[זה נוח לשיטת מי שאומר]</small> <strong>מוליך ומביא במליקה</strong> — <strong>פסול, אלא למאן דאמר</strong> <small>[ל</small>דעת מי <small>שאומר]</small> שהוא <strong>כשר, מאי איכא למימר</strong> <small>[מה יש לומר]?</small> ומשיבים: <strong>בני ר' חייא סברי לה כמאן דאמר</strong> <small>[סבורים כ</small>דעת <small>האומר]</small> <strong>מוליך ומביא במליקה</strong> — <strong>פסול.</strong>
 בענין זה מביאים מה ש<strong>אמר רב כהנא: מצות מליקה קוצץ,</strong> לוחץ בציפורנו מצד העורף, <strong>ויורד, וזו היא מצותה. סבר</strong> <small>[סבור</small> היה<small>]</small> <strong>רבי אבין למימר</strong> <small>[לומר],</small> דברים אלה משמעם: <strong>קוצץ ויורד</strong> — <strong>אין</strong> <small>[כן],</small> <strong>מוליך ומביא</strong> — <strong>לא. אמר ליה</strong> <small>[לו]</small> <strong>ר' ירמיה: כל שכן</strong> ש<strong>מוליך ומביא במליקה כשר. ומאי</strong> <small>[ומה]</small> פירוש <strong>"זו היא מצותה",</strong> שלכאורה משמעו דווקא זו ולא אחרת? <strong>אימא</strong> <small>[אמור]:</small> <strong>אף זו היא מצותה.</strong>
 <big>א</big> <strong>אמר ר' ירמיה אמר שמואל: כל</strong> מקום בצואר <strong>הכשר בשחיטה</strong> — <strong>כנגדו בעורף כשר במליקה</strong> של קרבן מן העוף. ומעירים, מכאן נדייק: <strong>הא</strong> <small>[הרי]</small> כל מקום ש<strong>פסול בשחיטה</strong> — כנגדו בעורף <strong>פסול במליקה.</strong> ומבררים: <strong>למעוטי מאי</strong> <small>[למעט את מה]</small> הוא בא? <strong>אילימא למעוטי</strong> <small>[אם תאמר למעט]</small> <strong>עיקור סימנין,</strong> שכשם שאם עקר את הקנה והוושט ממקומם ושחטם הוא פסול, מפני שאין זה מקום שחיטה, הוא הדין למליקה, <strong>והא תני</strong> <small>[והרי שנה]</small> <strong>רמי בר יחזקאל: אין</strong> פסול של <strong>עיקור סימנין בעוף</strong> כלל!
 <strong>אמר רב פפא: למעוטי</strong> <small>[למעט]</small> מליקה באחורי <strong>ראשו</strong> של העוף, כפי ששחיטה אינה כשרה בראש, אלא בצוואר. ותוהים: ב<strong>ראשו, פשיטא</strong> <small>[פשוט]</small> שלא ניתן למלוק, הרי <strong>"ממול ערפו"</strong> (ויקרא ה, ח) <strong>אמר רחמנא</strong> <small>[אמרה התורה],</small> כלומר, במקום הרואה את העורף, באחורי הצוואר, <strong>ולא בראשו,</strong> בעורף עצמו!
  ומסבירים:  <strong>מאי</strong> <small>[מה פירוש]</small> <strong>ראשו</strong> שבא למעט במליקה — <strong>שיפוי</strong> (שיפוע) <strong>ראשו, כגון דנקט</strong> <small>[שנטל</small> התחיל<small>]</small> למלוק <strong>משיפוי ראשו, והגרים ואזל עד דמטא תתאי</strong> <small>[ומלק חוץ למקום והלך עד שהגיע למטה],</small> למקום הסימנים, ושם השלים את המליקה. שהואיל והתחיל את המליקה מחוץ למקומה הרי זה פסול כמו בשחיטה, <strong>וכ</strong>דברי <strong>רב הונא אמר רב אסי,</strong> ש<strong>אמר רב הונא אמר רב אסי: הגרים</strong> שחט מחוץ למקום השחיטה <strong>שליש ו</strong>אחר כך <strong>שחט שני שליש</strong> במקום השחיטה — <strong>פסולה.</strong>
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: הא דתני</strong> <small>[זו ששנה]</small> <strong>רמי בר יחזקאל</strong> ש<strong>אין</strong> פסול <strong>עיקור סימנין בעוף, לא אמרן</strong> <small>[לא אמרנו]</small> דברים אלה <strong>אלא למאן דאמר</strong> <small>[ל</small>שיטת <small>מי שאומר]</small> ש<strong>אין</strong> מצוות <strong>שחיטה לעוף מן התורה</strong> כלל,
## דף כ:
 <strong>אבל למאן דאמר</strong> <small>[לדעת מי שאומר]</small> ש<strong>יש שחיטה לעוף מן התורה,</strong> אם כן, <strong>יש</strong> גם פסול של <strong>עיקור</strong> סימנים.
 <strong>אמר ליה</strong> <small>[לו]</small> רב אשי: <strong>אדרבה</strong> <small>[גדולה מזו],</small> <strong>איפכא מסתברא</strong> <small>[ההיפך הוא המסתבר]!</small> <strong>למאן דאמר</strong> <small>[ל</small>דעת <small>מי שאומר]</small> ש<strong>יש שחיטה לעוף מן התורה,</strong> הרי פרטי דיניה של שחיטה אינם מפורשים, ונמסרו למשה על פה, ולכן <strong>איכא למימר דהכי אגמריה</strong> <small>[יש לומר שכך לימד אותו]</small> הקדוש ברוך הוא את משה, שבעוף <strong>אין</strong> פסול <strong>עיקור. ואפילו למאן דאמר</strong> <small>[ל</small>דעת <small>מי שאומר]</small> שדינו <strong>כבהמה,</strong> שהלכות שחיטת העוף נלמדו מהלכות שחיטת בהמה, ובבהמה העיקור פוסל — לימד אותו הקדוש ברוך הוא ש<strong>לענין עיקור לא ליהוי</strong> <small>[שלא יהיה]</small> <strong>כבהמה.</strong>
 <strong>אלא למאן דאמר</strong> <small>[ל</small>דעת <small>האומר]</small> ש<strong>אין שחיטה לעוף מן התורה אלא מדברי סופרים, מהיכא גמירי לה</strong> <small>[מהיכן למדו אותה]</small> חכמים את הלכות השחיטה בעוף? <strong>מבהמה,</strong> ואם כן <strong>כולה מילתא</strong> <small>[כל הדבר],</small> לכל ענין יהיה דין העוף <strong>כבהמה!</strong>
 <strong>אמר רבינא, אמר לי רבין בר קיסי: הא דתני</strong> <small>[זו ששנה]</small> <strong>רמי בר יחזקאל: אין</strong> פסול <strong>עיקור סימנין בעוף</strong> — <strong>לא אמרן</strong> <small>[לא אמרנו]</small> דבר זה <strong>אלא במליקה, אבל בשחיטה יש</strong> פסול <strong>עיקור.</strong> ומקשים: <strong>והאמר</strong> <small>[והרי אמר]</small> <strong>ירמיה אמר שמואל: כל הכשר בשחיטה, כנגדו בעורף כשר במליקה,</strong> ומכאן מדייקים: <strong>הא</strong> <small>[הרי]</small> מה ש<strong>פסול</strong> בשחיטה — <strong>פסול</strong> גם במליקה! ואומרים: אכן, <strong>ההוא פליגא</strong> <small>[אותה</small> הלכה <small>חולקת]</small> על דין זה.
 <big>א</big> <strong>אמר זעירי:</strong> אם <strong>נשברה</strong> ה<strong>מפרקת</strong> של בהמה או עוף <strong>ורוב</strong> ה<strong>בשר</strong> ש<strong>עמה</strong> נחתך — הרי זו <strong>נבלה,</strong> שבכך היא נחשבת כמתה לגמרי, וגם אם שחטה — לא תועיל שחיטתה להוציאה מדין נבילה, שמטמאה במגע ובמשא.
 <strong>אמר רב חסדא, אף אנן נמי תנינא</strong> <small>[אנו גם כן שנינו]</small> לדבר זה במשנה במסכת זבחים: <strong>מלק</strong> עוף קדשים <strong>בסכין</strong> (ולא בציפורן) — הרי זה העוף <strong>מטמא בגדים</strong> של האוכל ממנו בשעה שהוא נמצא ב<strong>בית הבליעה</strong> שלו, כדין נבלת עוף טהור. <strong>ואי אמרת</strong> <small>[ואם אומר אתה]</small> שאם נשברה המפרקת ורוב הבשר שעמה אינה נחשבת כנבילה, אלא <strong>טרפה הויא</strong> <small>[היא]</small> נחשבת, כעומדת למות, ולא כמתה ממש. אם כן הואיל ו<strong>מליקתה</strong> של קרבן מן העוף <strong>זו היא שחיטתה</strong> — <strong>תהני לה</strong> <small>[תועיל לה]</small> ה<strong>סכין לטהרה מידי</strong> טומאת <strong>נבלה,</strong> כדין כל טריפה שנשחטה בסכין, שאף שאינה כשרה לאכילה אינה מטמאה! אלא מכאן שבשעה שנשברה המפרקת ורוב הבשר שעמה על ידי הסכין, נעשתה נבילה.
 בתשובה לכך <strong>אמרי</strong> <small>[אומרים]:</small> <strong>התם</strong> <small>[שם]</small> הטעם שמליקה בסכין אינה מועילה לטהר, אינו משום שהיא עושה נבילה, אלא <strong>משום דלאו</strong> <small>[שלא]</small> <strong>שחיטה היא כלל,</strong> שאינה נחשבת שחיטה כשרה, המועילה לטהר טריפה מטומאת נבילה. ושואלים: <strong>מאי טעמא</strong> <small>[מה טעם</small> הדבר<small>]?</small> <strong>רב הונא אמר: מפני שהוא מחליד,</strong> מכניס את הסכין מתחת לסימנים, ורק אז שוחט, וחלדה היא אחד הדברים הפוסלים את השחיטה. <strong>רבא אמר: מפני שהוא דורס</strong> בסכין את הסימנים, ואינו מוליך ומביא.
  ושואלים:  <strong>מאן דאמר</strong> <small>[מי שאומר]</small> <strong>מפני שהוא מחליד, מאי טעמא</strong> <small>[מה טעם]</small> <strong>לא אמר מפני שהוא דורס?</strong> ומשיבים: <strong>קסבר</strong> <small>[סבור הוא]:</small> <strong>מוליך ומביא במליקה</strong> — <strong>כשר,</strong> ואם כן יש אפשרות למלוק בסכין באופן שהוא כשר בשחיטה. ושואלים: <strong>ומאן דאמר</strong> <small>[ומי שאומר]</small> <strong>מפני שהוא דורס, מאי טעמא לא אמר</strong> <small>[מה טעם אינו אומר]</small> <strong>מפני שהוא מחליד?</strong> ומשיבים: <strong>אמר</strong> <small>[יכול היה לומר]</small> <strong>לך:</strong> פסול <strong>חלדה היכי דמי</strong> <small>[כיצד הוא בדיוק]?</small> <strong>כחולדה הדרה בעיקרי בתים</strong> בחורים שבקרקע, <strong>דמכסיא</strong> <small>[ש</small>הסכין <small>מכוסה]</small> בשעת השחיטה, שתוחב את הסכין בין השדרה והסימנים, ואז חותך. ואילו <strong>הכא הא מיגליא</strong> <small>[כאן,</small> כשמתחיל את החיתוך מן העורף, הסכין <small>הרי היא גלויה],</small> שעובייה של הסכין נראה מאחור.
 <strong>אמר רבא: אי קשיא לי</strong> <small>[אם קשה לי]</small> במה שאמר זעירי, שאם נשברה המפרקת ורוב בשר עמה הרי זו נחשבת כמתה — <strong>הא קשיא לי</strong> <small>[זה קשה לי]:</small> והרי כל מליקת עוף קדשים נעשית בדרך זו, שחותך תחילה את המפרקת ורוב בשר עמה, ורק אחר כך חותך את הסימנים; <strong>וכי</strong> עוף <strong>מתה</strong> הוא <strong>עומד ומולק?</strong> שאם היא מתה מה תועיל המליקה?
 <strong>אמר ליה</strong> <small>[לו]</small> <strong>אביי:</strong> גם בלא להקשות על דינו של זעירי, <strong>ותקשי</strong> <small>[ותקשה]</small> <strong>לך</strong> מדין <strong>עולת העוף, דבעיא</strong> <small>[שצריכה]</small> במליקתה חיתוך של <strong>שני</strong> ה<strong>סימנין:</strong> והרי די לעוף בחיתוך סימן אחד כדי להכשירו (כפי שהוא בשחיטת עוף חולין (להלן כז,א) ובמליקה של חטאת העוף), ואם כן מאותה שעה כמתה היא נחשבת, <strong>וכי מתה</strong> הוא <strong>עומד ומולק? אמר ליה</strong> <small>[לו]</small> רבא: <strong>התם</strong> <small>[שם]</small> נעשה הדבר רק <strong>כדי לקיים בה מצות הבדלה,</strong> שצריך להבדיל בעולת העוף בין הראש לגוף.
  ומקשים:  <strong>אי הכי</strong> <small>[אם כך],</small> את ה<strong>עור נמי</strong> <small>[גם כן]</small> יצטרך לחתוך כדי לקיים מצות הבדלה, ואין מי שסבור כן! השיב לו אביי: <strong>כל המעכב בשחיטה מעכב בהבדלה, וכל שאינו מעכב בשחיטה אינו מעכב בהבדלה,</strong> וחיתוך העור אינו מעכב בשחיטה.
  ומקשים:  <strong>והא</strong> <small>[והרי]</small> יש <strong>מיעוט סימנין</strong> בעולת העוף <strong>ל</strong>דעת <strong>רבנן</strong> <small>[חכמים],</small> <strong>דלא מעכבי</strong> <small>[שאינם מעכבים]</small> <strong>בשחיטה,</strong> שאם שחט את רוב הסימנים ומיעוטם מחובר עדיין — שחיטה כשרה היא, <strong>ומעכבי</strong> <small>[ו</small>הם <small>מעכבים]</small> לשיטתם <strong>ב</strong>ענין <strong>הבדלה!</strong> ומתרצים, <strong>אלא אימא</strong> <small>[אמור]</small> כך: <strong>כל שישנו בשחיטה ישנו בהבדלה, וכל שאינו בשחיטה אינו בהבדלה,</strong> ושני הסימנים, למרות שאינם מעכבים בשחיטה, מכל מקום הם חלק ממצות השחיטה, אבל העור אינו חלק ממצות השחיטה.
## דף כא.
 ואומרים: <strong>מכל מקום קשיא</strong> <small>[קשה]</small> על דברי זעירי: אם כשנשברה המפרקת ורוב בשר עמה הריהי נחשבת כמתה, וכי עוף מת הוא מולק? <strong>אמר רבא, אימא</strong> <small>[אמור]</small> כך: <strong>וכן הוא עושה</strong> במליקה, <strong>חותך</strong> חוט ה<strong>שדרה ומפרקת</strong> (עמוד השדרה שבצואר) <strong>בלא רוב בשר</strong> ואז מולק את הסימנים.
  וכן מסופר, <strong>כי סליק</strong> <small>[כאשר עלה]</small> <strong>רבי זירא</strong> מבבל לארץ ישראל, <strong>אשכחיה</strong> <small>[מצא אותו]</small> את <strong>ר' אמי דיתיב וקאמר לה להא שמעתא</strong> <small>[שיושב ואומר את ההלכה הזו]</small> שאמר זעירי, <strong>אמר ליה</strong> <small>[לו]:</small> <strong>וכי מתה עומד ומולק? אשתומם כשעה חדא</strong> <small>[תהה כשעה אחת]</small> וחשב בדבר, <strong>אמר ליה</strong> <small>[לו]:</small> <strong>אימא</strong> <small>[אמור],</small> <strong>כך הוא עושה, חותך שדרה ומפרקת בלא רוב בשר.</strong>
 ומעירים, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>כיצד מולקין חטאת העוף? חותך שדרה ומפרקת בלא רוב בשר עד שמגיע לוושט או לקנה; הגיע לוושט או לקנה, חותך סימן אחד או רובו ורוב בשר עמו, ובעולה</strong> מן העוף חותך <strong>שנים,</strong> שני סימנים, הקנה והוושט, <strong>או רוב שנים.</strong>
 ומבררים: <strong>מני</strong> <small>[כשיטת מי היא]</small> ברייתא זו שבעולה חותך שנים או רוב שנים? <strong>אי רבנן</strong> <small>[אם</small> כדעת <small>חכמים]</small> — <strong>הא אמרי</strong> <small>[הרי אומרים הם]:</small> <strong>שנים דוקא! אי</strong> <small>[אם]</small> <strong>כ</strong>דעת <strong>ר' אלעזר בר' שמעון</strong> — <strong>האמר</strong> <small>[הרי אמר]:</small> <strong>רוב שנים!</strong>
 ומשיבים: <strong>אימא</strong> <small>[אמור]</small> כך: <strong>שנים ל</strong>דעת <strong>רבנן</strong> <small>[חכמים],</small> <strong>רוב שנים לרבי אלעזר בר' שמעון. ואיבעית אימא</strong> <small>[ואם תרצה אמור]:</small> <strong>הא והא</strong> <small>[זו וזו]</small> כדעת <strong>ר' אלעזר בר' שמעון,</strong> שאמר: רוב שנים, <strong>ומאי</strong> <small>[ומה</small> פירוש<small>]</small> <strong>שנים?</strong> אין כוונתו לשנים שלמים, אלא <strong>שדומין לשנים.</strong>
 <big>א</big> <strong>אמר רב יהודה אמר שמואל: נשברה מפרקת</strong> של אדם <strong>ו</strong>נחתך <strong>רוב בשר עמה</strong> — אותו אדם <strong>מטמא באהל,</strong> כלומר, נחשב כמת, למרות שהוא עדיין מפרכס.
 <strong>ואם תאמר: אותו מעשה</strong> של <strong>עלי</strong> הכהן שנאמר בו: "ותשבר מפרקתו וימת" (שמואל א ד, יח), והרי שם <strong>מפרקת בלא רוב בשר הואי</strong> <small>[היתה],</small> שלא נחתך הבשר, ובכל זאת מת מיד! על כך יש לה להשיב: <strong>זקנה שאני</strong> <small>[שונה],</small> שהיה עלי איש זקן והוא שגרם למותו מיד, <strong>דכתיב</strong> <small>[שנאמר]:</small> <strong>"ויהי כהזכירו את ארון האלהים ויפול מעל הכסא אחורנית בעד יד השער ותשבר מפרקתו וימת כי זקן האיש וכבד" וגו'</strong> (שמואל א ד, יח).
  באותם עניינים <strong>אמר ר' שמואל בר נחמני אמר ר' יוחנן:</strong> אם <strong>קרעו</strong> (חתכו) אדם <strong>כ</strong>דרך שחותכים <strong>דג</strong> לאורכו — <strong>מטמא באהל,</strong> משום שהוא נחשב כמת, למרות שהוא עדיין מפרכס. <strong>אמר רב שמואל בר יצחק: ו</strong>הכוונה היא שקרעו <strong>מגבו.</strong> ושבים לדון בדיני בהמה.
 <strong>אמר שמואל: עשאה גיסטרא,</strong> שחצה אותה לרוחבה לשתים — <strong>נבלה,</strong> למרות שהיא עדיין מפרכסת. <strong>אמר ר' אלעזר:</strong> אם <strong>ניטל הירך</strong> (הרגל האחורית של הבהמה), <strong>וחלל שלה ניכר</strong> — הרי זו <strong>נבלה,</strong> ומטמאה אפילו בעודה חיה. ושואלים: <strong>היכי דמי</strong> <small>[כיצד הוא בדיוק]</small> ש<strong>חלל שלה ניכר? אמר רבא: כל ש</strong>הבהמה <strong>רבוצה ונראית חסרה</strong> באותו מקום.
 ועוד בעניינים אלו <strong>תנן התם</strong> <small>[שנינו שם]:</small> <strong>הותזו ראשיהן</strong> של בעלי חיים, <strong>אף על פי שמפרכסין</strong> עדיין — <strong>טמאים,</strong> והם נחשבים <strong>כזנב הלטאה שמפרכסת,</strong> שבאמת אין בו חיים.
  ושואלים:  <strong>מאי</strong> <small>[מה</small> פירוש<small>]</small> <strong>הותזו</strong> ראשיהן? <strong>ריש לקיש אמר: הותזו ממש,</strong> שנחתכו. ר' אסי אמר רבי מני: כהבדלת עולת העוף.
 <strong>אמר ליה</strong> <small>[לו]</small> <strong>ר' ירמיה לרבי אסי:</strong> האם כוונתך <strong>כהבדלת עולת העוף ל</strong>דעת <strong>רבנן</strong> <small>[חכמים],</small> שמלבד המפרקת ורוב בשר גם חותך את הסימנים לגמרי, <strong>ולא פלגיתו</strong> <small>[ו</small>אם כן <small>אין אתם,</small> אתה וריש לקיש, <small>חלוקים],</small> שהרי זה ממש כהתזת הראש כולו, שלא נותר אלא העור. <strong>או דלמא</strong> <small>[שמא]</small> כוונתך <strong>כהבדלת עולת העוף לר' אלעזר בר' שמעון,</strong> שאומר שהיא רוב שני סימנים, <strong>ופלגיתו</strong> <small>[ו</small>אם כן <small>חלוקים אתם],</small> ולדעת ריש לקיש מדובר בהתזה ממש?
 <strong>אמר ליה</strong> <small>[לו]</small> ר' אסי: <strong>כהבדלת עולת העוף לר' אלעזר בר' שמעון, ופליגינן</strong> <small>[וחלוקים אנו].</small>
 ומעירים: <strong>איכא דאמרי</strong> <small>[יש שאומרים]</small> שבלשון זו עצמה נאמרה המחלוקת: מאי "הותזו"? <strong>ר' שמעון בן לקיש אמר: הותזו ממש, ר' אסי אמר ר' מני: כהבדלת עולת העוף לרבי אלעזר בר' שמעון ברוב שנים.</strong>
 <big>ב</big> ואומרים: <strong>מאי רבנן ומאי</strong> <small>[מהי</small> דעת <small>חכמים ומהי</small> דעת<small>]</small> <strong>רבי אלעזר בר' שמעון</strong> שהזכרנו בסוגיה זו? <strong>דתניא</strong> <small>[ששנויה</small> ברייתא<small>]</small> בענין קרבן "עולה ויורד" (שהעני שאין ביכולתו להביא חטאת בהמה מביא שני תורים או שני בני יונה, אחד לחטאת ואחד לעולה): <strong>"ואת השני יעשה עולה כמשפט"</strong> (ויקרא ה, י), כוונתו — <strong>כמשפט חטאת בהמה,</strong> שתחתיה הוא מביא קרבן זה.
  ויש לשאול: <strong>אתה אומר כמשפט חטאת בהמה, או אינו אלא כמשפט חטאת העוף,</strong> שהוזכרה עשייתה קודם לכן? על כך יש להשיב: <strong>כשהוא אומר</strong> בפרשת עולת עוף של נדבה <strong>"והקריבו"</strong> (שם א, טו), ומשמעו, והקריב אותו באופן המיוחד לו — בכך <strong>חלק הכתוב בין חטאת העוף לעולת העוף, ו</strong>אם כן <strong>מה אני מקיים "כמשפט"</strong> — <strong>כמשפט חטאת בהמה.</strong> ומהי משפטה? לאיזה ענין נאמר (שהרי הקרבת קרבן מן העוף בוודאי שונה משל בהמה)? <strong>מה חטאת בהמה אינה באה</strong>
## דף כא:
 <strong>אלא מן החולין</strong> ולא ממעות מעשר שני, <strong>ו</strong>אין מקריבים אותה אלא <strong>ביום, ו</strong>עבודתה נעשית <strong>בידו הימנית</strong> — <strong>אף עולת העוף אינה באה אלא מן החולין, וביום, ובידו הימנית.</strong>
 ויש לשאול: <strong>אי</strong> (אם כן) נאמר גם: <strong>מה להלן,</strong> בחטאת בהמה, השחיטה כשרה <strong>ברוב שנים,</strong> רוב שני סימנים, הקנה והוושט — <strong>אף כאן</strong> בעולת העוף, הריהי כשרה <strong>ב</strong>מליקת <strong>רוב שנים! תלמוד לומר</strong> בעולת העוף הבאה בנדבה: <strong>"ומלק</strong> את ראשו <strong>והקטיר"</strong> (ויקרא א, טז), <strong>מה הקטרה</strong> — <strong>הראש בעצמו והגוף בעצמו, אף מליקה</strong> — <strong>הראש בעצמו והגוף בעצמו.</strong>
 ואילו <strong>רבי ישמעאל אומר:</strong> <strong>"כמשפט"</strong> שנאמר בעולת העוף של קרבן עולה ויורד (ויקרא ה, י), כוונתו — <strong>כמשפט חטאת העוף</strong> שהזכיר הכתוב בפסוק הקודם, <strong>מה חטאת העוף</strong> מולקה <strong>ממול עורף,</strong> אחורי הצואר, ולא בעורף ממש, מאחורי הפנים, שנאמר: "ומלק את ראשו ממול ערפו" (שם ט) — <strong>אף עולת העוף</strong> מולקה <strong>ממול עורף.</strong>
 ויש לשאול: <strong>אי</strong> (אם כן) נאמר גם: <strong>מה להלן,</strong> בחטאת העוף, <strong>מולק ואינו מבדיל בסימן אחד,</strong> שמשאיר סימן אחד שלם — <strong>אף כאן</strong> בעולת העוף <strong>מולק ואינו מבדיל בסימן אחד! תלמוד לומר</strong> בעולת העוף: <strong>"והקריבו"</strong> (שם א, טו), ולא "והקריב", לומר שחלוקה הקרבתו מהקרבת החטאת.
 <strong>רבי אלעזר ברבי שמעון אומר</strong> גם כן: <strong>"כמשפט"</strong> האמור בעולת העוף של קרבן עולה יורד (שם ה, י) כוונתו — <strong>כמשפט חטאת העוף</strong> שהזכיר בפסוק הקודם, אבל הוא משווה באופן אחר: <strong>מה להלן</strong>
## דף כב.
 לאחר המליקה <strong>אוחז בראש ובגוף ומזה</strong> מן הדם על המזבח — <strong>אף כאן,</strong> בעולת העוף, <strong>אוחז בראש ובגוף ומזה.</strong>
 ושואלים: <strong>מאי קאמר</strong> <small>[מה הוא אומר]?</small> ומשיבים: <strong>הכי קאמר</strong> <small>[כך הוא אומר]:</small> <strong>מה להלן,</strong> בחטאת העוף, <strong>כשהוא</strong> <strong>אחוז</strong> (כשמחובר) <strong>הראש בגוף</strong> הוא <strong>מזה,</strong> שהרי נאמר "לא יבדיל", <strong>אף כאן</strong> בעולת העוף — <strong>כשהוא אחוז הראש בגוף מזה,</strong> ואינו מפריד את הראש לגמרי. והוא מה שנאמר לעיל בשם ר' שמעון בן אלעזר, שמבדיל בעולה רוב שנים ולא שנים. וממשיכה הברייתא:
 <strong>אי</strong> (אם כן) שהכתוב משווה עולת העוף לחטאת העוף, נאמר גם: <strong>מה להלן</strong> בחטאת העוף — מבדיל <strong>בסימן אחד</strong> ולא יותר, <strong>אף כאן</strong> בעולת העוף יבדיל <strong>בסימן אחד</strong> ולא יותר! על כן <strong>תלמוד לומר</strong> בעולת העוף: <strong>"והקריבו"</strong> (ויקרא א, טו), ולא "והקריב", להדגיש שהקרבתו שונה משל חטאת העוף, וצריך להבדיל יותר מסימן אחד, דהיינו רוב שנים. עד כאן לשון הברייתא.
  ושואלים:  <strong>ותנא קמא</strong> <small>[ו</small>לשיטת <small>התנא הראשון],</small> <strong>וכי מאחר דנפקא לן</strong> <small>[שיוצאת לנו]</small> ההלכה שצריך לחתוך לגמרי שני סימנים בעולת העוף <strong>מ</strong>מה שנאמר <strong>"ומלק והקטיר"</strong> (שם), להקיש מליקה להקטרה, מה הקטרה — הראש בעצמו והגוף בעצמו, אף מליקה — הראש בעצמו והגוף בעצמו, אם כן מה שנאמר בעולת העוף <strong>"והקריבו"</strong> להבדילו מחטאת העוף <strong>למה לי?</strong>
 ומשיבים: <strong>אי לאו</strong> <small>[אם לא]</small> היה כתוב <strong>"והקריבו", הוה אמינא</strong> <small>[הייתי אומר]:</small> <strong>מאי</strong> <small>[מה</small> פירוש<small>]</small> <strong>"כמשפט"</strong> האמור בעולת העוף (ויקרא ה, י) — <strong>כמשפט חטאת העוף</strong> האמור תחילה באותה פרשיה, ללמד שאינו מבדיל יותר מסימן אחד.
 <strong>ואי</strong> <small>[ואם]</small> תאמר שאין ללמוד כך <strong>משום</strong> ההיקש <strong>"ומלק והקטיר"</strong> — <strong>הוה אמינא</strong> <small>[הייתי אומר]</small> שיש ללמוד משם דין אחר: <strong>מה הקטרה</strong> של עולת העוף נעשית <strong>בראשו של מזבח</strong> — <strong>אף מליקה</strong> תיעשה <strong>בראשו של מזבח,</strong> בחציו העליון, ולא בחציו התחתון כחטאת,
 <strong>השתא דכתב רחמנא</strong> <small>[עכשיו שכתבה התורה]</small> <strong>"והקריבו",</strong> והבדילה לגמרי דין עולת עוף מדין חטאת העוף, <strong>דרוש ביה נמי הא</strong> <small>[דרוש בו גם כן,</small> מ"מלק והקטיר", <small>את זו],</small> שצריך להבדיל לגמרי את הראש מהגוף. למדנו בברייתא כי לדעת התנא הראשון הוקשה עולת העוף לחטאת בהמה, שאינה באה אלא מן החולין ולא ממעות מעשר שני, ושהיא קרבה ביום דווקא ולא בלילה, ושעבודתה נעשית ביד ימין דווקא.
  ושואלים:  <strong>חטאת בהמה</strong> עצמה, ש<strong>אינה באה אלא מן החולין, מנלן</strong> <small>[מנין לנו]?</small> <strong>אמר רב חסדא, דאמר קרא</strong> <small>[שאמר המקרא]:</small> <strong>"והקריב אהרן את פר החטאת אשר לו"</strong> (ויקרא טז, ו, ושם יא), וההדגשה "אשר לו" באה ללמד: <strong>משלו</strong> — <strong>ולא משל צבור,</strong> וכן משלו — <strong>ולא משל מעשר</strong> שני.
 ושואלים: מה שצריכים להקריב את עולת העוף <strong>ביום,</strong> הלוא <strong>מ"ביום צוותו"</strong> (ויקרא ז, לח) <strong>נפקא</strong> <small>[יוצא,</small> נלמד <small>הדבר],</small> שכל הקרבנות אינם קרבים אלא ביום! ומשיבים: אכן <strong>כדי נסבה</strong> <small>[לחינם הביא אותה]</small> כלומר, באמת אין הלכה זו נלמדת מכאן, אלא הביא אותה דרך אגב.
  ועוד שואלים: מה שמולק את עולת העוף ב<strong>ידו הימנית</strong> גם כן לא הוצרך להילמד מחטאת בהמה, שהרי דבר זה <strong>מ</strong>דברי <strong>רבה בר בר חנה נפקא</strong> <small>[יוצא],</small> ש<strong>אמר רבה בר בר חנה אמר ר' שמעון בן לקיש: כל מקום שנאמר</strong> בקרבנות <strong>אצבע או</strong> לשון <strong>כהונה</strong> עבודת אותו קרבן <strong>אינה</strong> נעשית <strong>אלא</strong> ביד <strong>ימין,</strong> ובעולת העוף הרי נאמר כהן (ויקרא א, טו)!
  ומסבירים:  <strong>ואידך</strong> <small>[והאחר],</small> הוא סבור שבמקום שנאמר <strong>כהונה בעיא</strong> <small>[צריך]</small> שיזכיר הכתוב גם <strong>אצבע,</strong> כדי שתהא עבודת הקרבן האמור דווקא בימין, ואילו במקום שנאמר <strong>אצבע לא בעיא</strong> <small>[לא צריך]</small> הכתוב להזכיר גם לשון <strong>כהונה.</strong> ובעולת העוף לא נזכרה אצבע, ולכן הוצרך ללומדה מחטאת בהמה. עוד נאמר בברייתא כי ר' ישמעאל למד מ"כמשפט" האמור בעולת העוף, שהמליקה בעולת העוף נעשית מול העורף (אחורי הצואר), כמו בחטאת העוף.
  ושואלים:  <strong>ותנא קמא</strong> <small>[והתנא הראשון]</small> <strong>ור' אלעזר בר' שמעון,</strong> שלא למדו כמותו, שהמליקה <strong>ממול העורף מנא להו</strong> <small>[מנין להם]?</small> ומשיבים: <strong>גמרי</strong> <small>[למדים הם]</small> <strong>מליקה</strong> שנאמרה בעולת העוף "ומלק את ראשו" (ויקרא א, טו) <strong>ממליקה</strong> של חטאת העוף, שנאמר בה "ומלק את ראשו ממול ערפו" (שם ה, ח), שכך נעשית מליקה.
 <big>א משנה</big> בתורה נאמר שהמביא קרבן מן העוף מביא תורים (בוגרים) או בני יונה (צעירים). ונמצא שה<strong>כשר בתורין,</strong> עוף בוגר — <strong>פסול בבני יונה,</strong> וה<strong>כשר בבני יונה,</strong> עוף צעיר — <strong>פסול בתורין. תחלת הציהוב</strong> של הנוצות — <strong>בזה ובזה פסול,</strong> שיצא מגדר גוזל ועדיין לא נעשה בוגר.
 <big>ב גמרא</big> <strong>תנו רבנן</strong> <small>[שנו חכמים]</small> בפירוש משנתנו: <strong>תורין,</strong> כשהם <strong>גדולים</strong> — הריהם <strong>כשרים,</strong> וכשהם <strong>קטנים</strong> — <strong>פסולים; בני יונה</strong> להיפך, כשהם <strong>קטנים</strong> — הריהם <strong>כשרים,</strong> כשהם <strong>גדולים</strong> — הריהם <strong>פסולין. נמצא</strong> שה<strong>כשר בתורין פסול בבני יונה,</strong> וה<strong>כשר בבני יונה פסול בתורין.</strong>
 ומביאים מה ש<strong>תנו רבנן</strong> <small>[שנו חכמים]</small> במדרש הכתוב "והקריב מן התורים או מן בני היונה" (ויקרא א, יד): <strong>"תורים"</strong> שאמרו הם <strong>גדולים ולא קטנים. שיכול</strong> הייתי לומר, <strong>והלא דין הוא:</strong>
## דף כב:
 <strong>ומה בני יונה שלא הוכשרו בגדולים,</strong> שהרי "בני" משמעו קטנים — <strong>הוכשרו בקטנים, תורים שהוכשרו בגדולים</strong> — <strong>אינו דין שהוכשרו</strong> גם <strong>בקטנים? תלמוד לומר: "תורים",</strong> ללמד: <strong>גדולים</strong> דווקא <strong>ולא קטנים.</strong>
 ועוד דורשים: <strong>"בני יונה"</strong> שהזכיר הכתוב כוונתו — <strong>קטנים</strong> דווקא <strong>ולא גדולים.</strong> והוצרך לכך, <strong>ש</strong>כן <strong>יכול</strong> היית לומר: <strong>והלא דין הוא, ומה תורים שלא הוכשרו בקטנים,</strong> שלא נאמר בהם "בני" — <strong>הוכשרו בגדולים, בני יונה שהוכשרו בקטנים</strong> — <strong>אינו דין שהוכשרו</strong> גם <strong>בגדולים?</strong> לכך <strong>תלמוד לומר: "בני יונה",</strong> ללמד: <strong>קטנים</strong> דווקא <strong>ולא גדולים.</strong>
 ושואלים: <strong>מאי תלמודא</strong> <small>[מהו הלימוד],</small> מהיכן בדיוק אנו למדים? <strong>אמר רבא:</strong> מכך <strong>ש</strong><strong>לא</strong> מצאנו <strong>לישתמיט קרא ולכתוב</strong> <small>[</small>ש<small>ישתמט המקרא ויכתוב]</small> להיפך: <strong>"מן בני התורים או מן היונה",</strong> אלא בכל מקום נכתב תורים ובני יונה, ומכאן ש"בני יונה" נאמר בדווקא — קטנים, ו"תורים" בדווקא —  גדולים.
  ושואלים: ושמא  <strong>אימא</strong> <small>[אמור</small> כך<small>]:</small> <strong>בני יונה דכתב בהו רחמנא</strong> <small>[שכתבה בהם התורה]</small> <strong>"בני"</strong> כוונתו: <strong>קטנים</strong> — <strong>אין</strong> <small>[כן],</small> <strong>גדולים</strong> — <strong>לא,</strong> אבל <strong>תורים,</strong> שנזכרו בלשון סתמית — <strong>אי בעי</strong> <small>[אם רוצה]</small> <strong>גדולים לייתי</strong> <small>[יביא]</small> <strong>אי בעי</strong> <small>[אם רוצה]</small> <strong>קטנים לייתי</strong> <small>[יביא]!</small> ומשיבים: צריך אתה לדון על תורים <strong>דומיא</strong> <small>[בדומה]</small> ל<strong>בני יונה</strong> כיון שנזכרו עמהם בכל מקום, כדי להקישם זה לזה: <strong>מה בני יונה, קטנים</strong> — <strong>אין</strong> <small>[כן],</small> <strong>גדולים</strong> — <strong>לא, אף תורים, גדולים</strong> — <strong>אין</strong> <small>[כן],</small> <strong>קטנים</strong> — <strong>לא.</strong>
 <strong>תנו רבנן</strong> <small>[שנו חכמים]:</small> <strong>יכול יהו כל התורים</strong> הגדולים <strong>וכל בני היונה</strong> הקטנים <strong>כשרים? תלמוד לומר: "מן התורים"</strong> (ויקרא א, יד) — <strong>ולא כל התורים, "מן בני היונה"</strong> (שם) — <strong>ולא כל בני יונה, פרט לתחילת הציהוב</strong> של נוצות הצואר <strong>שבזה ושבזה שפסול,</strong> בתורים — מפני שאינם גדולים דיים, ובבני יונה — מפני שיצאו מכלל קטנים. ומפרטים: <strong>מאימתי התורים כשרים</strong> — <strong>משיזהיבו,</strong> משעה שצבע הנוצות מבריק, <strong>מאימתי בני יונה פסולין</strong> — <strong>משיצהיבו</strong> הנוצות.
 <strong>תני</strong> <small>[שנה]</small> <strong>יעקב קרחה</strong> ברייתא: <strong>מאימתי בני יונה כשרים? משיעלעו.</strong> <strong>הוא תני לה</strong> <small>[שנה אותה]</small> את הברייתא הזו, <strong>והוא אמר</strong> את הפירוש <strong>לה,</strong> שהכוונה היא למה שנאמר <strong>"אפרוחיו יעלעו דם"</strong> (איוב לט, ל). ושואלים: <strong>אימת</strong> <small>[מתי]</small> הזמן הזה? <strong>אמר אביי: מכי שמיט גדפא מיניה ואתי דמא</strong> <small>[מ</small>שלב <small>שכאשר שומט,</small> עוקר, <small>נוצה ממנו יוצא דם],</small> שהדם מצוי בו.
 <big>א</big> בבירור מעמדו של שלב הציהוב בבני יונה ובתורים, ששנינו במשנה שהוא פסול, <strong>בעי</strong> <small>[שאל]</small> <strong>רבי זירא: האומר "הרי עלי עולה מן התורים או מן בני היונה",</strong> מאלו מהם שארצה, <strong>והביא</strong> משניהם בשלב <strong>תחלת הציהוב שבזה ושבזה, מהו</strong> דינו? האם בשלב זה <strong>ספיקא הוי</strong> <small>[ספק הוא]</small> האם נחשב העוף גדול או קטן, ולכן כשמביא משניהם <strong>נפיק</strong> <small>[יוצא]</small> ידי חובת נדרו, שהרי או בני היונה או התורים כשרים הם. <strong>או דילמא</strong> <small>[שמא]</small> שלב זה של תחילת הציהוב כ<strong>בריה</strong> בפני עצמו <strong>הוי</strong> <small>[הוא],</small> שהעוף בשלב זה אינו נחשב קטן ולא גדול, <strong>ו</strong>אם כן, גם אם הביא משניהם <strong>לא נפיק</strong> <small>[אינו יוצא] ידי חובת</small> נדרו?
 <strong>אמר רבא, תא שמע</strong> <small>[בוא</small> ו<small>שמע]</small> ממה ששנינו בברייתא, שהמיעוט "מן התורים" ו"מן בני היונה", בא ללמד: <strong>פרט לתחילת הציהוב שבזה ושבזה, ש</strong>הוא <strong>פסול.</strong> ומעתה, <strong>אי אמרת בשלמא</strong> <small>[נניח אם אתה אומר]</small> כי <strong>בריה</strong> בפני עצמה <strong>הוי</strong> <small>[הוא]</small> — <strong>שפיר</strong> <small>[יפה],</small> מובן מדוע הוצרך הכתוב למעט, כדי שלא נבוא להכשירו כלל. <strong>אלא אי אמרת ספיקא הוי</strong> <small>[אם</small> <small>אתה אומר</small> ש<small>ספק הוא],</small> ורק משום כך אסרה המשנה להקריבו — וכי <strong>איצטריך קרא למעוטי ספיקא</strong> <small>[הוצרך הכתוב למעט</small> את ה<small>ספק]?</small>
## דף כג.
 ודוחים: לדעה זו, <strong>כי איצטריך קרא</strong> <small>[כאשר הוצרך הפסוק]</small> "מן התורים או מן בני היונה" (ויקרא א, יד) לא הוצרך למעט מהקרבה תחילת הציהוב שבזה ובזה, אלא <strong>למעוטי</strong> <small>[למעט]</small> עוף ש<strong>נרבע</strong> על ידי אדם, <strong>ו</strong>עוף ש<strong>נעבד</strong> כעבודה זרה.
  שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיב</strong> <small>[ונאמר]</small> בדיני קרבנות פסולים: <strong>"כי משחתם בהם מום בם"</strong> (ויקרא כב, כה), שגם השחתה וגם מום פוסלים בהם; <strong>ו</strong>פסול השחתה כולל נרבע ונעבד, כפי ש<strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>רבי ישמעאל: כל מקום שנאמר</strong> לשון <strong>השחתה אינו אלא דבר ערוה ועבודה זרה; דבר ערוה</strong> מנין? <strong>דכתיב</strong> <small>[שנאמר]:</small> <strong>"כי השחית כל בשר את דרכו על הארץ"</strong> (בראשית ו, יב),
 <strong>עבודה זרה</strong> — <strong>דכתיב</strong> <small>[שנאמר]:</small> <strong>"פן תשחיתון ועשיתם לכם פסל"</strong> (דברים ד, טז). וממה שהקיש הכתוב מום להשחתה יש ללמוד כי <strong>כל שהמום פוסל בו</strong> — אף <strong>דבר ערוה ועבודה זרה פוסלין</strong> <strong>בו, וכל שאין המום פוסל בו</strong> אף <strong>אין דבר ערוה</strong> <strong>ועבודה זרה פוסלין בו. ו</strong>לפיכך <strong>הני</strong> <small>[אלה]</small> ה<strong>עופות, הואיל ולא פסיל בהו מומא</strong> <small>[ואין פוסל בהם מום],</small> <strong>דאמר מר</strong> <small>[שאמר החכם]:</small> דין <strong>תמות,</strong> שהקרבן צריך להיות תם ולא בעל מום, <strong>וזכרות,</strong> שיהיה זכר ולא נקבה, הוא דווקא <strong>בבהמה ואין תמות וזכרות בעופות, אימא</strong> <small>[אמור]:</small> <strong>דבר ערוה ועבודה זרה נמי לא לפסול בהו</strong> <small>[גם כן לא יפסלו בהם],</small> וגם נרבע ונעבד בעוף יהיו כשרים להקרבה, על כן <strong>קא משמע לן</strong> <small>[משמיע לנו]</small> המיעוט "מן התורים או מן בני היונה" (ויקרא א, יד), שיש תורים ובני יונה שאינם קרבים, והם הנרבע והנעבד.
 <big>א</big> בדומה לדיון במעמד שלב תחילת הציהוב בתורים ובבני יונה, מביאים ענין דומה שדנו בו חכמים האם מדובר בספק או בבריה לעצמה. <strong>בעי</strong> <small>[שאל]</small> <strong>רבי זירא: האומר "הרי עלי עולת בהמה מן האיל</strong> (כבש בוגר, משעברו עליו שלושה עשר חדשים) <strong>או מן הכבש</strong> (בתוך שנתו הראשונה)", שנדר להביא איזה מהם שירצה, <strong>והביא פלגס,</strong> שהוא כבש בן יותר משנה, אלא שעדיין לא מלאו לו שלושה עשר חודש, <strong>מהו</strong> דינו? האם יצא ידי חובת נדרו?
  ומפרטים:  <strong>אליבא</strong> <small>[על פי שיטתו]</small> של <strong>רבי יוחנן לא תבעי</strong> <small>[לא תישאל]</small> <strong>לך,</strong> שבוודאי אינו יוצא ידי חובתו, <strong>דאמר</strong> <small>[</small>מפני <small>שהוא אומר]:</small> פלגס <strong>בריה</strong> בפני עצמה <strong>הוי</strong> <small>[הוא]</small> נחשב, ואינו לא כבש ולא איל. <strong>דתנן</strong> <small>[ש</small>כן <small>שנינו</small> במשנה<small>]:</small> היה מחוייב איל או כבש והביא פלגס ו<strong>הקריבו</strong> — <strong>מביא עליו</strong> מנחה ו<strong>נסכי</strong> קרבן <strong>איל,</strong> שני עשרונים סולת בלולים בשלישית ההין (ארבעה לוגים) שמן, ושלישית ההין יין, <strong>ו</strong>אולם <strong>אין עולה לו מזבחו,</strong> אינו יוצא ידי חובתו.
 <strong>ואמר ר' יוחנן:</strong> טעם הדבר שמביא נסכי איל — מפני שנאמר בפרשת הנסכים <strong>"או לאיל</strong> תעשה מנחה" וכו' (במדבר טו, יא), והמלה "או" באה <strong>לרבות את הפלגס,</strong> שיביא גם לו נסכי איל. וכיון שלדעתו הוצרך הכתוב לרבותו, נמצא שהוא סבור שהוא בריה בפני עצמה, ואין זה מחמת הספק.
 <strong>כי תבעי</strong> <small>[כאשר תישאל]</small> <strong>לך</strong> השאלה — הרי זה <strong>אליבא</strong> <small>[על פי שיטתו]</small> של <strong>בר פדא,</strong> הסבור שיש בו ספק,
## דף כג:
 <strong>דאמר</strong> <small>[ש</small>הוא <small>אומר]:</small> המקריב פלגס <strong>מייתי ומתני</strong> <small>[מביא</small> נסכים של איל <small>ומתנה],</small> שאם איל הוא — הרי אלו נסכיו, ואם כבש הוא, שנסכיו מועטים משל איל — יהא המותר נדבה; לשיטתו,
 <strong>מי אמרינן</strong> <small>[האם אומרים אנו]:</small> ב<strong>איל וכבש מתנה, בבריה</strong> בפני עצמה, שאינה לא זה ולא זה — <strong>לא מתנה,</strong> שלדעתו ודאי אינו בריה לעצמה, אלא רק ספק כבש או איל. <strong>או דלמא</strong> <small>[שמא]</small> לשיטתו <strong>בבריה נמי</strong> <small>[גם כן]</small> <strong>מתנה,</strong> <strong>דאמר</strong> <small>[שאומר]:</small> <strong>אי</strong> <small>[אם]</small> <strong>בריה הוה</strong> <small>[היא],</small> שאינו איל ולא כבש, ואינו חייב בנסכים האמורים בהם — <strong>ליהוי כוליה</strong> <small>[שיהיה כולו]</small> <strong>נדבה.</strong> ולדרך זו, גם לשיטתו, אם נדר שיביא איל או כבש והביא פלגס — מספק לא יצא ידי חובתו? בעיה זו לא נפתרה, ולכן <strong>תיקו</strong> <small>[תעמוד]</small> במקומה.
 <big>א</big> ענין "בריה בפני עצמה" נדון גם ביחס לקרבן תודה שצריך להביא עמו עשרים עשרון ללחמי התודה, עשרה עשרונים למצה ועשרה לחמץ. <strong>בעי</strong> <small>[שאל]</small> <strong>רבי זירא: האומר "הרי עלי</strong> עשרה עשרונים <strong>לחמי תודה, מן החמץ או מן המצה"</strong> מאיזה שארצה, <strong>והביא</strong> <strong>שיאור,</strong> שהוא ספק מצה ספק חמץ, <strong>מהו</strong> דינו? האם יוצא בו ידי חובת נדרו?
  והואיל ונחלקו חכמים בהגדרת השיאור, שואלים תחילה: <strong>ב</strong><strong>שיאור דמאן</strong> <small>[של מי]?</small> לדעת מי מדובר? <strong>אי</strong> <small>[אם]</small> תאמר ב<strong>שיאור</strong> לדעת <strong>ר' מאיר,</strong> שפניו של הבצק הכסיפו (החווירו), ו<strong>ל</strong>שיטת <strong>רבי יהודה</strong> הסבור שאינו חמץ כלל — הרי <strong>מצה מעלייתא</strong> <small>[מעולה]</small> <strong>היא,</strong> ויצא ידי חובת נדרו במצה!
 <strong>אי</strong> <small>[אם]</small> בשיאור לדעת <strong>רבי יהודה,</strong> שכבר נתהוו בו סדקים כקרני חגבים, ו<strong>ל</strong>פי שיטת <strong>ר' מאיר</strong> — הרי לשיטת ר' מאיר <strong>חמץ</strong> גמור <strong>הוא,</strong> ויצא ידי חובת נדרו בחמץ!
 <strong>ו</strong>גם <strong>אי</strong> <small>[אם]</small> מדובר בשיאור לדעת <strong>ר' מאיר,</strong> ו<strong>ל</strong>שיטת <strong>ר' מאיר,</strong> הרי למרות שאינו חייב על אכילתו כרת, מכל מקום <strong>מדלקי עליה</strong> <small>[מכיון ש</small>לדעת ר' מאיר <small>הוא לוקה עליו]</small> מן התורה — ודאי <strong>חמץ הוא,</strong> ואם כן יצא ידי חובת נדרו בחמץ!
 <strong>אלא</strong> צריך לומר ששאלת ר' זירא היא במי שהביא עשר חלות שיאור לדעת <strong>רבי יהודה,</strong> ו<strong>ל</strong>שיטת <strong>רבי יהודה,</strong> שאינו לוקה עליו, ומכל מקום צריך לשרוף אותו, ומכאן שיש בו צד חמץ, <strong>מאי</strong> <small>[מה</small> דינו<small>]?</small> האם <strong>ספיקא הויא</strong> <small>[ספק הוא],</small> <strong>ונפיק</strong> <small>[ויוצא]</small> ידי חובת נדרו <strong>ממה נפשך</strong> <small>[מאיזה צד שתרצה],</small> שאם מצה הוא — יוצא ידי חובת חלות תודה מן המצה, ואם חמץ — יוצא ידי חובת חלות תודה חמץ. <strong>או דלמא</strong> <small>[שמא]</small> שיאור <strong>בריה</strong> לעצמו <strong>הוא,</strong> לא מצה ולא חמץ, <strong>ולא נפיק</strong> <small>[ואינו יוצא]</small> בו ידי חובתו כלל? ומקשים: וגם אם ספק הוא, כיצד ייתכן שיצא אדם ידי נדרו באותו שיאור?
 <strong>והאמר</strong> <small>[והרי אמר]</small> <strong>רב הונא: האומר "הרי עלי לחמי תודה"</strong> — <strong>מביא תודה ולחמה</strong> בשלימות, עשרה עשרונים מצה ועשרה עשרונים חמץ; <strong>וכיון דאיחייב ליה</strong> <small>[שהתחייב הוא]</small> <strong>בתודה ו</strong>כל <strong>לחמה, הא לא ידע האי גברא</strong> <small>[הרי אין יודע אותו אדם]</small> שהביא שיאור <strong>אי</strong> <small>[אם]</small> אותו שיאור <strong>חמץ הוא, דליתי</strong> <small>[שיביא]</small> <strong>מצה</strong> להשלים את חובת לחמי התודה, <strong>אי</strong> <small>[</small>או <small>אם]</small> <strong>מצה הוא, דליתי</strong> <small>[שיביא]</small> <strong>חמץ</strong> להשלים אותו. ובכל מקרה אינו יוצא ידי חובת קרבן תודתו עד שיביא עוד קרבן שלם של לחמי תודה, חמץ ומצה!
 ומשיבים: <strong>לא צריכא</strong> <small>[לא נצרכה]</small> שאלתו של ר' זירא, אלא במי ש<strong>אמר "הרי עלי חלה</strong> (חלות) מן החמץ או מן המצה, על מנת <strong>לפטור</strong> חובת לחמי <strong>תודתו של פלוני",</strong> ונמצא שהוא עצמו יוצא ידי חובת נדרו, שהרי לא חייב עצמו בקרבן תודה.
  ומקשים:  <strong>סוף סוף הא לא ידע האי גברא</strong> <small>[הרי אין יודע אותו אדם],</small> החבר, <strong>אי</strong> <small>[אם]</small> מה שהביא <strong>חמץ הוא, דליתי</strong> <small>[שיביא]</small> <strong>מצה</strong> להשלים את חובת תודתו, <strong>אי</strong> <small>[</small>או <small>אם]</small> <strong>מצה הוא, דליתי</strong> <small>[ש</small>יוסיף ו<small>יביא]</small> <strong>חמץ,</strong> ונמצא שהנודר אינו מקיים את נדרו לפטור תודתו של חבירו, שהרי החבר לא יצא ידי קרבן תודתו במה שהביא עבורו! ומשיבים: <strong>לא צריכא</strong> <small>[לא נצרכה]</small> שאלתו של ר' זירא, אלא במקרה שאמר "הרי עלי חלות לתודתו של פלוני", ו<strong>לא אמר</strong> "על מנת <strong>לפטור</strong> תודתו", שאינו בא לפטור את חבירו מחובתו, אלא רק להוסיף עליו, ואם כן אין כאן אלא שאלה ביחס לנודר עצמו, האם <strong>מיפק גברא</strong> <small>[לצאת האיש]</small> <strong>ידי נדרו נפיק</strong> <small>[יוצא],</small> <strong>או לא נפיק</strong> <small>[אינו יוצא]?</small> גם שאלה זו לא נפתרה ולכן <strong>תיקו</strong> <small>[תעמוד]</small> במקומה.
 <big>ב משנה</big> מה שהוא <strong>כשר בפרה</strong> אדומה <strong>—</strong> <strong>פסול בעגלה</strong> ערופה, ומה ש<strong>כשר בעגלה</strong> — <strong>פסול בפרה.</strong>
 <big>ג גמרא</big> בפירוש משנתנו מביאים מה ש<strong>תנו רבנן</strong> <small>[שנו חכמים]:</small> <strong>פרה</strong> אדומה — <strong>בשחיטה כשרה, בעריפה פסולה; עגלה</strong> — <strong>בעריפה כשרה, בשחיטה פסולה. נמצאת</strong> אומר: <strong>כשר בפרה</strong> — <strong>פסול בעגלה, כשר בעגלה</strong> — <strong>פסול בפרה.</strong>
 ומציעים: <strong>ותהא פרה כשרה בעריפה מקל וחומר, ומה עגלה שלא הוכשרה בשחיטה,</strong> כפי שיילמד להלן (כד,א) — <strong>הוכשרה בעריפה, פרה שהוכשרה בשחיטה,</strong> שנאמר "ושחט אותה" (במדבר יט, ג) — <strong>אינה דין שהוכשרה בעריפה?</strong>
## דף כד.
 <strong>אמר קרא</strong> <small>[הכתוב]</small> בפרה אדומה <strong>"ושחט</strong> אותה" (במדבר יט, ג) <strong>ו</strong>נאמרה שם לשון <strong>חוקה</strong> "זאת חוקת התורה" (שם ב), לומר ש<strong>בשחיטה</strong> — <strong>אין</strong> <small>[כן],</small> <strong>בעריפה</strong> — <strong>לא,</strong> שכל מקום שנאמר "חוקה" הרי זה לעכב.
  ושואלים:  <strong>וכל היכא דכתיב ביה</strong> <small>[וכל מקום שנאמר בו]</small> <strong>חוקה לא דרשינן</strong> <small>[אין דורשים אנו]</small> באותו ענין <strong>קל וחומר,</strong> לרבות דברים נוספים? <strong>והא</strong> <small>[והרי]</small> ל<strong>גבי יום הכפורים, דכתיב ביה</strong> <small>[שנאמר בו]</small> לשון <strong>חוקה</strong> ("והיתה זאת לכם לחוקת עולם", ויקרא טז, לד), <strong>ותניא</strong> <small>[ושנויה</small> ברייתא<small>]:</small> נאמר "והקריב וכו' את השעיר אשר עלה עליו הגורל לה' <strong>ועשהו חטאת"</strong> (שם ט), ולא נאמר "את השעיר לה' " — ללמד: <strong>הגורל</strong> הוא ה<strong>עושה</strong> אותו <strong>חטאת, ואין השם</strong> שקורא לו "חטאת" <strong>עושה</strong> אותו <strong>חטאת. ש</strong>אם לא כתוב זה
 <strong>יכול</strong> היית לומר, <strong>והלא דין הוא: ומה במקום שלא קדש הגורל,</strong> בכל שאר הקרבנות, שלא מצאנו שמקדשים אותם על ידי גורל — <strong>קדש השם,</strong> שהקרבן נקרא לפי השם שקורא לו הבעלים, <strong>מקום שקדש הגורל,</strong> בשעירי יום הכפורים — <strong>אינו דין שקדש השם? תלמוד לומר: "ועשהו חטאת",</strong> ללמד: <strong>הגורל עושה</strong> אותו <strong>חטאת ואין השם עושה</strong> אותו <strong>חטאת.</strong>
 ונלמד מכאן: <strong>טעמא דכתב רחמנא</strong> <small>[הטעם</small> שאין אומרים כן <small>הוא</small> מפני <small>שכתבה התורה]</small> <strong>"ועשהו חטאת", הא לאו הכי דרשינן</strong> <small>[הרי ללא כן היינו דורשים]</small> <strong>קל וחומר,</strong> למרות שנאמרה לשון חוקה באותו ענין!
  ומשיבים: אכן, באופן עקרוני ניתן לדרוש קל וחומר במקום שנאמר חוקה, אלא שבמקרה זה  <strong>מיעט רחמנא</strong> <small>[מיעטה התורה]</small> ל<strong>גבי עגלה</strong> שנאמר בה <strong>"הערופה"</strong> (דברים כא, ו), בה' הידיעה, להדגיש: <strong>זאת בעריפה ואין אחרת</strong> (פרה אדומה) <strong>בעריפה.</strong>
 ושואלים: <strong>ותהא עגלה כשרה בשחיטה מקל וחומר, ומה פרה</strong> אדומה <strong>שלא הוכשרה בעריפה</strong> — <strong>כשרה בשחיטה, עגלה שכשרה בעריפה</strong> — <strong>אינו דין שהוכשרה בשחיטה?</strong> ומשיבים: <strong>אמר קרא</strong> <small>[הכתוב]:</small> <strong>"וערפו"</strong> (שם ד), ושוב <strong>"העגלה</strong> הערופה" (שם ד), לומר: <strong>בעריפה</strong> — <strong>אין</strong> <small>[כן],</small> <strong>בשחיטה</strong> — <strong>לא.</strong>
 <big>א משנה</big> יש דבר שהוא <strong>כשר בכהנים</strong> ו<strong>פסול בלוים,</strong> ויש דבר שהוא <strong>כשר בלוים</strong> ו<strong>פסול בכהנים.</strong>
 <big>ב גמרא</big> בפירושה של משנתנו, <strong>תנו רבנן</strong> <small>[שנו חכמים]:</small> <strong>כהנים, במומין</strong> — <strong>פסולים,</strong> כלומר, אם יש בהם <strong>מום מהמומים המנויים בתורה (ויקרא כא, טז—</strong> כג) הרי הם פסולים לעבודת המקדש, אבל <strong>בשנים</strong> הם <strong>כשרים,</strong> שכל כהן שאינו קטן כשר לעבודה ללא הגבלה של גיל. ואילו <strong>לוים, במומין</strong> — <strong>כשרים,</strong> שאין המום פוסל אותם לעבודתם במקדש, אבל <strong>בשנים</strong> — <strong>פסולים,</strong> שהם כשרים לעבודה מגיל עשרים וחמש ועד גיל חמשים (במדבר ח, כד— כה). <strong>נמצא</strong> שמה ש<strong>כשר בכהנים</strong> <strong>פסול בלוים,</strong> ומה ש<strong>כשר בלוים פסול בכהנים.</strong>
 ושואלים: <strong>מנא הני מילי</strong> <small>[מנין הדברים הללו]?</small> <strong>דתנו רבנן</strong> <small>[ששנו חכמים]:</small> מה שנאמר <strong>"זאת אשר ללוים"</strong> (במדבר ח, כד) <strong>מה תלמוד לומר?</strong> מדוע הוצרך להדגשה זאת? <strong>לפי</strong> שממה <strong>שנאמר: "ומבן חמשים שנה ישוב</strong> מצבא העבודה ולא יעבוד עוד" (שם כה), <strong>למדנו ללוים שהשנים פוסלין בהם,</strong> ואולם <strong>יכול מומין פוסלין</strong> <strong>בהם</strong> גם כן? <strong>ו</strong>לכאורה <strong>דין הוא</strong> שנאמר כן: <strong>ומה כהנים שאין השנים פוסלין בהן,</strong> שלא הזכיר זאת הכתוב — <strong>מומין פוסלין בהן, לוים שהשנים פוסלין בהם</strong> — <strong>אינו דין שיהו</strong> גם <strong>מומין פוסלין בהם? תלמוד לומר: "זאת אשר ללוים",</strong> "זאת" הרי היא לשון דיוק וצמצום — <strong>זאת,</strong> פסול שנים יש <strong>ללוים,</strong> <strong>ואין אחרת,</strong> פסול מום <strong>ללוים.</strong>
 ומצד שני, <strong>יכול יהו הכהנים פסולין בשנים? ו</strong>לכאורה, <strong>הלא דין הוא</strong> שנאמר כן: <strong>ומה לוים שאין מומין פוסלין בהם</strong> — בכל זאת <strong>שנים פוסלין בהם, כהנים שהמומין פוסלין בהם</strong> — <strong>אינו דין שיהו שנים פוסלין בהם? תלמוד לומר: "אשר ללוים"</strong> — <strong>ולא אשר לכהנים.</strong>
 <strong>יכול אף</strong> במשכן שהיה <strong>בשילה ובבית עולמים</strong> (בית המקדש שבירושלים) הדין <strong>כן,</strong> שהלויים נפסלים בשנים? <strong>תלמוד לומר</strong> במקום אחר ביחס ללויים: "מבן שלושים שנה ומעלה ועד בן חמשים שנה כל הבא <strong>לעבוד עבודת עבודה</strong> (כגון שירה על הקרבן) <strong>ועבודת משא"</strong> (שם ד, מז), להקיש את שני סוגי עבודות הלויים זו לזו, כאומר: <strong>לא אמרתי</strong> שהם פסולים בשנים, <strong>אלא בזמן שהעבודה בכתף,</strong> כלומר, בזמן שהם צריכים לשאת את המשכן ממקום למקום. ובשילה, כמו בירושלים, היה משכן קבוע של אבנים.
  אגב הזכרת כתוב זה בענין תחילת עבודת הלוים, מעירים: <strong>כתוב אחד אומר: "מבן חמש ועשרים שנה ומעלה"</strong> (שם ח, כד), <strong>וכתוב אחד אומר: "מבן שלשים"</strong> (שם ד, מז), <strong>אי אפשר לומר שלשים</strong> — <strong>ש</strong>הרי <strong>כבר נאמר חמש ועשרים, ואי אפשר לומר עשרים וחמש</strong> — <strong>ש</strong>הרי <strong>כבר נאמר שלשים, הא כיצד? חמש ועשרים</strong> הוא הזמן <strong>לתלמוד,</strong> ללמוד ולהתלמד בעבודת הלויים, <strong>ו</strong>בשנת <strong>שלשים</strong> הוא הזמן <strong>לעבודה</strong> ממש.
 <strong>מכאן</strong> רמז <strong>לתלמיד שלא ראה סימן יפה במשנתו חמש שנים,</strong> שלומד ואינו מבין וזוכר כראוי — <strong>שוב אינו רואה. ר' יוסי אומר: שלש שנים</strong> הן הזמן הנצרך לתלמיד, לראות אם הוא מצליח בלימודיו, מניין? <strong>שנאמר</strong> בדניאל וחבריו, שציוה מלך בבל: <strong>"ולגדלם שנים שלש"</strong> (דניאל א, ה), ומטרת אותו זמן היתה <strong>"וללמדם ספר ולשון כשדים"</strong> (שם ד).
  ומעירים:  <strong>ואידך</strong> <small>[והאחר],</small> שאומר שצריך חמש שנים, אינו למד מכאן, <strong>כי</strong> <strong>שאני</strong> <small>[שונה]</small> <strong>לשון כשדים, דקליל</strong> <small>[שהיא קלה]</small> ללימוד למי שמדבר בשפה העברית, שהיא דומה לה. <strong>ו</strong>אילו <strong>אידך</strong> <small>[האחר],</small> ר' יוסי שלמד משם ולא מן הלויים, אומר: <strong>שאני</strong> <small>[שונות]</small> <strong>הלכות עבודה, דתקיפין</strong> <small>[שהן קשות יותר],</small> אבל בלימודים אחרים די בשלוש שנים.
 <strong>תנו רבנן</strong> <small>[שנו חכמים]:</small> <strong>כהן משיביא שתי שערות</strong> במקום הערוה, משיגיע לבגרות, <strong>עד שיזקין</strong> — <strong>כשר לעבודה, ומומין פוסלין בו.</strong> ואילו <strong>בן לוי מבן שלשים ועד בן חמשים כשר לעבודה, ושנים פוסלין בו. במה דברים אמורים? באהל מועד שבמדבר, אבל בשילה ובבית עולמים אין</strong> הלויים <strong>נפסלין</strong> בשנים, <strong>אלא בקול,</strong> כאשר אינם יכולים לשיר כראוי עם אחיהם. <strong>אמר ר' יוסי: מאי קרא</strong> <small>[מהו המקרא]</small> המלמד על כך?
## דף כד:
 <strong>"ויהי כאחד למחצצרים ולמשוררים להשמיע קול אחד"</strong> (דברי הימים ב ה, ג), משמע שהלויים צריכים להיות כולם מסוגלים לשיר בקול אחד, ומי שאינו יכול לשיר עוד כאחד מהם הרי הוא פסול. שנינו שהכהן כשר לעבודה <strong>עד שיזקין.</strong> ושואלים: <strong>עד כמה?</strong>
 מהי הגדרת זיקנה לענין זה? <strong>אמר רבי אלעא אמר ר' חנינא: עד שירתת,</strong> שידיו ורגליו רועדות.
  ועוד בענין הגדרת זיקנה <strong>תנן התם</strong> <small>[שנינו שם]</small> במסכת מקואות: <strong>בעל קרי שטבל ולא הטיל מים</strong> קודם שטבל, <strong>לכשיטיל</strong> מים אחרי כן — <strong>טמא,</strong> משום שמקצת משכבת הזרע נשאר בגופו, ויצא עם מי הרגלים, ובכך חזר ונטמא. <strong>ר' יוסי אומר:</strong> דווקא <strong>בחולה ובזקן</strong> — הרי הוא <strong>טמא</strong> כשלא הטיל מים לפני הטבילה, אבל <strong>בילד</strong> (שאינו זקן) <strong>ובבריא</strong> — <strong>טהור,</strong> מפני שמתחילה יצאה ממנו כל שכבת הזרע בכח.
  ושואלים:  <strong>ילד עד כמה?</strong> עד מתי הוא נחשב ילד ולא זקן? <strong>אמר רבי אלעא אמר רבי חנינא: כל</strong> זמן <strong>שעומד על רגלו אחת ו</strong>באותה שעה <strong>חולץ מנעלו</strong> או <strong>נועל מנעלו</strong> שברגלו האחרת. ומעירים: <strong>אמרו עליו על רבי חנינא</strong> עצמו, <strong>שהיה בן שמונים שנה והיה עומד על רגלו אחת וחולץ מנעלו ונועל מנעלו. אמר רבי חנינא: חמין</strong> שרחצה אותי אמי בהם <strong>ושמן שסכתני</strong> (שסכה אותי) <strong>אמי בילדותי הן עמדו לי בעת זקנותי</strong> שאשאר בשלימות הבריאות.
  ועוד בענין הגיל הראוי לעבודה <strong>תנו רבנן</strong> <small>[שנו חכמים]:</small> מי ש<strong>נתמלא זקנו, ראוי ליעשות שליח ציבור</strong> לעניינים שונים, <strong>ולירד לפני התיבה</strong> ולהתפלל, <strong>ו</strong>אם היה כהן — <strong>לישא את כפיו</strong> ולברך את העם. <strong>מאימתי כשר</strong> הכהן <strong>לעבודה? משיביא שתי שערות</strong> במקום הערוה, שאז הוא נחשב גדול. <strong>רבי אומר, אומר אני:</strong> אינו כשר לעבודה <strong>עד שיהא בן עשרים.</strong>
 <strong>אמר רב חסדא: מאי טעמא</strong> <small>[מה הטעם]</small> של <strong>רבי? דכתיב</strong> <small>[שנאמר]:</small> <strong>"ויעמידו</strong> את <strong>הלוים מבן עשרים שנה ומעלה לנצח על מלאכת בית ה' "</strong>(עזרא ג, ח). <strong>ואידך</strong> <small>[והאחר,</small> התנא הראשון<small>],</small> מדוע אינו לומד מכאן? לדעתו <strong>לנצח</strong> על מלאכת בית ה', <strong>שאני</strong> <small>[שונה],</small> שצריך לזה איש בוגר, אבל לעבוד עבודה אחרת הוא יכול כבר מזמן שמגיע לבגרות גופנית.
  ושואלים: וכיצד למדים מכאן לכהנים?  <strong>והא האי קרא</strong> <small>[והרי מקרא זה]</small> <strong>בלוים כתיב</strong> <small>[נאמר]!</small> ומשיבים: צריכים לפרש אותו <strong>כ</strong>דברי <strong>ר' יהושע בן לוי,</strong> ש<strong>אמר רבי יהושע בן לוי</strong> לענין אחר: <strong>בעשרים וארבעה מקומות</strong> במקרא <strong>נקראו כהנים "לוים", וזה אחד מהן: "והכהנים הלוים בני צדוק"</strong> (יחזקאל מד, טו), וגם הפסוק שאנו עוסקים בו הוא בין אותם מקומות.
  ועוד בענין זה <strong>תנו רבנן</strong> <small>[שנו חכמים]:</small> נאמר בפרשת הכהנים הפסולים לעבודה: "דבר אל אהרן וכו' <strong>איש מזרעך לדורותם</strong> אשר יהיה בו מום לא יקרב להקריב לחם א-להיו" (ויקרא כא, יז), <strong>מכאן,</strong> ממה שהקדים הכתוב ואמר "איש", <strong>אמר רבי אלעזר: קטן פסול לעבודה, ואפילו</strong> היה <strong>תם</strong> שלם בלא מום. <strong>מאימתי</strong> הכהן <strong>כשר לעבודה? משיביא שתי שערות, אבל אחיו הכהנים אין מניחין אותו לעבוד עד שיהא בן עשרים.</strong> ונחלקו בהבנה המדוייקת של ברייתא זו.
 <strong>איכא דאמרי</strong> <small>[יש שאומרים]:</small> <strong>הא</strong> <small>[זו]</small> כשיטת <strong>רבי היא,</strong> שאמר בברייתא לעיל כי הכהן כשר לעבודה משעה שיהא בן עשרים, <strong>ו</strong>מכאן אנו למדים כי קודם לכן <strong>אפילו פסול דרבנן לית ליה</strong> <small>[שמדברי חכמים אין בו]</small> בדיעבד, אלא שלכתחילה כך צריכים הכהנים לנהוג. <strong>ואיכא דאמרי</strong> <small>[ויש שאומרים]:</small> <strong>רבי אית ליה</strong> <small>[יש לו]</small> <strong>פסול מדרבנן</strong> <small>[מדברי סופרים]</small> עד שיהא בן עשרים, <strong>והא</strong> <small>[</small>וברייתא <small>זו]</small> כשיטת <strong>רבנן</strong> <small>[חכמים]</small> <strong>היא,</strong> החולקים על רבי בברייתא, ומכשירים כהן לעבודה משיביא שתי שערות. ולשיטתם <strong>לכתחלה הוא</strong> ש<strong>לא</strong> יעבוד עד שיהא בן עשרים, כפי ששנינו בברייתא זו, <strong>אבל דיעבד</strong> — <strong>עבודתו כשרה,</strong> כפי ששנו לעיל.
 <big>א משנה</big> ועוד בסגנון המשניות הקודמות: מה ש<strong>טהור בכלי חרש</strong> — <strong>טמא בכל</strong> שאר <strong>הכלים,</strong> כגון כלי מתכת וכלי עץ. ומה ש<strong>טהור בכל</strong> שאר <strong>הכלים</strong> — <strong>טמא בכלי חרש.</strong>
 <big>ב גמרא</big> בפירוש משנתנו <strong>תנו רבנן</strong> <small>[שנו חכמים]:</small> <strong>אויר</strong> (חלל) <strong>כלי חרש טמא,</strong> שאם נפל דבר טמא, כגון שרץ מת לתוך חללו של כלי חרס — טימא אותו, גם אם לא נגע בו. <strong>ו</strong>אילו <strong>גבו,</strong> אם נגע שרץ בצידו החיצוני של כלי חרס — הרי הוא <strong>טהור.</strong> ולהיפך, <strong>אויר כל</strong> שאר <strong>הכלים טהור,</strong> שאין הכלי עצמו נטמא כל זמן שלא נגעה בו הטומאה, <strong>ו</strong>אילו <strong>גבן טמא,</strong> אם נגעה טומאה בגבם. <strong>נמצא,</strong> שה<strong>טהור בכלי חרש,</strong> שנגעה טומאה בגבו — <strong>טמא בכל הכלים,</strong> וה<strong>טהור בכל הכלים,</strong> שהגיעה טומאה לאוירו — <strong>טמא בכלי חרש.</strong>
 ואומרים: <strong>מנהני מילי</strong> <small>[מנין דברים אלה]</small> שכלי חרס נטמא באוירו ולא מגבו? <strong>דתנו רבנן</strong> <small>[ששנו חכמים],</small> נאמר בפרשת השרצים הטמאים: "וכל כלי חרש אשר יפול מהם אל תוכו כל אשר בתוכו יטמא, ואותו תשבורו" (ויקרא יא, לג), ונדייק: "אל <strong>תוכו"</strong> — <strong>ואף על פי שלא נגע</strong> בו נטמא הכלי.
  ויש לשאול, <strong>אתה אומר</strong> שנטמא באוירו <strong>אף על פי שלא נגע? או אינו</strong> נטמא <strong>אלא אם כן נגע</strong> בו השרץ! בתשובה לכך <strong>רבי יונתן בן אבטולמוס אומר: נאמר</strong> בפסוק זה <strong>"תוכו"</strong> לענין <strong>לטמא,</strong> שהכלי מטמא את האוכלים שבתוכו, שנאמר: "כל אשר בתוכו יטמא", <strong>ונאמר "תוכו"</strong> לענין <strong>ליטמא,</strong> שהכלי עצמו נטמא על ידי השרץ שנמצא בתוכו, שנאמר שם: "אשר יפול מהם אל תוכו... ואותו תשבורו", ויש ללמוד בגזירה שווה: <strong>מה "תוכו" האמור לטמא</strong> מה שבתוכו, הוא <strong>אף על פי שלא נגע</strong> השרץ בכלי החרס עצמו, אלא נמצא באוירו, <strong>אף "תוכו" האמור ליטמא</strong> הכלי עצמו — <strong>אף על פי שלא נגע</strong> בו השרץ.
  ושואלים:  <strong>והתם</strong> <small>[ושם],</small> לטמא אחרים שבתוכו, <strong>מנלן</strong> <small>[מנין לנו]</small> שהוא מטמא אפילו לא נגע בו השרץ? <strong>אמר רבי יונתן: התורה העידה על כלי חרס</strong> שכל שבתוכו נטמא
## דף כה.
 <strong>ואפילו</strong> הכלי <strong>מלא</strong> גרגרי <strong>חרדל,</strong> שרוב גרגרי החרדל אינם נוגעים בדפנותיו, ולמרות זאת הם נטמאים.
 <strong>אמר ליה</strong> <small>[לו]</small> <strong>רב אדא בר אהבה לרבא: ויהא כלי חרס מיטמא מגבו, מקל וחומר: ומה כל</strong> שאר <strong>הכלים</strong> (שאינם כלי חרס) <strong>שאין מיטמאין מ</strong>טומאה המצויה ב<strong>אוירן</strong> — <strong>מיטמאין מגבן,</strong> אם נגעה בהם טומאה, <strong>כלי חרס שמיטמא</strong> <strong>מאוירו</strong> — <strong>אינו דין שיטמא מגבו?</strong>
 ומשיבים, <strong>אמר קרא</strong> <small>[הכתוב]</small> בדין הכלים הנמצאים באוהל המת: <strong>"וכל כלי פתוח אשר אין צמיד פתיל</strong> (שאין מכסהו מהודק) <strong>עליו</strong> טמא הוא" (במדבר יט, טו), ומשמע שטומאתו תלויה בפתחו, ויש לשאול: <strong>איזהו כלי שטומאתו קודמת</strong> (מקדימה) <strong>לפתחו,</strong> שנטמא ברגע שהטומאה נכנסת בפתחו — <strong>הוי אומר: זה כלי חרס,</strong> כפי שנאמר בטומאת השרץ: "וכל כלי חרש אשר יפול מהם אל תוכו" וכו' (ויקרא יא, לג). ועל כלי זה אמר הכתוב שדווקא <strong>כי</strong> <small>[כאשר]</small> <strong>אין צמיד פתיל עליו הוא</strong> ש<strong>טמא</strong> מפני שהטומאה נכנסת לאוירו, <strong>הא</strong> <small>[הרי]</small> אם <strong>יש צמיד פתיל עליו,</strong> ואין הטומאה נכנסת לאוירו — <strong>טהור,</strong> שאינו נטמא מגבו למרות שהוא באוהל המת.
  ושואלים מצד אחר: <strong>ויהיו כל</strong> שאר <strong>הכלים</strong> שאינם כלי חרס <strong>מיטמאין מאוירן, מקל וחומר: ומה כלי חרס שאין מיטמא מגבו</strong> — <strong>מיטמא מאוירו, כל הכלים שמיטמאין מגבן</strong> — <strong>אינו דין שמיטמאין מאוירן?</strong>
 ומשיבים, <strong>אמר קרא</strong> <small>[הכתוב]</small> בענין שרצים: "וכל כלי חרס אשר יפול מהם אל <strong>תוכו"</strong> (ויקרא יא, לג), להדגיש: <strong>תוכו של</strong> כלי <strong>זה, ולא תוכו של</strong> כלי <strong>אחר.</strong>
 ושואלים: <strong>ו</strong>הרי <strong>הני</strong> <small>[אלה]</small> פעמיים <strong>"תוכו"</strong> שכתובות בפסוק זה, <strong>הא דרשינהו</strong> <small>[כבר דרשנו אותן]</small> בתחילת הסוגיה ללמד: מה "תוכו" האמור לטמא — אף על פי שלא נגע, אף "תוכו" האמור ליטמא — אף על פי שלא נגע!
  ומשיבים:  <strong>ארבעה "תוכו" כתיבי</strong> <small>[כתובים]</small> בפסוק זה, כיצד? נאמר <strong>"תוכו"</strong> והיה יכול לכתוב <strong>"תוך"</strong> — הרי שנים, ושוב נאמר <strong>"תוכו"</strong> והיה יכול לכתוב <strong>"תוך";</strong>
 <strong>חד לגופיה</strong> <small>[אחד לגופו]</small> של הענין, לומר שמטמא כל אוכל שבאוירו, למרות שלא נגע בו. <strong>וחד</strong> <small>[ואחד]</small> <strong>לגזירה שוה,</strong> ללמד שגם הכלי עצמו נטמא מאוירו בלי מגע. <strong>וחד</strong> <small>[ואחד]</small> ללמד: <strong>תוכו של זה ולא תוכו של אחר,</strong> שכלים אחרים אינם מקבלים טומאה מאוירם. <strong>וחד</strong> <small>[ואחד]</small> בא ללמד: <strong>תוכו ולא תוך תוכו,</strong> שכלי שנמצא בתוך כלי חרס, מציל על מה שבתוכו מן הטומאה שבאויר כלי החרס, <strong>ואפילו</strong> היה זה <strong>כלי שטף,</strong> כלומר, כלי שאינו כלי חרס.
 ושואלים עוד: <strong>ולא יהו</strong> (יהיו) <strong>כל</strong> שאר <strong>הכלים מיטמאין מגבן, אלא</strong> רק <strong>מתוכן ובנגיעה,</strong> ונלמד זאת <strong>מקל וחומר: ומה כלי חרס שמיטמא מאוירו</strong> — <strong>אינו מיטמא מגבו, כל הכלים שאין מיטמאין מאוירן</strong> — <strong>אינו דין שאין מיטמאין מגבן?</strong>
 ומשיבים, <strong>אמר קרא</strong> <small>[הכתוב]:</small> <strong>"וכל כלי פתוח אשר אין צמיד פתיל עליו טמא הוא"</strong> (במדבר יט, טו), ונדייק: <strong>האי</strong> <small>[זה],</small> כלי חרס, <strong>הוא דכי</strong> <small>[שכאשר]</small> <strong>אין צמיד פתיל עליו</strong> הוא <strong>טמא, הא</strong> <small>[אבל]</small> אם <strong>יש צמיד פתיל עליו</strong> — <strong>טהור,</strong> ואפילו נגעה טומאה בגבו; <strong>הא</strong> <small>[אבל]</small> <strong>כל</strong> שאר <strong>הכלים, בין שיש צמיד פתיל עליהם בין שאין צמיד פתיל עליהם</strong> — <strong>מיטמאין,</strong> מפני שהטומאה באה להם גם מגבם.
 <big>א משנה</big> יש <strong>טהור בכלי עץ</strong> שכיוצא בו <strong>טמא בכלי מתכות,</strong> ו<strong>טהור בכלי מתכות</strong> שכיוצא בו <strong>טמא בכלי עץ.</strong>
 <big>ב גמרא</big> בפירוש משנתנו <strong>תנו רבנן</strong> <small>[שנו חכמים]:</small> <strong>גולמי כלי עץ</strong> כלומר, כלי עץ שיש להם בית קיבול, וראויים למלאכתם, אלא שעדיין לא נגמרה עשייתם — הרי הם כבר <strong>טמאין,</strong> ראויים לקבל טומאה. אבל <strong>פשוטיהן,</strong> כלי עץ שטוחים, שאין להם בית קיבול, כגון לוח — <strong>טהורין.</strong> ואילו <strong>גולמי כלי מתכות,</strong> שראויים למלאכתם, אלא שלא נגמרה כל עשייתם — <strong>טהורין,</strong> אבל <strong>פשוטיהן</strong> כגון מחט — <strong>טמאין,</strong> אם הם ראויים למלאכה. <strong>נמצא</strong> שה<strong>טהור בכלי עץ</strong> (כלי פשוט) — <strong>טמא</strong> בכיוצא בו <strong>בכלי מתכות,</strong> ואילו <strong>טהור בכלי מתכות</strong> (גולם) — <strong>טמא בכלי עץ.</strong>
 <strong>ואלו הן גולמי כלי עץ: כל שעתיד</strong> עוד <strong>לשוף</strong> (לשייף) אותו, <strong>לשבץ</strong> בו אבנים טובות וכדומה, או <strong>לגרר,</strong> להחליק אותו במפסלת, <strong>לכרכב,</strong> לעשות סביבו חריצים ובליטות לנוי, <strong>להטיח בטונס,</strong> לשפשף ולהחליק אותו בעור של דג, או כלי שהיה <strong>מחוסר כן</strong> (בסיס), <strong>או אוגן</strong> (שפה), <strong>או אוזן</strong> (ידית) — <strong>טמא</strong> כלומר, ראוי לקבל טומאה, כיוון שהוא ראוי למלאכתו. אבל אם היה <strong>מחוסר חטיטה,</strong> שעדיין לא נעשה בו בית קיבול — הרי הוא <strong>טהור.</strong>
 ותוהים: <strong>מחוסר חטיטה פשיטא</strong> <small>[פשוט]</small> שאינו מקבל טומאה, הרי אין זה כלי כלל! ומשיבים: <strong>לא צריכא</strong> <small>[לא נצרכה]</small> הלכה זו אלא במקרה <strong>דחק קפיזא בקבא</strong> <small>[שחקק</small> חלל של <small>שלושה לוגים בתוך</small> דבר שרוצה לחקוק בו <small>קב שלם,</small> ששה לוגים<small>],</small> שלמרות שיש לו בית קיבול, הואיל ולא נגמרה מלאכתו של כלי זה עצמו — אינו מקבל טומאה.
  וממשיכה הברייתא, <strong>ואלו הן גולמי כלי מתכות: כל שעתיד</strong>
## דף כה:
 <strong>לשוף</strong> (להחליק), <strong>לשבץ</strong> בו אבנים טובות, <strong>לגרר</strong> (לגרד), <strong>לכרכר</strong> (לצרוב בו ציורים), <strong>להקיש בקורנס</strong> כדי ליישר אותו, וכן אם היה <strong>מחוסר כן</strong> (בסיס) <strong>או אוגן</strong> (שפה) <strong>או אוזן</strong> (ידית) — הרי זה <strong>טהור,</strong> אינו ראוי לקבל טומאה. אבל אם היה הכלי עצמו גמור, אלא שהיה <strong>מחוסר כסוי</strong> — <strong>טמא,</strong> ראוי לקבל טומאה.
  ושואלים:  <strong>מאי שנא הני ומאי שנא הני</strong> <small>[במה שונים אלה,</small> גולמי כלי עץ, <small>ובמה שונים אלה,</small> גולמי כלי מתכת<small>],</small> שבכלי עץ די שיהיו ראויים למלאכתם כדי לקבל טומאה, ואילו כלי מתכות שלא נגמרה מלאכתם לגמרי אינם מקבלים טומאה? <strong>רבי יוחנן אמר: הואיל ו</strong>כלי מתכת <strong>לכבוד עשויין,</strong> ולכן כל זמן שהכלי אינו מושלם ואינו מכובד אינו נחשב ככלי לעניינו. <strong>רב נחמן אמר: הואיל ודמיהן</strong> של כלי מתכות <strong>יקרים,</strong> וכל זמן שלא נגמרה מלאכתם אינם נמכרים בדמים יקרים, ואינם ראויים לעניינם.
  ושואלים:  <strong>מאי בינייהו</strong> <small>[מה</small> ההבדל להלכה <small>ביניהם,</small> בין שני הטעמים<small>]?</small> ומשיבים: <strong>איכא בינייהו</strong> <small>[יש ביניהם</small> הבדל<small>]</small> לגבי <strong>כלי עצם,</strong> כגון כלים העשויים מקרנים, שדמיהם יקרים, אבל אינם עשויים לכבוד, שלפי הסברו של ר' יוחנן גולמיהם מקבלים טומאה, ולפי הסברו של רב נחמן אינם מקבלים טומאה, כגולמי כלי מתכות. ומעירים: <strong>ואזדא</strong> <small>[והולך]</small> <strong>רב נחמן לטעמיה</strong> <small>[לטעמו,</small> לשיטתו<small>],</small> ש<strong>אמר רב נחמן: כלי עצם</strong> לענין טומאה <strong>ככלי מתכות דמו</strong> <small>[נחשבים].</small>
 ושואלים: האם <strong>מכלל</strong> הדברים אתה למד <strong>ש</strong><strong>כלי עצם מקבלי</strong> <small>[מקבלים]</small> <strong>טומאה</strong> הם? ומשיבים: <strong>אין</strong> <small>[כן],</small> <strong>דתניא</strong> <small>[ששנויה</small> ברייתא<small>],</small> <strong>רבי ישמעאל בנו של ר' יוחנן בן ברוקה אומר: מה תלמוד לומר</strong> בפרשת טהרת כלי מדין מטומאתם: <strong>"וכל מעשה עזים תתחטאו"</strong> (במדבר לא, כ)? <strong>להביא</strong> (לרבות) <strong>דבר הבא</strong> (הנעשה) <strong>מן העזים</strong> <strong>מן הקרנים ומן הטלפים</strong> (הפרסות) שהוא מקבל טומאה. ומה שבא מקרנים וטלפים של <strong>שאר בהמה וחיה, מנין</strong> שהוא מקבל טומאה? <strong>תלמוד לומר: "וכל מעשה"</strong> בלשון ריבוי. <strong>אם כן, מה תלמוד לומר "עזים"?</strong> שהרי דבר זה אינו מיוחד לעיזים! <strong>פרט לעופות,</strong> שדבר שנעשה מעצמות עופות אינו מטמא.
 <big>א משנה</big> <strong>החייב בשקדים המרים</strong> בתרומות ובמעשרות — <strong>פטור ב</strong>שקדים ה<strong>מתוקים,</strong> ו<strong>החייב במתוקים</strong> — <strong>פטור במרים.</strong>
 <big>ב גמרא</big> בפירוש משנתנו <strong>תנו רבנן</strong> <small>[שנו חכמים]:</small> <strong>שקדים המרים,</strong> כשהם <strong>קטנים</strong> — <strong>חייבין</strong> בתרומות ובמעשרות, משום שאז עדיין אינם מרים, והם ראויים לאכילה, אבל כשהם <strong>גדולים</strong> — <strong>פטורין,</strong> מפני שהם מרים ואינם ראויים לאכילה. ואילו השקדים ה<strong>מתוקים,</strong> כשהם <strong>גדולים</strong> — <strong>חייבין,</strong> שנגמר הפרי וראוי לאכילה, אבל כשהם <strong>קטנים</strong> — <strong>פטורין,</strong> מפני שאין דרך לאכול אותם.
 <strong>רבי ישמעאל בר' יוסי אומר משום</strong> בשם <strong>אביו</strong> ביחס לשקדים המרים: <strong>זה וזה לפטור,</strong> בין כשהם קטנים ובין כשהם גדולים. <strong>ואמרי לה</strong> <small>[ויש אומרים]</small> בנוסח אחר: <strong>זה וזה לחיוב,</strong> בין בגדולים ובין בקטנים. <strong>אמר ר' אלעא: הורה ר' חנינא בצפורי כדברי האומר זה וזה לפטור</strong> במרים.
  ושואלים:  <strong>ולמאן דאמר</strong> <small>[ולמי שאומר]</small> <strong>זה וזה לחיוב,</strong> שקדים מרים <strong>גדולים למאי חזו</strong> <small>[למה</small> הם <small>ראויים]?</small> הרי מרים הם ואי אפשר לאכול אותם! <strong>אמר ר' יוחנן: הואיל ויכול למתקן על ידי האור,</strong> שכאשר קולים אותם באש הם מתמתקים וניתנים לאכילה.
 <big>ג משנה</big> <strong>התמד</strong> משקה העשוי ממים שניתנו על גבי פסולת של ענבים ועברו תהליך של תסיסה, <strong>עד שלא החמיץ</strong> הוא נחשב כמים, ולכן <strong>אינו ניקח</strong> (נקנה) <strong>בכסף מעשר</strong> שני, לשתותו בירושלים, לפי שאינו יין, <strong>ופוסל את המקוה,</strong> אם היו בו שלושה לוגין ונפל לתוך מקוה חסר, וכדין מים שאובים. <strong>משהחמיץ</strong> התמד דינו כיין, ולכן <strong>ניקח בכסף מעשר, ואינו פוסל את המקוה,</strong> שאיננו עוד בגדר מים.
 <strong>האחין</strong> שהיו <strong>שותפין</strong> בירושת אביהם, <strong>כשחייבין בקלבון</strong> (מטבע קטנה שמוסיפים <strong>בזמן שנותנים את מחצית השקל), כלומר, בזמן שיש להם דין של שותפים רגילים —</strong> הרי הם <strong>פטורין מ</strong>להפריש <strong>מעשר בהמה</strong> מן העדר שהוריש אביהם, וכדין שותפים. אבל <strong>כשחייבין במעשר בהמה,</strong> כלומר, כשאינם נחשבים שותפים, אלא כסמוכים על שולחן אביהם — <strong>פטורין מן הקלבון,</strong> כדין אב הנותן מחצית השקל עבור בניו, שפטור מלתת קלבון עבורם.
 <big>ד גמרא</big> על מה ששנינו במשנה בענין התמד, שואלים: <strong>מני מתניתין</strong> <small>[</small>כשיטת <small>מי היא משנתנו]?</small> הרי לכאורה <strong>לא</strong> כדעת <strong>רבי יהודה ולא</strong> כדעת <strong>רבנן</strong> <small>[חכמים]</small> החולקים עליו! <strong>דתניא</strong> <small>[ששנויה</small> משנה<small>]:</small> <strong>המתמד,</strong> שנתן מים על גבי פסולת ענבים, <strong>ונתן מים במדה</strong> מסויימת <strong>ומצא כדי מדתו,</strong> כלומר, בדיוק אותה מידה של מים — הרי זה <strong>פטור</strong> מן המעשר, למרות שיש בו טעם יין, שהרי אין כאן אלא מים. <strong>ור' יהודה מחייב,</strong> מפני שלשיטתו הטעם נותן לו דין יין.
  ומעתה, <strong>מני</strong> <small>[כשיטת מי היא]</small> משנתנו? <strong>אי רבנן</strong> <small>[אם</small> כשיטת <small>חכמים],</small> הרי הם אומרים שהכל תלוי במידה, ואם אין יותר מכפי מידתו — פטור <strong>אף על גב</strong> <small>[אף על פי]</small> ש<strong>החמיץ.</strong> <strong>אי</strong> <small>[אם]</small> שיטת <strong>ר' יהודה,</strong> הרי הוא מחייב <strong>אף על גב</strong> <small>[אף על פי]</small> ש<strong>לא החמיץ,</strong> שהרי לא הזכירו חלוקה זו בדבריהם! <strong>אמר רב נחמן אמר רבה בר אבוה:</strong>
## דף כו.
 <strong>בשהחמיץ</strong> התמד היא ה<strong>מחלוקת</strong> האם פטור ממעשר כשמצא כדי מידתו, ודווקא אז חייב במעשר, לשיטת ר' יהודה, אבל אם לא החמיץ — פטור. <strong>ומתניתין</strong> <small>[ומשנתנו]</small> המתייחסת אל התמד שהחמיץ כאל יין — כשיטת <strong>ר' יהודה</strong> היא. <strong>וכן אמר ר' יוסי ברבי חנינא: בשהחמיץ מחלוקת.</strong>
 <big>א</big> <strong>ואמר רב נחמן אמר רבה בר אבוה</strong> באותו ענין: <strong>תמד שלקחו</strong> (שקנאו) <strong>בכסף</strong> של <strong>מעשר</strong> שני, ובאותה שעה שקנאו לא היה חמוץ, <strong>ולבסוף החמיץ</strong> — <strong>קנה מעשר,</strong> חלה עליו קדושת מעשר, ומעות המעשר שנתן עבורו נפדו ויצאו לחולין, <strong>מאי טעמא</strong> <small>[מה טעם</small> הדבר<small>]?</small> מפני שבשעה שהחמיץ <strong>איגלאי מילתא למפרע דפירא</strong> <small>[נגלה הדבר למפרע ש</small>בשעה שקנאו <small>פרי]</small> <strong>הוא,</strong> הראוי להילקח בכסף מעשר, ולא סתם מים, ופדיונו היה ראוי.
  ושואלים:  <strong>אלא,</strong> לפי זה, <strong>מתניתין דקתני</strong> <small>[משנתנו שהוא שונה</small> בה<small>]</small> <strong>החמיץ</strong> התמד — <strong>אין</strong> <small>[כן],</small> ניקח בכסף מעשר ודמיו חולין, <strong>לא החמיץ</strong> — <strong>לא,</strong> והדמים נשארו בקדושתם, מדוע אנו אומרים כך בלשון פסוקה? <strong>דלמא אי שבקיה הוה</strong> <small>[שמא אם היה מניח אותו</small> זמן נוסף <small>היה]</small> <strong>מחמיץ! אמר רבה:</strong> מדובר במשנה <strong>כששייר ממנו</strong> משהו מן התמד <strong>בכוס ולא החמיץ,</strong> וידוע איפוא בוודאות שלא היה פרי בשעה שקנאו.
 <strong>רבא אמר:</strong> אין צורך להעמיד את המשנה באופן זה דווקא, אלא <strong>הא מני</strong> <small>[</small><small>זו,</small> משנתנו, <small>כשיטת מי היא]?</small> כשיטת <strong>ר' יוחנן בן נורי היא,</strong> שהוא סבור שכל זמן שהתמד לא החמיץ בפועל יש לו דין של מים, ואילו רב נחמן הולך בשיטת החולקים עליו. ומהי אותה מחלוקת? <strong>דתנן</strong> <small>[ששנינו</small> במשנה<small>]:</small> שלושה לוגים מים שאובים שנפלו למקוה שאין בו ארבעים סאה — פסלוהו. <strong>שלשה לוגין מים</strong> שאובים <strong>חסר קורטוב</strong> (משהו), שאין בשיעור זה כדי לפסול את המקוה, <strong>שנפל לתוכן קורטוב יין</strong> אדום, וכך השלימם לשיעור שלושה לוגים, ונעשה <strong>מראיהן</strong> (צבעם) של כל שלושת הלוגים <strong>כמראה יין,</strong> <strong>ונפלו</strong> <strong>למקוה</strong> — <strong>לא פסלוהו,</strong> משום שאין כאן שלושה לוגים שלמים של מים.
  יתר על כן, <strong>שלשה לוגין מים</strong> שאובים <strong>חסר קורטוב, שנפל לתוכן קורטוב חלב, ומראיהן</strong> של כל שלושת הלוגים <strong>כמראה מים, ונפלו למקוה</strong> — <strong>לא פסלוהו,</strong> משום שאין אלו שלושה לוגים שלמים של מים.
 <strong>רבי יוחנן בן נורי אומר: הכל הולך אחר המראה,</strong> והואיל ולאותם שלושה לוגים מראה מים — דינם כמים, ופוסלים.
  ואם כן, <strong>לאו אמר</strong> <small>[</small>האם <small>לא אומר]</small> <strong>ר' יוחנן: בתר חזותא אזלינן</strong> <small>[אחר המראה הולכים אנו]</small> למרות שידוע שיש שם חלב? <strong>הכא נמי זיל בתר חזותא</strong> <small>[כאן גם כן,</small> במשנתנו, <small>לך אחר המראה]</small> של התמד, והרי גם אם סופו של התמד להחמיץ, מכל מקום כל זמן שלא החמיץ <strong>טעמא וחזותא דהאי מיא נינהו</strong> <small>[הטעם והמראה של</small> תמד <small>זה</small> של <small>מים הם],</small> ולכן דינו כמים. אבל רב נחמן סבור כדעת התנא הראשון במשנה זו, שלא המראה קובע, וכיון שלבסוף החמיץ והתברר שבשעת לקיחה היה פרי — קנה מעשר. ושבים למחלוקת ר' יהודה וחכמים, במי שנתן מים על גבי פסולת ענבים, ומצא כדי מידתו ולא יותר, שר' יהודה מחייבו במעשר, וחכמים פוטרים. ואמר רב נחמן שהמחלוקת היא בתמד שהחמיץ, אבל אם עדיין לא החמיץ —  גם ר' יהודה אינו מחייב לעשרו.
  ומעירים:  <strong>ופליגא</strong> <small>[וחלוקה]</small> דעה זו על דעת <strong>ר' אלעזר,</strong> ש<strong>אמר ר' אלעזר: הכל מודים,</strong> וגם ר' יהודה, <strong>שאין מפרישין עליו</strong> על תמד זה, מעשר <strong>ממקום אחר,</strong> מתמד אחר, <strong>אלא אם כן החמיץ.</strong>
 ומכלל הדברים אתה למד ש<strong>קסבר</strong> <small>[סבור הוא]</small> ר' אלעזר ש<strong>ב</strong>ש<strong>לא החמיץ</strong> היא ה<strong>מחלוקת.</strong> <strong>ו</strong>מוסיף ר' אלעזר כי <strong>עד כאן לא</strong> שמענו ש<strong>מחייב ר' יהודה</strong> לעשר את התמד (שעדיין לא החמיץ) <strong>אלא מיניה וביה</strong> <small>[ממנו ובו],</small> שאם הוא עתיד להחמיץ — הרי זה מעשר, ואם לא — לא עשה ולא כלום. <strong>אבל</strong> לעשר עליו <strong>מעלמא</strong> <small>[מבחוץ],</small> מתמד אחר שהחמיץ — <strong>לא,</strong> והטעם הוא: <strong>דלמא</strong> <small>[שמא]</small> תמד זה לא יחמיץ, ובכך <strong>אתי לאפרושי</strong> <small>[יבוא להפריש]</small> <strong>מן החיוב על הפטור ומן הפטור על החיוב.</strong>
 <big>ב</big> <strong>תנו רבנן</strong> <small>[שנו חכמים]:</small> <strong>התמד</strong> שנטמא, <strong>עד שלא</strong> (לפני) ש<strong>החמיץ</strong> —
## דף כו:
 <strong>משיקו במים,</strong> שנותן את הכלי ובו התמד במקוה, וכשנושקים מי התמד במי המקוה הריהם נטהרים, כדרך שמטהרים מים שנטמאו. אבל <strong>משהחמיץ</strong> התמד — <strong>אין משיקו במים</strong> לטהרו, שרק מים מיטהרים בהשקה, ולא משקים אחרים. <strong>אמר רבא: לא שנו</strong> שהשקה מועילה לתמד קודם שהחמיץ, <strong>אלא</strong> במקרה <strong>שתמדו</strong> (שעשה את התמד) <strong>במים טהורים</strong> שנתנם על פסולת הענבים, <strong>ו</strong>אחר כך <strong>נטמאו,</strong> קודם שהחמיץ. <strong>אבל</strong> אם היו המים <strong>טמאים מעיקרא</strong> <small>[מתחילה]</small> — <strong>לא</strong> יועיל דבר זה.
 <strong>אזל</strong> <small>[הלך]</small> <strong>רב גביהה מבי כתיל אמרה לשמעתא קמיה</strong> <small>[אמר את השמועה</small> הזאת של רבא <small>לפני]</small> <strong>רב אשי,</strong> ותמה: <strong>מאי שנא</strong> <small>[במה שונה]</small> אם היו המים <strong>טמאין מעיקרא</strong> <small>[מתחילה]</small> ש<strong>לא</strong> מועילה לתמד ההשקה — מפני <strong>דאמרינן</strong> <small>[שאומרים אנו]:</small> <strong>איידי דמיא יקירי שכני תתאי, ופירא קפי מלעיל</strong> <small>[מתוך שהמים כבדים</small> יותר <small>הם מצויים למטה</small> בכלי, <small>והפרי,</small> פסולת היין, <small>צף מלמעלה],</small> <strong>ולא קא סלקא להו השקה למיא</strong> <small>[ו</small>לכן <small>לא עולה השקה למים],</small> שהרי אין מי המקוה נוגעים בהם. <strong>אי הכי</strong> <small>[אם כך],</small> אם היו המים <strong>טהורים ולבסוף נטמאו נמי</strong> <small>[גם כן]</small> יהיה בהם אותו דין, שהרי חלק הפרי הוא הצף מלמעלה!
 <strong>אלא</strong> טעם הדבר שמועילה במקרה זה השקה, הוא מפני שאנו מניחים שהם <strong>מבלבלי</strong> <small>[מבולבלים]</small> ומעורבים יחד, המים והפרי, ולפי זה, <strong>הכא נמי</strong> <small>[כאן גם כן],</small> כ<strong>שנטמאו תחילה —</strong> הרי הם <strong>מבלבלי</strong> <small>[מבולבלים]</small> ומעורבים יחד, ותועיל להם ההשקה!
 <big>א משנה</big> <strong>כל מקום שיש מכר,</strong> שרשאי אדם למכור את בתו לשפחה, כלומר, כשהיא קטנה — <strong>אין קנס,</strong> שאם נאנסה או נתפתתה, אין אביה מקבל את חמשים הכסף האמורים באונס נערה (דברים כב, כט). <strong>וכל מקום שיש קנס,</strong> כשהיא נערה — <strong>אין</strong> בו <strong>מכר,</strong> שאין האב יכול למכור את בתו הנערה.
 <big>ב גמרא</big> <strong>אמר רב יהודה אמר רב: זו,</strong> משנתנו, <strong>דברי ר' מאיר</strong> היא, <strong>אבל חכמים אמרו: יש</strong> אפשרות של <strong>קנס</strong> גם <strong>במקום</strong> של <strong>מכר. דתניא</strong> <small>[ששנויה</small> ברייתא<small>]</small> בהבהרת מחלוקת זו: <strong>קטנה מבת יום אחד עד שתביא שתי שערות</strong> במקום הערוה — <strong>יש לה מכר,</strong> רשאי אביה למכור אותה לאמה, <strong>ואין לה קנס</strong> אם נאנסה או נתפתתה, משום שעדין אינה בגדר נערה; <strong>משתביא שתי שערות עד שתיבגר,</strong> ששה חדשים לאחר מכן — <strong>יש לה קנס,</strong> משום שעדיין היא נערה, <strong>אבל</strong> <strong>אין לה מכר,</strong> אלו <strong>דברי רבי מאיר, שהיה רבי מאיר אומר: כל מקום שיש מכר</strong> — <strong>אין קנס, וכל מקום שיש קנס</strong> — <strong>אין מכר.</strong>
 <strong>וחכמים אומרים: קטנה מבת שלש שנים ויום אחד עד שתיבגר</strong> — <strong>יש לה קנס.</strong>
 ותוהים: <strong>קנס</strong> — <strong>אין</strong> <small>[כן],</small> אבל <strong>מכר</strong> — <strong>לא?</strong> וכי אי אפשר למכור אותה בגיל הזה? והרי קטנה היא! ומשיבים: <strong>אימא</strong> <small>[אמור,</small> הסבר<small>]</small> כך: יש לה <strong>אף קנס במקום מכר,</strong> כלומר, גם מכר וגם קנס.
 <big>ג משנה</big> <strong>כל מקום שיש</strong> בו <strong>מיאון,</strong> שילדה שהשיאוה אחיה או אמה (ולא אביה) יכולה למאן בבעלה ולצאת ממנו בלא גט, כלומר, כל זמן שהיא קטנה — <strong>אין חליצה,</strong> שאם מת בעלה בלא בנים, והיא עומדת לפני אחיו ליבום — אינה יכולה לחלוץ. <strong>וכל מקום שיש חליצה,</strong> משתביא שתי שערות — <strong>אין מיאון,</strong> שאינה יוצאה מבעלה אלא בגט.
 <big>ד גמרא</big> <strong>אמר רב יהודה, אמר רב: זו</strong> משנתנו <strong>דברי ר' מאיר</strong> היא, <strong>אבל</strong> <strong>חכמים אומרים: יש מיאון</strong> גם <strong>במקום</strong> שיש <strong>חליצה.</strong> <strong>דתניא</strong> <small>[ששנויה</small> ברייתא<small>]:</small> <strong>עד מתי הבת ממאנת?</strong> — <strong>עד שתביא שתי שערות,</strong> כלומר, כל זמן שהיא קטנה, אלו <strong>דברי ר' מאיר. ר' יהודה אומר:</strong> אפילו לאחר מכן, <strong>עד שירבה השחור</strong> במקום הערוה <strong>על הלבן,</strong> ששער הערוה ניכר, ובשלב זה כבר יכולה לחלוץ, והיא דעת חכמים.
 <big>ה משנה</big> <strong>כל מקום שיש תקיעה</strong> בערב שבת וחג, כדי להבטיל את העם ממלאכה, ולהבדיל בין קודש לחול — <strong>אין</strong> בו <strong>הבדלה</strong> בתפילה ועל הכוס, <strong>וכל מקום שיש הבדלה אין תקיעה.</strong> כיצד?
 <strong>יום טוב שחל להיות בערב שבת</strong> — <strong>תוקעין</strong> בכניסת השבת, כדי להבטיל את העם ממלאכה המותרת ביום טוב ואסורה בשבת, ולהבדיל בין הקודש לקודש. <strong>ולא מבדילין</strong> בליל השבת, שאין מבדילים אלא כשיוצאים מקודש לחול, או מקדושה חמורה לקדושה קלה יותר, וקדושת שבת חמורה משל יום טוב. אם חל יום טוב <strong>במוצאי שבת</strong> — <strong>מבדילין,</strong> אבל <strong>לא תוקעין</strong> באותה שבת לקראת חשיכה.
 <strong>כיצד מבדילין</strong> כשיום טוב חל במוצאי השבת? <strong>"המבדיל בין קודש לקודש",</strong> ולא "המבדיל בין קודש לחול" כבכל מוצאי שבת. <strong>ר' דוסא אומר: "בין קודש חמור לקודש הקל".</strong>
 <big>ו גמרא</big> שנינו שכשיום טוב חל בערב שבת תוקעים להודיע על כניסת השבת. ושואלים: <strong>היכי</strong> <small>[איך]</small> <strong>תוקע,</strong> כיצד עושים את התקיעה? <strong>אמר רב יהודה: תוקע ומריע מתוך תקיעה</strong> זו, כלומר, בתוך התקיעה משנה את הקול לתרועה, <strong>ורב אסי אמר: תוקע ומריע בנשימה אחת,</strong> שאינו עושה אותן ברצף ממש, אך גם לא מפסיק בנשימה. <strong>אתקין</strong> <small>[התקין]</small> <strong>רב אסי ב</strong>עיר <strong>הוצל</strong> לתקוע <strong>כשמעתיה</strong> <small>[כפי ההלכה שלו].</small>
 <strong>מיתיבי</strong> <small>[מקשים]</small> על רב יהודה ורב אסי, ממה ששנינו בברייתא: <strong>יום טוב שחל להיות בערב שבת</strong> — <strong>תוקעין ולא מריעין. מאי לאו</strong> <small>[האם אין]</small> הכוונה ש<strong>לא מריעין,</strong> שאין עושים תרועה <strong>כלל?</strong> ומשיבים: <strong>לא,</strong> אלא <strong>רב יהודה מתרץ</strong> ברייתא זו <strong>לטעמיה</strong> <small>[לטעמו,</small> לשיטתו<small>],</small> <strong>ורב אסי מתרץ לטעמיה</strong> <small>[לטעמו,</small> לשיטתו<small>].</small> ומפרטים, <strong>רב יהודה מתרץ לטעמיה</strong> <small>[לטעמו,</small> לשיטתו<small>]</small> כך: <strong>לא מריעין</strong> תרועה <strong>בפני עצמה, אלא</strong> מריעים <strong>מתוך תקיעה. ורב אסי מתרץ לטעמיה</strong> <small>[לטעמו,</small> לשיטתו<small>],</small> <strong>לא מריעין בשתי נשימות,</strong> כלומר לא מפסיקים בין תקיעה לתקיעה בנשימה, כמו בכל ערב שבת, <strong>אלא</strong> מריעין <strong>בנשימה אחת</strong> עם התקיעה.
 <big>ז</big> שנינו במשנה: <strong>ו</strong>ביום טוב שחל להיות <strong>במוצאי שבת</strong> מבדילים. ונחלקו חכמים בנוסח הבדלה זו. ושואלים: <strong>היכא אמר לה</strong> <small>[היכן אומר אותה]</small> את הלשון הזו של ההבדלה? <strong>אמר רב יהודה:</strong> אומרים אותה <strong>בחתימתה</strong> של הברכה, אבל את נוסח הברכה עצמה אומר כבכל מוצאי שבת: "המבדיל בין קודש לחול, בין אור לחושך" וכו'. <strong>וכן אמר רב נחמן: בחתימתה. ו</strong>אילו
 <strong>רב ששת בריה</strong> <small>[בנו]</small> של <strong>רב אידי אמר: אף בפתיחתה</strong> אומר כן, במקום הנוסח "המבדיל בין קודש לחול". ומעירים: <strong>ולית הלכתא כוותיה</strong> <small>[ואין הלכה כמותו].</small>
 ועל מה ששנינו <strong>ש</strong><strong>רבי דוסא אומר:</strong> בהבדלה משבת ליום טוב אומר <strong>"בין קדש חמור לקדש הקל",</strong> מעירים: <strong>ולית הלכתא כוותיה</strong> <small>[ואין הלכה כמותו].</small>
 <strong>אמר ר' זירא: יום טוב שחל להיות באמצע שבת</strong> (השבוע), <strong>אומר</strong> לאחר יום טוב: <strong>"המבדיל בין קדש לחול ובין אור לחשך ובין ישראל לגוים ובין יום השביעי לששת ימי המעשה",</strong> אף על פי שאין זו שבת, <strong>מאי טעמא</strong> <small>[מה טעם</small> הדבר<small>]?</small> סדר הבדלות שתיקנו חכמים <strong>הוא מונה,</strong> ולאו דווקא ההבדלה המיוחדת לאותו יום.
## דף כז.
 <big>א משנה</big> <strong>השוחט</strong> סימן <strong>אחד</strong> קנה או ושט <strong>בעוף, ושנים בבהמה</strong> — <strong>שחיטתו כשרה. ורובו של אחד כמוהו. רבי יהודה אומר: עד שישחוט את הוורידין,</strong> כלי הדם הגדולים שבצואר. שחט <strong>חצי</strong> סימן <strong>אחד בעוף, ואחד וחצי בבהמה</strong> — <strong>שחיטתו פסולה. רוב אחד בעוף, ורוב שנים בבהמה,</strong> רובו של כל אחד ואחד — <strong>שחיטתו כשרה.</strong>
 <big>ב גמרא</big> ומדייקים בלשון המשנה, ששנינו: <strong>השוחט</strong> אחד בעוף ושניים בבהמה, ומשמע: ב<strong>דיעבד</strong> — <strong>אין</strong> <small>[כן],</small> <strong>לכתחלה</strong> — <strong>לא.</strong> ותמהים: <strong>שנים בבהמה לכתחלה לא?</strong> וכי <strong>עד כמה לשחוט וליזיל</strong> <small>[ישחוט וילך]?</small> והרי אין יותר משנים! ומשיבים, <strong>איבעית אימא</strong> <small>[אם תרצה אמור]:</small> לשון זו מתייחסת לשחיטת סימן <strong>אחד בעוף,</strong> שלכתחילה צריך לשחוט שנים. <strong>ואיבעית אימא</strong> <small>[ואם תרצה אמור]:</small> לשון זו מתייחסת למה שנאמר ש<strong>רובו של אחד כמוהו,</strong> שהוא רק בדיעבד, אבל לכתחילה צריך לשחוט את כל הסימן.
 <big>ג</big> <strong>(כמ"ש סימן</strong> לשמות החכמים להלן: רב <strong>כ</strong>הנא, רב יי <strong>מ</strong>ר, דבי רב י <strong>ש</strong>מעאל
 <strong>). אמר רב כהנא: מנין לשחיטה שהיא מן הצואר? שנאמר: "ושחט את בן הבקר"</strong> (ויקרא א, ה), וכך נדרש הכתוב: "ושחט" — <strong>ממקום ש</strong>הוא <strong>שח</strong> = מתכופף — שם <strong>חטהו,</strong> טהרהו. ושואלים: <strong>ממאי דהאי</strong> <small>[מנין</small> אנו יודעים <small>שזה]</small> הלשון <strong>"חטהו" לישנא דדכויי</strong> <small>[לשון טיהור]</small> <strong>הוא?</strong> ומשיבים, <strong>דכתיב</strong> <small>[שנאמר]</small> בטהרת צרעת הבתים: <strong>"וחטא את הבית"</strong> (שם יד, כב). <strong>ואיבעית אימא</strong> <small>[ואם תרצה אמור],</small> <strong>מהכא</strong> <small>[מכאן]:</small> <strong>"תחטאני באזוב ואטהר"</strong> (תהלים נא, ט), שמפורש הקשר בין חיטוי לטהרה.
  ושואלים:  אם הכוונה היא ממקום ששח, שמתכופף, <strong>ואימא</strong> <small>[ואמור]</small> שישחט אותו <strong>מזנבו!</strong> ומשיבים: <strong>שח</strong> — <strong>מכלל שזקוף בעינן</strong> <small>[צריכים אנו],</small> כלומר, דבר שיכול להיות גם זקוף וגם שחוח, <strong>והא</strong> <small>[וזה]</small> הזנב <strong>שח ועומד הוא,</strong> כפוף כל הזמן. ומקשים: <strong>ואימא</strong> <small>[ואמור]:</small> שחיטה <strong>מאזנו</strong> היא, שלפעמים היא זקופה ולפעמים מכופפת! ומשיבים: <strong>בעינן</strong> <small>[צריכים אנו]</small> שיצא <strong>דם הנפש</strong> בשחיטה, <strong>וליכא</strong> <small>[ואין כאן].</small> ומקשים: מדוע?
 <strong>ואימא</strong> <small>[ואמור]:</small> <strong>דקרע ואזיל</strong> <small>[שקורע והולך]</small> מן האוזן <strong>עד</strong> שמגיע למקום שיוצא <strong>דם הנפש! ותו</strong> <small>[ועוד]</small> יש לשאול: <strong>שהייה</strong> באמצע השחיטה, שהיא פוסלת את השחיטה, וכן <strong>דרסה,</strong> שחותך את הסימנים בלחיצה, <strong>חלדה,</strong> שתוחב את הסכין בין הסימנים ושוחט, <strong>הגרמה,</strong> ששוחט מחוץ למקום השחיטה, <strong>ועיקור,</strong> שעוקר את הסימנים ושוחט, שגם הם חלק מהלכות שחיטה, <strong>מנלן</strong> <small>[מנין לנו]</small> מן התורה? <strong>אלא</strong> כל אלה הם <strong>גמרא</strong> <small>[מסורת,</small> הלכה למשה מסיני<small>],</small> ואם כן צריך אתה לומר ש<strong>שחיטה מן הצואר נמי גמרא</strong> <small>[גם כן מסורת</small> היא, הלכה למשה מסיני<small>],</small> ואין לה מקור בכתוב.
 ושואלים: <strong>ו</strong>אם שחיטה מן הצוואר מסורת בלבד היא, <strong>קרא</strong> <small>[המקרא]</small> "ושחט" <strong>למאי אתא</strong> <small>[למה בא]?</small> ומשיבים: ללמד <strong>דלא לשוייה גיסטרא</strong> <small>[שלא יבתק אותו,</small> את הצוואר <small>לשנים],</small> שאינו צריך אלא לחתוך את הסימנים, ולא יותר מכך.
 <strong>רב יימר אמר,</strong> מנין לשחיטה מן הצוואר? ש<strong>אמר קרא</strong> <small>[הכתוב]:</small> <strong>"וזבחת</strong> מבקרך ומצאנך" (דברים יב, כא), ודורשים: <strong>ממקום שזב</strong> הדם <strong>חתהו</strong> (שבור, חתוך אותו) כלומר, בצואר. ושואלים: <strong>מאי משמע דהאי</strong> <small>[מהיכן משמע שזה]</small> הלשון <strong>"חתהו" לישנא דמתבר</strong> <small>[לשון שבירה]</small> <strong>הוא?</strong> ומשיבים: <strong>דכתיב</strong> <small>[שנאמר]:</small> <strong>"אל תירא ואל תחת"</strong> (שם א, כא), כלומר, אל תישבר רוחך.
  ומקשים: אם ממקום שזב צריך לשחוט,  <strong>ואימא</strong> <small>[ואמור]</small> שישחט <strong>מחוטמו,</strong> שליחה זבה משם, והרי הכתוב לא הזכיר דם! ומשיבים: <strong>זב על ידי חתוי</strong> (שבירה, חיתוך) <strong>בעינן</strong> <small>[צריכים אנו],</small> <strong>והאי</strong> <small>[וזה</small> החוטם<small>]</small> <strong>זב מאליו הוא.</strong> ועוד מקשים, <strong>ואימא</strong> <small>[ואמור]:</small> שישחוט <strong>מלבו,</strong> שידקור אותו בלבו! ואם כן אין מכאן ראיה. <strong>ותו</strong> <small>[ועוד]</small> יש לשאול: <strong>שהייה דרסה חלדה הגרמה ועיקור,</strong> שגם הם חלק מהלכות שחיטה, <strong>מנלן</strong> <small>[מנין לנו]</small> מן התורה? <strong>אלא</strong> כל ההלכות הללו הן <strong>גמרא</strong> <small>[מסורת,</small> הלכה למשה מסיני<small>],</small> ואם כן <strong>שחיטה מן הצואר נמי גמרא</strong> <small>[גם כן מסורת]</small> היא, ואין לה מקור מן הכתוב.
  ושואלים:  <strong>ו</strong>לפי זה, <strong>קרא למאי אתא</strong> <small>[הכתוב</small> "וזבחת" <small>למה בא]?</small> ומשיבים: לומר <strong>דלא לשוייה גיסטרא</strong> <small>[שלא יבתק אותו,</small> את הצוואר <small>לשנים].</small>
 <strong>דבי</strong> <small>[</small>התנא <small>מבית מדרשו]</small> של <strong>ר' ישמעאל תנא</strong> <small>[שנה]</small> ראיה אחרת לכך ששחיטה מן הצוואר: <strong>"ושחט"</strong> (ויקרא א, ה) — <strong>אל תקרי</strong> (תקרא) <strong>"ושחט" אלא "וסחט", ממקום ש</strong>הוא <strong>סח</strong> (מדבר) — משם <strong>חטהו,</strong> <strong>טהר אותו. והרי הקול יוצא מגרונו. ומקשים,</strong>
 <strong>ואימא</strong> <small>[ואמור]</small> שישחט אותו <strong>מלשונו!</strong> ומשיבים: <strong>בעינן</strong> <small>[צריכים אנו]</small> שיצא <strong>דם הנפש</strong> בשחיטה, <strong>וליכא</strong> <small>[ואין כאן]</small> כשחותך את הלשון. ושואלים: מדוע לא? <strong>ואימא</strong> <small>[ואמור]</small> <strong>דקרע ואזיל</strong> <small>[שהוא קורע והולך]</small> מן הלשון <strong>עד</strong> שמגיע למקום שיוצא בו <strong>דם הנפש! ותו</strong> <small>[ועוד]</small> יש לשאול: <strong>שהייה דרסה חלדה הגרמה ועיקור מנלן</strong> <small>[מנין לנו]</small> שהם פוסלים את השחיטה? <strong>אלא</strong> דברים אלה נלמדים מ<strong>גמרא</strong> <small>[מסורת,</small> הלכה למשה מסיני<small>],</small> ואם כן <strong>שחיטה מן הצואר נמי גמרא</strong> <small>[גם כן ממסורת].</small>
 ושואלים: אם כן, <strong>וקרא למאי אתא</strong> <small>[הכתוב</small> ושחט <small>למה הוא בא]?</small> ומשיבים: ללמד <strong>דלא לשוייה גיסטרא</strong> <small>[שלא יבתק אותו,</small> את הצוואר <small>לשנים].</small>
 ומעירים: <strong>ותנא מייתי לה מהכא</strong> <small>[והתנא,</small> שונה הברייתות בבית המדרש, <small>מביא לה</small> ראיה <small>מכאן],</small> <strong>דתניא</strong> <small>[ששנויה</small> ברייתא<small>]</small> בתורת כהנים, <strong>ר' חייא אמר: מנין לשחיטה מן הצואר? שנאמר</strong> בקרבן העולה מן הבקר: "וניתח אותה לנתחיה" (ויקרא א, ו), ואחר כך: <strong>"וערכו בני אהרן הכהנים את הנתחים</strong> את הראש ואת הפדר (החלב) וכו' על המזבח" (ויקרא א, ח),
 <strong>שאין תלמוד</strong> (צורך) <strong>לומר "את הראש ואת הפדר",</strong> ו<strong>מה תלמוד לומר,</strong> מה בא ללמדנו <strong>"את הראש ואת הפדר"? והלא ראש ופדר בכלל כל הנתחים היו,</strong> ו<strong>למה יצאו?</strong> אלא, <strong>לפי שנאמר</strong> מתחילה: <strong>"והפשיט את</strong> (עור) <strong>העולה ונתח</strong> אותה לנתחיה" (שם ו), יכול אתה לומר: <strong>אין לי</strong> שצריך לערוך על המזבח <strong>אלא</strong> אותם <strong>נתחים שישנן בכלל הפשטה,</strong> שהפשיט מהם את העור מתחילה, <strong>מנין לרבות את הראש, שכבר הותז</strong> בשחיטה קודם לכן, ואינו בכלל הפשטה, אלא קרב כמות שהוא, שגם אותו עורכים על המזבח? <strong>תלמוד לומר: "את ראשו ואת פדרו וערך"</strong> (שם יב).
  ולענייננו, <strong>מדקאמר</strong> <small>[ממה ש</small>ר' חייא <small>אומר]</small> <strong>"את הראש שכבר הותז"</strong> — <strong>מכלל</strong> הדברים אתה למד שה<strong>שחיטה מן הצואר,</strong> שהרי שם מותז הראש מן הגוף.
  ולגופה של הברייתא תמהים: <strong>ותנא</strong> <small>[והתנא],</small> כיצד <strong>פתח</strong> <small>[הוא פותח]</small> <strong>ב</strong>כתוב <strong>"ראש ופדר"</strong> שנאמר בעולה מן הבקר (ויקרא א, ח), <strong>ומסיים ב</strong>כתוב <strong>"ראשו ופדרו"</strong> שנאמר בעולה מן הצאן (שם יב)? ומשיבים: באמת <strong>הכי קאמר</strong> <small>[כך</small> הוא <small>אומר],</small> כך יש לגרוס בברייתא: <strong>מנין לרבות את הראש שכבר הותז? תלמוד לומר: "את הראש ואת הפדר"</strong> (ולא "את ראשו ואת פדרו").
 <strong>ו</strong>שואלים: <strong>"ראשו ופדרו"</strong> שהוזכרו בעולה מן הצאן <strong>למה לי?</strong> והרי כבר למדנו מעולת הבקר, שגם אותם עורכים על המזבח! ומשיבים: <strong>מיבעי ליה לכדתניא</strong> <small>[נצרך לו לכמו ששנויה</small> בברייתא<small>]:</small> <strong>מנין לראש ופדר שקודמין לכל הנתחים</strong> בהקרבתם על המזבח? <strong>תלמוד לומר: "את ראשו ואת פדרו וערך".</strong>
## דף כז:
 ושואלים: <strong>ופדר קמא</strong> <small>[הראשון]</small> <strong>דכתב רחמנא</strong> <small>[שכתבה התורה]</small> <strong>למה לי?</strong> שהרי רק לראש שהוזכר שם הוצרכנו, ללמד שגם הוא טעון עריכה למרות שכבר הותז, אבל הפדר בכלל שאר הנתחים הוא! ומשיבים: <strong>מיבעי ליה לכדתניא</strong> <small>[נצרכה לו לכמו ששנויה</small> ברייתא<small>]:</small> <strong>כיצד הוא עושה</strong> כשמעלה את הראש על המזבח? <strong>חופה</strong> (מכסה) <strong>את הפדר על בית</strong> (מקום) <strong>השחיטה,</strong> המקום שבו נחתך הראש, <strong>ו</strong>כך <strong>מעלהו</strong> על המזבח, <strong>וזהו דרך כבוד של מעלה,</strong> שאין רואים את הצוואר המלוכלך בדם. ושבים לדיון העיקרי בסוגיה זו, מנין לשחיטה שהיא מן הצוואר.
  ומעירים:  <strong>והאי תנא מייתי לה מהכא</strong> <small>[ותנא זה מביא אותה מכאן],</small> ממה שאומר ר' אליעזר בברייתא, <strong>דתניא</strong> <small>[ששנויה</small> ברייתא<small>]:</small> בסוף הפרשה העוסקת בנבלת הבהמה ונבלת העוף נאמר: <strong>"זאת תורת הבהמה והעוף"</strong> (ויקרא יא, מו), ויש לשאול: <strong>וכי באיזו תורה שוותה בהמה לעוף ועוף לבהמה,</strong> שהכתוב כורך אותם כאחד? והרי דיניהם שונים; <strong>בהמה</strong> כשהיא נבילה <strong>מטמאה במגע ובמשא, עוף</strong> כשהוא נבילה <strong>אינו מטמא במגע ובמשא!</strong> וכן מצד אחר, <strong>עוף</strong> שנעשה נבילה <strong>מטמא בגדים</strong> של האוכל אותו, כשהוא נמצא <strong>ב</strong><strong>בית הבליעה</strong> שלו, ואילו <strong>בהמה אינה מטמאה בגדים</strong> ב<strong>בית הבליעה!</strong>
 ואם כן, <strong>באיזו תורה שוותה בהמה לעוף ועוף לבהמה? לומר לך: מה בהמה</strong> יוצאת מידי טומאת נבילה <strong>בשחיטה</strong> — <strong>אף עוף בשחיטה.</strong> ושואלים: <strong>אי</strong> (אם כן) נאמר גם: <strong>מה להלן</strong> בבהמה, השחיטה כשרה דווקא <strong>ב</strong>שחיטת <strong>רוב שנים</strong> (שני סימנים, הקנה והוושט) — <strong>אף כאן,</strong> בעוף, דווקא <strong>ברוב שנים! תלמוד לומר: "זאת"</strong> למעט, שלא בכל דבר הם שווים.
 <strong>ר' אליעזר אומר: באיזו תורה שוותה בהמה לעוף ועוף לבהמה? לומר לך: מה עוף הכשרו</strong> להקרבה ואכילה הוא <strong>מן הצואר,</strong> שאמרה התורה בקרבן העוף שצריך למלוק את ראשו, והוא מן הצואר — <strong>אף בהמה הכשרה מן הצואר.</strong>
 ויש לשאול: <strong>אי</strong> (אם כן) שלמדים הכשר בהמה מהכשרו של העוף במליקה, נאמר גם: <strong>מה להלן</strong> בעוף <strong>"ממול עורף",</strong> כלומר, בצד העורף, מאחור — <strong>אף כאן,</strong> בבהמה — השחיטה <strong>ממול עורף,</strong> ולא בגרון? <strong>תלמוד לומר: "ומלק את ראשו ממול ערפו ולא יבדיל"</strong> (ויקרא ה, ח), ומה שנאמר "ראשו" בא להדגיש: <strong>ראשו של זה ממול עורף, ואין ראשו של אחר</strong> (בהמה) <strong>ממול עורף.</strong>
 ושואלים: <strong>ור' אליעזר, האי</strong> <small>[</small>הביטוי <small>הזה]</small> <strong>"זאת",</strong> שלדעת התנא הראשון בא למעט את ההשוואה של בהמה לעוף, <strong>מאי עביד ליה</strong> <small>[מה עושה</small> הוא <small>בו]?</small> ומשיבים: <strong>אי לאו</strong> <small>[אם לא]</small> <strong>"זאת", הוה אמינא</strong> <small>[הייתי אומר]</small> עוד: <strong>מה עוף</strong> הכשירו <strong>ב</strong>שחיטת <strong>סימן אחד,</strong> שנאמר בחטאת העוף "ולא יבדיל" (שם) — <strong>אף בהמה</strong> הכשרה <strong>בסימן אחד</strong> בלבד, על כן <strong>כתב רחמנא</strong> <small>[כתבה התורה]</small> <strong>"זאת"</strong> לומר שיש הבדל בין עוף לבהמה.
 <big>א</big> ומעתה דנים במקורו של דין השחיטה בעוף חולין, שנאמר במשנתנו שהכשרו בסימן אחד. <strong>תני</strong> <small>[שנה]</small> <strong>בר קפרא: "זאת תורת הבהמה והעוף</strong> וכל נפש חיה הרומשת במים" (ויקרא יא, מו) — <strong>הטיל הכתוב לעוף בין בהמה לדגים,</strong> ואם כן <strong>לחייבו ב</strong>שחיטת <strong>שני סימנין</strong> כבהמה <strong>אי אפשר</strong> — <strong>שכבר הוקש</strong> בכתוב זה <strong>לדגים,</strong> שאין בהם שחיטה כלל. ומן הצד האחר, <strong>לפוטרו בלא כלום</strong> כדגים <strong>אי אפשר</strong> — <strong>שכבר הוקש לבהמה,</strong> וכאמור לעיל, מפסוק זה עצמו למדנו ששחיטת בהמה היא מן הצואר ובשני סימנים. <strong>הא כיצד הכשרו</strong> של עוף? <strong>ב</strong>שחיטת <strong>סימן אחד.</strong>
 ושואלים: <strong>דגים</strong> שמניחים בברייתא זו <strong>דלאו</strong> <small>[שלא]</small> <strong>בני שחיטה נינהו</strong> <small>[הם],</small> <strong>מנלן</strong> <small>[מנין לנו]?</small> <strong>אילימא</strong> <small>[אם תאמר]</small> <strong>משום דכתיב</strong> <small>[שנאמר]:</small> <strong>"הצאן ובקר ישחט להם אם את כל דגי הים יאסף להם"</strong> (במדבר יא, כב), ומכאן ש<strong>באסיפה בעלמא סגי להו</strong> <small>[בלבד די להם],</small> ואינם צריכים שחיטה.
 <strong>אלא מעתה, גבי</strong> <small>[אצל]</small> <strong>שליו דכתיב</strong> <small>[שנאמר]</small> בו: <strong>"ויאספו את השליו"</strong> (שם לב), <strong>הכי נמי דלאו</strong> <small>[כך גם כן תאמר שאינו]</small> <strong>ב</strong>מצות <strong>שחיטה? והא אמרת</strong> <small>[והרי אמרת]</small> ביחס לכל העופות: <strong>לפוטרו בולא כלום אי אפשר,</strong> <strong>שכבר הוקש לבהמה!</strong> ומשיבים: <strong>התם</strong> <small>[שם],</small> באסיפת השלו, <strong>לא כתיבא</strong> <small>[נאמרה]</small> <strong>אסיפה במקום</strong> שהוזכרה <strong>שחיטה דאחריני</strong> <small>[של אחרים],</small> ולכן האסיפה המוזכרת שם אינה לשם שחיטה. ואילו <strong>הכא כתיבא</strong> <small>[כאן,</small> בדגים, <small>כתובה]</small> <strong>אסיפה במקום שחיטה דאחריני</strong> <small>[של אחרים],</small> ומשמע מכך שדי להם באסיפה ולא בשחיטה.
 אגב כך מביאים מה ש<strong>דרש עובר</strong> אורח <strong>גלילאה</strong> <small>[מן הגליל]:</small> <strong>בהמה שנבראת מן היבשה</strong> — <strong>הכשרה בשני סימנים, דגים שנבראו מן המים</strong> — <strong>הכשירן בולא כלום,</strong> שאינם זקוקים לשחיטה, <strong>עוף שנברא מן הרקק</strong> (מן הביצה, שלולית) — <strong>הכשרו בסימן אחד. אמר רב שמואל קפוטקאה</strong> <small>[מקפוטקיא]:</small> <strong>תדע</strong> שהעופות נבראו מן הרקק, <strong>שהרי עופות יש להן קשקשת ברגליהם, כדגים</strong> שיש להם קשקשים. ובענין זה מביאים קטע מדיון שהיה בין הגמון (שליט) רומאי לבין רבן יוחנן בן זכאי.
 <strong>ועוד שאלו</strong> אותו הגמון, <strong>כתוב אחד אומר: "ויאמר אלהים ישרצו המים שרץ נפש חיה ועוף יעופף"</strong> (בראשית א, כ) — <strong>אלמא ממיא איברו</strong> <small>[מכאן ש</small>העופות <small>מן המים נבראו],</small> <strong>וכתיב</strong> <small>[ו</small>מצד אחר <small>נאמר]:</small> <strong>"ויצר ה' אלהים מן האדמה כל חית השדה ואת כל עוף השמים</strong> ויבא אל האדם לראות מה יקרא לו" (שם ב, יט), <strong>אלמא מארעא איברו</strong> <small>[מכאן שמן הארץ נבראו]!</small>
 <strong>אמר לו</strong> רבן יוחנן בן זכאי: <strong>מן הרקק נבראו. ראה</strong> רבן יוחנן את <strong>תלמידיו מסתכלים זה בזה</strong> ותוהים, <strong>אמר להם: קשה בעיניכם שדחיתי את אויבי בקש</strong> בטענה כלשהי, אף על פי שאינה אמת. לאמיתו של דבר, אף העופות <strong>מן המים נבראו, ולמה הביאן אל האדם?</strong> כלומר, למה הוזכרו בפסוק "ויצר ה' א-לקים מן האדמה... ויבא אל האדם" — אין זה משום שנבראו גם הם מן האדמה, אלא הוזכרו שם משום שהביאם אל האדם <strong>לקרות להן שם.</strong>
 <strong>ויש אומרים: בלשון אחר</strong> שאמר לתלמידיו <strong>אמר</strong> רבן יוחנן <strong>לאותו הגמון,</strong> שהעופות נבראו מן המים. <strong>ובלשון הראשון,</strong> שנבראו מן הרקק, <strong>אמר להן לתלמידיו, משום דכתיב</strong> <small>[שנאמר]</small> "ואת כל עוף השמים" <strong>על "ויצר</strong> ה' א-לקים מן האדמה", ולא רק בגלל <strong>קריאת השמות.</strong>
 <big>ב</big> ועוד בענין שחיטת העוף, <strong>אמר רב יהודה משום</strong> <small>[בשם]</small> <strong>ר' יצחק בן פנחס: אין</strong> דין <strong>שחיטה לעוף מן התורה,</strong> <strong>שנאמר:</strong> "ואיש... אשר יצוד ציד חיה או עוף וכו' ושפך את דמו וכסהו בעפר" (ויקרא יז, יג), <strong>"ושפך"</strong> — <strong>בשפיכה בעלמא סגי</strong> <small>[בלבד די].</small>
 ותוהים: <strong>אי הכי</strong> <small>[אם כך],</small> <strong>חיה נמי</strong> <small>[גם כן]</small> שהוזכרה בפסוק זה, תאמר שאין לה דין שחיטה מן התורה! ומשיבים: <strong>איתקש</strong> <small>[הוקשה]</small> החיה <strong>לפסולי המוקדשין</strong> (בהמות קדשים שנפדו) שדינם בשחיטה, כאשר יבואר להלן (כח,א). ושואלים: אם על ההיקש אתה מסתמך, הרי <strong>עוף נמי איתקש</strong> <small>[גם כן הוקש]</small> <strong>לבהמה, דכתיב</strong> <small>[שנאמר]:</small> <strong>"זאת תורת הבהמה והעוף"</strong> (ויקרא יא, מו), והבהמה ודאי דינה מן התורה בשחיטה! ומשיבים: <strong>הא כתיב</strong> <small>[הרי נאמר]</small> כאן: <strong>"ושפך את דמו"</strong> (ויקרא יז, יג), וכפי שדייקנו מכאן —  די בשפיכה בלבד.
  ושואלים:  <strong>ומאי חזית דשדייה ליה</strong> <small>[ומה ראית שאתה זורק אותו,</small> את הכתוב הזה<small>]</small> "ושפך את דמו" <strong>על עוף? שדייה</strong> <small>[הטל אותו]</small> על <strong>חיה!</strong> ומשיבים: <strong>מסתברא</strong> <small>[מסתבר]</small> לפרש אותו על עוף <strong>משום דסליק מיניה</strong> <small>[שעלה ממנו],</small> שנאמר: "או עוף, ושפך את דמו".
 <strong>(סימן</strong> לראיות המובאות בענין זה: <strong>נתנבל</strong> בידו, צריך ל<strong>דם, במליקה</strong> בסכין)
 <strong>מיתיבי</strong> <small>[מקשים]</small> על דברי ר' יצחק בן פנחס ממה ששנינו ביחס למצות כיסוי הדם: <strong>השוחט</strong> חיה או עוף <strong>ונתנבלה בידו</strong> השחיטה, או <strong>הנוחר,</strong> שחותך את הסימנים לאורכם, או <strong>המעקר,</strong> שעוקר את הסימנים — <strong>פטור מלכסות</strong> את הדם, מפני שאין זה מכשיר אותם לאכילה, ונאמר שם "חיה או עוף אשר ייאכל", שרק באופן זה דמם טעון כיסוי. <strong>ואי אמרת</strong> <small>[ואם אומר אתה]</small> ש<strong>אין שחיטה לעוף מן התורה,</strong> הלוא <strong>נחירתו זו היא שחיטתו</strong> (כלומר, התרתו באכילה), שאין לו דרך שחיטה מסויימת, ואם כן <strong>ליבעי</strong> <small>[שיצטרך]</small> <strong>כסוי!</strong> ומשיבים: <strong>מי סברת</strong> <small>[האם סבור אתה]</small> שמשנה זו נאמרה <strong>בעוף? לא,</strong> רק <strong>בחיה</strong> נאמרה, ולגבי חיה אין חולק שיש שחיטה מן התורה. ומציעים:
 <strong>תא שמע</strong> <small>[בוא</small> ו<small>שמע]</small> ראיה נוספת ממה ששנינו בברייתא: <strong>השוחט</strong> חיה או עוף <strong>וצריך לדם,</strong> ולא לבעל החיים עצמו — <strong>חייב לכסות</strong> את הדם. <strong>כיצד הוא עושה,</strong> אם הוא בכל זאת רוצה להשתמש בדם? <strong>או נוחרו</strong> את בעל החיים <strong>או עוקרו,</strong> וכך אינו צריך לכסות את הדם.
## דף כח.
 <strong>מאי לאו</strong> <small>[האם לא]</small> מדובר כאן <strong>בעוף, דקא בעי ליה לדמיה ליניכא</strong> <small>[שהוא צריך את דמו</small> כדי <small>לטפל בעש]?</small> ומכאן שיש לעוף דין שחיטה מן התורה, שאם לא כן, מדוע אם נחרו ייפטר מכיסוי הדם? והרי גם נחירה כשרה בו! ודוחים: <strong>לא</strong> בעוף מדובר כאן, אלא <strong>בחיה, דקא בעי ליה לדמיה ללכא</strong> <small>[שהוא צריך את דמו</small> <small>לצבע אדום],</small> ואין מכאן ראיה.
  ומציעים, <strong>תא שמע</strong> <small>[בוא</small> ו<small>שמע]</small> ראיה ממה ששנינו: <strong>מלק</strong> הכהן עוף קדשים מן העורף <strong>בסכין,</strong> ולא בצפורן כפי שציותה התורה — הרי העוף נעשה נבילה, ו<strong>מטמא בגדים</strong> של האוכלו כשהוא נמצא ב<strong>בית הבליעה</strong> שלו. <strong>ואי אמרת</strong> <small>[ואם אומר אתה]</small> ש<strong>אין שחיטה לעוף מן התורה,</strong> וכל דרך שחותך את הסימנים מוציאה אותה מידי טומאת נבילה, <strong>נהי נמי דכי תבר ליה</strong> <small>[גם אם אמנם כאשר</small> מולק בסכין ו<small>שובר]</small> מתחילה את ה<strong>שדרה ו</strong>ה<strong>מפרקת</strong> <strong>הויא לה</strong> <small>[נעשתה]</small> בכך <strong>טרפה,</strong> מכל מקום <strong>תהני</strong> <small>[תועיל]</small> <strong>לה</strong> ה<strong>סכין</strong> שחותך בה אחר כך את הסימנים <strong>לטהרה מידי</strong> טומאת <strong>נבלה!</strong> אלא מכאן שרק שחיטה כדינה מכשירה את העוף, ולא אופן אחר של חיתוך הסימנים!
  ומשיבים: אף שכך היא דעת התנא של משנה זו, מכל מקום  <strong>הוא,</strong> ר' יצחק בן פנחס, ש<strong>אמר</strong> שאין שחיטה לעוף מן התורה — <strong>כי האי תנא</strong> <small>[כדעת תנא זה]</small> אמר, <strong>דתניא</strong> <small>[ששנויה</small> ברייתא<small>]</small> בענין פסולי המוקדשים (קרבנות שנפל בהם מום ונפדו), <strong>ר' אלעזר הקפר ברבי</strong> (הגדול) <strong>אומר: מה תלמוד לומר:</strong> <strong>"אך כאשר יאכל את הצבי</strong> ואת האיל כן תאכלנו" (דברים יב, כב)? <strong>וכי מה למדנו מצבי ואיל מעתה</strong> לפסולי המוקדשים?
  אלא <strong>הרי זה</strong> (צבי ואיל) <strong>בא ללמד</strong> על פסולי המוקדשים, <strong>ונמצא למד</strong> מהם, <strong>מקיש</strong> (משווה) הכתוב <strong>צבי ואיל,</strong> שהם חיות ולא בהמות, <strong>לפסולי המוקדשין: מה פסולי המוקדשין</strong> דינם <strong>בשחיטה,</strong> כדי להכשירם באכילה, שנאמר בהם "וזבחת" (שם כא) — <strong>אף צבי ואיל</strong> דינם <strong>בשחיטה;</strong> ומוסיף ר' אלעזר הקפר: <strong>ועוף אין לו</strong> דין <strong>שחיטה מדברי תורה אלא מדברי סופרים.</strong>
 ומעירים: <strong>מאן תנא דפליג עליה</strong> <small>[מיהו התנא שחולק עליו]</small> על <strong>רבי אלעזר הקפר,</strong> וסבור שיש שחיטה לעוף מן התורה (כפי שהוכחנו מן המשנה בענין המולק בסכין)? שיטת <strong>רבי היא, דתניא</strong> <small>[ששנויה</small> ברייתא<small>],</small> <strong>רבי אומר:</strong> מה שנאמר <strong>"וזבחת... כאשר צויתיך"</strong> (שם כא) — <strong>מלמד שנצטוה משה</strong> על הלכות שחיטה, למרות שאינן מפורשות בתורה: <strong>על</strong> חיתוך <strong>הושט ועל</strong> חיתוך <strong>הקנה, ועל</strong> שחיטת <strong>רוב</strong> סימן <strong>אחד בעוף, ועל</strong> שחיטת <strong>רוב שנים בבהמה.</strong>
 <big>א</big> שנינו במשנה שהשוחט סימן <strong>אחד בעוף</strong> שחיטתו כשרה. <strong>איתמר</strong> <small>[נאמר]</small> שנחלקו אמוראים בדבר, <strong>רב נחמן אמר:</strong> בכל אחד משני הסימנים מדובר, <strong>או וושט או קנה. רב אדא בר אהבה אמר: וושט</strong> דווקא <strong>ולא קנה.</strong> ומסבירים את לשון המשנה לשיטת כל אחד מהם. <strong>רב נחמן אמר או וושט או קנה</strong> — שהרי סימן <strong>אחד קתני</strong> <small>[הוא שונה],</small> <strong>אחד כל דהו</strong> <small>[כל שהוא,</small> איזה שיהיה<small>].</small> ואילו לשיטת <strong>רב אדא בר אהבה</strong> ש<strong>אמר וושט ולא קנה, מאי</strong> <small>[מה</small> פירוש<small>]</small> <strong>אחד</strong> — <strong>מיוחד,</strong> והוא הוושט.
 <strong>(סימן</strong> לראיות שמביאה הגמרא: <strong>שחט</strong> את הגרגרת, שחט <strong>חצאין</strong> — שני חצאי סימנין, שחט חצי <strong>גרגרת, פגימה</strong> — היה חצי קנה פגום, <strong>דחטאת העוף</strong> כיצד מולקים).
 <strong>מיתיבי</strong> <small>[מקשים]</small> על שיטת רב נחמן ממה ששנינו בברייתא: <strong>שחט את הוושט</strong> בעוף <strong>ואחר כך נשמטה</strong> (נעקרה ממקומה) <strong>הגרגרת</strong> (הקנה) — הרי זו שחיטה <strong>כשרה;</strong> אם <strong>נשמטה הגרגרת ואחר כך שחט את הוושט</strong> — <strong>פסולה,</strong> לפי שמשעה שנשמטה הגרגרת הריהי טריפה. <strong>שחט את הוושט ונמצאת</strong> ה<strong>גרגרת שמוטה, ואינו יודע אם קודם שחיטה נשמטה אם לאחר שחיטה נשמטה</strong> — <strong>זה היה מעשה</strong> שאירע <strong>ואמרו</strong> חכמים: <strong>כל ספק בשחיטה</strong> — <strong>פסולה.</strong> הרי שהתנא מזכיר שחיטה של וושט לבדו, שהיא כשירה, <strong>ואילו שחיטה בגרגרת לא קתני</strong> <small>[אינו שונה]!</small>
 ומשיבים: אין זה משום ששחיטת הגרגרת לבדה לא היתה מועילה, אלא התנא מביא מקרה זה דווקא, <strong>משום</strong> שה<strong>גרגרת עבידא לאישתמוטי</strong> <small>[עשויה להישמט],</small> מה שאין כן הוושט.
  ומציעים, <strong>תא שמע</strong> <small>[בוא</small> ו<small>שמע]</small> ראיה נוספת ממה ששנינו בברייתא: <strong>שחט שני חצאי סימנין בעוף,</strong> חצי וושט וחצי קנה — <strong>פסולה,</strong> שצריך לשחוט רובו של סימן אחד לפחות; <strong>ואין צריך לומר</strong> אם עשה כן <strong>בבהמה,</strong> שכן בבהמה צריך לשחוט רוב של כל אחד מן הסימנים. <strong>ר' יהודה אומר: בעוף</strong> אינו כשר <strong>עד שישחוט את הושט ו</strong>גם <strong>את הורידין</strong> כדי שיצא הדם. הרי שר' יהודה מזכיר וושט דווקא ולא קנה! ומשיבים: גם כאן, אין זה משום ששחיטה בקנה לבדו לא תועיל, אלא הוא ענין של מציאות, <strong>משום</strong> ש<strong>ושט סמוך לורידין.</strong>
 ועוד מציעים, <strong>תא שמע</strong> <small>[בוא</small> ו<small>שמע]</small> ראיה לשיטת רב נחמן ממה ששנינו בברייתא: <strong>שחט חצי גרגרת, ושהה כדי שחיטה אחרת, וגמר שחיטתו</strong> — הרי זו <strong>כשרה,</strong> ואין בזה פסול של שהייה בשחיטה. <strong>מאי לאו</strong> <small>[האם לא]</small> מדובר כאן <strong>ב</strong>שחיטת <strong>עוף</strong> שהכשרו בסימן אחד, <strong>ומאי</strong> <small>[ומה</small> פירוש<small>]</small> ש<strong>גמרה</strong> את שחיטתו — <strong>גמרה</strong> את שחיטת ה<strong>גרגרת</strong> שהיא ראשונה לשחיטה? ומשמע שבשחיטת גרגרת בלבד כשרה! ודוחים: <strong>לא,</strong> הכוונה היא <strong>בבהמה,</strong> שצריך לשחוט בה שני סימנים, <strong>ומאי</strong> <small>[ומה</small> פירוש<small>]</small> <strong>גמרה</strong> — <strong>גמרה לשחיטה כולה.</strong>
 ומציעים, <strong>תא שמע</strong> <small>[בוא</small> ו<small>שמע]</small> ראיה ממה ששנינו בברייתא: <strong>הרי שהיה חצי</strong> ה<strong>קנה פגום</strong> קודם השחיטה, <strong>והוסיף עליו</strong> חיתוך <strong>כל שהוא וגמרו</strong> — <strong>שחיטתו כשרה. מאי לאו</strong> <small>[האם לא]</small> מדובר כאן <strong>ב</strong>שחיטת <strong>עוף, ומאי</strong> <small>[ומה</small> פירוש<small>]</small> <strong>גמרו</strong> — <strong>גמרו ל</strong>שחיטת רוב <strong>קנה?</strong> משמע שבזה בלבד השחיטה כשרה! ודוחים: <strong>לא,</strong> מדובר כאן <strong>בבהמה, ומאי</strong> <small>[ומה</small> פירוש<small>]</small> <strong>גמרו</strong> — כוונתו <strong>גמרו לוושט</strong> גם כן.
  ומציעים, <strong>תא שמע</strong> <small>[בוא</small> ו<small>שמע]</small> ראיה ממה ששנינו בברייתא: <strong>כיצד מולקין חטאת העוף? חותך שדרה ומפרקת בלא רוב בשר עד שמגיע לוושט או לקנה; הגיע לוושט או לקנה</strong> — <strong>חותך</strong> בציפורנו <strong>סימן אחד ורוב בשר עמו, ובעולה</strong> — חותך <strong>שנים</strong> (שני סימנים) <strong>או רוב שנים.</strong> הרי זו <strong>תיובתא</strong> <small>[קושיה</small> חמורה<small>]</small> על דעת <strong>רב אדא בר אהבה,</strong> שהרי מפורש שם "או לוושט או לקנה"! ומסכמים: אכן, <strong>תיובתא</strong> <small>[קושיה]</small> חמורה היא, ונדחו דבריו.
 ושואלים: <strong>מאי הוי עלה</strong> <small>[מה היה עליה]</small> על מחלוקת זו? ותמהים: <strong>מאי הוי עלה</strong> <small>[מה היה עליה]?!</small> הרי <strong>כדקאמרת</strong> <small>[כמו שאמרת],</small> שנדחו דברי רב אדא בר אהבה! ואומרים: משם אין הוכחה גמורה, <strong>דלמא שאני התם</strong> <small>[שמא שונה שם]</small> במליקה, <strong>דאיכא</strong> <small>[שיש]</small> כבר חיתוך <strong>שדרה ומפרקת</strong> מתחילה, ודווקא במקרה זה חיתוך הקנה לבדו מועיל כדי לגמור את המליקה, מה שאין כן בשחיטת עוף חולין.
  ואם כן, <strong>מאי</strong> <small>[מה הדין]?</small> ומציעים: <strong>תא שמע</strong> <small>[בוא</small> ו<small>שמע]</small> מן המסופר <strong>דההוא בר אווזא דהוה בי</strong> <small>[שברווז אחד שהיה בבית]</small> <strong>רבא אתא כי ממסמס קועיה דמא</strong> <small>[בא כאשר היה צווארו מלוכלך בדם],</small> <small>ולא ידעו האם הוא טריפה, שנפסק הקנה או ניקב הוושט,</small> <strong>אמר רבא: היכי נעביד</strong> <small>[כיצד נעשה]</small> בברווז זה?
## דף כח:
 אם <strong>נשחטיה והדר נבדקיה</strong> <small>[נשחט אותו ואחר כך נבדוק אותו]</small> אם היה בקנה או בוושט נקב שעושה אותו טריפה — <strong>דלמא</strong> <small>[שמא]</small> <strong>במקום</strong> שהיה ה<strong>נקב קשחיט</strong> <small>[הוא שוחט],</small> ואם כן, אי אפשר לדעת! אם תאמר שנחתוך את עורו באותו מקום, <strong>ו</strong><strong>נבדקיה והדר נשחטיה</strong> <small>[נבדוק אותו</small> את הסימנים <small>ואחר כך נשחט אותו]</small> — <strong>האמר</strong> <small>[הרי אמר]</small> <strong>רבה: וושט אין לו בדיקה מבחוץ</strong> מצידו החיצוני, שהוא אדום, ונקב קטן אינו ניכר בו, <strong>אלא</strong> בדיקתו <strong>מבפנים</strong> בלבד, שצבעו שם לבן וטיפת דם ניכרת בו!
 <strong>אמר ליה</strong> <small>[לו]</small> <strong>רב יוסף בריה</strong> <small>[בנו]</small> של רבא: <strong>נבדקיה</strong> <small>[נבדוק אותו]</small> את ה<strong>קנה,</strong> שאפשר לבדוק מבחוץ האם ניקב ברובו, <strong>ונשחטיה</strong> <small>[ונשחט אותו]</small> את ה<strong>קנה, ולכשריה</strong> <small>[ו</small>כך <small>נכשיר אותו]</small> את העוף, שהרי די לו בשחיטת סימן אחד, <strong>והדר לפכוה</strong> <small>[ואחר כך יהפכו]</small> את <strong>ה</strong><strong>ושט</strong> כדי לראות את צידו הפנימי, <strong>ולבדקיה</strong> <small>[ויבדקו אותו]</small> אם היה שם נקב. <strong>אמר רבא: חכים</strong> <small>[חכם]</small> <strong>יוסף ברי</strong> <small>[בני]</small> <strong>בטרפות כר' יוחנן.</strong> ולענייננו נלמד, <strong>אלמא</strong> <small>[מכאן]</small> שסימן <strong>אחד דקאמר</strong> <small>[שהוא אומר]</small> במשנה שכשר בעוף, הוא <strong>או האי</strong> <small>[זה]</small> <strong>או האי</strong> <small>[זה],</small> או הוושט או הקנה.
 <big>א</big> שנינו במשנה: השוחט אחד בעוף ושנים בבהמה שחיטתו כשרה וכו'. <strong>ר' יהודה אומר: עד שישחוט</strong> את הוורידין. <strong>אמר רב חסדא: לא אמר ר' יהודה אלא בעוף, הואיל וצולהו כולו כאחד,</strong> ולכן צריך לחתוך את הוורידין כדי שיצא דמו, <strong>אבל בהמה, כיון דמנתחה</strong> <small>[שחותך אותה]</small> <strong>אבר אבר,</strong> ומולח כדי להוציא את הדם — <strong>לא צריך.</strong>
 ושואלים: <strong>למימרא</strong> <small>[האם לומר]</small> מכאן <strong>דטעמא</strong> <small>[שהטעם]</small> של <strong>רבי יהודה משום</strong> איסור <strong>דם הוא,</strong> שעושה כן רק כדי להוציא את הדם? <strong>והתנן</strong> <small>[והרי שנינו</small> במשנה<small>],</small> <strong>רבי יהודה אומר: עד שישחוט את הוורידין,</strong> משמע שהוא חלק מדין השחיטה!
  ודוחים, <strong>אימא</strong> <small>[אמור]</small> שכוונתו: <strong>עד שינקב את הוורידין, ומאי</strong> <small>[ומהו]</small> לשון <strong>"עד שישחוט"</strong> — <strong>עד שינקוב</strong> אותם <strong>בשעת שחיטה,</strong> שאז הדם זורם בוורידים ויוצא מהם.
  ומציעים, <strong>תא שמע</strong> <small>[בוא</small> ו<small>שמע]</small> ממה ששנינו בברייתא: <strong>וורידין בשחיטה, דברי ר' יהודה!</strong> ודוחים: גם כאן <strong>אימא</strong> <small>[אמור]</small> שהכוונה היא: <strong>וורידין צריך לנקבן בשעת שחיטה, דברי רבי יהודה.</strong>
 ומציעים, <strong>תא שמע</strong> <small>[בוא</small> ו<small>שמע]</small> ראיה ממה ששנינו בברייתא אחרת, <strong>אמרו לו לרבי יהודה: מאחר שלא הוזכרו</strong> ה<strong>וורידין אלא</strong> משום שצריך <strong>להוציא מהן</strong> את ה<strong>דם, מה לי בשחיטה מה לי שלא בשחיטה? מכלל</strong> הדברים אתה למד ש<strong>רבי יהודה סבר</strong> <small>[סבור]:</small> <strong>בשחיטה</strong> דווקא!
  ודוחים:  <strong>הכי קאמרי לה</strong> <small>[כך אומרים]</small> חכמים לר' יהודה: <strong>מה לי לנקבן בשעת שחיטה, מה לי לנקבן שלא בשעת שחיטה?</strong> והרי יכול לנקבם מאוחר יותר! ומעירים: <strong>והוא,</strong> ר' יהודה, <strong>סבר</strong> <small>[סבור]:</small> <strong>בשעת שחיטה אתי</strong> <small>[בא,</small> יוצא<small>]</small> ה<strong>דם</strong> כשמנקבם, משום <strong>דחיים</strong> <small>[שהוא חם],</small> <strong>שלא בשעת שחיטה לא אתי</strong> <small>[לא בא,</small> יוצא<small>]</small> <strong>דם,</strong> משום <strong>דקריר</strong> <small>[שהוא</small> כבר <small>קר].</small>
 <strong>בעי</strong> <small>[שאל]</small> <strong>ר' ירמיה: וורידין ל</strong>שיטת <strong>רבי יהודה,</strong> אם <strong>שהה בהן</strong> באמצע ששחטם, או <strong>דרס בהן,</strong> חתך אותם בלחיצה ולא בהולכה והבאה, <strong>מהו?</strong> האם שחיטה פסולה היא, שהרי עשה בה שהייה ודרסה?
 <strong>אמר ליה ההוא סבא</strong> <small>[לו זקן אחד]:</small> <strong>הכי</strong> <small>[כך]</small> <strong>אמר רבי אלעזר, ואמרי לה</strong> <small>[ויש אומרים]:</small> כך <strong>אמר ליה ההוא סבא</strong> <small>[לו זקן אחד]</small> <strong>לרבי אלעזר, הכי</strong> <small>[כך]</small> <strong>אמר רבי יוחנן: מנקבן</strong> את הוורידין <strong>בקוץ והן כשרין,</strong> שאינם חלק מגוף השחיטה.
  ומעירים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב חסדא,</strong> שלא אמר ר' יהודה לשחוט את הוורידים אלא בעוף, ולא בבהמה: <strong>שחט שני חצאי סימנין בעוף</strong> — <strong>פסול, ואין צריך לומר בבהמה. רבי יהודה אומר: בעוף עד שישחוט את הוושט ואת הוורידין.</strong>
 <big>ב</big> שנינו במשנה: שחט <strong>חצי</strong> סימן <strong>אחד בעוף</strong> ואחד וחצי בבהמה — שחיטתו פסולה. <strong>אתמר</strong> <small>[נאמר]</small> שנחלקו אמוראים בשאלה הבאה, <strong>רב אמר:</strong> <strong>מחצה על מחצה</strong> כלומר, סימן שנשחט חציו בדיוק — דינו <strong>כרוב, רב כהנא אמר: מחצה על מחצה</strong> — <strong>אינו כרוב.</strong>
 ומסבירים את השיטות: <strong>רב אמר מחצה על מחצה</strong> דינו <strong>כרוב</strong> — <strong>הכי אמר ליה רחמנא</strong> <small>[כך אמר לו הקדוש ברוך הוא]</small> <strong>למשה: לא תשייר רובא</strong> <small>[אל תשייר רוב]</small> סימן שאינו שחוט, וכיון שחתך חצי הרי לא נשאר רוב. <strong>רב כהנא אמר מחצה על מחצה אינו כרוב</strong> — <strong>הכי אמר ליה רחמנא</strong> <small>[כך אמר לו הקדוש ברוך הוא]</small> <strong>למשה: שחוט רובא</strong> <small>[את הרוב].</small>
 ומביאים ראיות (ו<strong>סימן</strong> להן: <strong>חצי</strong> סימן אחד בעוף, דברי רב <strong>קטינא,</strong> שחט חצי <strong>גרגרת, פגימה</strong> בחצי קנה).
 <strong>תנן</strong> <small>[שנינו</small> במשנה<small>]:</small> שחט <strong>חצי אחד בעוף, ואחד וחצי בבהמה</strong> — <strong>שחיטתו פסולה.</strong> ומעתה, <strong>אי אמרת</strong> <small>[אם אומר אתה]</small> כי <strong>מחצה על מחצה</strong> דינו <strong>כרוב, אמאי</strong> <small>[מדוע]</small> <strong>פסול? הא עבד ליה</strong> <small>[הרי עשה]</small> <strong>רוב!</strong> ומשיבים: דבר זה פסול <strong>מדרבנן</strong> <small>[מדברי סופרים],</small> <strong>דלמא לא אתי למעבד פלגא</strong> <small>[שמא לא יבוא לעשות</small> אפילו <small>חצי],</small> ולכן צריך לעשות יותר.
 <strong>אמר רב קטינא, תא שמע</strong> <small>[בוא</small> ו<small>שמע]</small> ממה ששנינו בברייתא לענין כלי חרס שנטמא, שאין לו טהרה אלא בשבירה: חילקו לשנים — החלק הגדול, שהוא רובו, טמא והקטן טהור. <strong>חלקו לשנים והן שוין</strong> — <strong>שניהם טמאין</strong> מספק, <strong>לפי שאי אפשר לצמצם,</strong> לחתוך בדיוק, ובוודאי אחד מהם גדול יותר, אלא שאיננו יודעים איזה מהם; ונדייק מכאן:
 <strong>הא</strong> <small>[הרי]</small> אם <strong>אפשר לצמצם</strong> — שני החלקים <strong>טהורין.</strong> אבל אם מחצה נחשב כרוב, וכדברי רב, <strong>אמאי</strong> <small>[מדוע]</small> <strong>טהורין? זיל הכא איכא רובא</strong> <small>[לך לכאן</small> — <small>יש רוב],</small> <strong>זיל הכא איכא רובא</strong> <small>[לך לכאן</small> — <small>יש רוב]!</small>
 <strong>אמר רב פפא: תרי רובי בחד מנא ליכא</strong> <small>[שני רובים בכלי אחד אין</small><small>,</small> לא ייתכנו<small>],</small> ולכן אין לדון על מחצה כעל רוב. אבל ביחס לחיתוך קנה או ושט, אם שחט מחצה ייחשב הדבר כאילו שחט רוב, מפני שאין "רוב" אחר שסותר אותו.
  ומציעים, <strong>תא שמע</strong> <small>[בוא</small> ו<small>שמע]</small> ראיה ממה ששנינו: <strong>שחט חצי גרגרת, ושהה בה</strong>
## דף כט.
 <strong>כדי</strong> פרק זמן של <strong>שחיטה אחרת,</strong> שהוא שיעור שהייה הפוסלת באמצע שחיטה, <strong>וגמרה</strong> — <strong>שחיטתו כשרה.</strong> <strong>ואי אמרת</strong> <small>[ואם אומר אתה]</small> שדינו של <strong>מחצה על מחצה</strong> הוא <strong>כרוב,</strong> הרי כשנשחט חצי הקנה ולא המשיך בשחיטה — <strong>איטרפא לה</strong> <small>[נעשתה טריפה]</small> הבהמה, כדין פסוקת הגרגרת ברובה (להלן מד,א), ושוב לא תועיל לה שחיטה!
  ודוחים:  <strong>מי סברת</strong> <small>[האם סבור אתה]</small> שמדובר כאן <strong>ב</strong>שחיטת <strong>בהמה? לא,</strong> מדובר <strong>ב</strong>שחיטת <strong>עוף,</strong> שהכשרו בשחיטת סימן אחד, ולכן השחיטה כשרה <strong>ממה נפשך</strong> <small>[מהיכן שתרצה],</small> <strong>אי</strong> <small>[אם]</small> אומר אתה ש<strong>מחצה על מחצה</strong> דינו <strong>כרוב</strong> — <strong>הא עביד ליה רובא</strong> <small>[הרי עשה</small> <small>כבר את הרוב],</small> ועוף כשר ברובו של סימן אחד, ו<strong>אי</strong> <small>[אם]</small> <strong>מחצה על מחצה אינו כרוב</strong> — <strong>לא עבד</strong> <small>[לא עשה]</small> <strong>ולא כלום,</strong> שאינה טריפה עד שייפגם רובו של הקנה.
  ומציעים, <strong>תא שמע</strong> <small>[בוא</small> ו<small>שמע]</small> ראיה נוספת ממה ששנינו בברייתא: <strong>הרי שהיה חצי קנה פגום,</strong> ושחט <strong>והוסיף עליו כל שהוא וגמרו</strong> — <strong>שחיטתו כשרה. ואי אמרת</strong> <small>[ואם אומר אתה]</small> ש<strong>מחצה על מחצה</strong> דינו <strong>כרוב,</strong> מדוע תועיל לה השחיטה? הרי משעה שנפגם חציו — <strong>טרפה הויא</strong> <small>[היא]!</small>
 <strong>אמר רבא: שאני</strong> <small>[שונה]</small> הדבר <strong>לענין</strong> הלכות <strong>טרפה, דבעינן</strong> <small>[שצריכים אנו]</small> <strong>רוב הנראה לעינים,</strong> וכשחצי קנה בדיוק פגום אין זה רוב הנראה לעיניים. אבל לענין שחיטה אין צריך רוב הנראה לעינים, ולכן השוחט מחצה דינו כשוחט רוב.
 <strong>אמר ליה</strong> <small>[לו]</small> <strong>אביי:</strong> ולפי דבריך, <strong>ולא כל</strong> ש<strong>כן הוא? ומה</strong> לענין <strong>טרפה,</strong> שיש מקרים שאפילו <strong>במשהו מיטרפא</strong> <small>[</small>היא <small>נעשית טריפה],</small> וכגון כשיש נקב קטן בוושט או בריאה, בכל זאת אומר אתה: <strong>היכא דבעינן רובא</strong> <small>[במקום שצריכים אנו רוב]</small> — <strong>בעינן</strong> <small>[צריכים אנו]</small> שיהיה <strong>רוב הנראה לעינים;</strong> לענין <strong>שחיטה, דעד דאיכא רובא לא מיתכשרא</strong> <small>[שעד שיש רוב</small> סימן שחוט <small>אינה מוכשרת]</small> — <strong>לא כל שכן דבעינן</strong> <small>[שצריכים אנו]</small> <strong>רוב הנראה לעינים?</strong>
 <strong>אלא</strong> יש לחזור ממה שאמרנו, ולומר <strong>דכולי עלמא</strong> <small>[שלדעת הכל],</small> וגם לדעת רב, לענין שחיטה <strong>מחצה על מחצה אינו כרוב, וכי איתמר</strong> <small>[וכאשר נאמרה]</small> מחלוקת זו של <strong>רב ו</strong>של <strong>רב כהנא</strong> — <strong>לענין</strong> קרבן <strong>פסח אתמר</strong> <small>[נאמר],</small> שאם היו רוב ישראל טמאים — הפסח מוקרב ונאכל בטומאה (גם על ידי המועטים), ואם היו רוב ישראל טהורים — הטהורים לבדם עושים את הפסח בזמנו, והטמאים עושים פסח שני.
 <strong>הרי שהיו ישראל</strong> בערב הפסח <strong>מחצה טהורים ומחצה טמאים</strong> — <strong>רב אמר: מחצה על מחצה</strong> דינו לענין זה <strong>כרוב,</strong> ולכן כולם עושים את הפסח בזמנו, הטהורים עושים אותו בטהרה, כאילו היו רוב טהורים, והטמאים עושים בטומאה, כאילו היו רוב טמאים. <strong>ורב כהנא אמר: מחצה על מחצה אינו כרוב,</strong> ולכן הטהורים עושים את הראשון בטהרה, והטמאים עושים פסח שני, כדין יחידים שנטמאו.
  ושואלים:  <strong>והתם מאי טעמא</strong> <small>[ושם מה הטעם]</small> של <strong>רב,</strong> שהוא נותן למחצה דין רוב, ואין הטמאים נדחים לפסח שני? ומשיבים, <strong>דכתיב</strong> <small>[שנאמר]</small> בדין הפסח השני: <strong>"איש איש כי יהיה טמא לנפש"</strong> (במדבר ט, י), לומר ש<strong>איש,</strong> כלומר, יחיד, <strong>נדחה</strong> לפסח שני, <strong>ואין ציבור נדחין,</strong> ואותם מחצה טמאים, אינם נחשבים כיחידים, אלא כציבור.
 <big>א</big> שנינו במשנה: שחט <strong>רוב</strong> סימן <strong>אחד בעוף</strong> ורוב שנים בבהמה שחיטתו כשרה. ושואלים: והרי <strong>תנינא חדא זימנא</strong> <small>[</small>כבר <small>שנינו פעם אחת]</small> בתחילת המשנה: <strong>רובו של אחד כמוהו!</strong>
 <strong>(הכש פשח סימן</strong> לשמות האמוראים להלן: רב <strong>ה</strong>ושעיה, רב <strong>כ</strong>הנא, רב <strong>ש</strong>ימי, רב <strong>פ</strong> פא, רב <strong>א</strong> שי
 <strong>) אמר רב הושעיא:</strong> היה הדבר צריך להיאמר פעמיים, <strong>חדא</strong> <small>[</small>פעם <small>אחת]</small> <strong>בחולין וחדא</strong> <small>[ו</small>פעם <small>אחת]</small> <strong>בקדשים. וצריכא</strong> <small>[וצריך]</small> שייאמרו שניהם, <strong>דאי אשמועינן</strong> <small>[שאם היה משמיע לנו]</small> ב<strong>חולין,</strong> היינו אומרים: <strong>התם הוא דסגי ליה ברובא</strong> <small>[שם הוא שדי ברוב],</small> <strong>משום דלאו</strong> <small>[שלא]</small> <strong>לדם הוא צריך,</strong> אלא רק למעשה השחיטה, <strong>אבל קדשים,</strong> ש<strong>לדם הוא צריך,</strong> כדי לזרוק אותו על המזבח — <strong>אימא לא תיסגי ליה ברובא עד דאיכא כוליה</strong> <small>[אמור שלא יהיה לו די ברוב עד שיש</small> שחיטה של <small>כולו].</small>
 ולהיפך, <strong>ואי אשמועינן</strong> <small>[ואם היה משמיע לנו]</small> ב<strong>קדשים,</strong> היינו אומרים שדווקא שם צריך לשחוט רוב סימן, <strong>משום</strong> ש<strong>לדם הוא צריך, אבל חולין</strong> ש<strong>לדם לא צריך</strong> — <strong>אימא בפלגא סגי ליה</strong> <small>[אמור שבחצי</small> סימן <small>די לו],</small> על כן <strong>קא משמע לן</strong> <small>[משמיע לנו]</small> בשניהם שרובו של סימן כמוהו.
  ושואלים: לפי הסבר זה,  <strong>הי</strong> <small>[איזה]</small> מחלקי המשנה עוסק <strong>בחולין והי</strong> <small>[ואיזה]</small> <strong>בקדשים?</strong>
 <strong>אמר רב כהנא: מיסתברא רישא</strong> <small>[מסתבר</small> לומר שב<small>תחילה]</small> מדובר <strong>בחולין וסיפא</strong> <small>[ובסוף]</small> <strong>בקדשים. ממאי</strong> <small>[ממה]</small> אתה למד זאת? <strong>מדקתני</strong> <small>[ממה שהוא שונה]</small> בתחילת המשנה <strong>"השוחט</strong> אחד בעוף ושנים בבהמה", <strong>ואי סלקא דעתך רישא</strong> <small>[ואם עולה בדעתך</small> שב<small>תחילה]</small> מדובר <strong>בקדשים, "המולק" מיבעי ליה</strong> <small>[צריך היה לו</small> לומר<small>]</small> על העוף, שהרי דינו של עוף קדשים במליקה דווקא!
  ומקשים:  <strong>אלא מאי</strong> <small>[מה]</small> אתה אומר, <strong>סיפא</strong> <small>[</small>שה<small>סוף]</small> מדבר <strong>בקדשים?</strong> הרי מה שנאמר שם: <strong>"רוב אחד בעוף ורוב שנים בבהמה</strong> <strong>שחיטתו כשרה", "מליקתו כשרה" מיבעי ליה</strong> <small>[צריך היה לו</small> לומר<small>]</small> על העוף! ומשיבים: <strong>הא לא קשיא</strong> <small>[זה אינו קשה],</small> <strong>איידי דסליק</strong> <small>[מתוך שעלה,</small> יצא<small>]</small> <strong>מבהמה,</strong> שהוא שונה: "רוב אחד בעוף ורוב שנים בבהמה" — <strong>תנא נמי</strong> <small>[שנה גם כן]:</small> <strong>"שחיטתו כשרה". אלא רישא</strong> <small>[בתחילה],</small> <strong>מכדי</strong> <small>[הואיל]</small> ו<strong>על עוף קאי</strong> <small>[הוא עומד,</small> מתייחס<small>],</small> שבו הוא פותח את המשנה: "השוחט אחד בעוף ושנים בבהמה", <strong>אי סלקא דעתך</strong> <small>[אם עולה על דעתך]</small> שמדובר <strong>בקדשים, "המולק</strong> אחד בעוף ושוחט שנים בבהמה" <strong>מיבעי ליה</strong> <small>[צריך לו</small> לומר<small>]!</small> אלא מכאן שחלק זה של המשנה עוסק בחולין.
 <strong>רב שימי בר אשי אמר:</strong> מה שה<strong>רישא</strong> <small>[ההתחלה]</small> של המשנה עוסקת <strong>בחולין</strong> נלמד <strong>מהכא</strong> <small>[מכאן],</small> <strong>דקתני</strong> <small>[שהוא שונה]</small> בה: סימן <strong>אחד בעוף, ואי סלקא דעתך</strong> <small>[ואם עולה על דעתך]</small> שמדובר <strong>בקדשים</strong> — <strong>הא איכא</strong> <small>[הרי יש]</small> <strong>עולת העוף, דבעי</strong> <small>[שצריך]</small> למלוק בה <strong>שני סימנים!</strong>
 ודוחים: <strong>אלא</strong> לפי טעם זה, <strong>מאי</strong> <small>[מה]</small> אתה אומר, <strong>סיפא</strong> <small>[בסוף]</small> מדובר <strong>בקדשים?</strong> הרי נאמר שם <strong>רוב אחד בעוף,</strong> וכי די בכך? <strong>הא איכא</strong> <small>[הרי יש]</small> <strong>עולת העוף דבעי</strong> <small>[שצריך]</small> למלוק בה <strong>שני סימנין!</strong> ומשיבים: <strong>מאי</strong> <small>[מה</small> פירוש<small>]</small> <strong>"רוב אחד"</strong> — <strong>רוב</strong> של <strong>כל אחד ואחד</strong> מן הסימנים בעוף. ומוסיפים: <strong>ובדין הוא דליתני</strong> <small>[שהיה צריך לשנות]</small> במפורש <strong>רוב שנים,</strong> ואולם, <strong>כיון דאיכא</strong> <small>[שיש]</small> <strong>חטאת</strong> העוף <strong>דסגי ליה בחד סימן</strong> <small>[שדי לו ב</small>חיתוך <small>סימן אחד]</small> — <strong>משום הכי לא פסיקא ליה</strong> <small>[משום כך לא פסוק,</small> חתוך <small>לו]</small> הדבר, לשנות רוב שנים, אלא שנה באופן שניתן להבינו גם בסימן אחד וגם בשנים.
 <strong>רב פפא אמר:</strong> מה ש<strong>רישא</strong> <small>[תחילת]</small> המשנה עוסקת <strong>בחולין</strong> נלמד <strong>מהכא</strong> <small>[מכאן],</small> <strong>דקתני</strong> <small>[שהוא שונה]</small> שם, <strong>רבי יהודה אומר: עד שישחוט את הורידין, ו</strong>מכלל הדברים אתה למד ש<strong>פליגי רבנן עליה</strong> <small>[חלוקים חכמים עליו],</small> ואינם מצריכים לשחוט את הוורידים. ומעתה, <strong>אי אמרת בשלמא</strong> <small>[נניח אם אתה אומר]</small> שמדובר <strong>בחולין</strong> — <strong>שפיר</strong> <small>[יפה],</small> מובן הדבר. <strong>אלא אי אמרת</strong> <small>[אם אומר אתה]</small> שמדובר <strong>בקדשים, אמאי פליגי רבנן עליה</strong> <small>[מדוע חלוקים חכמים עליו]?</small> הלוא <strong>הוא עצמו,</strong> השוחט את הקדשים, <strong>לדם הוא צריך,</strong> כדי לזורקו על המזבח!
 <strong>רב אשי אמר:</strong> מה ש<strong>סיפא</strong> <small>[סופה]</small> של המשנה עוסק <strong>בקדשים</strong> נלמד <strong>מהכא</strong> <small>[מכאן],</small> <strong>דקתני</strong> <small>[שהוא שונה]</small> בהמשך למשנה זו: <strong>השוחט שני ראשין כאחד</strong> — <strong>שחיטתו כשרה.</strong> ונדייק: לשון <strong>השוחט,</strong> משמעה: ב<strong>דיעבד</strong> — <strong>אין</strong> <small>[כן],</small> אבל <strong>לכתחלה</strong> — <strong>לא.</strong>
 ומעתה, <strong>אי אמרת בשלמא</strong> <small>[נניח אם אתה אומר]</small> שמדובר <strong>בקדשים</strong> — <strong>היינו</strong> <small>[זה הטעם]</small> ש<strong>לכתחלה לא</strong> — <strong>משום</strong> מה <strong>דתני</strong> <small>[ששנה]</small> <strong>רב יוסף</strong> בברייתא: מה שנאמר בשחיטת קדשים "לרצונכם תזבחהו" (ויקרא יט, ה), יש בו שני ציוויים: <strong>"תזבח"</strong> — <strong>שלא יהא שנים שוחטים זבח אחד, "תזבחהו"</strong> <strong>—</strong> <strong>שלא יהא אחד שוחט שני זבחים</strong> כאחד,
 <strong>ו</strong>בפירוש דרשה זו <strong>אמר רב כהנא:</strong> אף שהקרי הוא "תזבחוהו" בלשון רבים, <strong>"תזבחהו" כתיב</strong> <small>[כתוב].</small> <strong>אלא אי אמרת</strong> <small>[אם אומר אתה]</small> שתחילת המשנה עוסקת <strong>בחולין</strong> — <strong>אפילו לכתחלה נמי</strong> <small>[גם כן]</small> יכולים שנים לשחוט כאחד!
  ומוסיפים:  <strong>ואף ר' שמעון בן לקיש סבר</strong> ש<strong>רישא</strong> <small>[תחילת</small> המשנה<small>]</small> עוסקת <strong>בחולין וסיפא</strong> <small>[וסופה]</small> <strong>בקדשים.</strong> ש<strong>אמר ר' שמעון בן לקיש: מאחר ששנינו</strong> בתחילת המשנה <strong>רובו של אחד כמוהו, למה שנינו</strong> שוב: <strong>רוב אחד בעוף ורוב שנים בבהמה?</strong>
 ומסביר, <strong>לפי ששנינו</strong> במסכת יומא, בעבודת הכהן הגדול ביום הכפורים: <strong>הביאו לו את התמיד, קרצו</strong> (שחטו) אבל לא השלים את השחיטה, אלא שחט רוב שנים, <strong>ומירק</strong> (גמר) כהן <strong>אחר שחיטתו על ידו</strong> (עבורו), <strong>יכול</strong> אם <strong>לא מירק</strong> אחר את השחיטה <strong>יהא</strong> הזבח <strong>פסול? לכך שנינו</strong> בסוף המשנה שלנו: שחט <strong>רוב אחד בעוף ורוב שנים בבהמה</strong> שחיטתו כשרה. הרי שגם לדעתו סוף המשנה עוסק בקדשים.
  כיון שהזכרנו את דברי ריש לקיש דנים בהם: <strong>אמר מר</strong> <small>[החכם]:</small> <strong>יכול לא מירק יהא פסול?</strong>
## דף כט:
 ותמהים: איך אפשר היה לומר זאת? <strong>אם כן,</strong> שאי אפשר בלא המירוק, <strong>הויא ליה</strong> <small>[תהיה זאת]</small> <strong>עבודה באחר,</strong> שאינו כהן גדול, <strong>ותניא</strong> <small>[ושנויה</small> ברייתא<small>]:</small> <strong>כל עבודת יום הכפורים אינן כשרות אלא בו</strong> בכהן הגדול!
  ומסבירים:  <strong>הכי קאמר</strong> <small>[כך הוא אומר]:</small> <strong>יכול</strong> אם לא מירק <strong>יהא פסול מדרבנן</strong> <small>[מדברי סופרים]?</small> <strong>דסלקא דעתך אמינא</strong> <small>[שהיה עולה על דעתך לומר]:</small> <strong>איכא</strong> <small>[יש]</small> גם <strong>פסול מדרבנן</strong> <small>[מדברי חכמים]</small> בדברים אלה, <strong>לכך</strong> חזרנו ו<strong>שנינו</strong> במשנתנו: <strong>רוב אחד בעוף ורוב שנים בבהמה</strong> שחיטתו כשרה. ושואלים: <strong>ומאחר</strong> ש<strong>אפילו פסולא דרבנן ליכא</strong> <small>[פסול מדברי חכמים אין כאן],</small> <strong>למה לי למרק</strong> באחר? ומשיבים: <strong>מצוה</strong> לכתחילה <strong>למרק,</strong> לסיים את השחיטה.
 <big>א</big> <strong>אמר ר' שמעון בן לקיש משום לוי סבא</strong> <small>[הזקן]:</small> <strong>אינה לשחיטה אלא בסוף</strong> כלומר, רק גמר השחיטה הוא הקרוי שחיטה. <strong>ורבי יוחנן אמר: ישנה לשחיטה מתחלה ועד סוף</strong> שמ <strong>תחילת השחיטה עד סיומה —</strong> הכל קרוי שחיטה.
  ובהגדרת תחום המחלוקת המדוייק, <strong>אמר רבא: הכל מודים, היכא</strong> <small>[במקום]</small> ש<strong>שחט</strong> בבהמה <strong>סימן אחד גוי,</strong> <strong>ו</strong>אחר כך שחט <strong>סימן אחד ישראל</strong> — <strong>שהיא פסולה,</strong> גם אם נאמר שאינה לשחיטה אלא בסוף, ומדוע? <strong>שהרי</strong> כשבא ישראל לשחוט כבר <strong>נעשה בה מעשה טרפה ביד גוי,</strong> שכיון ששחיטתו פסולה עשאה בכך טריפה.
  וכן <strong>בעולת העוף</strong> שצריך למלוק בה שני סימנים, <strong>נמי</strong> <small>[גם כן],</small> <strong>היכא דמליק</strong> <small>[במקום שהוא מולק]</small> בתחילה <strong>סימן אחד למטה</strong> מאמצע המזבח, וכדין חטאת העוף, <strong>ו</strong>אחר כך מולק <strong>סימן אחד למעלה,</strong> כדין עולת העוף — <strong>פסולה</strong> העולה, גם למי שסבור שאינה לשחיטה (ולמליקה) אלא בסוף, <strong>שהרי עשה בה מעשה חטאת העוף</strong> <strong>למטה,</strong> ובכך נפסלה לעולה.
 <strong>לא נחלקו אלא כגון ששחט</strong> בקדשים <strong>סימן אחד בחוץ</strong> (מחוץ למקדש) <strong>וסימן אחד בפנים,</strong> ובזה יש משמעות למחלוקת: <strong>למאן דאמר</strong> <small>[ל</small>דעת <small>מי שאומר]</small> <strong>ישנה לשחיטה מתחלה ועד סוף</strong> — הרי הוא <strong>מיחייב</strong> <small>[מתחייב]</small> על תחילת השחיטה משום שחיטת קדשים בחוץ, ואילו <strong>למאן דאמר</strong> <small>[ל</small>דעת <small>מי שאומר]</small> <strong>אינה לשחיטה אלא בסוף</strong> — <strong>לא מיחייב</strong> <small>[אינו מתחייב],</small> משום שסוף השחיטה שהוא הקובע נעשה בפנים.
 <strong>אמר ליה</strong> <small>[לו]</small> <strong>רבה בר שימי: מר</strong> <small>[החכם]</small> <strong>לא אמר הכי</strong> <small>[כך],</small> <strong>ומנו</strong> <small>[ומי הוא]</small> חכם זה? <strong>רב יוסף,</strong> שהוא אומר: <strong>היכא</strong> <small>[במקום]</small> ש<strong>שחט סימן אחד בחוץ וסימן אחד בפנים</strong> — <strong>נמי</strong> <small>[גם כן]</small> <strong>פסול</strong> כלומר, חייב משום שחיטת חוץ, ולדעת הכל, <strong>שהרי עשה בה מעשה חטאת העוף בחוץ,</strong> שהכשרה של חטאת העוף בסימן אחד.
 <strong>לא נחלקו אלא כגון ששחט מיעוט</strong> שני ה<strong>סימנין בחוץ וגמרו בפנים, למאן דאמר</strong> <small>[ל</small>דעת <small>מי שאומר]</small> <strong>ישנה לשחיטה מתחלה ועד סוף</strong> — <strong>מיחייב</strong> <small>[מתחייב]</small> משום שחיטת חוץ, שהרי כל שלב של השחיטה קרוי שחיטה להתחייב עליו, אבל <strong>למאן דאמר</strong> <small>[ל</small>דעת <small>מי שאומר]</small> <strong>אינה לשחיטה</strong> <strong>אלא בסוף</strong> — <strong>לא מיחייב</strong> <small>[אינו מתחייב],</small> שהרי הסוף היה במקום הראוי.
 <strong>מתיב</strong> <small>[מקשה על כך]</small> <strong>רבי זירא</strong> ממה ששנינו: <strong>כל העסוקין ב</strong>מלאכת ה<strong>פרה</strong> אדומה <strong>מתחלה ועד סוף</strong> — <strong>מטמאין בגדים</strong> שהם נוגעים בהם באותה שעה, <strong>ופוסלין אותה</strong> את הפרה <strong>במלאכה אחרת</strong> שהם עושים בשעה שהם עוסקים בה.
  ומפרטים: אם  <strong>אירע בה פסול בשחיטתה</strong> — <strong>בין קודם פסולה</strong> (קודם שנפסלה) <strong>בין לאחר פסולה אינה מטמאה בגדים</strong> של העוסקים בה, שכל עוד לא נשחטה אינה קרויה פרה אדומה לטמא את העוסקים בה. אבל אם אירע פסול <strong>בהזאתה,</strong> כשהיזה מדמה כנגד פתחו של ההיכל, הרי <strong>קודם פסולה</strong> (קודם שנפסלה) — <strong>מטמאה בגדים</strong> של אלו שעסקו בה באותה שעה, <strong>לאחר פסולה</strong> — שוב <strong>אינה מטמאה בגדים,</strong> שרק פרה כשרה מטמאה את העוסקים בה.
 <strong>ו</strong>מעתה, <strong>אי אמרת</strong> <small>[אם אומר אתה]</small> ש<strong>ישנה לשחיטה מתחלה ועד סוף,</strong> וכל שלב שבה קרוי שחיטה — <strong>לפלוג נמי</strong> <small>[שיחלק גם כן]</small> <strong>בשחיטתה</strong> כמו בהזאה: <strong>אירע בה פסול בשחיטה</strong> — <strong>קודם פסולה מטמאה בגדים,</strong> שהרי נעשתה בה שחיטה, <strong>לאחר פסולה</strong> — <strong>אינה מטמאה בגדים!</strong>
 <strong>אמר רבא: נתקלקלה שחיטה קאמרת</strong> <small>[אומר אתה]?</small> <strong>שאני התם</strong> <small>[שונה שם],</small> <strong>דאגלאי מלתא</strong> <small>[שהתגלה הדבר]</small> <strong>למפרע דלאו</strong> <small>[שלא]</small> <strong>שחיטה היא כלל,</strong> ולכן אינה מטמאה.
 <strong>אמר רבא: אי קשיא</strong> <small>[אם קשה]</small> <strong>לי</strong> ממשנה זו בענייננו — <strong>הא קשיא</strong> <small>[</small>דבר <small>זה קשה]</small> <strong>לי: למאן דאמר</strong> <small>[ל</small>דעת <small>מי שאומר]</small> ש<strong>אינה לשחיטה אלא בסוף, לפלוג</strong> <small>[שיחלק]</small> אפילו <strong>בהכשרה</strong> של ה<strong>פרה</strong> כלומר, כשלא נפל בה פסול, <strong>כגון</strong> ש<strong>שחטוה בתרי גברי</strong> <small>[בשני אנשים],</small> זה התחיל וזה סיים, <strong>דגברא קמא</strong> <small>[ש</small>את <small>האיש הראשון]</small> <strong>לא מטמאה</strong> הפרה, שהרי לפי שיטה זו לא נעשתה בה עדיין שחיטה, <strong>וגברא בתרא</strong> <small>[ו</small>את <small>האיש האחרון]</small> <strong>מטמאה!</strong>
 <strong>אמר רב יוסף: תרי גברי בחד זיבחא קאמרת</strong> <small>[שני אנשים בזבח אחד אתה אומר]?</small> <strong>בר מיניה דההוא</strong> <small>[חוץ מ</small>ענין <small>זה],</small> שאין להביא ממנו ראיה, מפני שאין עושים כן בקדשים, ולא בפרה אדומה שדינה לענין זה כקדשים, <strong>דתנינא</strong> <small>[ששנינו]</small> על הכתוב "לרצונכם תזבחוהו" (ויקרא יט, ה): <strong>"תזבח"</strong> שנאמר בציווי זה — כוונתו <strong>שלא יהו שנים שוחטין זבח אחד, "תזבחהו"</strong> — <strong>שלא יהא אחד שוחט שני זבחים,</strong> אלא זבח אחד בלבד.
 <strong>ואמר רב כהנא:</strong> טעם הדבר שדורשים את הכתוב כמצוה על היחיד — מפני ש<strong>"תזבחהו"</strong> בלשון יחיד <strong>כתיב</strong> <small>[כתוב],</small> למרות שהוא נקרא "תזבחוהו".
 <strong>אמר ליה</strong> <small>[לו]</small> <strong>אביי: לאו אתמר עלה</strong> <small>[</small>וכי <small>לא נאמר עליה]</small> על ברייתא זו, <strong>אמר רבה בר בר חנה אמר רבי יוחנן: זו</strong> הברייתא היא <strong>דברי רבי אלעזר ברבי שמעון</strong>
## דף ל.
 <strong>סתימתאה</strong> <small>[הסתום,</small> שדבריו נאמרו בסתם<small>]</small> בלא הזכרת שמו, <strong>אבל חכמים אומרים: שנים שוחטים זבח אחד,</strong> ולשיטתם עומדת הקושיה בעינה: אם אין שחיטה אלא לבסוף מדוע לא תחלק המשנה בשחיטת פרה אדומה על ידי שנים, שהפרה מטמאה את האחרון ששחטה, ולא את הראשון!
 <strong>ו</strong>כן <strong>ל</strong>דעת <strong>רבי אלעזר ברבי שמעון,</strong> הסבור שאין שנים שוחטים זבח אחד, <strong>נמי לפלוג</strong> <small>[גם כן נחלק]</small> בשחיטה עצמה, <strong>כגון</strong> ש<strong>שחט חד גברא</strong> <small>[אדם אחד]</small> <strong>בשני סודרים,</strong> שלאחר שהתחיל לשחוט פשט את סודרו ולבש סודר אחר, <strong>דסודר קמא</strong> <small>[ש</small>את <small>הסודר הראשון]</small> <strong>לא מטמא, ו</strong>את ה<strong>סודר בתרא</strong> <small>[האחרון]</small> <strong>מטמא,</strong> שהרי אינה לשחיטה אלא בסוף! <strong>אלא</strong> צריך לומר כי ברייתא זו, רק <strong>בפסולא</strong> של <strong>פרה קא מיירי</strong> <small>[הוא עוסק],</small> כשאירע בה פסול, אבל <strong>בהכשרה</strong> כשהיא נעשית בכשרות <strong>לא קא מיירי</strong> <small>[אינו עוסק],</small> ואין מכאן ראיה.
 <strong>מתיב</strong> <small>[מקשה]</small> <strong>רב אידי בר אבין</strong> על השיטה שאינה לשחיטה אלא לבסוף, ממה ששנינו בענין השוחט את קרבן הפסח על החמץ (כשחמץ ברשותו), שאם שחטו לשמו ובזמנו, בערב פסח אחר חצות — לוקה משום "לא תזבח על חמץ דם זבחי" (שמות כג, יח), ואם שחטו שלא לשמו, ובכך פסלו — פטור משום שחיטה על החמץ. <strong>ו</strong>אם שחטו על החמץ <strong>במועד</strong> כלומר, בחג הפסח, הרי אם שחטו <strong>לשמו</strong> — <strong>פטור,</strong> מפני שקרבן פסח פסול הוא, שנשחט לאחר זמנו. אבל אם שחטו <strong>שלא לשמו,</strong> אלא לשם קרבן שלמים — <strong>חייב,</strong> מפני שהוא כשר כקרבן שלמים, ובשעת איסור חמץ נאסר לשחוט כל קרבן כשחמץ ברשותו.
 <strong>והוינן</strong> <small>[והיינו עוסקים,</small> מתקשים<small>]</small> <strong>בה:</strong> יש לדייק מכאן כי <strong>טעמא</strong> <small>[הטעם,</small> דווקא<small>]</small> כששחט אותו במועד במפורש <strong>שלא לשמו</strong> — חייב, <strong>הא סתמא</strong> <small>[הרי</small> אם שחט <small>אותו סתם]</small> בלי לפרש — <strong>פטור,</strong> וכדין פסח שנשחט לאחר זמנו;
 <strong>ואמאי</strong> <small>[ומדוע]</small> <strong>פטור?</strong> הלוא קרבן <strong>פסח</strong> שנעשה בסתם <strong>בשאר ימות השנה</strong> שלא בערב פסח — קרבן <strong>שלמים הוא,</strong> והרי גם אם שחט שלמים על החמץ בשעת איסורו, עובר על "לא תשחט על חמץ"! <strong>שמע מינה</strong> <small>[</small>האם <small>נלמד מכאן]</small> ש<strong>פסח בשאר ימות השנה בעי</strong> <small>[צריך]</small> <strong>עקירה</strong> משמו הראשון, שיאמר שהוא מקריבו לשלמים, כדי להחשיבו כקרבן שלמים?
 <strong>ואמר ר' חייא בר גמדא, נזרקה</strong> תשובה <strong>מפי</strong> ה<strong>חבורה</strong> של החכמים שעסקו בדבר, <strong>ו</strong>כך <strong>אמרו:</strong> אין מכאן ראיה, שכן <strong>הכא במאי עסקינן</strong> <small>[כאן במה עוסקים אנו]?</small> <strong>כגון שהיו</strong> ה<strong>בעלים</strong> של אותו פסח <strong>טמאי מתים,</strong> שהם <strong>נדחין לפסח שני</strong> בארבעה עשר באייר, <strong>דסתמא</strong> <small>[שסתמו]</small> של אותו פסח <strong>לשמו קאי</strong> <small>[הוא עומד],</small> מפני שהוא מיועד לפסח שני. <strong>והאי</strong> <small>[ו</small>דווקא <small>פסח זה]</small> <strong>הוא דבעי</strong> <small>[שצריך]</small> <strong>עקירה</strong> משמו הראשון, ואם לא עשה כן — קרבן פסח פסול הוא, ופטור כששחטו על החמץ במועד, <strong>הא</strong> <small>[אבל]</small> קרבן פסח <strong>אחר</strong> שעבר זמנו — <strong>לא בעי</strong> <small>[אינו צריך]</small> <strong>עקירה,</strong> ואם שחטו בסתם — דינו כשוחט שלמים.
  ומעתה לענייננו: פסח זה שמיועד לפסח שני, ושחטו במועד על החמץ, ופטור משום שהוא קרבן פסח פסול, <strong>אי אמרת בשלמא</strong> <small>[נניח אם אומר אתה]</small> ש<strong>ישנה לשחיטה מתחלה ועד סוף</strong> — משום כך הוא פטור, מפני ש<strong>איפסיל ליה</strong> <small>[נפסל לו]</small> כבר <strong>מתחלת</strong> ה<strong>שחיטה,</strong> כדין פסח שנשחט שלא בזמנו. <strong>אלא אי אמרת</strong> <small>[אם אומר אתה]</small> ש<strong>אינה לשחיטה אלא בסוף,</strong> מדוע יהיה פטור אם נשחט על החמץ? והלוא <strong>כיון</strong> ש<strong>שחט ביה פורתא</strong> <small>[בו מעט]</small> כבר <strong>אידחי ליה</strong> <small>[</small><small>נדחה לו]</small> <strong>מפסח,</strong> שאי אפשר כבר להקריב אותו לפסח שני, שהרי כבר החל לשוחטו, ואם כן, <strong>אידך כי קא שחיט</strong> <small>[השאר שהוא שוחט]</small> בסתם — <strong>שלמים קא שחיט</strong> <small>[הוא שוחט]</small> על החמץ!
 <strong>אמר ליה</strong> <small>[לו]</small> <strong>אביי:</strong> אין מכאן ראיה, שכן <strong>נהי דאידחי ליה</strong> <small>[גם אם אמנם נדחה]</small> לאחר תחילת השחיטה <strong>מ</strong>להיות קרבן <strong>פסח, מדמי פסח מי אידחי</strong> <small>[האם נדחה]?</small> הרי עדיין יכול לפדותו קודם גמר שחיטה, ולקנות בדמיו כבש אחר לפסח שני, וכיון שכן, סתם שחיטה שלו היא לשם פסח.
 <strong>וכי תימא</strong> <small>[ואם תאמר]</small> שאינו יכול לפדותו לאחר שהחל לשוחטו, שהרי <strong>בעי</strong> <small>[צריך]</small> הקרבן <strong>העמדה והערכה</strong> בפני כהן כדי לפדותו, וכבש זה שנשחט אינו יכול לעמוד על רגליו — דבר זה אינו מעכב, <strong>והתנן</strong> <small>[ו</small>כן <small>שנינו</small><small>]:</small> <strong>שחט בה שנים</strong> סימנים <strong>או רוב שנים ועדיין היא מפרכסת</strong> — <strong>הרי היא כחיה לכל דבריה,</strong> וניתן לפדותה, כל זמן שלא מתה ממש.
 <big>א</big> <strong>אמר רב יהודה אמר רב: השוחט בשנים ושלשה מקומות</strong> לאורך הצואר, ויש בכולם יחד שיעור שחיטה — <strong>שחיטתו כשרה.</strong> והוסיף רב יהודה: <strong>כי אמריתה קמיה</strong> <small>[כאשר אמרתי</small> את ההלכה הזו <small>לפני]</small> <strong>שמואל, אמר לי: בעינן</strong> <small>[צריכים אנו]</small> שתהיה <strong>שחיטה מפורעת,</strong> גלויה וניכרת, <strong>וליכא</strong> <small>[ואין כאן],</small> כיון שהשחיטה היא בכמה מקומות.
  ומעירים, <strong>ואף ר' שמעון בן לקיש סבר</strong> <small>[סבור]:</small> <strong>בעינן</strong> <small>[צריכים אנו]</small> <strong>שחיטה מפורעת,</strong> ש<strong>אמר ר' שמעון בן לקיש: מנין לשחיטה שהיא</strong> צריכה להיות <strong>מפורעת? שנאמר: "חץ שחוט לשונם מרמה דבר"</strong> (ירמיהו ט, ז), וכשם שחץ חותך במקום אחד, כך גם השחיטה צריכה להיות במקום אחד.
 <strong>מתיב</strong> <small>[מקשה]</small> על כך <strong>רבי אלעזר</strong> ממה ששנינו במשנה: <strong>שנים אוחזין בסכין ושוחטין, אפילו</strong> היה <strong>אחד מלמעלה ואחד מלמטה</strong> — <strong>שחיטתו כשרה.</strong> והבין ר' אלעזר שמדובר כשכל אחד מהם אוחז בסכין אחרת ושוחט במקום אחר בצוואר, אחד למעלה ואחד למטה. ולפי דברי שמואל ור' אלעזר, <strong>אמאי</strong> <small>[מדוע]</small> שחיטתם כשרה? <strong>והא ליכא</strong> <small>[והרי אין כאן]</small> <strong>שחיטה מפורעת,</strong> שהרי כל אחד מהם שוחט במקום אחר!
 <strong>אמר ליה</strong> <small>[לו]</small> <strong>ר' ירמיה: משנתינו</strong> זו עוסקת <strong>בסכין אחד ושני בני אדם,</strong> שמחזיקים בה משני צדדים ועושים חתך אחד באלכסון, מלמעלה למטה.
 <strong>אמר ליה</strong> <small>[לו]</small> <strong>רבי אבא: אי הכי</strong> <small>[אם כך],</small> <strong>היינו דתני עלה</strong> <small>[</small><small>זה ששנו עליה]</small> על משנה זו: <strong>אין חוששין שמא יטרפו זה על זה</strong> אינו מובן. שכן <strong>אי אמרת בשלמא</strong> <small>[נניח אם אומר אתה]</small> שמדובר <strong>בשתי סכינין ושני בני אדם</strong> — <strong>שפיר</strong> <small>[יפה,</small> מובן הדבר<small>],</small> <strong>מהו דתימא</strong> <small>[מהו שתאמר]:</small> <strong>ליחוש דלמא סמכי אהדדי</strong> <small>[נחשוש שמא יסמכו זה על</small> שחיטתו של <small>זה],</small> <strong>והאי לא אתי למעבד רובא והאי לא אתי למעבד רובא</strong> <small>[וזה לא יבוא לעשות</small> חיתוך <small>רוב</small> סימנים <small>וזה לא יבוא לעשות</small> חיתוך <small>רוב</small> סימנים<small>],</small> ונמצא שעושים אותה טריפה, על כן <strong>קא משמע לן</strong> <small>[משמיע לנו]</small> ש<strong>אין חוששין.</strong>
 <strong>אלא אי אמרת</strong> <small>[אם אומר אתה]</small> שמדובר <strong>בסכין אחת ושני בני אדם, האי</strong> <small>[זה]</small> הביטוי <strong>"אין חוששין שמא יטרפו זה על זה"</strong> אין לו מקום כאן, <strong>אלא</strong> <strong>"שמא ידרוסו זה על זה" מיבעי ליה</strong> <small>[צריך הוא</small> לומר<small>],</small> שהחשש הוא שמא מתוך שזה מושך לכאן וזה לכאן, ידחקו את הסכין על הסימנים, ויהיה בכך פסול של דריסה!
 <strong>אמר ליה</strong> <small>[לו]</small> <strong>רבי אבין, תני</strong> <small>[שנה]:</small> <strong>אין חוששין</strong>
## דף ל:
 <strong>שמא ידרוסו זה על זה.</strong>
 <strong>מתיב</strong> <small>[מקשה]</small> <strong>ר' אבין</strong> על שיטה זו, שצריך שחיטה מפורעת וגלויה ברצף אחד, ממה ששנינו בברייתא: <strong>שחט את הוושט למטה</strong> בחלקו התחתון של הצוואר, <strong>ואת הקנה למעלה</strong> בצוואר, <strong>או את הוושט למעלה ואת הקנה למטה</strong> — <strong>שחיטתו כשרה.</strong> ולדרך זו יש לשאול: <strong>אמאי</strong> <small>[מדוע]</small> שחיטתו כשרה? <strong>והא ליכא</strong> <small>[והרי אין זו]</small> <strong>שחיטה מפורעת!</strong>
 ואומרים: <strong>הוא מותיב לה</strong> <small>[מקשה את הקושיה הזו],</small> <strong>והוא מפרק לה</strong> <small>[מתרץ אותה]:</small> כאן לא מדובר בשחיטה בשני מקומות, אלא <strong>בשחיטה העשויה כ</strong>חודו של <strong>קולמוס</strong> כלומר, בחיתוך אחד באלכסון, שמתחיל למעלה וחותך באלכסון את שני הסימנים, וכך יש שחיטה מפורעת.
 מסופר, <strong>ההוא תורא דאישחט</strong> <small>[שור אחד שנשחט]</small> <strong>בשנים ושלשה מקומות, על</strong> <small>[נכנס]</small> <strong>רב יצחק בר שמואל בר מרתא</strong> לחנות, <strong>שקל משופרי שופרי</strong> <small>[ולקח מהחלק הטוב שבטוב]</small> שבאותו שור, ובכך הוכיח שהוא סבור שהיא כשרה לכתחילה. <strong>אמר ליה</strong> <small>[לו]</small> <strong>רבי זירא:</strong> על ידי מעשיך <strong>למדתנו רבינו</strong> ש<strong>משנתינו,</strong> המכשירה כששנים אוחזים בסכין ושוחטים, אחד למעלה ואחד למטה, עוסקת <strong>בשני סכינין ושני בני אדם,</strong> שכל אחד שוחט במקום אחר.
 <big>א</big> <strong>אמר רב יהודה אמר רב:</strong> אם השוחט <strong>החליד</strong> (תחב) <strong>את הסכין</strong> בתוך הצוואר <strong>בין סימן לסימן,</strong> בין הקנה לוושט שמתחתיו, <strong>ופסקו</strong> (וחתכו), ששחט תחילה את הוושט, ואחר כך הוציא את הסכין וחזר ושחט את הקנה כדרכו — <strong>שחיטתו</strong> <strong>פסולה.</strong> אבל אם החליד את הסכין <strong>תחת העור</strong> של הצוואר, ואז שחט כדרכו את שני הסימנים — שחיטתו <strong>כשרה.</strong>
 ועל הדין הראשון שואלים: <strong>מאי קא משמע לן</strong> <small>[מה השמיע לנו</small> בכך<small>]?</small> <strong>תנינא</strong> <small>[</small>הרי <small>שנינו]</small> דבר זה במפורש: <strong>או החליד את הסכין תחת</strong> הסימן <strong>השני ופסקו</strong> — <strong>ר' ישבב אומר:</strong> הרי זו <strong>נבלה</strong> המטמאה את הנוגע בה או את הנושא אותה, ואילו <strong>ר' עקיבא אומר: טרפה</strong> היא, שאסורה באכילה, אבל אינה נבילה ואינה מטמאה. ומכל מקום, הכל מודים ששחיטה פסולה היא!
  ומשיבים:  <strong>אי ממתניתין</strong> <small>[אם ממשנתנו</small> בלבד<small>]</small> <strong>הוה אמינא</strong> <small>[הייתי אומר]:</small> <strong>הני מילי</strong> <small>[דברים אלה אמורים]</small> דווקא במקרה שתוחב את הסכין תחת הסימן השני, וחותך אותו <strong>מלמטה למעלה,</strong> מכיוון העורף לכיוון הצוואר, <strong>דלא קעביד</strong> <small>[שאינו עושה זאת]</small> <strong>כדרך שחיטה,</strong> שהיא מן הצוואר לכיוון העורף. <strong>אבל</strong> אם הוא תוחב את הסכין בין שני הסימנים, וחותך את הסימן התחתון <strong>מלמעלה למטה,</strong> ומוציא את הסכין, וחוזר וחותך את הקנה באופן זה, <strong>דקעביד</strong> <small>[שהוא עושה]</small> <strong>כדרך שחיטה</strong> — <strong>אימא שפיר דמי</strong> <small>[אמור שהוא כשר],</small> על כן <strong>קא משמע לן</strong> <small>[משמיע לנו]</small> שכל שהחליד את הסכין הרי זה פסול.
  על מה שאמר רב יהודה בשם רב ש<strong>תחת העור</strong> — <strong>כשרה,</strong> מעירים: <strong>בי</strong> <small>[</small>החכמים מ<small>בית</small> מדרשו של<small>]</small> <strong>רב אמרי</strong> <small>[אמרו]</small> בשם רב: כשתוחב את הסכין <strong>תחת העור</strong> וכך שוחט <strong>איני יודע</strong> מה דינו, ושמא חלדה היא זו ופסולה.
 <strong>איבעיא להו</strong> <small>[נשאלה להם]</small> לחכמים: <strong>לבי</strong> <small>[ל</small>דעת <small>בית מדרשו]</small> של <strong>רב, דאמרי</strong> <small>[שאומרים]:</small> <strong>תחת העור איני יודע,</strong> אם החליד את הסכין <strong>תחת מטלית</strong> שהיתה כרוכה על צוואר הבהמה, ואחר כך שחט, <strong>מהו?</strong> האם גם בזה חשש לפסול חלדה? וכן אם החליד <strong>תחת צמר מסובך</strong> שבצוואר הכבש, <strong>מהו?</strong> שאלות אלו לא נפתרו ונשארו ב<strong>תיקו</strong> <small>[תעמוד]</small> השאלה במקומה.
 <strong>בעי</strong> <small>[שאל]</small> <strong>רב פפא:</strong> אם <strong>החליד</strong> את הסכין ושחט כך רק את <strong>מיעוט</strong> ה<strong>סימנים,</strong> אבל רובם נשחט כראוי, <strong>מהו</strong> דינו? שאלה זו לא נפתרה ונשארה ב<strong>תיקו</strong> <small>[תעמוד]</small> השאלה במקומה.
 <big>ב משנה</big> <strong>השוחט שני ראשין כאחד</strong> — <strong>שחיטתו כשרה.</strong> היו <strong>שנים אוחזין בסכין ושוחטים</strong> בהמה אחת, <strong>אפילו אחד למעלה ואחד למטה</strong> — <strong>שחיטתו כשרה. התיז את הראש בבת אחת,</strong> ולא עשה כדרך שחיטה, בדרך הולכה והבאה של הסכין — הרי זו שחיטה <strong>פסולה. היה שוחט</strong> בדרך שחיטה, <strong>ו</strong>בתוך כך <strong>התיז את הראש בבת אחת,</strong> קודם שהספיק להחזירה, <strong>אם יש בסכין</strong> אורך <strong>מלא צואר</strong> הבהמה — <strong>כשרה,</strong> אבל בפחות מזה לא ייתכן שחתך את הסימנים אלא בדריסה, שהיא שחיטה פסולה.
 <strong>היה שוחט</strong> כדרכו <strong>והתיז שני ראשין בבת אחת, אם יש בסכין מלא צואר אחד</strong> — <strong>כשרה. במה דברים אמורים</strong> שיש לחשוש לאורך הסכין? <strong>בזמן שהוליך</strong> את הסכין <strong>ולא הביא</strong> (החזיר), <strong>או הביא ולא הוליך, אבל אם הוליך והביא, אפילו</strong> היה אורך הסכין <strong>כל שהוא, אפילו באיזמל,</strong> שהוא סכין קטנה — <strong>כשרה.</strong>
 <big>ג גמרא</big> שנינו במשנה כי אם התיז את הראש — שחיטתו פסולה. ושואלים: <strong>מנא הני מילי</strong> <small>[מנין דברים אלה]?</small> <strong>אמר שמואל, דאמר קרא</strong> <small>[שאמר המקרא]:</small> <strong>"חץ שחוט לשונם מרמה דבר"</strong> (ירמיהו ט, ז) ששחיטה נעשית כדרך מעופו של החץ, במשיכה, ולא בדרך של דריסה או הכאה.
 <strong>וכן</strong> <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל:</strong> נאמר <strong>"ושחט"</strong> (ויקרא א, ה) — <strong>אין "ושחט" אלא ומשך,</strong> שמושך את הסכין על צואר הבהמה, <strong>וכן הוא אומר: "זהב שחוט"</strong> (מלכים א י, טז), שמשמעו זהב שמושכים אותו, כדרך שעושים צורפים, <strong>ואומר: "חץ שחוט לשונם מרמה דבר".</strong>
 ושואלים: <strong>מאי</strong> <small>[מה</small> כוונת<small>]</small> <strong>"ואומר"?</strong> מה נוסף בראיה האחרת? ומסבירים: <strong>וכי תימא</strong> <small>[ואם תאמר]</small> <strong>"זהב שחוט"</strong> אין משמעו משוך, אלא <strong>שנטווה כחוט הוא,</strong> שהוא רך, ועל שם כך הוא קרוי "שחוט" — <strong>תא שמע</strong> <small>[בוא</small> ו<small>שמע]</small> מן הכתוב: <strong>"חץ שחוט לשונם"</strong> שהכוונה היא לדבר שנמשך.
  מסופר, <strong>רבא הוה בדיק ליה גירא</strong> <small>[היה בודק לו חץ]</small> <strong>לר' יונה בר תחליפא,</strong> לוודא שאין בו פגימות, <strong>ושחט בה עופא בהדי דפרח</strong> <small>[ו</small>היה <small>שוחט בו עוף</small> בתוך כדי מעופו<small>].</small> ושואלים: <strong>ודלמא עביד</strong> <small>[ושמא עשה]</small> <strong>חלדה,</strong> שנכנס החץ לתוך הצוואר בתוך הסימנים, ולא חתך את הסימנים בדרך הליכתו! ומשיבים: <strong>חזינן</strong> <small>[רואים אנו]</small>
## דף לא.
 <strong>גידפי דמיפרמי</strong> <small>[הנוצות</small> שבקדמת הצואר <small>שהן כרותות],</small> וכך ניכר שהחץ עשה פעולה של שחיטה בדרך הליכתו, ולא נתחב בסימנים.
  ושואלים: וכיצד התיר רב לשחוט ציפור במעופה?  <strong>והא בעי</strong> <small>[והרי צריך]</small> לקיים בדם הציפור מצות <strong>כסוי</strong> הדם! <strong>וכי תימא דמכסו ליה</strong> <small>[ואם תאמר שמכסים אותו]</small> במקום שבו הוא נמצא, <strong>והאמר</strong> <small>[והרי אמר]</small> <strong>ר' זירא אמר רב: השוחט צריך שיתן עפר למטה,</strong> קודם השחיטה, <strong>ועפר למעלה, שנאמר: "וכסהו בעפר"</strong> (ויקרא יז, יג), "וכסהו <strong>עפר" לא נאמר אלא "בעפר",</strong> שהדם יהיה בתוך העפר — <strong>מלמד שהשוחט צריך שיתן עפר למטה ועפר למעלה!</strong>
 ומשיבים: מדובר במקרה <strong>דמזמין ליה</strong> <strong>לעפר דכולה פתקא</strong> <small>[שמזמן</small> מתחילה <small>את העפר של כל הבקעה]</small> לצורך מצות כיסוי הדם.
 <big>א</big> שנינו במשנה: <strong>היה שוחט והתיז</strong> את הראש בבת אחת, אם יש באורך הסכין מלא צוואר — כשרה. <strong>אמר רבי זירא:</strong> צריך שיהיה שם <strong>מלא צואר ו</strong>גם <strong>חוץ לצואר.</strong>
 איבעיא להו <small>[נשאלה להם</small> ללומדים<small>]:</small> האם הכוונה היא שיהיה שם <strong>מלא צואר וחוץ לצואר</strong> גם כן <strong>כמלא צואר, דהוו לה תרי צוארי</strong> <small>[שהרי זה</small> ביחד כאורך <small>שני צווארים],</small> <strong>או דלמא</strong> <small>[שמא]</small> כוונתו <strong>מלא צואר וחוץ לצואר</strong> רק <strong>משהו?</strong>
 ומציעים, <strong>תא שמע</strong> <small>[בוא</small> ו<small>שמע]</small> ממה ששנינו בהמשך המשנה: <strong>היה שוחט והתיז שני ראשין בבת אחת, אם יש לסכין מלא צואר אחד</strong> — <strong>כשר.</strong> ונברר: <strong>מאי</strong> <small>[מה פירוש]</small> <strong>מלא צואר אחד? אילימא</strong> <small>[אם תאמר]</small> <strong>מלא צואר אחד ותו לא</strong> <small>[ולא עוד],</small> דבר זה לא ייתכן, שכן <strong>השתא</strong> <small>[עכשיו,</small> הרי<small>]</small> אם <strong>בבהמה אחת בעינן</strong> <small>[צריכים אנו]</small> <strong>מלא צואר וחוץ לצואר, בשתי בהמות סגי להו</strong> <small>[די להם]</small> <strong>כמלא צואר אחד? אלא פשיטא</strong> <small>[פשוט]</small> שהכוונה היא ל<strong>מלא צואר</strong> אחד <strong>חוץ</strong> <strong>לשני צוארין.</strong>
 <strong>שמע מינה</strong> <small>[למד מכאן]</small> שמה ששנינו: אם יש בסכין <strong>מלא צואר</strong> כוונתו <strong>חוץ לצואר</strong> עצמו, ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>ב</big> שנינו במשנה: <strong>במה דברים אמורים</strong> שרק אם יש בסכין מלא צוואר ויותר שחיטתו כשרה — <strong>בזמן שהוליך ולא הביא,</strong> אבל אם הוליך והביא, אפילו כל שהוא, אפילו באיזמל — שחיטתו כשרה. <strong>אמר רב מנשה:</strong> מדובר <strong>באיזמל שאין לו קרנים</strong> מצידיו, אבל אם יש לו קרנים, מתוך שהאיזמל קטן, יש לחשוש שאתן קרנים ינקבו את הסימנים, או ייכנסו ביניהם ויפסלו את השחיטה בחלדה.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב אויא לרב מנשה: מחטא מאי</strong> <small>[מחט מהי]?</small> האם אפשר לשחוט כשמוליך חודה של מחט על הצוואר? <strong>אמר ליה</strong> <small>[לו]:</small> <strong>מחטא מבזע בזע</strong> <small>[המחט קורעת],</small> שהחוד עושה נקב בצואר, ואינה חותכת.
 שאל אותו: <strong>מחטא דאושכפי</strong> <small>[מחט של סנדלרים],</small> שהיא שטוחה, ושפתיה חדות, והוליכה והביאה, <strong>מאי</strong> <small>[מה</small> דינה<small>]?</small> <strong>אמר ליה</strong> <small>[לו],</small> <strong>תנינא</strong> <small>[שנינו]</small> במשנתנו: אבל אם הוליך והביא, <strong>אפילו</strong> בסכין <strong>כל שהוא</strong> שחיטתה כשרה, <strong>מאי לאו</strong> <small>[האם לא]</small> בא הדבר לרבות אפילו <strong>מחטא דאושכפי</strong> <small>[מחט של סנדלרים]?</small> ודוחים: <strong>לא,</strong> הכוונה היא ל<strong>איזמל,</strong> שהוא גדול יותר. ומקשים: הלוא <strong>איזמל בהדיא קתני לה</strong> <small>[במפורש הוא שונה אותה],</small> מיד אחר כך, ובוודאי בא לרבות דבר נוסף! ומשיבים: התנא <strong>פרושי קא מפרש</strong> <small>[מפרש הוא את דבריו]:</small> <strong>מאי</strong> <small>[מה</small> פירוש<small>]</small> <strong>כל שהו</strong> — <strong>איזמל.</strong>
 ומעירים: <strong>הכי נמי מסתברא</strong> <small>[כך גם כן מסתבר]</small> לומר, <strong>דאי סלקא דעתך</strong> <small>[שאם עולה על דעתך]</small> לומר שמתחילה מדובר ב<strong>מחטא דאושכפי</strong> <small>[מחט של סנדלרים],</small> <strong>השתא מחטא דאושכפי שריא</strong> <small>[עכשיו,</small> הרי <small>מחט של סנדלרים מותרת]</small> בשחיטה, <strong>איזמל מיבעיא</strong> <small>[נצרכה]</small> המשנה לומר ששוחטים בה? ודוחים: מכאן אין ראיה, ויש לומר ש<strong>איזמל אצטריכא ליה</strong> <small>[הוצרך לו</small> לומר<small>]</small> שהוא כשר גם כן, שכן <strong>סלקא דעתך אמינא</strong> <small>[יעלה על דעתך לומר]:</small> <strong>ליגזר</strong> <small>[שנגזור]</small> על <strong>איזמל שאין לו קרנים אטו</strong> <small>[משום]</small> <strong>איזמל שיש לו קרנים,</strong> על כן <strong>קא משמע לן</strong> <small>[משמיע לנו]</small> התנא שאין אומרים כן, וניתן לשחוט באיזמל רגיל.
 <big>ג משנה</big> <strong>נפלה סכין ושחטה</strong> מעצמה, <strong>אף על פי ששחטה כדרכה</strong> — <strong>פסולה, שנאמר: "וזבחת... ואכלת"</strong> (דברים כז, ז), לומר: רק <strong>מה שאתה זובח אתה אוכל,</strong> ולא מה שנזבח מאליו.
 <big>ד גמרא</big> שנינו: נפלה סכין ושחטה — פסולה. ומדייקים: <strong>טעמא</strong> <small>[הטעם,</small> דווקא<small>]</small> אם <strong>נפלה</strong> ושחטה — השחיטה פסולה, <strong>הא</strong> <small>[הרי]</small> אם <strong>הפילה הוא</strong> ושחטה — השחיטה <strong>כשרה, ואף על גב דלא מיכוין</strong> <small>[ואף על פי שאינו מתכוון]</small> לשחיטה.
 ואם כן, <strong>מאן תנא דלא בעינן</strong> <small>[מיהו התנא</small> הסבור <small>שאין אנו צריכים]</small> <strong>כוונה לשחיטה? אמר רבא:</strong> שיטת <strong>ר' נתן היא, דתני</strong> <small>[ששנה]</small> <strong>אושעיא זעירא דמן חבריא</strong> <small>[הקטן שבחבורה]:</small> <strong>זרק סכין</strong> על מנת <strong>לנועצה בכותל, והלכה ו</strong>בתוך כך <strong>שחטה כדרכה</strong> — ר' נתן מכשיר בשחיטה זו, <strong>וחכמים פוסלים.</strong> ומוסיפים, <strong>הוא,</strong> אושעיא זעירא דמן חבריא, <strong>תני לה</strong> <small>[שנה</small> את הברייתא <small>הזו]</small> בשם רבו, <strong>והוא</strong> הוסיף ו<strong>אמר לה</strong> <small>[</small>ביחס <small>אליה]:</small> <strong>הלכה כר' נתן.</strong>
 ושואלים: <strong>והא</strong> <small>[והרי</small> כבר<small>]</small> <strong>אמרה רבא חדא זימנא</strong> <small>[פעם אחת],</small> שמשנתנו כשיטת ר' נתן! <strong>דתנן</strong> <small>[ששנינו</small> במשנה<small>]</small> בפרק הראשון של מסכת זו: <strong>וכולן ששחטו ואחרים רואין אותן</strong> — <strong>שחיטתן כשרה,</strong> ובכלל זה חרש שוטה וקטן, שאין להם דעת. <strong>ואמרינן</strong> <small>[ואמרנו]</small> על כך: <strong>מאן תנא דלא בעי</strong> <small>[מיהו התנא</small> הסבור <small>שלא צריך]</small> <strong>כוונה לשחיטה? ואמר רבא: ר' נתן היא.</strong> ואם כן כבר למדנו שזו דעת משנתנו!
  ומשיבים:  <strong>צריכא</strong> <small>[צריך]</small> הדבר להיאמר בשני המקרים, <strong>דאי אשמועינן התם</strong> <small>[שאם היה משמיע לנו שם</small> בלבד<small>],</small> לגבי חרש שוטה וקטן, הייתי אומר כי הטעם שהשחיטה כשרה הוא <strong>משום דקא מיכוין</strong> <small>[שהוא מתכוון]</small> על כל פנים <strong>לשום חתיכה</strong> (חיתוך) <strong>בעולם,</strong> למרות שאינו מתכוון לשחיטה, <strong>אבל הכא</strong> <small>[כאן],</small> כשמפיל את הסכין, <strong>דלא קא מיכוין</strong> <small>[שאינו מתכוון]</small> אפילו לחתוך — <strong>אימא</strong> <small>[אמור]</small> ש<strong>לא</strong> תהיה השחיטה כשרה.
  ומצד שני, <strong>ואי אשמעינן הכא</strong> <small>[ואם היה משמיע לנו כאן],</small> שאם הפיל סכין ושחטה שחיטתו כשרה, הייתי אומר כי טעם הדבר הוא <strong>משום</strong> שהחיתוך <strong>קאתי</strong> <small>[בא]</small> על כל פנים <strong>מכח בן דעת, אבל התם</strong> <small>[שם],</small> בחרש שוטה וקטן ששחטו, <strong>דלא קאתי</strong> <small>[שלא בא]</small> <strong>מכח בן דעת</strong> — <strong>אימא</strong> <small>[אמור]</small> ש<strong>לא</strong> תהיה השחיטה כשרה, על כן <strong>צריכא</strong> <small>[צריך]</small> הדבר להיאמר.
 <big>ד</big> משנתנו הובאה כראיה במחלוקת אמוראים בענין אחר. וכך <strong>אתמר</strong> <small>[נאמר]:</small> <strong>נדה ש</strong>לאחר שפסק דמה <strong>נאנסה וטבלה,</strong> כלומר, טבלה שלא ברצונה, <strong>אמר רב יהודה אמר רב: טהורה</strong> היא <strong>לביתה</strong> כלומר, מותרת לבעלה, <strong>ו</strong>אולם <strong>אסורה לאכול בתרומה</strong> אם היתה כהנת, משום שלענין אכילת תרומה בטהרה אין טבילה זו נחשבת. <strong>ור' יוחנן אמר: אף לביתה לא טהרה.</strong>
 <strong>אמר ליה</strong> <small>[לו]</small> <strong>רבא לרב נחמן, ל</strong>שיטת <strong>רב</strong> ש<strong>אמר: טהורה לביתה ואסורה לאכול בתרומה,</strong> תמוה הדבר: אם לענין <strong>עון</strong> שיש בו <strong>כרת</strong> (ביאה על אישה נדה) <strong>הותרה,</strong> לענין <strong>איסור מיתה</strong> בידי שמים שיש באכילת תרומה בטומאה <strong>מיבעיא</strong> <small>[נצרכה</small> לומר<small>]?</small> ומדוע תיאסר?
 <strong>אמר ליה</strong> <small>[לו]:</small> תרומה צריכה כוונה להיטהר משום שהיא קודש, ואילו <strong>בעלה חולין הוא, וחולין לא בעי</strong> <small>[צריך]</small> <strong>כוונה</strong> לטהרתו. <strong>ומנא תימרא</strong> <small>[ומנין אתה אומר]</small> שחולין אינם צריכים כוונה? <strong>דתנן</strong> <small>[ששנינו</small> במשנה<small>]:</small> <strong>גל שנתלש</strong> מן הים, <strong>ובו</strong> בגל הזה היו שיעור של <strong>ארבעים סאה,</strong> כשיעור מקוה, <strong>ונפל</strong> הגל <strong>על האדם ועל הכלים</strong> הטמאים — הריהם <strong>טהורין</strong> שנטהרו בכך. <strong>מאי לאו</strong> <small>[האם אין]</small> דינו של ה<strong>אדם דומיא</strong> <small>[בדומה]</small> ל<strong>כלים, מה כלים</strong> נטהרים למרות <strong>דלא מיכווני</strong> <small>[שאינם מתכוונים]</small> — <strong>אף אדם</strong> המוזכר כאן <strong>נמי</strong> <small>[גם כן]</small> <strong>לא בעי</strong> <small>[אינו צריך]</small> <strong>כוונה</strong> כדי להיטהר בכך?
  ודוחים:  <strong>ממאי</strong> <small>[ממה]</small> אתה מוכיח זאת? <strong>דלמא</strong> <small>[שמא]</small> <strong>ב</strong>אדם <strong>יושב ומצפה עסקינן</strong> <small>[עוסקים אנו],</small> שהוא מצפה <strong>אימתי יתלש הגל</strong> ויעבור עליו.
## דף לא:
 <strong>ו</strong>לפי זה יש לדון על <strong>כלים דומיא</strong> <small>[בדומה]</small> ל<strong>אדם, מה אדם</strong> מדובר <strong>דבעינן</strong> <small>[שצריכים אנו]</small> <strong>כוונה, אף כלים נמי</strong> <small>[גם כן]</small> מדובר <strong>דקא מכוין להו</strong> <small>[שמתכוון להם]</small> <strong>אדם</strong> שייטהרו בכך!
 <strong>וכי תימא</strong> <small>[ואם תאמר,</small> תקשה<small>]</small> על פירוש זה: אם <strong>ביושב ומצפה</strong> מדובר <strong>מאי למימרא</strong> <small>[מה</small> בא <small>לומר]?</small> מה חידוש יש בדבר?
  על כך יש להשיב, <strong>מהו דתימא</strong> <small>[שתאמר]:</small> <strong>ליגזר</strong> <small>[נגזור]</small> שלא יטהר הגל, גזירה <strong>משום חרדלית של גשמים,</strong> מפל של מי גשמים שאינו מטהר. <strong>אי נמי</strong> <small>[או גם כן],</small> <strong>ליגזר</strong> <small>[נגזור]</small> שלא יטהרו ה<strong>ראשין</strong> של הגלים עצמם, כשהם נופלים על האדם והכלים המונחים על הקרקע, גזירה <strong>אטו</strong> <small>[משום]</small> ה<strong>כיפין,</strong> הגל כשהוא באויר, שהוא עשוי כמין כיפה, שאין מטבילים שם כלים, <strong>קא משמע לן דלא גזרינן</strong> <small>[משמיע לנו שאין אנו גוזרים]!</small>
 ומעירים: <strong>ומנא תימרא דלא מטבלינן</strong> <small>[ומנין אתה אומר שאין מטבילים אנו]</small> <strong>בכיפין</strong> של הגל? <strong>דתנן</strong> <small>[ששנינו]:</small> <strong>מטבילין בראשין ואין מטבילין בכיפין,</strong> לפי <strong>שאין מטבילין באויר,</strong> אלא בקרקע.
  וחוזרים ושואלים: <strong>אלא</strong> <strong>חולין דלא בעי</strong> <small>[שלא צריך]</small> <strong>כוונה</strong> לטהרתם <strong>מיהא מנלן</strong> <small>[על כל פנים מנין לנו]?</small> ומשיבים, ממה <strong>דתנן</strong> <small>[ששנינו</small> במשנה<small>]:</small> <strong>פירות שנפלו</strong> בלא כוונה <strong>לתוך אמת המים, ופשט מי שידיו טמאות</strong> את ידיו <strong>ונטלן</strong> את הפירות — <strong>ידיו</strong> של אותו אדם <strong>טהורות</strong> לאכילת חולין, משום שנטבלו במים, למרות שלא נתכוון להדיח ולטהר, <strong>ו</strong>אילו ה<strong>פירות אינן ב"כי יותן"</strong> (ויקרא יא, לח), אינם מוכשרים על ידי מים אלה לקבלת טומאה, מפני שלא רצה במים שעליהם, ואין מים מכשירים אלא לרצון.
 <strong>ואם</strong> פשט את ידו לאמת המים <strong>בשביל שיודחו</strong> ידיו, ונטל את הפירות — גם <strong>ידיו טהורות,</strong> וגם ה<strong>פירות ב"כי יותן",</strong> מפני שרצה במים אלה. על כל פנים, מן הדין הראשון מוכח שאין צורך בכוונה כדי להיטהר לחולין, שהרי פשט ידיו כדי ליטול את הפירות, ובכל זאת ידיו טהורות.
 <strong>איתיביה</strong> <small>[הקשה לו]</small> <strong>רבא לרב נחמן</strong> ממה ששנינו במשנה: מי ש<strong>טבל ל</strong>אכילת <strong>חולין</strong> בטהרה <strong>והוחזק</strong> (נתכוון להיטהר) <strong>ל</strong>אכילת <strong>חולין</strong> — <strong>אסור ל</strong>אכילת <strong>מעשר</strong> שני. וממה שנאמר "הוחזק לחולין" נדייק: <strong>הוחזק</strong> לחולין — <strong>אין</strong> <small>[כן],</small> מותר בחולין, <strong>לא הוחזק</strong> — <strong>לא</strong> הותר אף בחולין!
  השיב לו רב נחמן: אין לדייק מכאן שצריך כוונה לחולין, אלא <strong>הכי קאמר</strong> <small>[כך הוא אומר]:</small> <strong>אף על פי שהוחזק לחולין</strong> — <strong>אסור למעשר.</strong>
 <strong>איתיביה</strong> <small>[הקשה לו]</small> רבא ממה ששנינו באותה משנה: <strong>טבל ולא הוחזק</strong> — <strong>כאילו לא טבל. מאי לאו</strong> <small>[האם אין</small> הכוונה<small>]:</small> <strong>כאילו לא טבל כלל,</strong> אפילו לחולין?
  השיב לו רב נחמן: <strong>לא, כאילו לא טבל למעשר, אבל טבל לחולין. הוא</strong> רבא <strong>סבר</strong> <small>[סבור</small> היה<small>]:</small> <strong>דיחויי קא מדחי ליה</strong> <small>[דחיה הוא שדוחה אותו]</small> רב נחמן, ואין זה הפירוש האמיתי, <strong>נפק דק ואשכח</strong> <small>[יצא דקדק ומצא],</small> <strong>דתניא</strong> <small>[ששנויה</small> ברייתא<small>]</small> מפורשת כדבריו: <strong>טבל ולא הוחזק</strong> — <strong>מותר לחולין ואסור למעשר.</strong>
 <strong>אמר ליה</strong> <small>[לו]</small> <strong>אביי לרב יוסף: לימא תיהוי תיובתא</strong> <small>[האם נאמר</small> ש<small>תהיה קושיה]</small> על דברי <strong>רבי יוחנן מהא</strong> <small>[מ</small>ברייתא <small>זו],</small> שהרי נאמר בה שטבילה ללא כוונה מועילה לחולין, ואילו הוא אמר (בתחילת הסוגיה) שנדה שטבלה בלא כוונה אסורה גם לבעלה!
 <strong>אמר ליה</strong> <small>[לו]</small> רב יוסף: <strong>ר' יוחנן הוא</strong> ש<strong>אמר</strong> הלכה זו, <strong>כ</strong>שיטת <strong>ר' יונתן בן יוסף</strong> אמרה.
 <strong>דתניא</strong> <small>[ששנויה</small> ברייתא<small>]</small> בענין צרעת הבגד, <strong>ר' יונתן בן יוסף אומר:</strong> בגד שהיה בו נגע, והוסגר לשבוע ולא נשתנה הנגע — צריך לכבסו ולהסגירו למשך שבוע נוסף. ואם לאחר אותו שבוע סר הנגע, צריך לטובלו כדי לטהרו כאמור: <strong>"וכובס</strong> שנית וטהר" (ויקרא יג, נח). ולכאורה, די היה לכתוב: "וכובס וטהר", <strong>מה תלמוד</strong> (צורך) <strong>לומר "שנית"?</strong> אלא בכך <strong>מקיש</strong> משווה הכתוב <strong>תכבוסת שניה לתכבוסת ראשונה: מה תכבוסת ראשונה</strong> היא <strong>לדעת,</strong> שנאמר: "וצוה הכהן וכבסו את אשר בו הנגע" (שם) — <strong>אף תכבוסת שניה,</strong> שעניינה טבילת הבגד לטהרו — צריכה להיעשות <strong>לדעת.</strong>
 ושואלים: <strong>אי</strong> (אם כן) נאמר גם: <strong>מה להלן</strong> בתכבוסת הראשונה <strong>בעינן</strong> <small>[צריכים אנו]</small> שתהא דווקא ל<strong>דעת כהן, אף כאן בעינן</strong> <small>[צריכים אנו]</small> <strong>דעת כהן! תלמוד לומר:</strong> "וכובס שנית <strong>וטהר"</strong> (שם נח), <strong>מכל מקום.</strong> הרי שלשיטת ר' יונתן בן יוסף טבילה לטהרת בגד חולין צריכה גם כן כוונה, וכשיטתו הולך ר' יוחנן, שמצריך כוונה לטבילה בחולין.
 <strong>מתקיף לה</strong> <small>[מקשה על כך]</small> <strong>רב שימי בר אשי: ומי אמר</strong> <small>[והאם אומר]</small> <strong>ר' יוחנן הכי</strong> <small>[כך],</small> שצריך כוונה בחולין? <strong>והאמר</strong> <small>[והרי אמר]</small> <strong>ר' יוחנן: הלכה כסתם משנה.</strong>
 <strong>ותנן</strong> <small>[ושנינו</small> במשנה שלנו<small>]</small> העוסקת בשחיטת חולין: <strong>נפלה סכין</strong> מעצמה <strong>ושחטה, אף על פי ששחטה כדרכה</strong> — שחיטה <strong>פסולה</strong> היא. <strong>והוינן בה</strong> <small>[והיינו עוסקים בה]:</small> <strong>טעמא</strong> <small>[הטעם,</small> דווקא<small>]</small> במקרה ש<strong>נפלה</strong> מעצמה הדין כן, <strong>הא</strong> <small>[הרי]</small> אם <strong>הפילה הוא</strong> — <strong>כשרה, ואף על גב דלא מיכוין</strong> <small>[ואף על פי שאינו מתכוון]</small> לשחוט. <strong>ואמרינן</strong> <small>[ואמרנו]</small> על כך: <strong>מאן תנא דלא בעי</strong> <small>[מיהו התנא</small> של המשנה <small>שלא מצריך]</small> <strong>כוונה לשחיטה? אמר רבא: ר' נתן היא!</strong>
 ומשיבים: <strong>בשחיטה</strong> של חולין <strong>אפילו ר' יונתן בן יוסף</strong> מודה שאין צורך בכוונה, ומדוע? <strong>מדגלי רחמנא</strong> <small>[מ</small>תוך <small>שגילתה התורה]</small> שה<strong>מתעסק בקדשים,</strong> ששוחט אותם בלא כוונה — <strong>פסול,</strong> שנאמר "לרצונכם תזבחו" (ויקרא יט, ה), ופירושו: לדעתכם, <strong>מכלל</strong> הדברים אתה למד שב<strong>חולין לא</strong> <strong>בעינן</strong> <small>[אין אנו צריכים]</small> <strong>כוונה.</strong>
 אגב כך שואלים: <strong>ורבנן</strong> <small>[וחכמים],</small> החולקים על ר' נתן, ולדעתם אם הפיל את הסכין ושחטה — שחיטתו פסולה, מה הם משיבים לטענה זאת? ומשיבים: <strong>נהי דלא בעינן</strong> <small>[</small>גם <small>אם אמנם</small> לדעתם <small>אין אנו צריכים]</small> בחולין <strong>כוונה לזביחה,</strong> להתיר את הבהמה באכילה, כמו שנאמר בקדשים "לרצונכם תזבחו", מכל מקום כוונה <strong>לחתיכה</strong> (לחיתוך) <strong>בעינן</strong> <small>[צריכים אנו],</small> ואין די שיתכוון להפיל סכין.
 <strong>אמר רבא: בהא זכנהו</strong> <small>[בזה ניצחם]</small> <strong>ר' נתן לרבנן</strong> <small>[לחכמים],</small> שכן <strong>מי כתיב</strong> <small>[האם נאמר]</small> בשחיטת חולין <strong>"וחתכת"? "וזבחת" כתיב</strong> <small>[נאמר]</small> (דברים יב, כא), ואם כן <strong>אי בעינן</strong> <small>[אם צריכים אנו]</small> <strong>כוונה לחתיכה</strong> — <strong>אפילו לזביחה נמי ליבעי</strong> <small>[גם כן נצטרך],</small> <strong>אי לא בעינן</strong> <small>[אם לא צריכים אנו]</small> <strong>כוונה לזביחה</strong> — <strong>לחתיכה נמי לא ליבעי</strong> <small>[גם כן לא נצטרך].</small> ושבים לתחילת הדיון, בנדה שטבלה מתוך אונס, שמוסכם שהיא אסורה לאכול בתרומה, מפני שלא התכוונה לכך, אלא שנחלקו רב ור' יוחנן האם היא טהורה לבעלה.
  ושואלים:  <strong>היכי דמי</strong> <small>[כיצד הוא בדיוק]</small> <strong>נדה שנאנסה וטבלה? אילימא</strong> <small>[אם תאמר]</small> <strong>דאנסה</strong> <small>[שהכריחה]</small> אותה <strong>חבירתה ואטבלה</strong> <small>[והטבילה אותה],</small> הרי <strong>כוונה</strong> של <strong>חברתה כוונה מעלייתא</strong> <small>[מעולה]</small> היא, ומועילה לנטבלת!
 <strong>ועוד,</strong> במקרה כזה <strong>בתרומה נמי אכלה</strong> <small>[גם כן אוכלת],</small> <strong>דתנן</strong> <small>[ששנינו</small> במשנה<small>]:</small> <strong>החרשת, והשוטה, והסומא, ושנטרפה דעתה,</strong> שאינן יודעות להיטהר מנידתן, אם יש להן ידידות <strong>פקחות</strong> — <strong>מתקנות</strong> <strong>אותן</strong> לבודקן אם טהורות הן, ולהטבילן, והן <strong>אוכלות בתרומה!</strong>
 <strong>אמר רב פפא: ל</strong>שיטת <strong>ר' נתן,</strong> שאינו מצריך כוונה בשחיטת חולין, ואפילו לא כוונה לחיתוך, מדובר כגון <strong>שנפלה</strong> לאונסה <strong>מן הגשר</strong> לנהר, שלא היתה שם כוונה כלל. <strong>ולרבנן</strong> <small>[ול</small>שיטת <small>חכמים],</small> הסבורים שלענין שחיטה צריך כוונה על כל פנים לחיתוך, מדובר <strong>שירדה</strong> לנהר כדי <strong>להקר</strong> (לצנן עצמה), ולא לשם טהרה, שכיון שהתכוונה על כל פנים לרחיצה, תועיל טבילתה לענין חולין.
  ועוד בענין מחלוקת ר' נתן וחכמים, <strong>אמר רבא: שחט פרה</strong> אדומה <strong>ושחט בהמה אחרת עמה</strong> באותה שעה — לדברי הכל פסולה הפרה האדומה.
## דף לב.
 <strong>נשחטה בהמה אחרת עמה</strong> בלא מתכוון, <strong>ל</strong>דעת <strong>ר' נתן</strong> המכשיר שחיטת חולין בלא כוונה — ה<strong>פרה</strong> האדומה <strong>פסולה,</strong> משום שנעשתה מלאכה אחרת יחד עם שחיטתה, וה<strong>בהמה</strong> האחרת <strong>כשרה.</strong> ואילו <strong>ל</strong>דעת <strong>רבנן</strong> <small>[חכמים],</small> הסבורים ששחיטה ללא כוונה אינה קרויה שחיטה — ה<strong>פרה כשרה,</strong> מפני שלא נעשתה מלאכה אחרת עם שחיטתה, וה<strong>בהמה</strong> האחרת <strong>פסולה,</strong> מפני שנשחטה בלא כוונה.
  ותמהים: הרי כל זה  <strong>פשיטא</strong> <small>[פשוט,</small> מובן מאליו<small>]!</small> ומשיבים: <strong>נשחטה בהמה אחרת לר' נתן איצטריכא ליה</strong> <small>[הוצרכה לו],</small> לומר שהיא פסולה. שכן <strong>סלקא דעתך אמינא</strong> <small>[יעלה על דעתך לומר]:</small> <strong>"ושחט אותה"</strong> (במדבר יט, ג) <strong>אמר רחמנא</strong> <small>[אמרה התורה],</small> והמלה "אותה" באה להדגיש: אותה דווקא, <strong>ולא אותה וחבירתה, והיכי דמי</strong> <small>[וכיצד הוא]</small> האיסור? <strong>כגון ששחט שתי פרות</strong> אדומות <strong>בהדי הדדי</strong> <small>[יחדיו],</small> <strong>אבל</strong> אם שחט עמה <strong>בהמה</strong> של <strong>חולין</strong> — <strong>אימא</strong> <small>[אמור]</small> ש<strong>לא,</strong> שאין זה בכלל "ולא אותה וחבירתה", על כן <strong>קא משמע לן</strong> <small>[משמיע לנו]</small> רב פפא שגם זה בכלל.
  והוסיף רבא: אם <strong>חתך דלעת עמה,</strong> עם שחיטת הפרה האדומה — <strong>דברי הכל פסולה,</strong> שהרי עשה עמה מלאכה אחרת במתכוון. ואם <strong>נחתכה דלעת עמה</strong> בלא מתכוון — <strong>דברי הכל כשרה,</strong> שאין זו מלאכה הפוסלת, וגם אין בזה משום "אותה" ולא אותה וחבירתה.
 <big>א משנה</big> <strong>נפלה</strong> ה<strong>סכין</strong> באמצע השחיטה <strong>והגביהה,</strong> או <strong>נפלו כליו</strong> (בגדיו) באמצע <strong>והגביהן,</strong> וכן אם קודם השחיטה <strong>השחיז את הסכין ו</strong>בשל כך <strong>עף</strong> (התעייף) קודם שגמר את השחיטה, ו<strong>בא חבירו ושחט,</strong> בכל אלה <strong>אם שהה</strong> בשעת השחיטה פרק זמן <strong>כדי שחיטה</strong> — <strong>פסולה. ר' שמעון אומר: אם שהה כדי ביקור</strong> (בדיקה).
 <big>ב גמרא</big> ושואלים: <strong>מאי</strong> <small>[מה</small> פירוש<small>]</small> שהה <strong>כדי שחיטה? אמר רב: כדי שחיטת בהמה אחרת.</strong>
 <strong>אמרי ליה</strong> <small>[אמרו לו]</small> <strong>רב כהנא ורב אסי לרב:</strong> האם שהייה הפוסלת היא <strong>כדי שחיטת בהמה ל</strong>פסול שחיטת <strong>בהמה, ו</strong>שהייה כדי שחיטת <strong>עוף ל</strong>פסול שחיטת <strong>עוף, או דלמא</strong> <small>[שמא]</small> <strong>אף</strong> כדי שחיטת <strong>בהמה לעוף,</strong> שאם שהה בפחות מכדי שחיטת בהמה אינו פוסל אף בשחיטת עוף?
 <strong>אמר להו</strong> <small>[להם]:</small> <strong>לא הוה בדיחנא ביה בחביבי</strong> <small>[לא היתה דעתי בדוחה כל כך בדודי,</small> ר' חייא<small>],</small> כשלמדתי אצלו הלכות אלה, כלומר, לא היה בסבר פנים יפות עמי, <strong>דאישייליה</strong> <small>[שאשאל אותו]</small> שאלה זו, ואין לי אלא מה ששמעתי.
  ומעירים: וכן  <strong>אתמר</strong> <small>[נאמרה]</small> מחלוקת אמוראים בענין זה, <strong>אמר רב:</strong> שהייה הפוסלת היא <strong>כדי שחיטת בהמה לבהמה ועוף לעוף, ושמואל אמר: אפילו</strong> שהייה כדי שחיטת <strong>בהמה לעוף. וכן כי אתא</strong> <small>[כאשר בא]</small> <strong>רבין אמר ר' יוחנן: אפילו</strong> שהייה כדי שחיטת <strong>בהמה לעוף.</strong>
 <strong>ר' חנניא אמר:</strong> השהייה הפוסלת היא <strong>כדי שיביא בהמה אחרת וישחוט.</strong> ותוהים: <strong>יביא אפילו מעלמא</strong> <small>[מהעולם],</small> ממקום אחר? אם כן <strong>נתת דבריך לשיעורין,</strong> שלעיתים מצויה בהמה במקום קרוב ולעיתים במקום רחוק!
 <strong>אמר רב פפא:</strong> בהמה ה<strong>עומדת</strong> לפניו <strong>להטיל</strong> אותה מיד לארץ כדי לשוחטה <strong>איכא בינייהו</strong> <small>[יש ביניהם],</small> שלדעת ר' חנניא כל שלא שהה כדי שיעור הטלה על הארץ ושחיטה — אין זה פוסל.
 <strong>אמרי במערבא משמיה</strong> <small>[אמרו בארץ ישראל משמו]</small> של <strong>ר' יוסי בר' חנינא:</strong> שיעור השהייה הפוסלת הוא <strong>כדי שיגביהנה</strong> לבהמה מן הארץ, ויחזור <strong>וירביצנה</strong> (יוריד אותה לארץ) <strong>וישחוט,</strong> ושיעור הזמן הנצרך לשם כך בבהמה <strong>דקה</strong> גורם <strong>ל</strong>פסול שחיטת בהמה <strong>דקה, ו</strong>הזמן הנצרך לעשות כן בבהמה <strong>גסה</strong> גורם <strong>ל</strong>פסול שחיטת בהמה <strong>גסה.</strong>
 <strong>אמר רבא: השוחט בסכין רעה</strong> שאינה מחודדת יפה (אך אינה פגומה), <strong>אפילו</strong> היה שוחט משום כך את הבהמה במשך <strong>כל היום כולו</strong> — שחיטתו <strong>כשרה.</strong>
 <strong>בעי</strong> <small>[שאל]</small> <strong>רבא: שהיות</strong> רבות בתוך שחיטה אחת, שאין בכל אחת מהן שיעור שהייה פסולה, <strong>מהו שיצטרפו</strong> לשיעור שהייה שלם כדי לפסול?
  ותוהים:  <strong>ותפשוט לה מדידיה</strong> <small>[ותפתור לו</small> לרבא <small>את הבעיה מ</small>דברי <small>עצמו],</small> שהכשיר שחיטה הנמשכת במשך כל היום כולו, ומכאן שאין שהיות מצטרפות! ומשיבים: <strong>התם</strong> <small>[שם]</small> מדובר כש<strong>לא שהה</strong> כלל באמצע, שהיה שוחט והולך בלי הפסק.
 <strong>בעי</strong> <small>[שאל]</small> <strong>רב הונא בריה</strong> <small>[בנו]</small> של <strong>רב נתן:</strong> אם <strong>שהה במיעוט סימנין,</strong> שלאחר ששחט את רובם שהה ואחר כך גמר את השחיטה, <strong>מהו?</strong> שאלה זו לא נפתרה ונשארה <strong>תיקו</strong> <small>[תעמוד]</small> במקומה.
  שנינו במשנתנו, <strong>ר' שמעון אומר: אם שהה כדי ביקור</strong> (בדיקה) — השחיטה פסולה. ושואלים: <strong>מאי</strong> <small>[מה פירוש]</small> <strong>כדי ביקור? אמר ר' יוחנן: כדי ביקרו של חכם,</strong> שיבוא ויבדוק את הסכין אם היא כשרה. ומקשים: <strong>אם כן, נתת דבריך לשיעורין,</strong> שפעמים החכם רחוק ופעמים קרוב! <strong>אלא</strong> הכוונה היא: <strong>כדי ביקור</strong> של <strong>טבח</strong> (שוחט) <strong>חכם,</strong> כלומר, כדי הזמן שלוקח לשוחט עצמו כשהוא חכם לבדוק את סכינו.
 <big>ג משנה</big> <strong>שחט את הוושט</strong> כדרכו, בהולכה והבאה, <strong>ופסק</strong> (חתך) <strong>את הגרגרת</strong> (הקנה) שלא בדרך שחיטה, <strong>או פסק את הגרגרת ואחר כך שחט את הוושט, או שחט אחד מהן</strong> מן הסימנים <strong>והמתין לה עד שמתה, או ש</strong>לאחר ששחט אחד מהם <strong>החליד</strong> (תחב) <strong>את הסכין תחת</strong> הסימן <strong>השני ופסקו</strong> (וחתכו) מלמטה למעלה, בכל המקרים האלו, שהשחיטה פסולה, נחלקו חכמים מה דינה של הבהמה, <strong>ר' ישבב אומר:</strong> בהמה זו <strong>נבלה</strong> היא, ומטמאה את הנוגע בה או נושא אותה. <strong>ר' עקיבא אומר: טרפה</strong> היא, שאסורה באכילה, אך אינה קרויה נבילה, מאחר שהפסול היה במהלך שחיטה.
 <strong>כלל אמר ר' ישבב משום</strong> (בשם) <strong>ר' יהושע: כל שנפסלה בשחיטתה,</strong> שנשחטה שלא כראוי — הריהי <strong>נבלה, כל ששחיטתה</strong> נעשתה <strong>כראוי, ודבר אחר גרם לה ליפסל</strong> — הריהי <strong>טרפה. ו</strong>כששמע דבר זה <strong>הודה לו רבי עקיבא</strong> לדבריו.
 <big>ד גמרא</big> שנינו במשנה: <strong>שחט את הוושט וכו', והודה לו רבי עקיבא.</strong> לר' ישבב שאם פסק (חתך) את הגרגרת — נבילה היא ולא טריפה. <strong>ורמינהי</strong> <small>[ומשליכים,</small> מראים סתירה לכך<small>],</small> מה ששנינו במשנה להלן, <strong>אלו טרפות בבהמה:</strong>
## דף לב:
 <strong>נקובת הוושט, ופסוקת הגרגרת,</strong> הרי שפסוקת הגרגרת טריפה היא ולא נבילה, ואם חזר בו ר' עקיבא, כשיטת מי היא משנה זו?
 <strong>אמר רבא, לא קשיא</strong> <small>[אין זה קשה]:</small> <strong>כאן</strong> במשנתנו, מדובר כ<strong>ששחט</strong> את הוושט <strong>ולבסוף פסק</strong> את הגרגרת, ו<strong>כאן</strong> ב"אלו טרפות", מדובר <strong>שפסק</strong> את הגרגרת <strong>ולבסוף שחט</strong> את הוושט. ומהו ההבדל? אם <strong>שחט</strong> תחילה את הוושט <strong>ולבסוף</strong> לאחר מכן <strong>פסק</strong> את הגרגרת — <strong>נפסלת ב</strong>מהלך ה<strong>שחיטה היא,</strong> ולכן יש לה דין נבילה, כמו הכלל ששנה ר' ישבב במשנתנו, אם <strong>פסק ולבסוף שחט</strong> — <strong>כי</strong> <small>[כמו]</small> ש<strong>דבר אחר גרם לה ליפסל</strong> קודם שחיטה <strong>דמיא</strong> <small>[נחשבת],</small> ולכן יש לה דין טריפה.
 <strong>איתיביה</strong> <small>[הקשה לו]</small> <strong>רב אחא בר הונא לרבא</strong> ממה ששנינו בברייתא: <strong>שחט את הוושט ופסק את הגרגרת</strong> (הקנה), או <strong>פסק</strong> תחילה <strong>את הגרגרת ואחר כך שחט את הוושט</strong> — <strong>נבלה.</strong> הרי שאין הבדל בין זה לזה, וגם אם פסק את הגרגרת מתחילה נבילה היא!
  אמר לו, <strong>אימא</strong> <small>[אמור,</small> הסבר<small>]</small> כך את המקרה השני: או פסק את הגרגרת, <strong>וכבר שחט את הוושט מעיקרא</strong> <small>[מתחילה],</small> ודווקא בכגון זה הרי זו נבילה, שהרי התחיל בשחיטה, אבל אם פסק את הגרגרת מתחילה — טריפה היא.
 <strong>אמר ליה</strong> <small>[לו]</small> רב אחא, <strong>שתי תשובות בדבר: חדא</strong> <small>[אחת],</small> <strong>דהיינו קמייתא</strong> <small>[ש</small>אם כן <small>זו היא</small> בדיוק ההלכה <small>הראשונה]:</small> שחט את הוושט ופסק את הגרגרת! <strong>ועוד, הא תנן</strong> <small>[הרי שנינו]</small> במפורש במשנתנו: פסק את הגרגרת <strong>ואחר כך</strong> שחט את הוושט, שהיא נבילה!
 <strong>אלא אמר רבא:</strong> מה ששנינו להלן "אלו טרפות" — אין הכוונה דווקא לטריפות, אלא <strong>אלו אסורות קתני</strong> <small>[הוא שונה],</small> <strong>ויש מהן נבלות,</strong> כגון פסוקת הגרגרת, ששנינו במשנתנו שהיא נבילה, <strong>ויש מהן טרפות.</strong>
 ומקשים: אם הוא מונה את כל האסורות, וגם הנבילות, <strong>וליחשוב נמי</strong> <small>[ושימנה גם כן]</small> את זו של <strong>חזקיה,</strong> ש<strong>אמר חזקיה:</strong> אם <strong>עשאה גיסטרא,</strong> שחתכה לשנים — הריהי <strong>נבלה!</strong> <strong>וליחשוב נמי</strong> <small>[ו</small>כן <small>שימנה גם כן]</small> מה שאמר <strong>ר' אלעזר,</strong> ש<strong>אמר רבי אלעזר:</strong> אם <strong>נטלה</strong> ה<strong>ירך וחלל שלה</strong> ניכר — הרי זו <strong>נבלה!</strong>
 ומשיבים: <strong>כי קתני</strong> <small>[כאשר הוא שונה]</small> ברשימה זו נבילות, הרי זו <strong>נבלה דלא</strong> <small>[שאינה]</small> <strong>מטמאה מחיים,</strong> אלא רק במותה, <strong>אבל נבלה</strong> ש<strong>מטמאה</strong> כבר <strong>מחיים לא קתני</strong> <small>[אינו שונה],</small> ושתי אלו נחשבות נבילה כבר בחייהן, כאילו כבר מתו.
 <strong>ר' שמעון בן לקיש אמר,</strong> יש לחלק באופן אחר: <strong>כאן,</strong> ששנינו במשנתנו שאם חתך תחילה את הגרגרת ואחר כך שחט את הוושט נבילה היא, מדובר <strong>ששחט</strong> את הוושט <strong>במקום</strong> ש<strong>חתך</strong> את הגרגרת, <strong>כאן,</strong> ששנינו ב"אלו טרפות" שטריפה היא, מדובר <strong>ששחט שלא במקום</strong> ש<strong>חתך.</strong> וטעם הדבר: אם <strong>שחט במקום</strong> ה<strong>חתך</strong> — <strong>נפסלה בשחיטה היא,</strong> ודינה כנבילה, אבל אם שחט <strong>שלא במקום חתך</strong> — <strong>כי</strong> <small>[כמו]</small> ש<strong>דבר אחר גרם לה ליפסל</strong> מתחילה <strong>דמיא</strong> <small>[נחשבת],</small> ולכן שחיטת הוושט מועילה לטהרה מטומאת נבילה.
  ושואלים:  <strong>ומי אמר</strong> <small>[והאם אומר]</small> <strong>ר' שמעון בן לקיש הכי</strong> <small>[כך],</small> ששחיטה יכולה להועיל לאחר שנפסק הקנה? <strong>והאמר</strong> <small>[והרי אמר]</small> <strong>ר' שמעון בן לקיש: שחט את הקנה ואחר כך ניקבה הריאה,</strong> קודם ששחט את הוושט — <strong>כשרה,</strong> אינה טריפה משום כך <strong>אלמא כמאן דמנחא בדיקולא דמיא</strong> <small>[מכאן ש</small>לאחר שחיטת הקנה <small>נחשבת</small> הריאה התלויה בקנה <small>כאילו</small> ניטלה מן הבהמה יחד עם הקנה ו<small>מונחת בסל],</small> ומה שאירע בה אינו משפיע על דינה של הבהמה. ולפי זה, <strong>הכא נמי</strong> <small>[כאן גם כן],</small> כשנפסקה הגרגרת (הקנה) בתחילת השחיטה, נאמר שהגרגרת <strong>כמאן דמנחא בדיקולא דמיא</strong> <small>[כמי שמונחת בסל</small> היא <small>נחשבת],</small> ואין בבהמה אלא סימן אחד העומד לשחיטה הוושט, ולא תועיל שחיטת סימן אחד להוציאה מידי נבילה!
 <strong>אלא אמר ר' חייא בר אבא אמר ר' יוחנן: לא קשיא</strong> <small>[אין זה קשה],</small> <strong>כאן</strong> ששנינו ב"אלו טרפות" שפסוקת הגרגרת היא טריפה, מדובר <strong>קודם חזרה,</strong> לפני שחזר בו ר' עקיבא מדבריו, <strong>כאן</strong> במשנתנו מדובר <strong>לאחר חזרה. ו</strong>אף על פי שחזר בו ר' עקיבא, <strong>משנה</strong> ראשונה ששנינו <strong>לא זזה ממקומה.</strong>
 <big>א</big> ודנים <strong>גופא</strong> <small>[</small>ל<small>גופה]</small> של ההלכה שהזכרנו, <strong>אמר ר' שמעון בן לקיש: שחט את הקנה ואחר כך ניקבה הריאה</strong> — הבהמה <strong>כשרה. אמר רבא: לא אמר ר' שמעון בן לקיש</strong> שהיא כשרה <strong>אלא ב</strong>שניקבה ה<strong>ריאה</strong> בלבד, <strong>הואיל וחיי ריאה תלויה בקנה,</strong> וכיון שנשחט הקנה רואים אותה כאילו ניטלה מן הבהמה, וכל פגם שנעשה בה אינו פוסל. <strong>אבל</strong> אם נעשה נקב <strong>בבני מעיים</strong> לאחר שחיטת הקנה — <strong>לא,</strong> שאין חיותם תלויה בקנה אלא בוושט, והוא נשחט לאחר הקנה.
 <strong>מתקיף לה</strong> <small>[מקשה על כך]</small> <strong>ר' זירא: מאחר ש</strong>כאשר <strong>נולדו בה סימני טרפה</strong> לאחר שהחלה השחיטה <strong>התרת</strong> אותה, <strong>מה לי</strong> אם היה נקב <strong>בריאה מה לי</strong> אם היה <strong>בבני מעיים!</strong> אלא בכל אופן אינה נעשית טריפה לאחר שהחלה השחיטה.
  ומעירים:  <strong>והדר ביה</strong> <small>[וחזר בו]</small> <strong>ר' זירא</strong> מדבריו, <strong>דבעי</strong> <small>[ששאל]</small> <strong>ר' זירא: ניקבו בני מעיים בין</strong> שחיטת <strong>סימן לסימן, מהו? מי</strong> <small>[האם]</small> <strong>מצטרף סימן ראשון לסימן שני לטהרה</strong> בשחיטה זו <strong>מידי נבלה, או לא?</strong>
 <strong>ואמרינן</strong> <small>[ואמרנו]</small> על כך, <strong>לאו היינו דבעי</strong> <small>[האם לא זו</small> השאלה <small>ששאל]</small> החכם <strong>אילפא:</strong> השוחט בהמה מעוברת ו<strong>הוציא</strong> ה<strong>עובר את ידו</strong> מן הרחם <strong>בין</strong> שחיטת <strong>סימן לסימן,</strong> ובכך נעשתה היד טריפה, <strong>מהו</strong> הדין?
## דף לג.
 <strong>מי</strong> <small>[האם]</small> <strong>מצטרף סימן ראשון</strong> בשחיטה <strong>לסימן שני לטהרה</strong> על כל פנים <strong>מידי נבלה או לא?</strong>
 ועל כל פנים, <strong>עד כאן לא איבעיא לן</strong> <small>[לא נשאלה לנו,</small> לר' זירא<small>]</small> השאלה, כשניקבו בני המעיים לאחר שנשחט סימן אחד, <strong>אלא</strong> כדי <strong>לטהרה מידי נבלה, אבל באכילה</strong> היא <strong>אסורה,</strong> שטריפה היא. ומכאן שחזר בו ר' זירא ממה שאמר שאם נולדו בבהמה סימני טריפה לאחר שחיטת הקנה אין היא נאסרת משום טריפה.
 <strong>אמר ליה</strong> <small>[לו]</small> <strong>רב אחא בר רב לרבינא: דלמא</strong> <small>[שמא]</small> <strong>לעולם לא הדר ביה</strong> <small>[לא חזר בו]</small> ר' זירא, וגם מתחילה היה סבור שהיא נעשית טריפה לאחר שחיטת סימן אחד, <strong>ור' זירא</strong> שאמר לרבא: מאחר שנולדו בה סימני טריפה התרת, מה לי בריאה מה לי בבני מעיה — <strong>לדבריו,</strong> לפי שיטתו, של <strong>רבא קאמר</strong> <small>[הוא אומר],</small> שחילק כן בדעת ריש לקיש, <strong>וליה לא סבירא ליה</strong> <small>[ו</small>אולם <small>לו</small> לר' זירא עצמו הוא <small>אינו סבור כן],</small> אלא לדעתו, גם לאחר שנשחט סימן אחד בבהמה הריהי נעשית טריפה.
 <big>א</big> ושבים לדבריו של ריש לקיש, שלאחר שנשחט הקנה נחשבת הריאה כמי שניטלה מן הבהמה ו"מונחת בסל", ואם ניקבה קודם שנגמרה השחיטה — אין זה עושה את הבהמה טריפה. <strong>אמר רב אחא בר יעקב, שמע מינה</strong> <small>[למד ממנה]</small> <strong>מ</strong>דבריו של <strong>ר' שמעון בן לקיש: מזמנין</strong> את <strong>ישראל על בני מעיים</strong> של בהמה שנשחטה, שיבוא ויאכל עמו, <strong>ואין מזמנין</strong> את ה<strong>גוים על בני מעיים</strong> של בהמה שנשחטה, מפני שהם אסורים עליהם באכילה.
 <strong>מאי טעמא</strong> <small>[מה טעם</small> הדבר<small>]?</small> אצל <strong>ישראל</strong> ש<strong>בשחיטה תליא מילתא</strong> <small>[תלוי הדבר],</small> שהשחיטה שציותה התורה היא המתירה את הבהמה באכילה, <strong>כיון דאיכא</strong> <small>[שיש]</small> <strong>שחיטה מעלייתא</strong> <small>[מעולה,</small> כשרה<small>]</small> שנשחטו רוב שני הסימנים — <strong>אישתרי להו</strong> <small>[הותרו להם]</small> בני המעיים, אף שהבהמה עדיין לא מתה לגמרי. ואילו <strong>גוים</strong> ש<strong>בנחירה</strong> (בהריגה) של הבהמה <strong>סגי להו</strong> <small>[די להם],</small> כדי שלא לעבור על אכילת אבר מן החי, שגם הם אסורים בו, הואיל <strong>ובמיתה תליא מילתא</strong> <small>[תלוי הדבר],</small> ורק אחרי שהבהמה מתה לגמרי היא מותרת להם, ולא על ידי שחיטה, <strong>הני</strong> <small>[אותם]</small> בני מעיים, שלאחר שחיטת הסימנים נחשבים כאילו הוצאו מגוף הבהמה בעודה חיה — <strong>כאבר מן החי דמו</strong> <small>[נחשבים],</small> ולכן הם אסורים עליהם באכילה.
 <strong>אמר רב פפא: הוה יתיבנא קמיה</strong> <small>[הייתי יושב לפני]</small> <strong>רב אחא בר יעקב, ובעי דאימא ליה</strong> <small>[ורציתי לומר לו]:</small> לפי דבריך הרי זה תמוה, <strong>מי איכא מידי</strong> <small>[האם יש דבר]</small> ש<strong>לישראל שרי</strong> <small>[מותר]</small> <strong>ולגוי אסור? ולא אמרי ליה</strong> <small>[ולא אמרתי לו],</small> לא שאלתי אותו שאלה זו, מפני <strong>דאמינא</strong> <small>[שאמרתי]</small> בלבי: <strong>הא טעמא קאמר</strong> <small>[הרי טעם הוא אומר</small> לדבריו<small>],</small> ומה לי לשאול.
  ומעירים:  <strong>תניא</strong> <small>[שנויה</small> ברייתא<small>]</small> ש<strong>לא כ</strong>דברי <strong>רב אחא בר יעקב: הרוצה לאכול מבהמה</strong> עוד <strong>קודם שתצא נפשה,</strong> שעשה כן לשם רפואה — <strong>חותך כזית בשר מבית</strong> (ממקום) <strong>השחיטה</strong> <strong>ומולחו יפה יפה ומדיחו יפה יפה, וממתין לה עד שתצא נפשה</strong> של הבהמה <strong>ואוכלו,</strong> ודבר זה <strong>אחד גוי ואחד ישראל מותרין בו.</strong> משמע שאין חילוק בזה בין ישראל לגוי.
  ומעירים:  <strong>מסייע ליה</strong> <small>[לו]</small> הדבר <strong>לרב אידי בר אבין,</strong> ש<strong>אמר רב אידי בר אבין אמר ר' יצחק בר אשיאן: הרוצה שיבריא</strong> ויתחזק, <strong>חותך כזית בשר מבית שחיטתה של בהמה ומולחו יפה יפה ומדיחו יפה יפה,</strong> <strong>וממתין לה עד שתצא נפשה,</strong> ו<strong>אחד גוי ואחד ישראל מותרין בו.</strong>
 <big>ב משנה</big> <strong>השוחט בהמה חיה ועוף ולא יצא מהן דם</strong> בזמן השחיטה — הרי הם <strong>כשרים,</strong> וכיון שלא יצא מהם דם הריהם <strong>נאכלין בידים מסואבות</strong> (טמאות), כלומר, בלא נטילת ידים, <strong>לפי שלא הוכשרו</strong> לקבל טומאה על ידי ה<strong>דם,</strong> ואין אוכל מקבל טומאה אלא אם בא עליו אחד משבעה משקים, ובהם דם. <strong>ר' שמעון אומר: הוכשרו</strong> לקבל טומאה <strong>בשחיטה</strong> עצמה.
 <big>ג גמרא</big> ומדייקים: <strong>טעמא</strong> <small>[הטעם,</small> דווקא<small>]</small> מפני ש<strong>לא יצא מהן דם</strong> הריהם נאכלים בידיים מסואבות, <strong>הא</strong> <small>[הרי]</small> אם <strong>יצא מהן דם</strong> — <strong>אין נאכלים בידים מסואבות.</strong> ויש לתמוה: <strong>אמאי</strong> <small>[מדוע]?</small> הלוא סתם <strong>ידים</strong> בדרגת <strong>שניות</strong> לטומאה <strong>הן, ואין שני</strong> לטומאה שנגע בחולין <strong>עושה שלישי</strong> <strong>בחולין</strong> שנגע בהם, אינו מטמא אותם כלל, אלא רק בתרומה וקדשים!
 ומוסיפים: <strong>וממאי</strong> <small>[ומנין]</small> ש<strong>ב</strong>בהמה חיה ועוף של <strong>חולין עסקינן</strong> <small>[עוסקים אנו],</small> ולא בקדשים, שסתם ידים מטמאות אותן? <strong>דקתני</strong> <small>[ש</small>הרי <small>הוא שונה]</small> בה <strong>חיה,</strong> ש<strong>אילו</strong> היה מדובר ב<strong>קדשים, חיה בקדשים מי איכא</strong> <small>[האם יש]?</small> הרי אין קרבן מן החיה! <strong>ותו</strong> <small>[ועוד],</small> <strong>אי</strong> <small>[אם]</small> מדובר <strong>בקדשים, כי</strong> <small>[כאשר]</small> <strong>לא יצא מהן דם כשרה</strong> היא? והרי בקדשים <strong>הוא עצמו לדם הוא צריך,</strong> לצורך זריקה על המזבח, וקרבן שלא נזרק דמו לא הורצה!
 <strong>ותו</strong> <small>[ועוד],</small> <strong>אי</strong> <small>[אם]</small> מדובר <strong>בקדשים, כי</strong> <small>[כאשר]</small> <strong>יצא מהן דם מי</strong> <small>[האם]</small> <strong>מכשיר</strong> הוא לקבל טומאה? <strong>והאמר</strong> <small>[והרי אמר]</small> <strong>ר' חייא בר אבא אמר רבי יוחנן: מנין לדם קדשים שאינו מכשיר</strong> אוכלים לקבל טומאה? <strong>שנאמר: "על הארץ תשפכנו כמים"</strong> (דברים יב, טז), ומכאן אנו למדים ש<strong>דם שנשפך כמים,</strong> שאין בו שימוש, כלומר, דם חולין — הוא <strong>מכשיר</strong> אוכלים לקבל טומאה, כמים שהזכיר הכתוב בענין זה ("וכי יותן מים על זרע" וכו'. ויקרא יא, לח), אבל דם <strong>שאינו נשפך כמים,</strong> דם הקדשים, שמקבלים אותו בכלי לשם זריקה על המזבח — <strong>אינו מכשיר!</strong>
 <strong>ותו</strong> <small>[ועוד]</small> יש לשאול: <strong>אי</strong> <small>[אם]</small> מדובר <strong>בקדשים,</strong> הרי גם <strong>כי</strong> <small>[כאשר]</small> <strong>לא יצא מהם דם לא מתכשרי</strong> <small>[אינם מוכשרים]</small> לקבל טומאה, מכל מקום <strong>ליתכשרי</strong> <small>[שיהיו מוכשרים]</small> לקבלת טומאה <strong>בחיבת הקדש, דקיימא לן</strong> <small>[שמוחזק בידינו]</small> ש<strong>חיבת הקדש מכשרתן</strong> לקדשים לקבל טומאה, אף על פי שלא באו עליהם משקים!
 <strong>אמר רב נחמן אמר רבה בר אבוה: הכא</strong> <small>[כאן]</small> במשנתנו <strong>בחולין שלקחן</strong> (קנה אותם) בירושלים <strong>בכסף מעשר</strong> שני <strong>עסקינן</strong> <small>[עוסקים אנו],</small> שיש להם קדושת מעשר שני, ושני עושה בהם שלישי. <strong>ו</strong>משנה זו ש<strong>לא כ</strong>שיטת <strong>ר' מאיר</strong> היא, <strong>דתנן</strong> <small>[ששנינו</small> במשנה<small>]:</small>
## דף לג:
 <strong>כל הטעון ביאת מים,</strong> טבילה או נטילת ידים, <strong>מדברי סופרים,</strong> אף שמן התורה הוא טהור — הריהו שני לטומאה, ש<strong>מטמא את הקדש,</strong> כגון בשר קדשים, <strong>ופוסל את התרומה,</strong> והיא עצמה טמאה, אבל אינה מטמאה תרומה אחרת שנגעה בה, <strong>ומותר בחולין ובמעשר</strong> שני, אלו <strong>דברי ר' מאיר,</strong>
 <strong>וחכמים אוסרים במעשר.</strong> ומכאן שלשיטתם מעשר חמור מן החולין, ושני שנגע במעשר עושה אותו שלישי, וכשיטת משנתנו.
 <strong>מתקיף לה</strong> <small>[מקשה על כך]</small> <strong>רב שימי בר אשי: ממאי</strong> <small>[ממה,</small> מנין<small>]</small> מסיק אתה שכך היא דעת חכמים? <strong>דלמא</strong> <small>[שמא]</small> <strong>עד כאן לא</strong> שמענו כי <strong>פליגי רבנן עליה</strong> <small>[חלוקים חכמים עליו]</small> על <strong>רבי מאיר אלא ב</strong>יחס ל<strong>אכילת מעשר,</strong> שאסור לשני לטומאה לאכול מעשר, <strong>אבל בנגיעה</strong> ב<strong>מעשר ו</strong>כן ב<strong>אכילה</strong> של <strong>חולין לא פליגי</strong> <small>[אינם חולקים],</small> וגם הם מתירים, שלדעתם אין שני שנגע במעשר עושה אותו שלישי לפוסלו.
 <strong>והא</strong> <small>[ו</small>הרי <small>זו]</small> ששנינו במשנתנו — בענין <strong>נגיעה היא, מדקתני</strong> <small>[ממה שהוא שונה]</small> בלשון <strong>"נאכלין בידים מסואבות",</strong> ולא "אוכלים אותם בידים מסואבות"; <strong>מי לא עסקינן</strong> <small>[האם אין אנו עוסקים]</small> במקרה <strong>דקא ספי ליה חבריה</strong> <small>[שמאכיל אותו חבירו]</small> שידיו מסואבות, והאוכל עצמו אינו נוגע בהם? ודווקא מפני שלא הוכשרו בדם הותר לגעת בהם בידים מסואבות, אבל אם הוכשרו בדם — אסור לנגוע בהם בידים מסואבות! ואם כן לא ניתן להעמיד את משנתנו בבשר שנקנה בכסף מעשר שני.
 <strong>אלא אמר רב פפא: הכא</strong> <small>[כאן]</small> במשנתנו, <strong>בידים</strong> שהן <strong>תחלות</strong> (בדרגת ראשון) לטומאה <strong>עסקינן</strong> <small>[עוסקים אנו],</small> שמטמאות את החולין (אם הוכשרו), <strong>ו</strong>משנתנו שיטת <strong>ר' שמעון בן אלעזר היא,</strong> הסבור שיש ידים שהן נחשבות תחילה לטמא את החולין. <strong>דתניא</strong> <small>[ששנויה</small> ברייתא<small>]:</small> כשאמרו חכמים שידים נחשבות תחלות לטומאה, <strong>אין</strong> אומרים שה<strong>ידים</strong> <strong>תחלות ל</strong>ענין <strong>חולין,</strong> אלא רק לענין תרומה וקדשים. <strong>ר' שמעון בן אלעזר אומר משום</strong> (בשם) <strong>ר' מאיר:</strong> כשאמרו חכמים ש<strong>ידים</strong> הן <strong>תחלות,</strong> לטמא אוכלים — הרי זה <strong>לחולין, ו</strong>כשאמרו שהן <strong>שניות</strong> — הרי זה <strong>לתרומה</strong> לפוסלה.
  ותוהים:  <strong>תחלות לחולין</strong> — <strong>אין</strong> <small>[כן],</small> <strong>לתרומה</strong> — <strong>לא?</strong> כיצד אפשר לומר שראשון לטומאה לא יטמא את התרומה? אלא <strong>הכי קאמר</strong> <small>[כך הוא אומר]:</small> כשאמרו שהן <strong>תחלות</strong> — <strong>אף לחולין</strong> נאמר הדבר, אבל כשגזרו עליהן שתהיינה <strong>שניות</strong> — <strong>לתרומה אין</strong> <small>[כן]</small> נאמר הדבר, שהן פוסלות אותה, <strong>לחולין</strong> — <strong>לא,</strong> שאין שני עושה שלישי בחולין.
  ושואלים:  <strong>ומי איכא</strong> <small>[והאם יש]</small> <strong>ידים</strong> שהן <strong>תחלות</strong> לטומאה? ומשיבים: <strong>אין</strong> <small>[כן],</small> <strong>דתניא</strong> <small>[ששנויה</small> משנה<small>]:</small> <strong>הכניס ידיו</strong> בלבד <strong>לבית המנוגע</strong> בנגע צרעת — <strong>ידיו תחלות</strong> לטומאה, כאילו היה נכנס כולו לבית, שנאמר בו שהוא טמא (ויקרא יד, מו), אלו <strong>דברי ר' עקיבא, וחכמים אומרים: ידיו שניות.</strong>
 ומסבירים את המחלוקת: <strong>דכולי עלמא</strong> <small>[לדעת הכל]</small> <strong>ביאה במקצת</strong> לבית המנוגע — <strong>לא שמה</strong> (אינה נקראת) <strong>ביאה,</strong> לטמא את הנכנס, ולכן מי שהכניס רק ידיו לבית אינו נטמא כלל מדין תורה. <strong>והכא</strong> <small>[וכאן]</small> <strong>בגזירה</strong> שגזרו חכמים לטמא את <strong>ידיו</strong> כשהכניסם לבית המנוגע, <strong>אטו</strong> <small>[משום]</small> כל <strong>גופו,</strong> כדי שלא יבוא להיכנס כל גופו לבית המנוגע, <strong>קא מיפלגי</strong> <small>[חלוקים הם],</small>
 <strong>מר</strong> <small>[חכם זה,</small> ר' עקיבא<small>]</small> <strong>סבר</strong> <small>[סבור]:</small> כשגזרו על <strong>ידיו</strong> — <strong>כגופו שוינהו רבנן</strong> <small>[עשו אותם חכמים],</small> ולכן הן תחילות לטומאה, <strong>ומר</strong> <small>[וחכם זה,</small> חכמים<small>]</small> <strong>סבר</strong> <small>[סבור]:</small> <strong>ידים</strong> שנכנסו לבית המנוגע <strong>—</strong> <strong>כידים דעלמא</strong> <small>[בכלל]</small> <strong>שוינהו רבנן</strong> <small>[עשו אותם חכמים],</small> ככל ידים שגזרו עליהם חכמים טומאה, שהן שניות לטומאה.
  ושואלים: אם כן, מדוע מעמידים את משנתנו כר' אלעזר בר' שמעון?  <strong>ולוקמה</strong> <small>[ושיעמיד אותה]</small> את משנתנו <strong>כר' עקיבא,</strong> ש<strong>אמר: ידיו תחלות הויין</strong> <small>[הן]!</small> ומשיבים: <strong>דלמא כי קאמר</strong> <small>[שמא כאשר אומר]</small> <strong>ר' עקיבא</strong> שידים תחילות לטומאה — <strong>הני מילי</strong> <small>[דברים אלה</small> אמורים<small>]</small> <strong>בתרומה וקדשים, דחמירי</strong> <small>[שהם חמורים],</small> <strong>אבל ל</strong>ענין <strong>חולין</strong> אף הוא מודה ש<strong>שניות הויין</strong> <small>[הן].</small>
 ומקשים: <strong>וליהויין נמי</strong> <small>[ו</small>אף אם <small>יהיו גם כן]</small> <strong>שניות,</strong> נוכל להעמיד את משנתנו כדעתו, <strong>דהא שמעינן ליה</strong> <small>[שהרי</small> כבר <small>שמענו אותו]</small> את <strong>ר' עקיבא</strong> ש<strong>אמר: שני עושה שלישי בחולין.</strong> ולפי שיטתו, אם היה הבשר מוכשר בדם אינו רשאי לאוכלו בידים מסואבות, שהן שניות לטומאה!
 <strong>דתנן</strong> <small>[ששנינו</small> במשנה<small>],</small> <strong>בו ביום</strong> שמינו את ר' אלעזר בן עזריה לראשות הישיבה ביבנה, <strong>דרש ר' עקיבא:</strong> מה שנאמר בטומאת השרצים <strong>"וכל כלי חרש</strong> אשר יפול מהם אל תוכו, כל אשר בתוכו <strong>יטמא"</strong> (ויקרא יא, לו), יש לדייק בו: <strong>"טמא" לא נאמר</strong> על מה שבתוך הכלי, <strong>אלא "יטמא"</strong> — <strong>לטמא אחרים, לימד על ככר</strong> שבתוך הכלי שהשרץ נפל לתוכו, שהוא <strong>שני</strong> לטומאה, <strong>שהוא עושה שלישי בחולין!</strong>
 ומשיבים: <strong>דלמא הני מילי</strong> <small>[שמא דברים אלה],</small> ששני עושה שלישי, נאמרו <strong>בטומאה</strong> <strong>דאורייתא</strong> <small>[שמן התורה],</small> כגון שרץ, <strong>אבל בדרבנן</strong> <small>[ב</small>טומאה שמ <small>דברי סופרים]</small> <strong>לא,</strong> וטומאת סתם ידים שבמשנתנו מדברי סופרים היא.
  הסבר אחר למשנתנו <strong>אמר ר' אלעזר אמר ר' הושעיא:</strong> הכא <small>[כאן]</small> שדייקנו כי בשר חולין שהוכשר בדם השחיטה אינו נאכל בידים מסואבות, שהן שניות לטומאה, מפני שהן גורמות לו טומאה — <strong>בחולין שנעשו על טהרת הקדש עסקינן</strong> <small>[עוסקים אנו],</small> שנוהגים בה דיני טהרה כאילו היו קדשים, ויש בהם שלישי לטומאה. <strong>ו</strong>משנתנו היא ש<strong>לא כ</strong>דעת <strong>ר' יהושע,</strong> שהוא סבור שאין שני עושה בהם שלישי. <strong>דתניא</strong> <small>[ששנויה</small> משנה<small>],</small> <strong>ר' אליעזר אומר:</strong> האדם <strong>האוכל אוכל</strong> (מאכל) שהוא <strong>ראשון</strong> לטומאה — נעשה הוא עצמו <strong>ראשון</strong> לטומאה, וכן האוכל אוכל <strong>שני</strong> — נעשה <strong>שני,</strong> וכן האוכל <strong>שלישי</strong> — נעשה <strong>שלישי.</strong>
 <strong>ר' יהושע אומר: האוכל אוכל</strong> שהוא <strong>ראשון, ו</strong>כן האוכל אוכל שהוא <strong>שני</strong> — הריהו נעשה <strong>שני</strong> לטומאה. אם אכל מאכל שהוא <strong>שלישי</strong> — הריהו נעשה עצמו <strong>שני לקדש,</strong> ועושה שלישי ורביעי בקודש. <strong>ו</strong>אולם <strong>אין</strong> הוא נעשה <strong>שני לתרומה,</strong> ואם נגע בתרומה — אינו פוסל אותה.
  וכל זה הוא <strong>בחולין שנעשו על טהרת תרומה.</strong>
 ונדייק מכאן: בחולין שנעשו <strong>על טהרת תרומה</strong> — <strong>אין</strong> <small>[כן],</small> אבל בחולין שנעשו <strong>על טהרת הקדש</strong> — <strong>לא,</strong> משמע ש<strong>קסבר</strong> <small>[סבור הוא]</small> ר' יהושע: <strong>חולין שנעשו על טהרת הקדש</strong> <strong>לית בהו</strong> <small>[אין בהם]</small> <strong>שלישי.</strong>
 ושואלים: <strong>ולוקמה</strong> <small>[ושיעמיד אותה]</small>
## דף לד.
 <strong>בחולין שנעשו על טהרת תרומה, ו</strong>תאמר שהיא שיטת <strong>ר' יהושע,</strong> ששני עושה בהם שלישי! ומשיבים: <strong>לא סלקא דעתך</strong> <small>[לא</small> יכול <small>לעלות על דעתך]</small> דבר זה, <strong>דקתני</strong> <small>[ש</small>הרי <small>הוא שונה]</small> במשנתנו דין <strong>בשר, דאי</strong> <small>[שאם]</small> <strong>ב</strong>חולין שנעשו על טהרת <strong>תרומה</strong> מדובר, <strong>בשר</strong> שנאכל על טהרת תרומה <strong>מי איכא</strong> <small>[האם יש]?</small> הרי אין תרומה נוהגת אלא בפירות!
  ומקשים:  <strong>אלא מאי</strong> <small>[מה</small> אתה אומר<small>],</small> שמדובר במשנה <strong>בקדשים,</strong> כלומר, בבשר חולין שנאכל על טהרת הקודש? והרי משנתנו עוסקת גם בבשר חיה, וכי <strong>חיה בקדשים מי איכא</strong> <small>[האם יש]?</small> ומשיבים: יש להניח שהנוהגים לאכול בשר בטהרת הקודש, משום שהם רגילים באכילת קדשים — נוהגים כן גם בבשר חיה, מפני ש<strong>בשר בבשר מיחלף</strong> <small>[מוחלף],</small> אבל <strong>בשר בפירי לא מיחלף</strong> <small>[בפירות אינו מוחלף].</small>
 <strong>אמר עולא, חבריא אמרין</strong> <small>[החברים אומרים],</small> כפי שנאמר לעיל בשם ר' אלעזר, שמדובר במשנתנו <strong>בחולין שנעשו על טהרת הקדש,</strong> ששני לטומאה עושה בהם שלישי לטומאה, ולכן אם היו מוכשרים בדם לקבל טומאה — אסור היה לאוכלם בידים מסואבות (שניות לטומאה), <strong>ו</strong>ש<strong>לא כ</strong>דברי <strong>ר' יהושע,</strong> שאמר ששני עושה שלישי בחולין שנעשו על טהרת התרומה, אבל אינו עושה שלישי בחולין הנעשים על טהרת הקודש.
 <strong>ואנא אמינא</strong> <small>[ואני אומר]</small> שמשנתנו שיטת <strong>ר' יהושע היא, ו</strong>מה שאמר ששני עושה שלישי בחולין שנעשו על טהרת התרומה — בלשון <strong>לא מיבעיא קאמר</strong> <small>[</small><small>לא נצרכה הוא אומר]:</small> <strong>לא מיבעיא</strong> <small>[לא נצרכה</small> לומר<small>]</small> <strong>חולין שנעשו על טהרת קדש דחמירי</strong> <small>[שהם חמורים]</small> אומר הוא <strong>דאית בהו</strong> <small>[שיש בהם]</small> <strong>שלישי</strong> לטומאה, <strong>אלא אפילו חולין שנעשו על טהרת תרומה נמי אית בהו</strong> <small>[גם כן יש בהם]</small> <strong>שלישי.</strong>
 ושואלים: <strong>מאן חבריא</strong> <small>[מי הם החברים]?</small> שיטת מי היא? שיטת <strong>רבה בר בר חנה היא,</strong> ש<strong>אמר רבה בר בר חנה אמר ר' יוחנן: מאי אהדרי</strong> <small>[מה השיבו]</small> <strong>ר' אליעזר ור' יהושע להדדי</strong> <small>[זה לזה]?</small> שכאמור לעיל, ר' אליעזר אמר שהאוכל מאכל שהוא ראשון לטומאה נעשה בעצמו ראשון לטומאה, וכן האוכל מאכל שני נעשה שני, וכן האוכל מאכל שלישי נעשה שלישי. ואילו ר' יהושע אמר שהאוכל מאכל שהוא ראשון או שני — נעשה שני, והאוכל מאכל שהוא שלישי — נעשה שני לקודש, אבל לא לתרומה, בחולין שנעשו על טהרת התרומה.
  כך <strong>אמר לו ר' אליעזר לר' יהושע:</strong> מה שאני אומר שדינו של האדם האוכל יהיה כדין המאכל שהכניס לפיו, ולא כרגיל בדיני טומאה, שהנוגע בטומאה יורד בדרגת הטומאה — שהרי <strong>מצינו</strong> יותר מכך, שדין האיש <strong>ה</strong><strong>אוכל חמור</strong> לענין טומאה יותר <strong>מן האוכל</strong> שהכניס לפיו, ש<strong>אילו נבלת עוף טהור</strong> כשהיא <strong>בחוץ</strong> כלומר, כשהוא נוגע בה — <strong>לא מטמא</strong> כלל, <strong>ואילו</strong> האדם ה<strong>אוכלה מטמא בגדים</strong> כשהיא מצויה ב<strong>בית הבליעה</strong> שלו, <strong>ו</strong>אם כן <strong>אנו היאך לא נעשה</strong> את ה<strong>אוכל</strong> חמור לכל הפחות <strong>כמאכל</strong> שהכניס לפיו?
 <strong>ור' יהושע</strong> אומר: <strong>מנבלת עוף טהור לא גמרינן</strong> <small>[אין אנו למדים],</small> מפני ש<strong>חידוש הוא,</strong> הלכה מיוחדת בדיני טומאות, ואין למדים מן החידוש. <strong>אלא</strong> להיפך, <strong>מצינו שהמאכל חמור מן האוכל,</strong> ש<strong>אילו מאכל</strong> מקבל טומאה כשיש בו שיעור <strong>בכביצה, ו</strong>אילו האדם ה<strong>אוכל</strong> אוכלים טמאים אינו טמא <strong>עד דאכיל</strong> <small>[ש</small>הוא <small>אוכל]</small> <strong>כחצי פרס,</strong> שהוא שיעור שתי ביצים, <strong>ו</strong>אם כן, <strong>אנו היאך נעשה</strong> את טומאת האדם ה<strong>אוכל כ</strong>טומאת
 <strong>ה</strong><strong>מאכל? ור' אליעזר,</strong> מה הוא עונה על כך? לדעתו, את חומרת ה<strong>טומאה משיעורין לא גמרינן</strong> <small>[אין אנו למדים],</small> ששיעורי הטומאה אינם ענין של חומרה וקולה, ואין הדברים שייכים זה לזה. <strong>ועוד</strong> מוסיף ר' אליעזר: <strong>לדבריך,</strong> מה <strong>שאתה אומר על</strong> מי שאוכל מאכל שהוא <strong>ראשון</strong> לטומאה שהוא עצמו נעשה <strong>שני</strong> — <strong>יפה אתה אומר,</strong> אבל מי שאוכל מאכל שהוא <strong>שני, שני למה</strong> הוא נעשה?
 <strong>אמר לו</strong> ר' יהושע: <strong>מצינו</strong> (מצאנו) <strong>שהשני עושה</strong> את הנוגע בו <strong>שני על ידי משקין,</strong> שמשקים הנוגעים באוכל שהוא שני לטומאה, עושים אוכל אחר שנגעו בו שני לטומאה.
 <strong>אמר לו</strong> ר' אליעזר: <strong>והא</strong> <small>[והרי]</small> <strong>משקין נמי</strong> <small>[גם כן]</small> <strong>תחלה</strong> (ראשון) לטומאה <strong>הוו</strong> <small>[הם]</small> נעשים כשנגעו בשני, <strong>דתנן</strong> <small>[ששנינו</small> במשנה<small>]:</small> <strong>כל הפוסל בתרומה</strong> כלומר, השני לטומאה — <strong>מטמא</strong> את ה<strong>משקין להיות תחלה</strong> (ראשון) לטומאה, <strong>חוץ מטבול יום</strong> (אדם שטבל מטומאתו ועדיין לא שקעה השמש), שלמרות שהוא שני לטומאה ופוסל את התרומה, אינו עושה את המשקה שנגע בו ראשון לטומאה.
 <strong>ועוד</strong> הקשה לו ר' אליעזר: לדבריך, שאין דין האדם האוכל חמור מדין המאכל, האוכל מאכל שהוא <strong>שלישי, שני</strong> לקודש <strong>למה</strong> הוא נעשה?
  אמר לו ר' יהושע: <strong>אף אני לא אמרתי</strong> דבר זה <strong>אלא ב</strong>חולין הנעשים על טהרת ה<strong>תרומה, שטהרתה</strong> (מה שנחשב טהור לתרומה)
## דף לד:
 <strong>טומאה היא</strong> נחשבת <strong>אצל הקדש,</strong> שאדם המקפיד לאכול תרומה בטהרה נחשב טמא למי שאוכל קדשים. ולכן גם אם אכל דבר שהוא שלישי ופסול בתרומה, ייעשה שני לטמא את הקודש.
 <big>א</big> <strong>אמר ר' זירא אמר ר' אסי אמר ר' יוחנן אמר ר' ינאי: האוכל</strong> מאכל שהוא <strong>שלישי</strong> לטומאה <strong>של חולין שנעשו על טהרת הקדש</strong> — <strong>נעשה גופו שני לקדש,</strong> שעושה שלישי ורביעי בקודש.
 <strong>איתיביה</strong> <small>[הקשה לו]</small> <strong>ר' זירא לר' אסי</strong> ממה ששנינו בדברי ר' יהושע: <strong>שלישי</strong> עושה <strong>שני לקדש ואין</strong> עושה <strong>שני לתרומה, בחולין שנעשו על טהרת תרומה.</strong> ונדייק מכאן: בחולין שנעשו <strong>על טהרת תרומה</strong> — <strong>אין</strong> <small>[כן],</small> שלישי שבהם עושה שני לקודש, אבל בחולין שנעשו <strong>על טהרת הקדש</strong> — <strong>לא!</strong>
 <strong>אמר ליה</strong> <small>[לו]:</small> אין לדייק כך, אלא בלשון <strong>לא מיבעיא קאמר</strong> <small>[לא נצרכה אמר],</small> כלומר, לא רק בחולין הנעשים על טהרת הקודש, שטהרתו חמורה —  האוכל שלישי נעשה שני לקודש, אלא אפילו בחולין הנעשים על טהרת תרומה.
  ומתקשים: כיצד אומר כן ר' אסי בשם ר' יוחנן?  <strong>והא</strong> <small>[והרי]</small> לפי הסברו של רבה בר בר חנה בשם ר' יוחנן, <strong>"אף אני לא אמרתי אלא ב</strong>חולין שנעשו על טהרת <strong>תרומה" קאמר</strong> <small>[אמר]</small> ר' יהושע, ומכאן שבחולין שנעשו על טהרת הקודש לא אמר! ומשיבים: <strong>אמוראי נינהו</strong> <small>[</small>מחלוקת <small>אמוראים היא]</small> בהבנת שיטת ר' יהושע, <strong>ואליבא</strong> <small>[ועל פי שיטת]</small> <strong>ר' יוחנן,</strong> שחלקו בשיטתו בזה.
 <big>ב</big> <strong>אמר עולא: האוכל שלישי של חולין שנעשו על טהרת תרומה</strong> — <strong>נפסל גופו מלאכול בתרומה.</strong>
 ושואלים: <strong>מאי קא משמע לן</strong> <small>[מה השמיע לנו</small> בכך<small>]?</small> הלוא כבר <strong>תנינא</strong> <small>[שנינו]</small> דבר זה: האוכל <strong>שלישי</strong> נעשה <strong>שני לקדש, ואין</strong> הוא נעשה <strong>שני ל</strong>פסול את ה<strong>תרומה,</strong> והוא <strong>ב</strong>שלישי ל<strong>חולין שנעשו על טהרת תרומה.</strong> ונדייק מכאן: <strong>שני הוא דלא הוי</strong> <small>[שאינו</small> נעשה<small>]</small> לתרומה, <strong>הא</strong> <small>[הרי]</small> <strong>שלישי</strong> לתרומה <strong>הוי</strong> <small>[הוא</small> נעשה<small>],</small> ונפסל גופו מלאכול בתרומה!
  ומשיבים:  <strong>אי</strong> <small>[אם]</small> <strong>מההיא</strong> מאותה משנה, איני מוכרח לדייק כך, אלא <strong>הוה אמינא</strong> <small>[הייתי אומר]</small> שלענין תרומה <strong>לא שני הוי</strong> <small>[הוא]</small> <strong>ולא שלישי הוי</strong> <small>[הוא],</small> שאין מקום לעשות את דינו של האוכל כדין המאכל, <strong>ואיידי דאמר</strong> <small>[ו</small>רק <small>מתוך שאמר]</small> שהוא נעשה <strong>שני בקדש</strong> — <strong>אמר נמי</strong> <small>[גם כן]</small> ש<strong>אין</strong> הוא נעשה <strong>שני בתרומה,</strong> על כן <strong>קא משמע לן</strong> <small>[משמיע לנו]</small> עולא שלענין תרומה הוא נעשה שלישי, שנפסל גופו מלאכול בתרומה.
 <strong>איתיביה</strong> <small>[הקשה לו]</small> <strong>רב המנונא לעולא</strong> ממה ששנינו במשנה: <strong>הראשון שבחולין טמא,</strong> שהוא פוסל מאכל חולין שנגע בו, <strong>ומטמא</strong> תרומה שנגע בה, שהיא פוסלת תרומה אחרת שנגעה בה. <strong>והשני</strong> שבחולין <strong>פוסל</strong> את התרומה, שהיא אסורה באכילה, <strong>ו</strong>אולם <strong>אינו מטמא,</strong> שאינה פוסלת תרומה שנגעה בה. <strong>והשלישי</strong> שבחולין <strong>נאכל בנזיד הדמע</strong> שמותר הכהן לתת ולערב (לדמע) תבלין של תרומה בתבשיל כזה ולאוכלו.
 <strong>ו</strong>מעתה, <strong>אי אמרת</strong> <small>[אם אומר אתה]</small> שהאוכל שלישי של חולין שנעשו על טהרת התרומה <strong>נפסל גופו מלאכול בתרומה,</strong> וכי <strong>ספינן ליה מידי דפסיל ליה לגופיה</strong> <small>[</small><small>מאכילים אותו דבר שפוסל את גופו]</small> מלאכול בתרומה? והרי כשהוא אוכל תבשיל זה נמצא שהוא אוכל את התרומה המעורבת בו באיסור! <strong>אמר ליה</strong> <small>[לו]</small> עולא: <strong>הנח לנזיד הדמע,</strong>
## דף לה.
 <strong>דליכא</strong> <small>[שאין</small> שם<small>]</small> בתערובת <strong>כזית</strong> תרומה <strong>בכדי אכילת פרס,</strong> ואין צורך לנהוג בתערובת כזאת בטהרת התרומה.
  בדומה למה שאמר עולא בחולין שנעשו על טהרת התרומה, שהאוכל שלישי שבהם נפסל גופו לאכילת תרומה, <strong>אמר ר' יונתן אמר רבי: האוכל שלישי של תרומה עצמה</strong> — <strong>אסור</strong> לו <strong>לאכול</strong> תרומה, <strong>ומותר ליגע</strong> בתרומה.
  ומעירים:  <strong>ואיצטריך</strong> <small>[והוצרך]</small> מה שאמר <strong>עולא ואיצטריך</strong> <small>[והוצרך]</small> מה שאמר <strong>ר' יונתן, דאי</strong> <small>[שאם]</small> <strong>מ</strong>תוך דברי <strong>עולא, הוה אמינא</strong> <small>[הייתי אומר]:</small> <strong>הני מילי</strong> <small>[דברים אלה</small> אמורים<small>]</small> <strong>בחולין שנעשו על טהרת תרומה, אבל תרומה</strong> עצמה — <strong>בנגיעה נמי</strong> <small>[גם כן]</small> <strong>אסור,</strong> לכן <strong>איצטריך</strong> <small>[הוצרך]</small> מה שאמר <strong>ר' יונתן. ואי</strong> <small>[ואם]</small> <strong>מ</strong>תוך דברי <strong>ר' יונתן</strong> שאמר שהאוכל שלישי של תרומה אסור לאכול תרומה ומותר ליגע בה, <strong>הוה אמינא</strong> <small>[הייתי אומר]:</small> <strong>הני מילי</strong> <small>[דברים אלה]</small> אמורים ב<strong>תרומה</strong> עצמה, <strong>אבל</strong> שלישי <strong>ב</strong><strong>חולין</strong> שנעשו על טהרת תרומה — <strong>באכילה נמי שרי</strong> <small>[גם כן מותרים],</small> על כן <strong>צריכי</strong> <small>[צריכים]</small> שני הדברים להיאמר.
 <big>א</big> <strong>יתיב</strong> <small>[ישב]</small> <strong>רב יצחק בר שמואל בר מרתא קמיה</strong> <small>[לפני]</small> <strong>רב נחמן, ויתיב וקאמר</strong> <small>[ויושב היה ואומר]</small> הלכה זו: <strong>האוכל שלישי של חולין שנעשו על טהרת הקדש</strong> — <strong>טהור לאכול בקדש,</strong> <strong>שאין לך דבר שעושה רביעי בקדש אלא קדש מקודש בלבד,</strong> כגון בשר קרבן, אבל לא בחולין שנעשו על טהרת הקודש.
 <strong>מתיב</strong> <small>[מקשה]</small> על כך <strong>רמי בר חמא</strong> ממה ששנינו בשם ר' יהושע: האוכל מאכל שהוא <strong>שלישי</strong> — נעשה <strong>שני לקדש,</strong> שמטמא שלישי ופוסל רביעי בקודש, <strong>ואין</strong> הוא נעשה <strong>שני לתרומה,</strong> לפוסלה, וכל זה <strong>בחולין שנעשו על טהרת תרומה.</strong> ויש לשאול: לדברי רב יצחק, <strong>אמאי</strong> <small>[מדוע]</small> הוא נעשה שני לקודש, שעושה שלישי ורביעי? <strong>הא לאו</strong> <small>[הרי אין זה]</small> <strong>קדש מקודש הוא!</strong>
 <strong>אמר ליה</strong> <small>[לו]</small> רב יצחק: <strong>הנח לתרומה, ש</strong>אפילו <strong>טהרתה</strong> מה שנחשב טהור אצלה — <strong>טומאה היא אצל הקדש,</strong> ולכן חולין שנעשו על טהרת תרומה מטמאים את הקודש.
 <strong>ומנא תימרא</strong> <small>[ומנין אתה אומר]</small> שכן הוא? <strong>דתנן</strong> <small>[ששנינו</small> במשנה<small>]:</small> <strong>בגדי עם הארץ</strong> שאינם מקפידים על טהרה — הרי הם נחשבים כ<strong>מדרס</strong> (החפצים שהזב והנדה יושבים או שוכבים עליהם), ומטמאים <strong>ל</strong>גבי ה<strong>פרושין,</strong> אלה שנזהרים בדיני טומאה ואוכלים חולין שלהם בטהרה. <strong>בגדי פרושין</strong> נחשבים ל<strong>מדרס ל</strong>גבי הכהנים <strong>אוכלי</strong> ה<strong>תרומה,</strong> וכן <strong>בגדי אוכלי תרומה</strong> נחשבים <strong>מדרס ל</strong>אוכלי <strong>קדש.</strong>
 <strong>אמר רבא:</strong> מכאן אין ראיה, <strong>מדרסות קאמרת</strong> <small>[אתה אומר]?</small> <strong>שאני</strong> <small>[שונים]</small> <strong>מדרסות</strong> של אוכלי תרומה, שיש בהם טעם מיוחד שגזרו עליהם טומאה לגבי הקודש,
## דף לה:
 מחשש <strong>שמא תשב</strong> (ישבה) <strong>עליהן אשתו נדה, אבל בפירי לא אמרינן</strong> <small>[בפירות אין אנו אומרים]</small> שמה שנעשה בטהרת תרומה נחשב טמא לקודש. ומעירים, <strong>ור' יצחק, בפירי נמי</strong> <small>[בפירות גם כן]</small> <strong>אמר,</strong> שפירות אוכלי תרומה מטמאים את הקודש, ולאו דווקא במדרס.
 <strong>מתיב</strong> <small>[מקשה]</small> על כך <strong>ר' ירמיה מדיפתי: ומי אמרינן בפירי</strong> <small>[והאם אומרים אנו בפירות]</small> שהטהור לתרומה נחשב טמא לקודש? <strong>והתנן</strong> <small>[והרי שנינו</small> במשנה<small>]:</small> אין הכהן רשאי לקבל יין של תרומה מעם הארץ, החשוד על טהרת התרומה, אבל <strong>אם אמר</strong> לו עם הארץ: <strong>"הפרשתי לתוכה</strong> לתוך חבית יין זו <strong>רביעית</strong> של <strong>קדש</strong> (יין המיועד לנסכים)" — <strong>נאמן</strong> לומר על התרומה שבתוכה שהיא טהורה, מפני שאינו חשוד לטמא את הקודש. <strong>ו</strong>מכאן ש<strong>לא קא מטמא ליה</strong> <small>[שאין מטמאה]</small> ה<strong>תרומה לקדש. ואי אמרת</strong> <small>[ואם אומר אתה]</small> כדברי רב יצחק, ש<strong>טהרתה</strong> של תרומה <strong>טומאה היא</strong> נחשבת <strong>אצל הקדש,</strong> אם כן <strong>תטמא תרומה לקדש!</strong>
 <strong>אמר ליה</strong> <small>[לו]:</small> לגבי <strong>טומאה בחבורין קאמרת</strong> <small>[אומר אתה]?</small> מתרומה שהיא מצויה יחד עם הקודש בכלי אתה מביא ראיה? <strong>טומאה בחבורין שאני</strong> <small>[שונה],</small> <strong>דמגו</strong> <small>[שמתוך]</small> ש<strong>מהימן</strong> עם הארץ על טהרת ה<strong>קדש</strong> — <strong>מהימן נמי</strong> <small>[גם כן]</small> על טהרת ה<strong>תרומה</strong> המצויה עמו.
 <strong>מתיב</strong> <small>[מקשה]</small> <strong>רב הונא בר נתן</strong> על רב יצחק ממה ששנינו: <strong>השני שבחולין מטמא משקה חולין,</strong> שעושה אותו ראשון לטומאה, <strong>ופוסל אוכלי</strong> (מאכלי) <strong>תרומה,</strong> שהם פסולים לאכילה, אך אינם מטמאים תרומה אחרת, <strong>והשלישי</strong> שבחולין <strong>מטמא משקה קדש,</strong> עושה אותו ראשון לטומאה, <strong>ופוסל אוכלי קדש, בחולין שנעשו על טהרת הקדש.</strong> והרי זה בניגוד למה שאמר רב יצחק, שהאוכל שלישי בחולין שנעשו על טהרת הקודש טהור לאכול בקודש, ואינו פוסלו!
  ומשיבים: דבר זה  <strong>תנאי</strong> <small>[מחלוקת תנאים]</small> <strong>היא, דתניא</strong> <small>[ששנויה</small> ברייתא<small>]:</small> <strong>חולין שנעשו על טהרת קדש</strong> — <strong>הרי הן כחולין</strong> רגילים, ואין בהם כלל שלישי לטומאה.
 <strong>ר' אלעזר ברבי צדוק אומר: הרי הן כתרומה, לטמא שנים,</strong> שאם נגעו בטומאה יש בהם ראשון ושני, <strong>ולפסול אחד,</strong> שהשני עושה שלישי, אבל השלישי אינו עושה רביעי. ור' יצחק הולך בשיטת ברייתא זו.
 <big>א</big> ושבים לדון במשנתנו, <strong>ר' שמעון אומר:</strong> בעלי חיים שלא יצא דם בשחיטתם <strong>הוכשרו בשחיטה</strong> עצמה לקבלת טומאה. <strong>אמר רב אסי, אומר היה ר' שמעון:</strong> דווקא <strong>שחיטתו מכשרת ולא דם</strong> השחיטה.
  ומציעים:  <strong>לימא מסייע ליה</strong> <small>[</small>האם <small>נאמר שמסייע לו]</small> לרב אסי מה ששנינו במשנה, <strong>ר' שמעון אומר: הוכשרו בשחיטה, מאי לאו</strong> <small>[האם אין]</small> הכוונה: <strong>בשחיטה ולא בדם?</strong> ודוחים: <strong>לא,</strong> כוונתו שלא רק בדם הם מוכשרים, אלא <strong>אף בשחיטה.</strong>
 ומציעים, <strong>תא שמע</strong> <small>[בוא</small> ו<small>שמע]</small> ממה ששנינו בברייתא, <strong>אמר להן ר' שמעון: וכי הדם מכשיר? והלא שחיטה מכשרת!</strong> ומשיבים: גם מכאן אין ראיה גמורה, ויש להסביר ש<strong>הכי קאמר</strong> <small>[כך הוא אומר]</small> <strong>להן: וכי דם בלבד מכשיר? אף שחיטה נמי</strong> <small>[גם כן]</small> <strong>מכשרת.</strong>
 ומציעים, <strong>תא שמע</strong> <small>[בוא</small> ו<small>שמע]</small> ראיה ממה ששנינו, <strong>ר' שמעון אומר: דם המת</strong> (בהמה שמתה מעצמה) <strong>אינו מכשיר</strong> לקבל טומאה; <strong>מאי לאו</strong> <small>[האם לא]</small> נדייק מכאן: <strong>הא</strong> <small>[אבל]</small> <strong>דם שחיטה מכשיר?</strong> ודוחים: <strong>לא,</strong> יש לדייק: <strong>הא</strong> <small>[אבל]</small> <strong>דם חללים</strong> (הרוגים) <strong>מכשיר,</strong> כלומר, דם של בהמה שנהרגה, ולא שמתה מעצמה. ומקשים: <strong>אבל דם שחיטה</strong> לשיטתך, <strong>מאי</strong> <small>[מה]</small> יהא דינו, <strong>לא מכשיר?</strong>
 אם כן <strong>לישמעינן</strong> <small>[שישמיע לנו]</small> ר' שמעון רק ש<strong>דם שחיטה</strong> אינו מכשיר, <strong>ו</strong>אנו נבין ש<strong>כל שכן</strong> ש<strong>דם המת</strong> אינו מכשיר! ומשיבים: גם אם דם שחיטה מכשיר, עדיין <strong>דם המת איצטריכא ליה</strong> <small>[הוצרך לו</small> לומר<small>]</small> שאינו מכשיר, שכן <strong>סלקא דעתך אמינא</strong> <small>[יעלה על דעתך לומר]:</small> הואיל ודם חללים מכשיר, מדוע דם המת אינו מכשיר? <strong>מה לי קטליה איהו</strong> <small>[אם הרג אותו הוא],</small> <strong>מה לי קטליה</strong> <small>[אם הרג אותו]</small> <strong>מלאך המות?</strong> על כן <strong>קא משמע לן</strong> <small>[משמיע לנו]</small> ר' שמעון שדם המת אינו מכשיר.
  ומציעים, <strong>תא שמע</strong> <small>[בוא</small> ו<small>שמע]</small> ראיה ממה ששנינו, <strong>ר' שמעון אומר: דם מגפתו</strong> (פצעו), שיוצא מהפצע, <strong>אינו מכשיר. מאי לאו</strong> <small>[האם אין]</small> לדייק מכאן: <strong>הא</strong> <small>[אבל]</small> <strong>דם שחיטה מכשיר?</strong> ודוחים: <strong>לא,</strong> הכוונה היא <strong>הא</strong> <small>[אבל]</small> <strong>דם חללים מכשיר.</strong> ושואלים: <strong>אבל דם שחיטה מאי</strong> <small>[מהו]</small> לפי זה, <strong>לא מכשיר?</strong>
 אם כן <strong>לשמעינן</strong> <small>[שישמיע לנו]</small> רק ש<strong>דם שחיטה</strong> אינו מכשיר, <strong>ו</strong>אנו נבין ש<strong>כל שכן</strong> ש<strong>דם מגפתו</strong> אינו מכשיר! ומשיבים: למרות שדם שחיטה אינו מכשיר, עדיין <strong>דם מגפתו איצטריכא ליה</strong> <small>[הוצרך לו</small> לומר<small>]</small> שגם כן אינו מכשיר, שכן <strong>סלקא דעתך אמינא</strong> <small>[יעלה על דעתך לומר]:</small> הואיל ודם חללים מכשיר, <strong>מה לי קטליה כולה</strong> <small>[אם הרג את הבהמה כולה]</small> <strong>מה לי קטליה פלגא</strong> <small>[אם הרג אותה למחצה],</small> לכן הוצרך להשמיענו שאינו מכשיר.
  ושואלים:  <strong>ומאי שנא</strong> <small>[ו</small>ב<small>מה שונה]</small> <strong>דם חללים</strong> שהוא <strong>מכשיר</strong> לדעת ר' שמעון? <strong>דכתיב</strong> <small>[ש</small>כן <small>נאמר]:</small> <strong>"ודם חללים ישתה"</strong> (במדבר כג, כד), ומכאן שהוא חשוב משקה; והרי ביחס ל
 <strong>דם שחיטה נמי כתיב</strong> <small>[גם כן נאמר]:</small> <strong>"על הארץ תשפכנו כמים"</strong> (דברים יב, טז), הרי שהושווה למים! ומשיבים: <strong>ההוא</strong> <small>[אותו</small> פסוק<small>]</small> לא ללמד לענין הכשר לטומאה הוא בא, אלא <strong>למישרי</strong> <small>[להתיר]</small> <strong>דמן</strong> של <strong>פסולי המוקדשין בהנאה</strong> כאילו היו מים <strong>הוא דאתא</strong> <small>[שבא],</small>
## דף לו.
 שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ו</strong>פסולי המוקדשין <strong>אסירי</strong> <small>[אסורים]</small> <strong>בגיזה ועבודה</strong> — <strong>דמן</strong> גם כן נאסר בהנאה ולכן <strong>לבעי</strong> <small>[יצטרך]</small> <strong>קבורה,</strong> על כן <strong>קא משמע לן</strong> <small>[משמיע לנו]</small> שהוא מותר בהנאה.
 <strong>תנא דבי</strong> <small>[שנה החכם מבית</small> מדרשו<small>]</small> של <strong>ר' ישמעאל:</strong> הכתוב <strong>"ודם חללים ישתה"</strong> (במדבר כג, כד) מלמד כי הדם הנחשב משקה ומכשיר אוכלים לקבל טומאה, הוא דם של חללים, שכבר מתו — <strong>פרט לדם קילוח,</strong> הדם שמקלח בכח, שהוא דם של חיים, <strong>שאינו מכשיר את הזרעים.</strong>
 <big>א</big> <strong>תנו רבנן</strong> <small>[שנו חכמים]:</small> <strong>השוחט</strong> בהמה <strong>והתיז</strong> (וניתז) <strong>דם</strong> השחיטה <strong>על הדלעת</strong> של תרומה — <strong>רבי אומר: הוכשר</strong> הדלעת לקבל טומאה בדם זה, <strong>ר' חייא אומר: תולין,</strong> ספק הוא.
 <strong>אמר ר' אושעיא: מאחר שרבי אומר הוכשר, ור' חייא אומר תולין,</strong> ואין בידינו להכריע ביניהם, <strong>אנו על מי נסמוך? באו ונסמוך על דברי ר' שמעון, שהיה ר' שמעון אומר: שחיטה מכשרת ולא דם.</strong>
 ובפירוש הדברים <strong>אמר רב פפא: הכל מודים,</strong> גם רבי וגם ר' חייא, <strong>היכא דאיתיה</strong> <small>[במקום שישנו]</small> ה<strong>דם</strong> על הדלעת <strong>מתחלה ועד סוף</strong> השחיטה — <strong>כולי עלמא לא פליגי</strong> <small>[הכל אינם חלוקים]</small> שדם זה <strong>מכשיר,</strong> כדין דם שחיטה (וכדעת חכמים החולקים במשנתנו על ר' שמעון). <strong>כי פליגי</strong> <small>[כאשר הם חלוקים]</small> הרי זה כאשר ניתז הדם על הדלעת בתחילת השחיטה, <strong>ו</strong><strong>נתקנח הדם</strong> מן הדלעת <strong>בין</strong> שחיטת <strong>סימן</strong> אחד <strong>לסימן</strong> שני; <strong>רבי סבר</strong> <small>[סבור]:</small> <strong>ישנה לשחיטה מתחלה ועד סוף</strong> כלומר, השחיטה קרויה שחיטה מתחילתה עד סופה, <strong>ו</strong>לפיכך <strong>האי</strong> <small>[</small>דם <small>זה],</small> שניתז כבר בתחילת השחיטה, <strong>דם שחיטה הוא</strong> קרוי, ומכשיר.
  ואילו <strong>ר' חייא סבר</strong> <small>[סבור]:</small> <strong>אינה לשחיטה אלא בסוף, ו</strong>אם כן, <strong>האי</strong> <small>[</small>דם <small>זה]</small> שניתז בתחילה, <strong>דם מכה</strong> (פצע) <strong>הוא,</strong> שאינו מכשיר. <strong>ו</strong>לפי זה, <strong>מאי</strong> <small>[מה פירוש]</small> <strong>תולין</strong> שאמר ר' חייא? <strong>תולין הדבר עד גמר שחיטה, אי איתיה</strong> <small>[אם ישנו]</small> ה<strong>דם</strong> על הדלעת <strong>בסוף שחיטה</strong> — <strong>מכשיר, ואי</strong> <small>[ואם]</small> <strong>לא</strong> — <strong>לא מכשיר.</strong>
 ושואלים: <strong>ומאי</strong> <small>[מה</small> פירוש<small>]</small> דברי ר' אושעיא <strong>"באו ונסמוך על דברי ר' שמעון"?</strong> והרי <strong>לר' שמעון</strong> דם שחיטה <strong>לא מכשיר</strong> כלל, ואילו <strong>לר' חייא</strong> הוא <strong>מכשיר!</strong>
 ומשיבים: <strong>בנתקנח</strong> הדם קודם סוף השחיטה <strong>מיהו</strong> <small>[על כל פנים]</small> <strong>אשוו להדדי</strong> <small>[הושוו</small> דבריהם של ר' שמעון ור' חייא <small>זה לזה],</small> <strong>מר</strong> <small>[</small><small>חכם זה]</small> סבור ש<strong>לא מכשיר, ומר</strong> <small>[ו</small>גם <small>חכם זה]</small> סבור ש<strong>לא מכשיר,</strong> אף שטעמיהם שונים, ואם כן <strong>הוה ליה רבי חד</strong> <small>[נמצא רבי אחד]</small> שסבור שהוא מכשיר, <strong>ואין דבריו של אחד במקום שנים.</strong>
 <strong>רב אשי אמר:</strong> הביטוי <strong>"תולין"</strong> — <strong>לעולם משמע,</strong> דבר שיש בו ספק בעיקר דינו, ולא דבר שמציאותו עומדת להתברר. <strong>ו</strong>במקרה ש<strong>נתקנח</strong> הדם קודם גמר השחיטה, <strong>לר' חייא ספוקי מספקא ליה</strong> <small>[מסופק לו</small> הדבר<small>]</small> בעיקר הדין, <strong>אי</strong> <small>[האם]</small> <strong>ישנה לשחיטה מתחלה ועד סוף,</strong> ואם כן הריהו בכלל דם שחיטה ומכשיר, <strong>או אינה לשחיטה אלא בסוף</strong> ואינו מכשיר. <strong>ו</strong>לפי זה, <strong>מאי</strong> <small>[מה פירוש]</small> <strong>תולין?</strong> לא שהדבר תלוי האם יישאר הדם עד סוף השחיטה, אלא שאם נגעה טומאה בדלעת לאחר שנתקנח ממנה הדם — <strong>לא אוכלין</strong> את דלעת התרומה, שמא נטמאה, <strong>ולא שורפין</strong> אותה, שמא טהורה היא, ואסור לשורפה.
  ומקשים:  <strong>ו</strong>לפי זה <strong>מאי</strong> <small>[מה</small> פירוש<small>]</small> <strong>"באו ונסמוך על דברי ר' שמעון"?</strong> והרי <strong>ל</strong>דעת <strong>ר' שמעון</strong> הדם <strong>לא מכשיר</strong> כלל, והדלעת טהורה, ואילו <strong>לר' חייא ספיקא</strong> <small>[ספק]</small> הוא! ומשיבים: <strong>לענין שריפה מיהו</strong> <small>[על כל פנים]</small> <strong>שוו להדדי</strong> <small>[שווים הם זה לזה],</small> <strong>מר לא שרפיה</strong> <small>[חכם זה,</small> ר' שמעון, <small>לא שורף אותו],</small> משום שלדעתו לא הוכשרה הדלעת, <strong>ומר לא שרפיה</strong> <small>[וחכם זה,</small> ר' חייא, גם כן <small>אינו שורף אותו]</small> מספק, ואם כן
 <strong>הוה ליה רבי חד</strong> <small>[נמצא רבי אחד],</small> הסבור שניתן לשורפה, <strong>ואין דבריו של אחד במקום שנים. והכי קאמר</strong> <small>[וכך אומר]</small> ר' חייא: במקרה <strong>כגון זאת,</strong> אם נגעה טומאה בדלעת <strong>תולין</strong> כלומר, <strong>לא אוכלין</strong> משום שיתכן שבכך הוכשרה ונטמאה, <strong>ולא שורפין,</strong> שהרי לא ודאי שהוכשרה ונטמאה.
 <big>ב</big> <strong>בעי</strong> <small>[שאל]</small> <strong>ר' שמעון בן לקיש: צריד</strong> (יבש) <strong>של מנחות,</strong> כלומר, סולת יבשה של מנחה, שלא נבללה בשמן, וכך לא הוכשרה במשקה לקבלת טומאה, ומכל מקום כשנגעה בה טומאה הריהי פסולה להקרבה ולאכילה משום "חיבת הקודש" המכשירה אותה לקבלת טומאה, האם <strong>מונין בו ראשון ושני,</strong> כדרך שמונים בכל מאכל שנטמא, שאם נגע באב הטומאה נעשה ראשון לטומאה, ועושה שני, <strong>או אין מונין בו ראשון ושני?</strong> ומבארים: <strong>כי מהניא</strong> <small>[</small>האם <small>כאשר מועילה]</small> <strong>חבת הקדש</strong> הרי זה רק <strong>לאפסולי גופיה</strong> <small>[לפסול אותו עצמו]</small> להקרבה ולאכילה, אבל <strong>למימנא ביה</strong> <small>[למנות בו]</small> <strong>ראשון ושני</strong> — <strong>לא, או דלמא לא שנא</strong> <small>[שמא אינה שונה],</small> וכיון שחיבת הקודש מכשרתו — הרי הוא נעשה כשאר אוכל?
 <strong>אמר ר' אלעזר: תא שמע</strong> <small>[בוא</small> ו<small>שמע]</small> ממה ששנינו בברייתא על הפסוק <strong>"מכל האוכל אשר יאכל</strong> אשר יבוא עליו מים יטמא" (ויקרא יא, לד), <strong>אוכל הבא במים</strong> — <strong>הוכשר</strong> לקבל טומאה ולמנות בו ראשון ושני, <strong>אוכל שאינו בא במים</strong> — <strong>לא הוכשר,</strong> ואם כן הוא הדין לצריד של מנחות.
  ותוהים:  <strong>אטו</strong> <small>[וכי]</small> <strong>ר' שמעון בן לקיש לית ליה</strong> <small>[אין לו,</small> אינו יודע<small>]</small> הלכה זו שרק <strong>אוכל הבא במים</strong> מקבל טומאה? אלא <strong>ר' שמעון בן לקיש הכי קמיבעיא ליה</strong> <small>[כך נשאלת לו</small> השאלה<small>]:</small> <strong>חבת הקדש</strong> שמכשירה קדשים לפוסלם להקרבה אם נטמאו, האם <strong>כאוכל הבא במים דמי</strong> <small>[נחשב],</small> שעושה ראשון ושני, <strong>או לא?</strong>
 ומוסיפים: <strong>ר' אלעזר</strong> שהשיב לו, <strong>נמי</strong> <small>[גם כן]</small> <strong>מיתורי קראי קאמר</strong> <small>[מיתורי המקראות הוא אומר]</small> ומשם הוא לומד: <strong>מכדי כתיב</strong> <small>[הואיל ונאמר]:</small> <strong>"וכי יותן מים על זרע</strong> ונפל מנבלתם עליו טמא הוא לכם" (שם לח), אם כן, הכתוב <strong>"מכל האוכל אשר יאכל</strong> אשר יבוא עליו מים יטמא" <strong>למה לי?</strong>
## דף לו:
 <strong>לאו למעוטי</strong> <small>[</small>האם <small>לא למעט]</small> <strong>חיבת הקדש,</strong> שאינה מכשירה לקבל טומאה כביאת מים, לעשות ראשון ושני? ודוחים: <strong>לא,</strong> יש לומר ששני הכתובים מלמדים שיש צורך בביאת מים על האוכלים כדי להכשירם לקבלת טומאה, <strong>חד</strong> <small>[אחד]</small> מדבר <strong>בטומאת מת, וחד</strong> <small>[ואחד]</small> מדבר <strong>בטומאת שרץ.</strong>
 <strong>וצריכי</strong> <small>[וצריכים]</small> שניהם להיאמר, <strong>דאי אשמעינן</strong> <small>[שאם היה משמיע לנו]</small> רק ב<strong>טומאת מת,</strong> היינו אומרים: <strong>התם הוא דבעי</strong> <small>[שם הוא שצריך]</small> האוכל <strong>הכשר, משום</strong> שטומאת מת קלה יותר, שהמת <strong>לא מטמא ב</strong>שיעור קטן <strong>כעדשה,</strong> אלא רק בכזית, <strong>אבל שרץ</strong> ש<strong>מטמא בכעדשה</strong> — <strong>אימא לא ליבעי</strong> <small>[אמור שלא יצטרך]</small> האוכל <strong>הכשר</strong> כדי להיטמא בו.
 <strong>ואי אשמעינן</strong> <small>[ואם היה משמיע לנו]</small> רק ב<strong>שרץ,</strong> היינו אומרים שדווקא לטומאת שרץ יש צורך בהכשר, <strong>משום</strong> שטומאתו קלה יותר, שהוא <strong>לא מטמא</strong> את הנוגע בו <strong>טומאת שבעה</strong> ימים, <strong>אבל מת</strong> ש<strong>מטמא טומאת שבעה</strong> — <strong>אימא לא ליבעי</strong> <small>[אמור שלא יצטרך]</small> האוכל <strong>הכשר</strong> כדי להיטמא בו, על כן <strong>צריכא</strong> <small>[צריך]</small> שייאמרו שני הכתובים.
 <strong>מתיב</strong> <small>[מקשה]</small> <strong>רב יוסף</strong> על שיטת ר' אלעזר, שרק אוכל שהוכשר במים מקבל טומאה לעשות ראשון ושני, ממה ששנינו במשנתנו שהשוחט בהמה חיה ועוף ולא יצא מהם דם, <strong>ר' שמעון אומר: הוכשרו בשחיטה,</strong> ומה שאמר <strong>הוכשרו</strong> משמעו — <strong>ואפילו למימני בהו</strong> <small>[למנות בהם]</small> <strong>ראשון ושני.</strong>
 ויש לשאול: <strong>אמאי</strong> <small>[מדוע]</small> הוכשרו? <strong>והא לאו</strong> <small>[והרי לא]</small> <strong>אוכל הבא במים הוא!</strong> ומכאן שכל דבר שמכשיר לקבל טומאה עושה ראשון ושני, ובכלל זה חיבת הקודש! <strong>אמר ליה</strong> <small>[לו]</small> <strong>אביי:</strong> יש לומר כי אין זה מדין תורה, אלא <strong>עשאוהו</strong> את השחיטה <strong>כהכשר מים,</strong> והוא <strong>מדרבנן</strong> <small>[מדברי סופרים].</small>
 <strong>אמר ר' זירא, תא שמע</strong> <small>[בוא</small> ו<small>שמע]</small> ראיה נוספת ממה ששנינו: <strong>הבוצר</strong> ענבים <strong>לגת</strong> (לעשות מהם יין), ובתוך כך זב מן המיץ על אשכול הענבים — <strong>שמאי אומר: הוכשר</strong> לקבלת טומאה, <strong>הלל אומר: לא הוכשר, ו</strong>בסופו של דבר <strong>שתיק ליה</strong> <small>[שתק,</small> הודה <small>לו]</small> <strong>הלל לשמאי.</strong> ויש לשאול: <strong>אמאי</strong> <small>[מדוע]</small> הודה לו? <strong>והא לאו</strong> <small>[והרי לא]</small> <strong>אוכל הבא במים הוא,</strong> שהרי אין משקה מכשיר אלא לרצון! <strong>אמר ליה</strong> <small>[לו]</small> <strong>אביי: עשאוהו כהכשר מים,</strong> ואולם <strong>מדרבנן</strong> <small>[מדברי סופרים]</small> הוא.
 <strong>אמר ליה</strong> <small>[לו]</small> <strong>רב יוסף: אמינא לך אנא</strong> <small>[אומר אני לך]</small> ראיה מדברי ר' שמעון ש<strong>הוכשרו בשחיטה, ואת אמרת לי</strong> <small>[ואתה אומר לי]</small> שהכוונה היא ש<strong>עשאוהו</strong> חכמים <strong>כהכשר מים, ו</strong>כן <strong>אמר</strong> <small>[אומר]</small> <strong>לך ר' זירא</strong> ראיה מן הבוצר לגת, <strong>ואמרת ליה</strong> <small>[ואתה אומר לו]:</small> <strong>עשאוהו כהכשר מים,</strong> אם כן ביחס <strong>ל</strong>שאלת <strong>ר' שמעון בן לקיש</strong> בצריד של מנחות <strong>נמי</strong> <small>[גם כן]</small> נאמר, שמן התורה אין חיבת הקודש מכשירה, וחכמים <strong>עשאוהו כהכשר מים</strong> למנות בו ראשון ושני!
 <strong>אמר ליה</strong> <small>[לו]</small> אביי: <strong>אטו</strong> <small>[וכי]</small> <strong>ר' שמעון בן לקיש</strong> לענין <strong>לתלות קמיבעיא ליה</strong> <small>[נשאלה לו השאלה],</small> כלומר, לא לאכול ולא לשרוף את הצריד, כדין קודש שנטמא בטומאה שמדברי חכמים? <strong>כי קא מיבעיא ליה</strong> <small>[כאשר נשאלה לו]</small> השאלה הרי זה לענין <strong>לשרוף</strong> את הצריד שנטמא, וכדין קודש שנטמא מדין תורה.
 ואומרים: <strong>מכלל</strong> הדברים אתה למד ש<strong>חיבת הקדש</strong> מכשירה לקבלת טומאת אוכלים <strong>דאורייתא</strong> <small>[מן התורה],</small> <strong>מנא לן</strong> <small>[מנין לנו]</small> דבר זה? <strong>אילימא מדכתיב</strong> <small>[אם תאמר ממה שנאמר]</small> בבשר קדשים: <strong>"והבשר אשר יגע בכל טמא</strong> לא ייאכל באש יישרף" (ויקרא ז, יט), ויש לברר: <strong>האי</strong> <strong>בשר דאתכשר במאי</strong> <small>[בשר זה שהוכשר, במה]</small> הוכשר?
 <strong>אילימא דאתכשר</strong> <small>[אם תאמר שהוכשר]</small> <strong>בדם</strong> הבהמה — <strong>והאמר</strong> <small>[והרי אמר]</small> <strong>ר' חייא בר אבא אמר ר' יוחנן: מנין לדם קדשים שאינו מכשיר</strong> אוכלים לקבלת טומאה? <strong>שנאמר:</strong> <strong>"לא תאכלנו על הארץ תשפכנו כמים"</strong> (דברים יב, כד), ללמד ש<strong>דם הנשפך כמים</strong> — <strong>מכשיר</strong> כמו מים, דם <strong>שאינו נשפך כמים,</strong> אלא מתקבל בכלי כדי לזורקו על המזבח — <strong>אינו מכשיר!</strong>
 <strong>אלא</strong> תאמר <strong>דאיתכשר</strong> <small>[שהוכשר]</small> הבשר <strong>במשקי בית מטבחיא</strong> <small>[</small>ב<small>משקים של בית המטבחיים</small> במקדש<small>]</small> כגון מים שרחץ בהם את הבשר — <strong>והא</strong> <small>[והרי]</small> <strong>אמר ר' יוסי בר' חנינא: משקי בית מטבחיא</strong> <small>[בית המטבחיים]</small> שבמקדש <strong>לא דיין שהן</strong> עצמם <strong>דכן</strong> <small>[טהורים],</small> שאינם מקבלים טומאה, <strong>אלא ש</strong>אף <strong>אין</strong> הם <strong>מכשירין</strong> אוכלין לקבלת טומאה! <strong>וכי תימא</strong> <small>[ואם תאמר]:</small> <strong>תרגמא</strong> <small>[תרגם</small> והסבר<small>]</small> את דברי ר' יוסי בר' חנינא לגבי <strong>דם</strong> בלבד, אבל שאר משקים שבמקדש מכשירים, <strong>והא</strong> <small>[והרי]</small> <strong>"משקי" קאמר</strong> <small>[הוא אומר]</small> בלשון רבים! <strong>אלא לאו</strong> <small>[האם אין]</small> הכוונה <strong>דאתכשר</strong> <small>[שהוכשר]</small> הבשר <strong>בחבת הקדש?</strong> ומכאן שחיבת הקודש מכשירה מדין תורה.
  ודוחים:  <strong>ודלמא</strong> <small>[ושמא]</small> יש לפרש את הכתוב <strong>כ</strong>דברי <strong>רב יהודה אמר שמואל,</strong> ש<strong>אמר רב יהודה אמר שמואל:</strong> מדובר ב<strong>כגון שהיתה לו פרה של זבחי שלמים, והעבירה בנחל</strong> כדי להכין אותה לשחיטה, ו<strong>שחטה ועדיין משקה</strong> של מי הנחל <strong>טופח עליה,</strong> וכך הוכשר הבשר לקבל טומאה על ידי משקים, ולא בגלל חיבת הקודש!
 <strong>אלא</strong> ההוכחה היא <strong>מסיפא</strong> <small>[מסופו]</small> של הכתוב העוסק בקדשים שנטמאו, שנאמר: "והבשר אשר יגע בכל טמא לא יאכל באש ישרף והבשר כל טהור יאכל בשר" (ויקרא ז, יט), ומאחר שכבר אמר הכתוב "והבשר" הרי שהמלה <strong>"והבשר"</strong> שנאמרה בהמשכו מיותרת, ואמרו חכמים כי היא באה <strong>לרבות עצים ולבונה</strong> של קודש, שאם נטמאו הריהם נפסלים להקרבה כבשר. ויש לשאול: וכי <strong>עצים ולבונה בני אכילה נינהו</strong> <small>[הם],</small> שנאמר שהם בכלל "מכל האוכל אשר יאכל אשר יבוא עליו מים יטמא" (ויקרא יא, לד)? <strong>אלא</strong> מכאן למד ר' שמעון בן לקיש ש<strong>חבת הקדש מכשרא להו</strong> <small>[מכשירה אותם]</small> לקבל טומאה, <strong>ומשויא להו</strong> <small>[ועושה אותם]</small> כאילו היו <strong>אוכל</strong> שהוכשר במים. ולפי זה למד כי <strong>הכא נמי</strong> <small>[כאן גם כן]</small> בצריד של מנחה, יש לומר ש<strong>חבת הקדש מכשרתה</strong> לקבל טומאה.
## דף לז.
 <strong>מאי</strong> <small>[מה]</small> מסקנת הדבר? האם <strong>כי מהניא</strong> <small>[כאשר מועילה]</small> <strong>חבת הקדש,</strong> הרי זה <strong>לפסולא דגופיה</strong> <small>[לפסול את גופו]</small> של הקודש, <strong>אבל למימנא ביה</strong> <small>[למנות בו]</small> <strong>ראשון ושני לא</strong> מועילה, <strong>או דלמא לא שנא</strong> <small>[שמא אין הבדל],</small> ואף לענין זה היא מועילה? שאלה זו לא נפתרה, ועל כן <strong>תיקו</strong> <small>[תעמוד]</small> במקומה.
 <big>א משנה</big> <strong>השוחט את המסוכנת</strong> (בהמה העומדת למות) — <strong>רבן שמעון בן גמליאל אומר:</strong> אינה כשרה <strong>עד שתפרכס ביד</strong> (ברגל הקדמית) <strong>ו</strong>גם <strong>ברגל</strong> (האחורית), שכך ניכר הדבר שהיתה בה חיות בזמן השחיטה. <strong>ר' אליעזר אומר: דיה אם זינקה,</strong> כלומר, אם הדם מזנק ממקום השחיטה. <strong>אמר ר' שמעון: השוחט בלילה</strong> בהמה מסוכנת, <strong>ולמחר השכים ומצא</strong> שה<strong>כתלים מלאים דם</strong> — <strong>כשרה,</strong> שהדבר מעיד <strong>שזינקה, וכמדת</strong> (וכשיטת) <strong>ר' אליעזר,</strong> שהכשיר אם זינקה. <strong>וחכמים אומרים:</strong> השוחט את המסוכנת אינה כשרה <strong>עד שתפרכס או ביד או ברגל, או עד שתכשכש בזנבה.</strong>
 ומוסיפים: <strong>אחד בהמה דקה ואחד בהמה גסה</strong> לענין זה, שמסוכנת צריכה פירכוס כדי להכשירה. <strong>בהמה דקה ש</strong>בשעת השחיטה <strong>פשטה ידה</strong> שהיתה כפופה <strong>ולא החזירה</strong> את היד — <strong>פסולה, שאינה אלא</strong> סימן ל<strong>הוצאת נפש בלבד,</strong> ואין זה נחשב פירכוס שיש בו סימן של חיים. <strong>במה דברים אמורים</strong> שיש צורך בסימנים אלו? <strong>שהיתה</strong> הבהמה <strong>בחזקת מסוכנת, אבל אם היתה בחזקת בריאה, אפילו אין בה אחד מכל הסימנים הללו</strong> — <strong>כשרה.</strong>
 <big>ב גמרא</big> ושואלים: <strong>מסוכנת ממאי</strong> <small>[ממה]</small> אנו יודעים <strong>דשריא</strong> <small>[שהיא מותרת]</small> על ידי שחיטה? ושואלים כנגד זה: <strong>וממאי</strong> <strong>תיסק אדעתין דאסירא</strong> <small>[וממה יעלה על דעתנו</small> לומר <small>שהיא אסורה]?</small> ומשיבים: <strong>דכתיב</strong> <small>[שנאמר]:</small> <strong>"זאת החיה אשר תאכלו"</strong> (ויקרא יא, ב) ודי היה לו "זאת אשר תאכלו", אלא מכאן ניתן היה ללמוד כי דווקא <strong>חיה</strong> (שראויה לחיות) <strong>אכול, ושאינה חיה לא תאכל, והא</strong> <small>[וזו]</small> שהיא <strong>מסוכנת</strong> הרי <strong>אינה חיה,</strong> שהיא עומדת למות. ומנין שהיא מותרת?
  ומשיבים, <strong>מדאמר רחמנא</strong> <small>[ממה שאמרה התורה]:</small> <strong>נבלה לא תאכל</strong> ("לא תאכלו כל נבלה". דברים יד, כא) — <strong>מכלל</strong> הדברים אתה למד שזו שאינה נבילה אלא רק <strong>מסוכנת שריא</strong> <small>[מותרת],</small> <strong>דאי סלקא דעתך</strong> <small>[שאם עולה על דעתך</small> לומר<small>]</small> ש<strong>מסוכנת אסירא</strong> <small>[אסורה],</small> <strong>השתא מחיים אסירא</strong> <small>[עכשיו,</small> הרי <small>מחיים היא אסורה</small> כבר<small>],</small> <strong>לאחר מיתה מיבעי</strong> <small>[נצרכה לומר]</small> שהיא אסורה?
 ודוחים: <strong>ודלמא היינו</strong> <small>[ושמא זוהי]</small> <strong>נבלה היינו</strong> <small>[זוהי]</small> <strong>מסוכנת,</strong> שמדובר באותו איסור, שאיסור נבילה חל על הבהמה כבר בחייה, כשהיתה מסוכנת ועומדת למות! ומשיבים: <strong>לא סלקא דעתך</strong> <small>[לא יעלה על דעתך]</small> לומר כן, <strong>דכתיב</strong> <small>[שנאמר]:</small> <strong>"וכי ימות מן הבהמה אשר היא לכם לאכלה הנוגע בנבלתה</strong> יטמא" (ויקרא יא, לט), ומכאן אתה למד ש<strong>לאחר מיתה הוא דקרייה רחמנא</strong> <small>[שקראה אותה התורה]</small> <strong>נבלה, מחיים לא אקרי</strong> <small>[אינה קרויה]</small> <strong>נבלה.</strong>
 ומקשים: <strong>ודלמא</strong> <small>[ושמא]</small> <strong>לעולם אימא לך</strong> <small>[אומר לך]:</small> <strong>היינו</strong> <small>[זוהי]</small> <strong>נבלה היינו</strong> <small>[זוהי]</small> <strong>מסוכנת,</strong> שמדובר באותו איסור, ואולם <strong>מחיים,</strong> אם שחטה כשהיא מסוכנת — עובר עליה רק <strong>ב</strong>איסור <strong>עשה,</strong> כפי שלמדנו לעיל מ"זאת החיה אשר תאכלו" (ויקרא יא, ב), ומכאן שמסוכנת שאינה חיה לא תאכלו, ואילו <strong>לאחר מיתה</strong> עובר עליה גם <strong>בלאו</strong> (איסור לא תעשה) של "לא תאכלו כל נבלה" (דברי יד, כא)!
 <strong>אלא</strong> הראיה היא ממקום אחר, <strong>מדאמר רחמנא</strong> <small>[ממה שאמרה התורה]</small> <strong>טרפה לא תאכל</strong> ("ובשר בשדה טרפה לא תאכלו" שמות כב, ל), שבעל חיים שנטרף (ואירע בו נקב או חסרון אחר שהוא עתיד למות ממנו), אסור באכילה — <strong>מכלל</strong> הדברים אתה למד ש<strong>מסוכנת,</strong> העומדת למות מחמת חולי <strong>שריא</strong> <small>[מותרת],</small> <strong>דאי סלקא דעתך</strong> <small>[שאם יעלה על דעתך</small> לומר<small>]</small> ש<strong>מסוכנת אסירא</strong> <small>[אסורה],</small> מדוע הוצרך הכתוב לאסור טריפה? <strong>השתא</strong> <small>[עכשיו,</small> הרי<small>]</small> <strong>מסוכנת דלא מחסרא אסירא</strong> <small>[שאין בה חסרון אסורה],</small> <strong>טרפה</strong> שהיא מסוכנת מחמת חסרון שאירע בה <strong>מיבעיא</strong> <small>[נצרכה</small> לומר<small>]</small> שהיא אסורה? אלא מכאן שמסוכנת אינה אסורה.
  ומקשים:  <strong>ודלמא</strong> <small>[ושמא]</small> <strong>היינו</strong> <small>[זוהי]</small> <strong>טרפה היינו</strong> <small>[זוהי]</small> <strong>מסוכנת,</strong> כלומר, גם מסוכנת היא בכלל "טרפה לא תאכל", ש"טריפה" משמעה כל בהמה העומדת למות, בין אם מחמת חסרון ובין אם מחמת חולי, וממה שנאמר "וזאת החיה" למדנו <strong>לעבור עליו</strong> גם <strong>בעשה ו</strong>גם ב<strong>לא תעשה!</strong> ודוחים: <strong>אם כן, נבלה דכתב רחמנא</strong> <small>[שכתבה התורה]</small> שאסור לאוכלה, <strong>למה לי? ומה מחיים,</strong> כשהיא מסוכנת ועומדת להיעשות נבילה, <strong>קאי עלה</strong> <small>[עומד עליה]</small> <strong>ב</strong>איסור <strong>לאו ועשה,</strong> <strong>לאחר מיתה מיבעיא</strong> <small>[נצרכה לומר]</small> שהיא אסורה גם בלאו וגם בעשה? וכי להיכן נעלם האיסור שהיה בה? אלא מכאן שמסוכנת אינה בכלל איסור טריפה, ולכן הוצרך הכתוב לאסור נבילה.
  ומקשים:  <strong>ודלמא</strong> <small>[ושמא]</small> <strong>היינו</strong> <small>[זוהי]</small> <strong>נבלה היינו</strong> <small>[זוהי]</small> <strong>טרפה היינו</strong> <small>[זוהי]</small> <strong>מסוכנת, ו</strong>מה שנאמר בתורה איסור לא תעשה בנבילה הוא כדי <strong>לעבור עליו</strong> לאחר מותו <strong>בשני לאוין ועשה!</strong>
 <strong>אלא מהכא</strong> <small>[מכאן]</small> ראיה שמסוכנת מותרת, שנאמר: <strong>"וחלב נבלה וחלב טרפה יעשה לכל מלאכה ואכל לא תאכלוהו"</strong> (ויקרא ז, כד), <strong>ואמר מר</strong> <small>[החכם]:</small> <strong>למאי הלכתא</strong> <small>[למה,</small> לאיזו <small>הלכה]</small> נאמר איסור זה? וכי משום שהיא נבילה או טריפה יהיה מותר חלבה? אלא <strong>אמרה התורה: יבא איסור נבלה ויחול על איסור חלב,</strong> שהאוכל חלב נבילה יעבור גם על איסור אכילת חלב וגם על איסור אכילת נבילה, וכן <strong>יבא איסור טרפה ויחול על איסור חלב.</strong>
## דף לז:
 <strong>ואי סלקא דעתך</strong> <small>[ואם עולה על דעתך לומר]</small> ש<strong>טרפה</strong> שאסרה התורה באכילה <strong>היינו</strong> <small>[זוהי]</small> ה<strong>מסוכנת</strong> העומדת להיעשות נבילה, <strong>לכתוב רחמנא</strong> <small>[שתכתוב התורה]</small> <strong>"חלב נבלה יעשה לכל מלאכה, וחלב טרפה לא תאכלוהו",</strong> כלומר, שייכתב איסור האכילה בטריפה בלבד ולא בנבילה, <strong>ואנא אמינא</strong> <small>[ואני אומר</small> מעצמי<small>]</small> בקל וחומר: <strong>ומה מחיים,</strong> כשהיא מסוכנת, ועדיין אינה נבילה גמורה, <strong>אתי</strong> <small>[בא]</small> <strong>איסור טרפה</strong> ו<strong>חייל</strong> <small>[חל]</small> על <strong>איסור חלב</strong> שיש בה, <strong>לאחר מיתה,</strong> כשהיא נעשית נבילה גמורה, <strong>מיבעיא</strong> <small>[נצרכה</small> לומר<small>]</small> שאיסור נבילה חל על איסור החלב?
 <strong>אלא מדכתב רחמנא</strong> <small>[מתוך ש</small>חזרה ו<small>כתבה התורה]</small> איסור חלב ב<strong>נבלה, מכלל</strong> הדברים אתה למד ש<strong>טרפה</strong> שאסר הכתוב את חלבה <strong>לאו היינו</strong> <small>[אינה זו]</small> ה<strong>מסוכנת</strong> העומדת להיעשות נבילה, אלא טריפה ממש, שיש חסרון בגופה, ודווקא היא נאסרה, ולא המסוכנת, ולכן הוצרכה התורה לאסור חלב נבילה.
 <strong>מתקיף לה</strong> <small>[מקשה על כך]</small> <strong>מר בר רב אשי, ודלמא</strong> <small>[ושמא]</small> <strong>לעולם אימא לך</strong> <small>[אומר לך]:</small> <strong>היינו</strong> <small>[זוהי]</small> <strong>טרפה היינו</strong> <small>[זוהי]</small> <strong>מסוכנת, ודקאמרת</strong> <small>[ומה שאמרת]:</small> אם כן, חלב <strong>נבלה דכתב רחמנא</strong> <small>[שכתבה התורה]</small> <strong>למה לי?</strong> והרי יש לאוסרה בקל וחומר ממסוכנת! יש לומר שהוא מתייחס <strong>להך נבלה דלא אתיא</strong> <small>[לאותה נבלה שאינה באה]</small> <strong>מכח מסוכנת,</strong> שלא היתה מסוכנת קודם שנעשתה נבילה, <strong>והיכי דמי</strong> <small>[וכיצד בדיוק מדובר]?</small> כגון <strong>ש</strong>לקח בהמה בריאה ו<strong>עשאה גיסטרא</strong> (שחתך אותה לשנים)! ודוחים: <strong>התם נמי</strong> <small>[שם גם כן]</small> במקרה כזה, <strong>אי אפשר דלא הוי</strong> <small>[שלא היתה]</small> <strong>מסוכנת פורתא</strong> <small>[</small>זמן <small>מועט]</small> <strong>מקמי דליפסק לרובא</strong> <small>[לפני שחתך את הרוב].</small>
 <strong>ואיבעית אימא</strong> <small>[ואם תרצה אמור]</small> מקור אחר לכך שמסוכנת מותרת, ואינה בכלל איסור טריפה, ש<strong>אם כן,</strong> שגם היא בכלל איסור טריפה, <strong>לימא</strong> <small>[שיאמר</small> הכתוב<small>]</small> <strong>"חלב נבלה וטרפה",</strong> <strong>"חלב</strong> נבילה" <strong>"חלב</strong> טריפה" <strong>למה לי?</strong> כלומר, למה חזר הכתוב והזכיר חלב בטריפה? כדי להדגיש ש<strong>זו</strong> <strong>היא שאין חלבה חלוק מבשרה</strong> לענין איסור, שגם על הבשר וגם על החלב חל איסור טריפה, <strong>ויש לך</strong> בהמה <strong>אחרת</strong> דומה לה <strong>שחלבה חלוק מבשרה, ואיזו זו? מסוכנת,</strong> שרק חלבה אסור ולא בשרה.
 <strong>ואיבעית אימא</strong> <small>[ואם תרצה אמור],</small> <strong>מהכא</strong> <small>[מכאן]</small> אפשר ללמוד שמסוכנת מותרת, שאמר הנביא יחזקאל: <strong>"ואומר אהה ה' אלהים הנה נפשי לא מטומאה ונבלה וטרפה לא אכלתי מנעורי ועד עתה ולא בא בפי בשר פגול"</strong> (יחזקאל ד, יד).
  ומפרשים:  <strong>"הנה נפשי לא מטומאה"</strong> — <strong>שלא הרהרתי</strong> הרהור עבירה <strong>ביום לבא</strong> על ידו <strong>לידי טומאה</strong> של קרי <strong>בלילה. "ונבלה וטרפה לא אכלתי מנעורי"</strong> — <strong>שלא אכלתי בשר "כוס כוס"</strong> <small>["שחוט שחוט"]</small> <strong>מעולם,</strong> כלומר בשר בהמה מסוכנת, שאומרים לשוחט שיזדרז לשוחטה קודם שתמות. <strong>"ולא בא בפי בשר פגול"</strong> — <strong>שלא אכלתי מבהמה ש</strong>היה בה ספק איסור ו<strong>הורה בה חכם</strong> להתירה. <strong>משום</strong> (בשם) <strong>ר' נתן אמרו</strong> בפירוש דבר זה: <strong>שלא אכלתי מבהמה שלא הורמו מתנותיה,</strong> זרוע לחיים וקיבה שצריך לתת לכהנים מכל בהמת חולין.
  ומעתה, <strong>אי אמרת בשלמא שריא</strong> <small>[נניח אם אתה אומר</small> שמסוכנת <small>מותרת]</small> — <strong>היינו רבותיה</strong> <small>[זוהי גדולתו]</small> של <strong>יחזקאל,</strong> שהקפיד בדברים שמותרים על פי הדין, שלמרות שמסוכנת מותרת — לא אכל מבשרה. <strong>אלא אי אמרת אסירא</strong> <small>[אם אומר אתה</small> שהיא <small>אסורה],</small> <strong>מאי רבותיה</strong> <small>[מה גדולתו]</small> של <strong>יחזקאל?</strong> אלא מכאן משמע שבהמה כזו מותרת מן הדין.
 <big>א</big> ושואלים: <strong>היכי דמי</strong> <small>[כיצד היא בדיוק]</small> <strong>מסוכנת? אמר רב יהודה אמר רב: כל</strong> בהמה <strong>שמעמידין אותה ואינה עומדת. רב חנינא בר שלמיא משמיה</strong> <small>[משמו]</small> של <strong>רב אמר:</strong> סימן זה שאינה עומדת הוא מובהק ש<strong>אפילו</strong> היא <strong>אוכלת בקעיות</strong> (חתיכות עץ), שיש לה כח בשיניה, מכל מקום כיון שכשמעמידים אותה אינה עומדת היא נחשבת למסוכנת. <strong>רמי בר יחזקאל אמר:</strong> <strong>אפילו אוכלת קורות.</strong>
 ומעירים: <strong>בסורא מתני הכי</strong> <small>[היו שונים כך]</small> כפי שאמרנו. <strong>בפומבדיתא מתני הכי</strong> <small>[</small>היו <small>שונים כך]:</small> <strong>היכי דמיא</strong> <small>[כיצד היא בדיוק]</small> <strong>מסוכנת? אמר רב יהודה אמר רב: כל שמעמידין אותה ואינה עומדת, ואפילו אוכלת בקעיות,</strong> ולפי מסורת זאת, דברי רב חנינא בר שלמיא נשנו כחלק מדברי רב יהודה בשם רב. <strong>רמי בר יחזקאל אמר: אפילו אוכלת קורות.</strong>
 מסופר, <strong>אשכחינהו</strong> <small>[מצא אותו]</small> <strong>שמואל</strong> את <strong>תלמידי רב</strong> אחר מות רב, <strong>אמר להו</strong> <small>[להם]:</small> <strong>מאי</strong> <small>[מה]</small> <strong>אמר רב ב</strong>ענין ה<strong>מסוכנת? אמרו ליה</strong> <small>[לו],</small> <strong>הכי</strong> <small>[כך]</small> <strong>אמר רב:</strong>
## דף לח.
 <strong>גועה,</strong> או <strong>הטילה ריעי,</strong> או <strong>כשכשה באזנה</strong> בשעת שחיטה — <strong>הרי זה פירכוס,</strong> ושחיטתה מתירתה. <strong>אמר להו</strong> <small>[להם]</small> שמואל: <strong>אצטריכא ליה</strong> <small>[הוצרך לו]</small> <strong>לאבא</strong> (לרב) <strong>לאזוזי אוני</strong> <small>[להזיז את האזניים]</small> כדי שייקרא הדבר פירכוס? <strong>שאני אומר: כל</strong> דבר שהבהמה עושה בשעת השחיטה <strong>שאינו דברים שהמיתה עושה</strong> —  הרי זה סימן חיים.
  ושואלים:  <strong>מאי נינהו</strong> <small>[מה הם]</small> ה<strong>דברים שהמיתה עושה? אמר רב ענן, לדידי מפרשא לי מיניה דמר</strong> <small>[לי נתפרש</small> הדבר <small>ממנו מהחכם]</small> <strong>שמואל</strong> עצמו: <strong>היתה ידה כפופה ופשטתה</strong> — הרי זה <strong>דבר שהמיתה עושה,</strong> אם היתה ידה <strong>פשוטה וכפפה</strong> אותה — הרי זה <strong>דברים שאין המיתה עושה,</strong> והוא פירכוס.
  ושואלים:  <strong>מאי קא משמע לן</strong> <small>[מה משמיע לנו]</small> בזאת? הרי כבר <strong>תנינא</strong> <small>[שנינו</small> דבר זה במשנתנו<small>]:</small> <strong>בהמה דקה שפשטה ידה ולא החזירה</strong> — <strong>פסולה, שאינה אלא הוצאת נפש;</strong> ונדייק מכאן: <strong>הא</strong> <small>[הרי]</small> אם <strong>החזירה</strong> את ידה — <strong>כשרה!</strong>
 ומשיבים: <strong>אי ממתניתין</strong> <small>[אם ממשנתנו</small> בלבד<small>],</small> <strong>הוה אמינא</strong> <small>[הייתי אומר]:</small> <strong>דוקא דכייפה ופשטה והדר כייפה לה</strong> <small>[שכפפה ופשטה אותה וחזרה וכפפה אותה]</small> הריהי כשרה, <strong>אבל פשוטה</strong> מתחילה <strong>וכפפתה</strong> — <strong>לא</strong> נחשב הדבר לסימן חיות, על כן <strong>קא משמע לן</strong> <small>[משמיע לנו]</small> שמואל שזה לבדו מספיק.
 <strong>מיתיבי</strong> <small>[מקשים]</small> על דברי רב לעיל ממה ששנינו בברייתא: <strong>ר' יוסי אומר, היה ר' מאיר אומר:</strong> אם <strong>גועה בשעת שחיטה</strong> — <strong>אין זה פירכוס, ר' אלעזר בר' יוסי אומר משמו</strong> של ר' יוסי: <strong>אפילו הטילה ריעי</strong> או <strong>כשכשה בזנבה</strong> — <strong>אין זה פירכוס.</strong> אם כן, <strong>קשיא</strong> <small>[קשה]</small> מענין <strong>גועה</strong> על <strong>גועה,</strong> שאמר רב שהוא פירכוס, וכן <strong>קשיא</strong> <small>[קשה]</small> מהטלת <strong>ריעי</strong> על הטלת <strong>ריעי!</strong>
 ומשיבים: מענין <strong>גועה</strong> על ענין <strong>גועה לא קשיא</strong> <small>[לא קשה]:</small> <strong>הא דעבי קלה</strong> <small>[זה שעבה,</small> חזק <small>קולה],</small> הרי זה סימן חיות, שיש בה כח, <strong>הא דעמי קלה</strong> <small>[זה שעמום קולה],</small> אין זה סימן חיות. וכן מענין <strong>ריעי</strong> על ענין <strong>ריעי נמי</strong> <small>[גם כן]</small> <strong>לא קשיא</strong> <small>[לא קשה]:</small> <strong>כאן בשותתת</strong> ריעי אין זה סימן חיות, <strong>כאן במתרזת</strong> בכוח — הרי זה סימן חיות.
 <big>א</big> ועוד בהגדרת הפירכוס, <strong>אמר רב חסדא:</strong> שמעתי מרבותי ש<strong>פירכוס שאמרו</strong> שהוא סימן חיים. ומתירים בגללו את המסוכנת, הוא זה שאירע <strong>בסוף</strong> ה<strong>שחיטה.</strong> והוסיף רב חסדא, <strong>מאי</strong> <small>[</small>ו<small>מה פירוש]</small> <strong>בסוף שחיטה?</strong> לא בסוף שחיטה ממש, אלא אפילו <strong>באמצע שחיטה, לאפוקי</strong> <small>[להוציא]</small> אם פרכסה רק ב<strong>תחלת שחיטה,</strong> ש<strong>לא</strong> מתירים אותה בגללו, מפני שסימן הוא שלא נותרה בה חיות עד גמר השחיטה.
 <strong>אמר רב חסדא: מנא אמינא לה</strong> <small>[מנין אני אומר זאת]?</small> <strong>דתנן</strong> <small>[ששנינו</small> במשנתנו<small>]:</small> <strong>בהמה דקה שפשטה ידה</strong> בשעת שחיטה <strong>ולא החזירה</strong> — <strong>פסולה,</strong> שאין זה אלא סימן ליציאת הנפש. ונברר: <strong>אימת</strong> <small>[מתי]</small> היה הדבר? <strong>אילימא</strong> <small>[אם תאמר]</small> <strong>בסוף שחיטה, כל היכי תיחי ותיזיל</strong> <small>[כל כך היא צריכה להמשיך ולחיות]</small> לאחר שחיטה, עד שתחזיר ידה? <strong>אלא לאו</strong> <small>[האם לא]</small> מדובר כאן <strong>באמצע שחיטה?</strong>
 <strong>אמר ליה</strong> <small>[לו]</small> <strong>רבא:</strong> אין מכאן ראיה, <strong>לעולם</strong> אפשר לפרש שמדובר <strong>בסוף</strong> ה<strong>שחיטה,</strong> ובכל זאת פסולה, <strong>שאני אומר: כל שאינה עושה כן</strong> שמחזירה את ידה <strong>בסוף שחיטה</strong> — <strong>בידוע שנשמתה נטולה הימנה</strong> (ממנה) עוד <strong>קודם לכן.</strong>
 <strong>רב נחמן בר יצחק אמר: פירכוס שאמרו</strong> שהוא סימן חיים — אפילו היה <strong>בתחלת שחיטה.</strong>
 והוסיף ו<strong>אמר רב נחמן בר יצחק: מנא אמינא לה</strong> <small>[מנין אני אומר אותה]?</small> <strong>דתנן</strong> <small>[ששנינו</small> במשנתנו<small>],</small> <strong>אמר ר' שמעון: השוחט בלילה, ולמחר מצא כתלים מלאים דם</strong> — <strong>כשרה,</strong> שכן ודאי <strong>שזינקה</strong> בשעת שחיטה, <strong>וכמדת ר' אליעזר. ואמר שמואל:</strong> כתלים אלה אינם כתלים של הבית, אלא <strong>כותלי בית שחיטה שנינו,</strong> כלומר, מקום השחיטה בצואר. ומעתה, <strong>אי אמרת בשלמא</strong> <small>[נניח אם אומר אתה]</small> שאפילו <strong>בתחלת שחיטה</strong> סימן חיים הוא — <strong>שפיר</strong> <small>[יפה,</small> מובן הדבר<small>],</small> <strong>אלא אי אמרת</strong> <small>[אם אומר אתה]</small> שדווקא אם היה <strong>בסוף שחיטה,</strong> מה יועיל הדבר שנמצא דם במקום השחיטה? <strong>ליחוש דלמא</strong> <small>[נחשוש שמא]</small> <strong>בתחלת שחיטה זינקה</strong> דמה, ואחר כך כבר לא עשתה כן!
  ודוחים:  <strong>ודלמא שאני</strong> <small>[ושמא שונה]</small> <strong>זינוק</strong> שהוא <strong>עדיף</strong> מפירכוס יד או רגל, שהוא סימן חיות גדול יותר, ודי אם נעשה בתחילת השחיטה כדי להראות על חיות. אבל בפירכוס, רק אם נעשה הדבר באמצע השחיטה הרי זה סימן חיות.
  ומשיבים:  <strong>ומי</strong> <small>[והאם]</small> <strong>עדיף</strong> הוא? <strong>והתנן</strong> <small>[והרי שנינו</small> במשנתנו<small>]</small> <strong>ר' אליעזר אומר: דייה אם זינקה,</strong> ומהלשון "דייה" משמע שזינקה הוא סימן קל יותר מזה שאמר רבן גמליאל שתפרכס ביד וברגל! ואומרים: אכן, הזינוק סימן <strong>קל</strong> הוא יותר <strong>מ</strong>הסימן שנתן <strong>רבן גמליאל,</strong> שהצריך פירכוס ביד וגם ברגל, <strong>ו</strong>אולם הוא <strong>עדיף מדרבנן</strong> <small>[מן</small> הסימן <small>של חכמים]</small> שהוא פירכוס או ביד או ברגל, שהוא סימן חיים דווקא אם היה באמצע השחיטה, ולא בתחילתה.
 <strong>אמר רבינא: אמר לי סמא בר חילקאי, אקשי בה אבוה דבר</strong> <small>[הקשה בה אביו של בן]</small> <strong>אבוברם, ואמרי לה</strong> <small>[ויש אומרים]</small> שהקשה <strong>אחוה דבר</strong> <small>[אחיו של בן]</small> <strong>אבוברם: ומדרבנן</strong> <small>[ומן</small> הסימן שאמרו <small>חכמים]</small> <strong>מי</strong> <small>[האם]</small> זינוק <strong>עדיף? והא תנן</strong> <small>[והרי שנינו],</small> <strong>וחכמים אומרים:</strong> אינה כשרה <strong>עד שתפרכס או ביד או ברגל.</strong>
 ונברר: <strong>רבנן אהייא קיימו</strong> <small>[חכמים על מה הם עומדים],</small> לאיזו דעה הם מתייחסים? <strong>אילימא</strong> <small>[אם תאמר]</small> על זו של <strong>רבן גמליאל,</strong> שאינו סימן חיים עד שתפרכס ביד וגם ברגל — והלוא מקילים הם ממנו, ואם כן <strong>"כיון שפירכסה" מיבעי ליה</strong> <small>[צריך היה לו לומר],</small> שדי בכך!
 <strong>אלא פשיטא</strong> <small>[פשוט]</small> שדבריהם מתייחסים לשיטת <strong>ר' אליעזר,</strong> שאמר: דיה אם זינקה. <strong>ו</strong>מעתה, <strong>אי</strong> <small>[אם]</small> זינוק <strong>עדיף, מאי</strong> <small>[מהי]</small> לשון <strong>"עד</strong> שתפרכס ביד או ברגל"? והרי "כיון שפירכסה ביד או ברגל" צריך היה לומר! אלא בהכרח, זינוק נחשב סימן חיות קטן יותר. ואם כן עומדת בעינה ההוכחה של רב נחמן בר יצחק, מזינוק שבתחילת השחיטה, שהוא סימן חיות, וכל שכן פירכוס.
 <strong>רבא אמר: פירכוס שאמרו</strong> שהוא סימן חיים — דווקא אם היה <strong>בסוף שחיטה. אמר רבא: מנא אמינא לה</strong> <small>[מנין אני אומר אותה]?</small> <strong>דתניא</strong> <small>[ששנויה</small> ברייתא<small>]:</small> <strong>"שור</strong>
## דף לח:
 <strong>או כשב"</strong> (ויקרא כב, כז) — הרי זה <strong>פרט לכלאים</strong> שפסול לקרבן, <strong>"או עז"</strong> — <strong>פרט לנדמה,</strong> שדומה למין אחר של בהמה, <strong>"כי יולד"</strong> — <strong>פרט ליוצא דופן,</strong> שאינו נולד כרגיל, אלא מוציאים אותו בניתוח דופן הרחם, <strong>"שבעת ימים"</strong> — <strong>פרט למחוסר זמן,</strong> שלא מלאו לו שבעה ימים, <strong>"תחת אמו"</strong> — <strong>פרט ליתום.</strong>
 ונברר: <strong>האי יתום היכי דמי</strong> <small>[יתום זה</small> שמיעט הכתוב <small>כיצד הוא]?</small> <strong>אילימא דילידתיה אמיה והדר מתה</strong> <small>[אם תאמר שילדה אותו אמו ואחר כך מתה],</small> וכי <strong>לעולם תיחי ותיזיל</strong> <small>[תחיה ותלך]?</small> <strong>אלא</strong> תאמר ש<strong>מתה והדר ילידתיה</strong> <small>[ואחר כך ילדה אותו],</small> ואולם <strong>זה</strong> <strong>מ</strong>מה שנאמר <strong>"כי יולד" נפקא</strong> <small>[יוצא],</small> שהרי לאחר מיתה אין הבהמה יולדת, אלא מוציאים את הולד בניתוח!
 <strong>אלא פשיטא</strong> <small>[פשוט],</small> שמדובר שהאם מתה בגמר הלידה, כך ש<strong>זה</strong> (האם) <strong>פירש למיתה</strong> <strong>וזה</strong> (הולד) <strong>פירש לחיים,</strong> והוא הקרוי יתום, שנפסל לקרבן. ומעתה, <strong>אי אמרת בשלמא</strong> <small>[נניח אם אתה אומר]</small> כי <strong>בעינן חיותא</strong> <small>[צריכים אנו</small> שתהא <small>חיות]</small> באם <strong>בסוף</strong> ה<strong>לידה</strong> — <strong>היינו דאיצטריך קרא למעוטי</strong> <small>[זהו שהוצרך הפסוק למעט]</small> יתום, שנשלמה לידתו בחיי אמו, לומר שכיון שבחייו אינו תחת אמו — נפסל להקרבה. <strong>אלא אי אמרת לא בעינן חיותא</strong> <small>[אם אומר אתה שלא צריך</small> שתהיה <small>חיות]</small> באם <strong>בסוף</strong> ה<strong>לידה,</strong> נמצא שהכתוב ממעט ולד שנולד לאחר שמתה אמו, ואם כן <strong>למה ליה</strong> מיעוט זה? <strong>מ"כי יולד" נפקא</strong> <small>[יוצא הדבר]!</small> אלא מכאן שכל דבר שצריך שתהא בו חיות — צריך שתהיה בסופו. והוא הדין לשחיטת בהמה מסוכנת, שאינה כשרה אלא אם היתה בה חיות ופירכסה בסוף השחיטה.
 <big>א</big> שנינו במשנתנו שבהמה דקה שפשטה ידה בשעת השחיטה ולא החזירה פסולה, שאינה אלא הוצאת נפש. <strong>אמר רבא: הלכתא</strong> <small>[ההלכה]</small> בענין זה היא <strong>כי הא מתניתא</strong> <small>[כמו ברייתא זו]:</small> <strong>בהמה דקה שפשטה ידה</strong> בשעת שחיטה <strong>ולא החזירה</strong> — <strong>פסולה.</strong>
 <strong>במה דברים אמורים? ביד,</strong> ברגל הקדמית, <strong>אבל ברגל</strong> האחורית, <strong>בין פשטה ולא כפפה, בין כפפה ולא פשטה</strong> — הרי היא <strong>כשרה.</strong> וכן <strong>במה דברים אמורים? ב</strong>בהמה <strong>דקה, אבל ב</strong>בהמה <strong>גסה, בין ביד בין ברגל, בין פשטה ולא כפפה, בין כפפה ולא פשטה</strong> — <strong>כשרה,</strong> שהוא סימן חיות, ולא סימן של יציאת נפש. <strong>ועוף, אפילו לא רפרף אלא גפו</strong> (כנפו), <strong>ולא כשכש אלא זנבו</strong> — <strong>הרי זה</strong> נחשב <strong>פירכוס</strong> וסימן חיים.
  ושואלים:  <strong>מאי קא משמע לן</strong> <small>[מה משמיע לנו</small> רבא <small>בכך]?</small> הלוא <strong>כולהו תננהי</strong> <small>[</small>את <small>כולם שנינו]</small> במשנה: <strong>בהמה דקה שפשטה ידה ולא החזירה</strong> — <strong>פסולה, שאינה אלא הוצאת נפש.</strong> ונדייק: <strong>יד</strong> — <strong>אין</strong> <small>[כן],</small> <strong>רגל</strong> — <strong>לא;</strong> בהמה <strong>דקה</strong> — <strong>אין</strong> <small>[כן],</small> <strong>גסה</strong> — <strong>לא!</strong> ומשיבים: <strong>עוף איצטריכא ליה</strong> <small>[הוצרך לו],</small> <strong>דלא תנן</strong> <small>[שלא שנינו]</small> דבר זה במשנה, ושנינו בברייתא.
 <big>ב משנה</big> ישראל <strong>השוחט לנכרי</strong> את בהמתו של הנכרי — <strong>שחיטתו כשרה, ור' אליעזר פוסל. אמר ר' אליעזר: אפילו שחטה</strong> על מנת <strong>לאכול</strong> (להאכיל) <strong>לנכרי מחצר כבד</strong> (הסרעפת) <strong>שלה</strong> בלבד — <strong>פסולה, שסתם מחשבת נכרי לעבודה זרה,</strong> ובהמה שנשחטה לשם עבודה זרה אסורה בהנאה, כדין תקרובת עבודה זרה.
 <strong>אמר ר' יוסי:</strong> אין מחשבת הבעלים הנכרי משנה לענין זה. ו<strong>קל וחומר הדברים, ומה במקום שהמחשבה פוסלת</strong> את השחיטה, כלומר, <strong>במוקדשין,</strong> שמחשבה פסולה בזמן השחיטה, כגון להקריב את הקרבן לאחר זמנו, פוסלת את הקרבן — <strong>אין הכל הולך אלא אחר</strong> מחשבת <strong>העובד,</strong> הכהן השוחט, שמחשבתו פוסלת, ולא מחשבת הבעלים, <strong>מקום שאין מחשבה פוסלת,</strong> כלומר, <strong>בחולין</strong> — <strong>אינו דין שלא יהא הכל הולך אלא אחר השוחט</strong> ולא אחר מחשבת הבעלים? ולכן כאשר השוחט ישראל — אין מחשבת הבעלים <strong>הנכרי לעבודה זרה פוסלת את השחיטה.</strong>
 <big>ג גמרא</big> בביאור המחלוקת במשנתנו בין התנא הראשון לבין ר' אליעזר, מסבירים: <strong>הני תנאי אית להו</strong> <small>[תנאים אלה יש להם,</small> שניהם מקבלים את דבריו<small>]</small> של <strong>ר' אליעזר בר' יוסי</strong> ביחס לשחיטת קדשים. <strong>דתניא</strong> <small>[ששנויה</small> ברייתא<small>],</small> <strong>אמר ר' אליעזר בר' יוסי: שמעתי ש</strong>גם <strong>הבעלים מפגלין</strong> (פוסלים את הקרבן כשחשבו בו מחשבת פסול), ולא רק הכהן העובד. והוא הדין למחשבת עבודה זרה בשחיטת בהמת חולין, שמחשבת הבעלים פוסלת אותה.
 <strong>מיהו</strong> <small>[אולם]</small> <strong>תנא קמא סבר</strong> <small>[התנא הראשון סבור]:</small> רק <strong>אי שמעיניה דחשיב</strong> <small>[אם שמענו אותו</small> את הגוי <small>שהוא מחשב]</small> לשם עבודה זרה — <strong>אין</strong> <small>[כן],</small> הרי זה פוסל, אבל <strong>אי</strong> <small>[אם]</small> <strong>לא</strong> שמענו — <strong>לא,</strong> שלדעתו, <strong>סתם מחשבת נכרי לעבודה זרה לא אמרינן</strong> <small>[אין אנו אומרים].</small> <strong>ור' אליעזר סבר</strong> <small>[סבור]:</small> <strong>אף על גב דלא שמעיניה דחשיב</strong> <small>[אף על פי שלא שמענו אותו שהוא מחשב]</small> לשם עבודה זרה — פסול, ש<strong>סתם מחשבת נכרי לעבודה זרה אמרינן</strong> <small>[אומרים אנו].</small> <strong>ואתא</strong> <small>[ובא]</small> <strong>ר' יוסי למימר</strong> <small>[לומר]:</small> <strong>אף על גב דשמעיניה דחשיב</strong> <small>[אף על פי ששמענו אותו שהוא מחשב]</small> ומתכוון לכך במפורש, אין מחשבתו קובעת, שהרי אפילו בקדשים <strong>זה מחשב וזה עובד לא אמרינן</strong> <small>[אין אנו אומרים]</small> שפוסל, אלא הכל הולך אחר מחשבת העובד.
 <strong>איכא דאמרי</strong> <small>[יש שאומרים]</small> בלשון אחרת: <strong>בדשמעיניה דחשיב פליגי</strong> <small>[ב</small>מקרה <small>ששמענו אותו,</small> את הגוי, <small>שהוא מחשב</small> לשם עבודה זרה <small>חלוקים הם],</small> <strong>תנא קמא סבר</strong> <small>[התנא הראשון סבור]:</small> <strong>כי אמרינן</strong> <small>[כאשר אומרים אנו]</small> <strong>זה מחשב וזה עובד</strong> פסול — <strong>הני מילי</strong> <small>[דברים אלו אמורים]</small> <strong>בפנים,</strong> כלומר, בקרבנות, וכדברי ר' אליעזר בר' יוסי, <strong>אבל בחוץ,</strong> במחשבת עבודה זרה בשחיטת חולין — <strong>לא,</strong> שכן הלכות שחיטת <strong>חוץ מ</strong>שחיטת <strong>פנים</strong>
## דף לט.
 <strong>לא ילפינן</strong> <small>[אין אנו למדים].</small> <strong>ואתא</strong> <small>[ובא]</small> <strong>ר' אליעזר למימר</strong> <small>[לומר]:</small> <strong>ילפינן</strong> <small>[למדים אנו]</small> <strong>חוץ מפנים</strong> שהבעלים פוסל, <strong>ואתא</strong> <small>[ובא]</small> <strong>ר' יוסי למימר</strong> <small>[לומר]:</small> <strong>אפילו בפנים נמי</strong> <small>[גם כן]</small> <strong>זה מחשב וזה עובד לא אמרינן</strong> <small>[אין אנו אומרים].</small>
 <big>א</big> <strong>אתמר</strong> <small>[נאמר]</small> שנחלקו אמוראים בבעיה הקשורה למשנתנו: <strong>השוחט את הבהמה</strong> על מנת <strong>לזרוק דמה לעבודה זרה,</strong> או על מנת <strong>להקטיר חלבה לעבודה זרה</strong> — <strong>ר' יוחנן אמר:</strong> השחיטה <strong>פסולה</strong> על ידי כך, והבהמה אסורה בהנאה. <strong>ר' שמעון בן לקיש אמר: מותרת.</strong>
 ומסבירים את השיטות: <strong>ר' יוחנן אמר פסולה,</strong> כי לדעתו בעבודת הקרבנות <strong>מחשבין מעבודה לעבודה,</strong> כלומר, העוסק בעבודה אחת, ומחשב באותה שעה מחשבת <strong>פסול בעבודה שניה —</strong> הרי זה פוסל, <strong>וילפינן</strong> <small>[ולמדים אנו]</small> <strong>חוץ מפנים,</strong> שכשם שדין זה קיים לגבי קרבנות — כך הוא לגבי איסור הקרבה לעבודה זרה.
 <strong>ריש לקיש אמר מותרת,</strong> כי לדעתו <strong>אין מחשבין</strong> בקדשים <strong>מעבודה לעבודה, ולא גמרינן</strong> <small>[ו</small>גם <small>אין אנו למדים]</small> <strong>חוץ מפנים.</strong>
 <strong>ואזדו לטעמייהו</strong> <small>[ו</small>הם <small>הולכים לשיטותיהם],</small> <strong>דאתמר</strong> <small>[שנאמר]</small> שנחלקו ביחס לעבודת הקרבנות בפנים: <strong>שחטה</strong> את החטאת <strong>לשמה</strong> על מנת <strong>לזרוק דמה שלא לשמה</strong> — <strong>ר' יוחנן אמר: פסולה, ר' שמעון בן לקיש אמר: כשרה.</strong>
 ומסבירים: <strong>ר' יוחנן אמר פסולה,</strong> כי <strong>מחשבין מעבודה לעבודה, ו</strong>טעם הדבר — מפני ש<strong>גמרינן</strong> <small>[לומדים אנו]</small> דין מחשבה שלא לשמה בחטאת <strong>מ</strong>דין <strong>מחשבת פיגול,</strong> שהשוחט קרבן על מנת לזרוק דמו לאחר זמנו, עושה אותו פיגול. ואילו <strong>ר' שמעון בן לקיש אמר כשרה,</strong> שלשיטתו, בפסול מחשבת שלא לשמה <strong>אין מחשבין מעבודה לעבודה, ו</strong>טעמו — מפני ש<strong>לא גמרינן</strong> <small>[אין אנו למדים]</small> <strong>ממחשבת פיגול</strong> למחשבת פסול אחרת.
  ומעירים:  <strong>וצריכא</strong> <small>[וצריך]</small> שתיאמר המחלוקת ביניהם בשני הנושאים, מפני <strong>דאי איתמר בהא</strong> <small>[שאם היתה נאמרת</small> המחלוקת רק <small>בזו],</small> בשוחט בהמה לזרוק דמה לעבודה זרה, היינו אומרים: <strong>בהא קאמר</strong> <small>[בזו אומר]</small> <strong>ר' שמעון בן לקיש</strong> שאין מחשבים מעבודה לעבודה, <strong>משום</strong> ש<strong>חוץ מפנים לא ילפינן</strong> <small>[אין אנו למדים],</small> <strong>אבל פנים מפנים אימא מודי ליה</strong> <small>[אמור שמודה לו]</small> <strong>לר' יוחנן,</strong> שלמדים מחשבת פסול שלא לשמה ממחשבת פיגול, ולכן השוחט חטאת לשמה על מנת לזרוק דמה שלא לשמה — פסלה.
  ולהיפך, <strong>ואי אתמר בהך</strong> <small>[ואם היתה נאמרת</small> המחלוקת <small>בההיא],</small> בענין שוחט חטאת לזרוק דמה שלא לשמה, הייתי אומר: <strong>בההיא קאמר</strong> <small>[אומר]</small> <strong>ר' יוחנן</strong> שהיא פסולה, משום שלמדים מחשבת פנים ממחשבת פנים, <strong>אבל בהא</strong> <small>[בזו]</small> בעבודה זרה — <strong>אימא מודי ליה</strong> <small>[אמור שמודה לו]</small> <strong>לר' שמעון בן לקיש,</strong> שאין למדים חוץ מפנים, על כן <strong>צריכא</strong> <small>[צריך]</small> שייאמרו שתי המחלוקות.
 <strong>מתיב</strong> <small>[מקשה]</small> <strong>רב ששת</strong> על ר' יוחנן ועל ריש לקיש, ממה ששנינו במשנתנו בענין השוחט עבור גוי, וכוונת הגוי בשעת השחיטה לעבודה זרה, <strong>אמר ר' יוסי: קל וחומר הדברים, ומה במקום שמחשבה פוסלת,</strong> כלומר, <strong>במוקדשין</strong> — <strong>אין הכל הולך אלא אחר העובד,</strong> ומחשבת הבעלים אינה פוסלת, <strong>מקום שאין</strong> ה<strong>מחשבה פוסלת,</strong> כלומר, <strong>בחולין</strong> (בשוחט לעבודה זרה) — <strong>אינו דין שלא יהא הכל הולך אלא אחר</strong> מחשבת <strong>השוחט?</strong>
 ונברר: <strong>מאי</strong> <small>[מה</small> פירוש<small>]</small> <strong>אין מחשבה פוסלת בחולין? אילימא</strong> <small>[אם תאמר]</small> <strong>דלא פסלה</strong> <small>[שאינה פוסלת]</small> <strong>כלל, אלא</strong> לפי זה, <strong>זביחה</strong> ל<strong>עבודה זרה דמיתסרא</strong> <small>[שהיא אסורה]</small> בהנאה משום תקרובת עבודה זרה, <strong>היכי משכחת לה</strong> <small>[היכן אתה מוצא אותה]?</small>
 <strong>אלא פשיטא</strong> <small>[פשוט]</small> שהכוונה היא שאין המחשבה <strong>מעבודה לעבודה</strong> אוסרת בעבודה זרה, שהשוחט בהמה על מנת לזרוק דמה לעבודה זרה אינו אוסר אותה, אלא רק כשמתכוון בשחיטה עצמה לשם עבודה זרה. <strong>ו</strong>לפי זה <strong>הכי קאמר</strong> <small>[כך</small> ר' יוסי <small>אומר]:</small> <strong>ומה במקום שמחשבה פוסלת במוקדשין,</strong> כלומר, <strong>מעבודה לעבודה</strong> — בכל זאת <strong>אין הכל הולך אלא אחר העובד,</strong> ואין מחשבת הבעלים פוסלת, <strong>מקום שאין מחשבה פוסלת,</strong> כלומר, <strong>בחולין,</strong> שאין המחשבה <strong>מעבודה לעבודה</strong> אוסרת בעבודה זרה, <strong>אלא</strong> רק <strong>באותה עבודה</strong> עצמה — <strong>אינו דין שלא יהא הכל הולך אלא אחר השוחט?</strong>
 ואם כן, מה שנאמר שמחשבים מעבודה לעבודה ב<strong>פנים קשיא</strong> <small>[קשה]</small> <strong>לר' שמעון בן לקיש,</strong> ומה שנאמר שאין מחשבה פוסלת מעבודה לעבודה ב<strong>חוץ קשיא</strong> <small>[קשה]</small> <strong>לר' יוחנן!</strong>
 והוסיף רב ששת: <strong>בשלמא</strong> <small>[נניח]</small> מה שמחשבים מעבודה לעבודה ב<strong>פנים, לר' שמעון בן לקיש לא קשיא</strong> <small>[אינו קשה],</small> שיש לומר: <strong>הא מקמי דשמעה</strong> <small>[זו לפני ששמעה]</small> את משנתנו <strong>מר' יוחנן</strong> רבו, <strong>הא לבתר דשמעה</strong> <small>[זו לאחר ששמעה]</small> <strong>מר' יוחנן,</strong> ולמסקנה אינו חולק אלא במחשב מעבודה לעבודה בעבודה זרה. <strong>אלא</strong> מה שלמדנו מכאן שאין מחשבים מעבודה לעבודה ב<strong>חוץ קשיא</strong> <small>[קשה]</small> <strong>לר' יוחנן!</strong>
 ואומרים: <strong>הוא מותיב לה והוא מפרק לה</strong> <small>[הוא,</small> רב ששת, <small>מקשה אותה והוא גם היה מתרץ אותה]:</small> מה שנאמר במשנה שמחשבה פוסלת בפנים ואינה פוסלת בחוץ — לא במחשבה מעבודה לעבודה נאמר, אלא הכוונה היא שהמחשבה פוסלת בפנים כשחישב מחשבת פסול (כגון לאכול לאחר זמנו) <strong>ב</strong>עשיית כל אחת מ<strong>ארבע עבודות</strong> הזבח, מה שאין כן בעבודה זרה. <strong>והכי קאמר</strong> <small>[וכך הוא אומר]:</small> <strong>ומה במקום שמחשבה פוסלת</strong> כלומר, <strong>במוקדשין ב</strong>כל <strong>ארבע עבודות</strong> הנעשות בהם: שחיטה, קבלה, הולכה וזריקת הדם — <strong>אין הכל הולך אלא אחר</strong> מחשבת <strong>העובד,</strong>
## דף לט:
 <strong>מקום שאין מחשבה פוסלת,</strong> כלומר, <strong>בחולין,</strong> שאין המחשבה פוסלת <strong>אלא בשתי עבודות,</strong> בשחיטה ובזריקה בלבד — <strong>אינו דין שלא יהא הכל הולך אלא אחר השוחט?</strong>
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן: השוחט את הבהמה</strong> במחשבה <strong>לזרוק דמה לעבודה זרה</strong> או <strong>להקטיר חלבה לעבודה זרה</strong> — <strong>הרי אלו זבחי מתים.</strong> ומוסיפה הברייתא: אם <strong>שחטה</strong> תחילה סתם <strong>ואחר כך חישב עליה</strong> לזרוק דמה או להקטיר חלבה לעבודה זרה — <strong>זה היה מעשה בקיסרי ולא אמרו בה</strong> חכמים <strong>לא איסור ולא היתר.</strong>
 ובטעם הדבר, <strong>אמר רב חסדא: לא אמרו בה איסור</strong> — <strong>משום כבודן דרבנן</strong> <small>[של חכמים]</small> במשנתנו, שלדעתם אין אומרים סתם מחשבת נכרי לעבודה זרה, ולכן שחיטתו שנעשתה בסתם — כשרה. ו<strong>לא</strong> אמרו בה <strong>היתר</strong> — <strong>משום כבודו</strong> של <strong>ר' אליעזר,</strong> שהוא סבור שסתם מחשבת נכרי לעבודה זרה.
  ומקשים:  <strong>ממאי</strong> <small>[ממה]</small> אתה מסיק מסקנה <strong>זו?</strong> <strong>דלמא</strong> <small>[שמא]</small> <strong>עד כאן לא</strong> שמענו כי <strong>קאמרי רבנן התם</strong> <small>[אומרים חכמים שם]</small> במשנה, <strong>אלא</strong> במקרה <strong>דלא שמענא דחשיב</strong> <small>[שלא שמענו</small> אותו <small>ש</small>הוא <small>מחשב</small> כלל<small>]</small> לשם עבודה זרה, <strong>אבל הכא</strong> <small>[כאן]</small> <strong>דשמענא דחשיב</strong> <small>[ששמענו</small> אותו <small>ש</small>הוא <small>מחשב]</small> לזרוק את דמה ולהקטיר את חלבה — <strong>הוכיח סופו על תחלתו</strong> שלכך התכוון גם בשעת השחיטה!
 <strong>אי נמי</strong> <small>[או גם כן]</small> אפשר לדחות מצד אחר: <strong>עד כאן לא</strong> שמענו כי <strong>קאמר</strong> <small>[אומר]</small> <strong>ר' אליעזר התם</strong> <small>[שם]</small> שהשחיטה אסורה <strong>אלא</strong> ל<strong>גבי נכרי,</strong> ומשום ש<strong>סתם מחשבת נכרי לעבודה זרה, אבל</strong> לגבי <strong>ישראל,</strong> שאין סתם מחשבתו לעבודה זרה, אינו אומר כן, ולשיטתו <strong>הוכיח סופו על תחלתו לא אמרינן</strong> <small>[אין אנו אומרים]!</small>
 <strong>אלא אמר רב שיזבי: לא אמרו בה היתר</strong> — <strong>משום כבודו</strong> של <strong>רבן שמעון בן גמליאל,</strong> הסבור שככלל אומרים אנו ש"הוכיח סופו על תחילתו". ושואלים: <strong>הי</strong> <small>[לאיזה]</small> מדברי <strong>רבן שמעון בן גמליאל</strong> הוא מתכוון?
 <strong>אילימא</strong> <small>[אם תאמר]</small> לשיטת <strong>רבן שמעון בן גמליאל</strong> של <strong>גיטין, דתנן</strong> <small>[ששנינו</small> במשנה<small>]:</small> אדם העומד למות ואמר לאנשים "כתבו גט לאשתי" — יכתבו ויתנו, למרות שלא ציווה במפורש שיתנו, מפני שבוודאי היתה כוונתו לכך. אבל <strong>הבריא שאמר "כתבו גט לאשתי",</strong> הואיל ולא ציוה במפורש לתיתו לה — כותבים אבל אין נותנים לה, שאנו מניחים שרק <strong>רצה לשחק בה,</strong> ולא עשה אותם שליחים לכך.
 <strong>ומעשה בבריא שאמר "כתבו גט לאשתי"</strong> וכתבו, <strong>ו</strong>אחר כך <strong>עלה לגג ונפל ומת, אמר רבן שמעון בן גמליאל: אם מעצמו נפל,</strong> שהתאבד — <strong>הרי זה גט,</strong> ויתנוהו לה, מפני שמוכח שמפני שהתכוון למות ציוה לכתוב את הגט לאשתו, <strong>ואם הרוח דחתו</strong> (הפילה אותו) ועל ידי כך
 <strong>מת —</strong> <strong>אינו גט. והוינן</strong> <small>[והיינו עוסקים,</small> מתקשים<small>]</small> <strong>בה:</strong> וכי מביאים <strong>מעשה לסתור</strong> את הדברים שנאמרו קודם? שהרי מתחילה נאמר סתם שאומרים אנו שרצה לשחק בה, ולא חילקו בדבר!
  והסברנו כי <strong>חסורי מיחסרא והכי קתני</strong> <small>[חסרה המשנה וכך היא שנויה]:</small> <strong>אם הוכיח סופו על תחלתו,</strong> שידע או חשש שהוא עומד למות — <strong>הרי זה גט, ומעשה נמי</strong> <small>[גם כן]</small> <strong>בבריא שאמר "כתבו גט לאשתי", ועלה לגג ונפל ומת,</strong> ו<strong>אמר רבן שמעון בן גמליאל</strong> בעניינו: <strong>אם מעצמו נפל</strong> — <strong>הרי זה גט, ואם הרוח דחתו</strong> — <strong>אינו גט.</strong> לפי זה יש ללמוד גם לענייננו, שלשיטת רבן שמעון בן גמליאל, אם שחט בשתיקה ואחר כך זרק דמה לעבודה זרה — הוכיח סופו על תחילתו, ששחט לשם עבודה זרה, ולשיטה זו חששו חכמים ולא הורו בה היתר.
 ודוחים: <strong>ודלמא שאני התם</strong> <small>[ושמא שונה שם]</small> לענין גט, <strong>דקאמר</strong> <small>[שאמר]</small> אותו איש מתחילה <strong>"כתבו</strong> גט לאשתי", ודבר זה מורה שכוונתו היתה לכך מתחילה, מה שאין כן כאן, ששתק מתחילה!
 <strong>אלא אמר רבינא:</strong> מה שלא התירו בגלל "הוכיח סופו על תחילתו", הרי זה <strong>משום כבודו</strong> של <strong>רבן שמעון בן גמליאל דהכא</strong> <small>[של כאן]</small> של ברייתא זו, <strong>דתניא</strong> <small>[ששנויה</small> ברייתא<small>]:</small> שכיב מרע <strong>הכותב</strong> (שכתב) <strong>נכסיו לאחרים</strong> כמתנה <strong>והיו בהן</strong> בתוך הנכסים <strong>עבדים, ואמר הלה</strong> המקבל: <strong>אי אפשי</strong> (אין רצוני) <strong>בהן</strong> בעבדים, <strong>אם היה רבו</strong> (אדוניו) ה<strong>שני,</strong> המקבל, <strong>כהן</strong> — <strong>הרי אלו</strong> העבדים <strong>אוכלין בתרומה,</strong> כדין עבדיו של כהן. <strong>רבן שמעון בן גמליאל אומר: כיון שאמר הלה אי אפשי בהן</strong> — <strong>כבר זכו בהן יורשין</strong> של הנותן.
 <strong>והוינן</strong> <small>[והיינו עוסקים,</small> מתקשים<small>]</small> <strong>בה:</strong> וכי <strong>ל</strong>דעת <strong>תנא קמא</strong> <small>[התנא הראשון]</small> <strong>אפילו</strong> אם <strong>עומד וצווח</strong> שאינו רוצה, המתנה נקנית לו?
 <strong>אמר רבה, ואיתימא</strong> <small>[ויש אומרים]</small> שאמר זאת <strong>ר' יוחנן: בצווח מעיקרא</strong> <small>[מתחילה]</small> בזמן שניתנה לו המתנה, שאינו רוצה בה — <strong>דכולי עלמא לא פליגי</strong> <small>[הכל אינם חלוקים]</small> ש<strong>לא קנה</strong> מתנה זו; וכן <strong>בשותק</strong> מתחילה, בזמן הנתינה, <strong>ובסוף</strong> לאחר מעשה <strong>צווח</strong> שאינו רוצה — <strong>דכולי עלמא לא פליגי</strong> <small>[הכל אינם חלוקים]</small> ש
 <strong>קנה; כי פליגי</strong> <small>[כאשר נחלקו]</small> הרי זה במקרה <strong>שזיכה לו</strong> את נכסיו <strong>על ידי</strong> אדם <strong>אחר,</strong> כגון שנתן לאחר את שטר המתנה בפניו, <strong>ושתק</strong> אותו האיש, <strong>ולבסוף צווח; תנא קמא סבר</strong> <small>[התנא הראשון סבור]:</small> <strong>מדשתיק</strong> — <strong>קננהו</strong> <small>[מכיון ששתק</small> בזמן שהלה זכה עבורו — <small>קנה אותם],</small> <strong>והאי דקא צווח</strong> — <strong>מיהדר קא הדר ביה</strong> <small>[וזה שהוא צווח</small> עכשיו — <small>חוזר הוא בו</small> ממה שאמר קודם<small>],</small> אבל אינו יכול לשנות את הקנין על ידי חזרה זו.
 <strong>ורבן שמעון בן גמליאל סבר</strong> <small>[סבור]:</small> <strong>הוכיח סופו על תחילתו,</strong> שלא רצה בעבדים, והתכוון שלא לזכות בהם, <strong>והא דלא צווח מעיקרא</strong> <small>[וזה שלא צווח מתחילה],</small> הרי משום ש<strong>סבר</strong> אותו אדם: <strong>כי לא אתי לידיה אמאי אצווח</strong> <small>[כאשר לא הגיעה המתנה לידי מדוע אצווח</small> עכשיו<small>].</small>
 <big>א</big> ושבים לעיקר המחלוקת במשנתנו. שר' יוסי אמר שהשוחט לגוי, אפילו ידוע שמחשבתו של הגוי לעבודה זרה — שחיטתו כשרה, שאין המחשבה הולכת אלא אחר השוחט ולא אחר הבעלים. <strong>אמר רב יהודה אמר שמואל: הלכה כר' יוסי.</strong>
 מסופר, <strong>הנהו טייעי דאתו</strong> <small>[אותם ערבים שבאו]</small> <strong>לציקוניא, יהיב דיכרי</strong> <small>[נתנו אילים]</small> <strong>לטבחי</strong> <small>[לשוחטים]</small> <strong>ישראל</strong> שישחטו עבורם, <strong>אמרו להו</strong> <small>[להם]</small> לטבחים: <strong>דמא ותרבא לדידן</strong> <small>[הדם והחלב</small> יהיה <small>לנו],</small> לצורך פולחן עבודה זרה שלנו, <strong>משכא ובישרא לדידכו</strong> <small>[העור והבשר שלכם].</small> <strong>שלחה</strong> <small>[שלח]</small> <strong>רב טובי בר רב מתנה לקמיה</strong> <small>[לפני]</small> <strong>רב יוסף: כי האי גוונא מאי</strong> <small>[כגון זה מהו]?</small> <strong>שלח ליה</strong> <small>[לו],</small> <strong>הכי</strong> <small>[כך]</small> <strong>אמר ר' יהודה אמר שמואל: הלכה כר' יוסי,</strong> ואין הבשר נפסל על ידי מחשבתו של אחר, אפילו אם הוא הבעלים.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב אויא לרב אשי: ל</strong>דעת <strong>ר' אליעזר</strong> במשנתנו, שהשוחט בהמתו של גוי שחיטתו פסולה, אם <strong>יהיב ליה זוזא</strong> <small>[נותן לו</small> הגוי <small>דינר]</small> <strong>לטבח ישראל</strong> כדי לקבל מעט מן הבשר, <strong>מאי</strong> <small>[מה]</small> יהא הדין? האם יש בכך לפסול את השחיטה כולה? <strong>אמר ליה</strong> <small>[לו]:</small> <strong>חזינן</strong> <small>[רואים אנו]</small> <strong>אי איניש אלמא</strong> <small>[אם אדם אלים]</small> <strong>הוא</strong> הגוי, <strong>דלא מצי מדחי ליה</strong> <small>[שאין</small> הישראל <small>יכול לדחות אותו]</small> ולומר לו: קח את כספך בחזרה — <strong>אסור,</strong> מפני שיש לו חלק בבהמה, והוא שוחט גם עבורו, <strong>ואי</strong> <small>[ואם]</small> <strong>לא,</strong> אם אינו אדם אלים — <strong>אמר ליה</strong> <small>[אומר לו]</small> הישראל: <strong>רישיך והר</strong> <small>[ראשך וההר],</small> כלומר, הכה את ראשך בהר, אני איני שוחט עבורך.
 <big>ב משנה</big> <strong>השוחט לשם הרים, לשם גבעות, לשם ימים, לשם נהרות, לשם מדברות,</strong> שהוא נוהג בהם כבעבודה זרה — בכל אלה <strong>שחיטתו פסולה.</strong>
## דף מ.
 היו <strong>שנים אוחזין בסכין ושוחטין, אחד</strong> מהם מתכוין <strong>לשם אחד מכל אלו</strong> הפוסלים, <strong>ואחד לשם דבר כשר</strong> — הרי <strong>שחיטתו פסולה.</strong>
 <big>א גמרא</big> שנינו שהשוחט לשם הרים וכו' שחיטתו פסולה. ומדייקים: <strong>פסולה</strong> — <strong>אין</strong> <small>[כן],</small> אבל <strong>זבחי מתים,</strong> שייחשבו כדבר שנזבח לעבודה זרה, לאוסרם בהנאה — <strong>לא.</strong> <strong>ורמינהי</strong> <small>[ומשליכים]</small> מראים סתירה ממה ששנינו בברייתא: <strong>השוחט לשום</strong> (לשם) <strong>הרים, לשום גבעות, לשום נהרות, לשום מדברות, לשום חמה ולבנה, לשום כוכבים ומזלות,</strong> או <strong>לשום מיכאל השר הגדול</strong> שבשמים, או אפילו <strong>לשום שילשול</strong> (תולעת) <strong>קטן</strong> — <strong>הרי אלו זבחי מתים,</strong> זבחי עבודה זרה, שאסורים בהנאה!
 <strong>אמר אביי, לא קשיא</strong> <small>[אין</small> זה <small>קשה]:</small> <strong>הא</strong> <small>[זה]</small> ששנינו ששחיטתו פסולה אבל אינו אסור כעבודה זרה, הרי זה באופן <strong>דאמר</strong> <small>[ש</small>הוא <small>אומר]</small> שהוא שוחט <strong>ל</strong>שם <strong>הר,</strong> שאין ההר כשלעצמו נחשב עבודה זרה. <strong>הא</strong> <small>[זה]</small> ששנינו בברייתא שהוא זבח לעבודה זרה, הרי זה באופן <strong>דאמר לגדא דהר</strong> <small>[ש</small>הוא <small>אומר</small> שהוא שוחט <small>למזלו של ההר].</small> ומעירים: <strong>דיקא נמי</strong> <small>[מדוייק</small> הדבר <small>גם כן]</small> שבברייתא מדובר במי ששוחט לשם המזל של ההר, <strong>דקתני דומיא</strong> <small>[שהוא שונה</small> שוחט לשם הרים <small>בדומה]</small> ל<strong>מיכאל שר הגדול, שמע מינה</strong> <small>[למד מכאן]</small> שהוא מתכוון למהות רוחנית ולא להר עצמו.
 <big>ב</big> <strong>אמר רב הונא: היתה בהמת חבירו רבוצה לפני עבודה זרה, כיון ששחט בה</strong> אפילו <strong>סימן אחד</strong> — <strong>אסרה.</strong> ומעירים: <strong>סבר לה</strong> <small>[סבור הוא]</small> <strong>כי הא</strong> <small>[כמו זו]</small> ש<strong>אמר עולא אמר ר' יוחנן: אף על פי שאמרו המשתחוה לבהמת חבירו לא אסרה</strong> על ידי השתחויה זו, אם <strong>עשה בה</strong> עצמה <strong>מעשה</strong> של עבודה זרה — <strong>אסרה.</strong> ואף כאן, הרי שחט אותה.
 <strong>איתיביה</strong> <small>[הקשה לו]</small> <strong>רב נחמן לרב הונא</strong> ממה ששנינו בברייתא: <strong>השוחט</strong> בהמה שהוקדשה לקרבן <strong>חטאת,</strong> והיה זה <strong>בשבת, בחוץ</strong> (מחוץ לעזרה), ו<strong>ל</strong>שם <strong>עבודה זרה,</strong> ועשה כל אלה בשוגג — <strong>חייב שלש חטאות:</strong> משום שחיטה בשבת, משום שחיטת קדשים בחוץ, ומשום שחיטה לעבודה זרה. <strong>ואי אמרת</strong> <small>[ואם אתה אומר]</small> <strong>כיון ששחט בה סימן אחד</strong> מיד <strong>אסרה</strong> משום עבודה זרה — משום <strong>שחוטי חוץ לא ליחייב</strong> <small>[שלא יתחייב],</small>
## דף מ:
 הלוא רק <strong>מחתך בעפר הוא</strong> נחשב, שהבהמה כבר נפסלה קודם לכן להקרבה, ואין חייבים על כך משום שוחט קדשים בחוץ! <strong>אמר רב פפא: הכא</strong> <small>[כאן]</small> בברייתא זו <strong>בחטאת העוף עסקינן</strong> <small>[עוסקים אנו],</small> שבשחיטת סימן אחד כבר מתחייב עליה משום שחיטת חוץ, כך <strong>דכולהו בהדי הדדי קאתי</strong> <small>[שכולם,</small> כל האיסורים, <small>בבת אחת הם באים]</small> בשחיטת הסימן ראשון.
  ומקשים:  <strong>מכדי</strong> <small>[הרי]</small> <strong>רב הונא כמאן אמרה לשמעתיה</strong> <small>[כ</small>דעת <small>מי אמר את שמועתו זו]?</small> <strong>כ</strong>דעת <strong>עולא,</strong> שאמר: עשה מעשה בבהמת חבירו לעבודה זרה — אסרה, <strong>ועולא</strong> הרי <strong>מעשה כל דהו קאמר</strong> <small>[מעשה כל שהוא הוא אומר],</small> ולפי זה, בתחילת שחיטת הסימן הראשון כבר נאסרה, וכשהוא גומר את השחיטה בחוץ —  מחתך בעפר הוא!
  ומתרצים:  <strong>אלא</strong> יש לומר שברייתא זו עוסקת אפילו בבהמה, ו<strong>באומר</strong> השוחט ש<strong>בגמר זביחה</strong> (השחיטה) <strong>הוא עובדה</strong> את העבודה זרה, ולא קודם לכן, וכך מתחייב על שלוש העבירות כאחת.
  ומקשים:  <strong>אי הכי</strong> <small>[אם כך],</small> <strong>מאי איריא</strong> <small>[מה שייך,</small> מדוע דווקא<small>]</small> הזכירה הברייתא <strong>חטאת? לישמעינן</strong> <small>[שישמיע לנו]</small> דין זה בכל <strong>זבח!</strong>
 <strong>אלא אמר מר זוטרא משמיה</strong> <small>[משמו]</small> של <strong>רב פפא: הכא במאי עסקינן</strong> <small>[כאן במה אנו עוסקים]?</small> בחטאת העוף. ומה שהקשינו, שלשיטת רב הונא די במעשה כל שהוא לשם עבודה זרה כדי לאסור את העוף, ונמצא שכשהוא גומר את השחיטה כבר נאסרה — יש לתרץ שמדובר <strong>כגון שהיה חצי</strong> ה<strong>קנה</strong> של העוף <strong>פגום</strong> עוד לפני שחיטה, <strong>והוסיף עליו</strong> בשבת שחיטה <strong>כל שהוא</strong> בחוץ לשם עבודה זרה, <strong>ו</strong>בכך <strong>גמרו,</strong> ונמצא <strong>דכולהו בהדי הדדי קאתיין</strong> <small>[שכולם,</small> כל האיסורים, <small>בבת אחת הם באים].</small>
 <strong>אמר רב פפא: אי לאו דאמר</strong> <small>[אם לא שאמר]</small> <strong>רב הונא</strong> שדי ששחט בבהמה <strong>סימן אחד</strong> לשם עבודה זרה כדי לאוסרה, <strong>לא הויא</strong> <small>[לא היתה]</small> הברייתא בענין <strong>חטאת תיובתיה</strong> <small>[קושיה עליו],</small> שיכולים היינו להסביר: <strong>מאי</strong> <small>[מהו]</small> <strong>מעשה</strong> שאמר עולא שאוסר את הבהמה — <strong>מעשה רבה</strong> <small>[גדול],</small> שרק אם גמר את השחיטה לעבודה זרה, אסרה, ונמצא שבאותה שעה היה מתחייב על שלושת האיסורים כאחד, וכדברי הברייתא.
 <strong>ו</strong>עוד <strong>אמר רב פפא: אי לאו דאמר</strong> <small>[אם לא שאמר]</small> <strong>רב הונא</strong> שהשוחט <strong>בהמת חברו</strong> לעבודה זרה אסרה, <strong>לא הויא</strong> <small>[לא היתה]</small> הברייתא בענין <strong>חטאת תיובתיה</strong> <small>[קושיה עליו],</small> שיכולים היינו להסביר: <strong>מאי טעמא</strong> <small>[מה טעם</small> הדבר<small>]</small> שאין החטאת נאסרת בתחילת השחיטה — מפני ש<strong>דידיה מצי אסר</strong> <small>[את</small> הבהמה <small>שלו יכול לאסור],</small> <strong>דחבריה לא מצי אסר</strong> <small>[את של חבירו אינו יכול לאסור],</small> ובחטאת, הנהנים מבשרה הרי הם הכהנים. ואומרים: לשם מה להשמיענו דברים אלה?
 <strong>פשיטא</strong> <small>[פשוט ש</small>כן הוא<small>]!</small> ומשיבים: <strong>מהו דתימא</strong> <small>[שתאמר]:</small> <strong>כיון דקני ליה</strong> <small>[שקנה אותה</small> את הבהמה<small>]</small> <strong>ל</strong>שם <strong>כפרה</strong> שלו — <strong>כדידיה דמיא</strong> <small>[כשלו</small> היא <small>נחשבת],</small> על כן <strong>קא משמע לן</strong> <small>[משמיע לנו]</small> שאינה נחשבת כשלו ממש.
 ובניגוד לרב הונא שאמר כי השוחט בהמת חבירו לעבודה זרה אסרה (<strong>סימן</strong> לשמות האמוראים: <strong>נע"ץ</strong> — רב <strong>נ</strong> חמן, רב <strong>ע</strong> מרם, רב י <strong>צ</strong> חק) <strong>רב נחמן ורב עמרם ורב יצחק אמרי</strong> <small>[אומרים]:</small> <strong>אין אדם אוסר דבר שאין שלו.</strong>
 <strong>מיתיבי</strong> <small>[מקשים</small> על כך<small>]</small> ממה ששנינו: <strong>השוחט חטאת בשבת בחוץ לעבודה זרה</strong> — <strong>חייב שלש חטאות, ואוקמינן</strong> <small>[והעמדנו]</small> ברייתא זו <strong>בחטאת העוף ובחצי קנה פגום</strong> מתחילה, והוסיף עליו כלשהו בשחיטה. ונדייק: <strong>טעמא</strong> <small>[הטעם,</small> דווקא<small>]</small> <strong>ב</strong><strong>חטאת העוף הוא</strong> שמדובר, מפני <strong>דכולהו בהדי הדדי קאתיין</strong> <small>[שכולם,</small> כל האיסורים, <small>בבת אחת הם באים],</small>
## דף מא.
 <strong>אבל זבח</strong> קרבן מן הבהמה — <strong>לא, ואי</strong> <small>[ואם]</small> <strong>אין אדם אוסר דבר שאינו שלו, מאי אריא</strong> <small>[מה שייך,</small> מדוע דווקא<small>]</small> צריך להעמידה דווקא ב<strong>חטאת העוף? אפילו</strong> ב<strong>חטאת בהמה נמי</strong> <small>[גם כן]</small> יתחייב עליה משום שחוטי חוץ, משום שלא פקע שם קדשים ממנה כששחט בה סימן אחד, שהרי היא מיועדת לכהנים ואינה שלו! ומשיבים: <strong>כיון דקניא ליה</strong> <small>[ש</small>היא <small>קנויה לו]</small> <strong>לכפרה</strong> שלו — <strong>כדידיה דמיא</strong> <small>[כשלו היא נחשבת],</small> ולכן הוא אוסרה.
  ומציעים, <strong>תא שמע</strong> <small>[בוא</small> ו<small>שמע]</small> קושיה נוספת ממה ששנינו במשנתנו: <strong>שנים אוחזין בסכין</strong> אחת <strong>ושוחטין, אחד לשום</strong> (לשם) <strong>אחד מכל אלו</strong> כגון לשם הרים וגבעות, <strong>ואחד לשום דבר כשר</strong> — <strong>שחיטתו פסולה,</strong> ומשמע, אפילו אם השוחט לשם אחד מכל אלו אינו הבעלים. הרי שיכול אדם לאסור דבר שאינו שלו! ומשיבים: <strong>הכא במאי עסקינן</strong> <small>[כאן במה אנו עוסקים]?</small> <strong>דאית ליה שותפות בגוה</strong> <small>[שיש לו שותפות בה],</small> ולכן הוא יכול לפוסלה.
  ומציעים, <strong>תא שמע</strong> <small>[בוא</small> ו<small>שמע]</small> ראיה נוספת ממה ששנינו: <strong>המטמא</strong> תרומה של חבירו הכהן, <strong>והמדמע,</strong> מערב תרומה בפירות חולין של חבירו, <strong>והמנסך</strong> יין של אחרים לעבודה זרה, אם עשה זאת <strong>בשוגג</strong> — <strong>פטור</strong> מלשלם, למרות שגרם לחבירו הפסד, שאינו יכול ליהנות מפירותיו או מן היין, אבל עשה זאת <strong>במזיד</strong> — <strong>חייב.</strong> משמע שאדם יכול לאסור דבר שאינו שלו! ומשיבים: <strong>הכא נמי דאית ליה שותפות בגוה</strong> <small>[כאן גם כן</small> מדובר <small>שיש לו שותפות בה].</small>
 ומעירים: המחלוקת האם שוחט בהמת חבירו לעבודה זרה אסרה, כדעת רב הונא, או לא אסרה, וכדעת רב נחמן רב עמרם ורב יצחק, היא <strong>כתנאי</strong> <small>[כ</small>מחלוקת <small>תנאים],</small> ששנינו: <strong>גוי שניסך יינו של ישראל</strong> לעבודה זרה, אפילו <strong>שלא בפני עבודה זרה</strong> — <strong>אסרו; ר' יהודה בן בתירא ור' יהודה בן בבא מתירין אותו מפני שני דברים: אחד</strong> — <strong>שאין</strong> גוים <strong>מנסכין יין</strong> לעבודה זרה <strong>אלא בפני עבודה זרה, ואחד</strong> — <strong>ש</strong>אפילו היה מנסך לעבודה זרה <strong>יכול</strong> הישראל <strong>לומר לו: לא כל הימנך</strong> <small>[לא הכל בכוחך,</small> אין באפשרותך<small>]</small> <strong>שתאסר ייני לאונסי.</strong>
 <strong>ורב נחמן ורב עמרם ורב יצחק</strong> הסבורים שאדם אינו יכול לאסור דבר שאינו שלו, הם <strong>אמרי</strong> <small>[אומרים]:</small> <strong>אפילו למאן דאמר</strong> <small>[ל</small>דעת <small>מי שאומר]</small> <strong>אדם אוסר דבר שאינו שלו</strong> — <strong>הני מילי</strong> <small>[דברים אלה</small> אמורים<small>]</small> דווקא ב<strong>גוי, אבל ישראל</strong> ששוחט בהמת חבירו לעבודה זרה, אנו מניחים שרק <strong>לצעוריה קא מיכוין</strong> <small>[לצער אותו</small> את חבירו <small>הוא מתכוין],</small> ואין כוונתו לעבוד עבודה זרה, ולכן אינו אוסרה.
  ומציעים, <strong>תא שמע</strong> <small>[בוא</small> ו<small>שמע]</small> סתירה לדבר ממה ששנינו במשנתנו: <strong>שנים אוחזין בסכין ושוחטין, אחד לשום</strong> (לשם) <strong>אחד מכל אלו ואחד לשום דבר כשר</strong> — <strong>שחיטתו פסולה,</strong> וכאן הרי מדובר בישראל! ומשיבים: <strong>הכא במאי עסקינן</strong> <small>[כאן במה אנו עוסקים]?</small> <strong>בישראל משומד לעבודה זרה,</strong> שכשהוא אומר כן כוונתו בוודאי לעבודה זרה. ועוד מציעים,
 <strong>תא שמע</strong> <small>[בוא</small> ו<small>שמע]</small> ראיה ממה ששנינו: <strong>המטמא והמדמע והמנסך</strong> יינו של חבירו, <strong>בשוגג</strong> — <strong>פטור, במזיד</strong> — <strong>חייב,</strong> הרי שישראל המנסך יינו של חבירו אוסרו! ומשיבים: <strong>הכא נמי</strong> <small>[כאן גם כן]</small> מדובר <strong>בישראל משומד.</strong>
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי:</strong> ישראל שלא היה משומד לעבודה זרה, שאמר שהוא שוחט לשם עבודה זרה, אם <strong>התרו בו</strong> שדבר זה אסור מן התורה וחייבים עליו מיתה, <strong>וקבל עליו התראה,</strong> שאמר: על דעת כן אני עושה, <strong>מאי</strong> <small>[מה</small> הדין<small>]</small> כששחט בהמת חבירו לעבודה זרה, האם אוסר אותה? <strong>אמר ליה</strong> <small>[לו]:</small> אם <strong>התיר עצמו למיתה קאמרת</strong> <small>[אומר אתה]?</small> <strong>אין לך משומד גדול מזה.</strong>
 <big>א משנה</big> <strong>אין שוחטין</strong> בהמת חולין <strong>לא לתוך ימים, ולא לתוך נהרות, ולא לתוך כלים,</strong> שכל אלה נראים כאילו נוהג כמנהג עבודה זרה. <strong>אבל שוחט הוא לתוך עוגה</strong> (חפירה עגולה) <strong>של מים. ובספינה</strong> יכול לשחוט <strong>על גבי כלים,</strong> שניכר שמטרתו היא כדי שלא ללכלך את הספינה. <strong>אין שוחטין ל</strong>תוך <strong>גומא</strong> (חפירה קטנה) <strong>כל עיקר, אבל עושה גומא בתוך ביתו בשביל שיכנס הדם לתוכה. ובשוק לא יעשה כן,</strong> כדי <strong>שלא</strong>
## דף מא:
 <strong>יחקה את המינין,</strong> כדי שלא לעשות כמעשיהם.
 <big>א גמרא</big> שנינו במשנתנו: <strong>אין שוחטין לא לתוך</strong> ימים וכו', אבל שוחט הוא לתוך עוגה של מים. ושואלים: <strong>מאי שנא</strong> <small>[במה שונה]</small> <strong>לתוך ימים</strong> ש<strong>לא</strong> ישחט — מפני <strong>דאמרי</strong> <small>[שאומרים]</small> אנשים: <strong>לשרא דימא קא שחיט</strong> <small>[לשר הים הוא שוחט],</small> והרי אם שוחט <strong>לתוך עוגה של מים נמי אמרי</strong> <small>[גם כן אומרים]:</small> <strong>לבבואה</strong> שלו שנראית במים <strong>קא שחיט</strong> <small>[הוא שוחט],</small> וגם הוא כעין עבודה זרה! <strong>אמר רבא: ב</strong>מים <strong>עכורים שנו,</strong> שאין נראית שם בבואה.
 <big>ב</big> עוד שנינו: <strong>אין שוחטין לגומא</strong> כל עיקר, אבל עושה גומא בתוך ביתו בשביל שייכנס הדם לתוכה. ומקשים: כיצד שונה התנא שעושה גומא בתוך ביתו? <strong>והא אמרת</strong> <small>[והרי אמרת]</small> מתחילה: <strong>אין שוחטין לגומא כלל! אמר אביי: רישא</strong> <small>[בתחילה],</small> ששנינו שאין שוחטים כל עיקר, מדובר <strong>בגומא שבשוק,</strong> ששם אין שוחטים כלל.
 <strong>אמר ליה</strong> <small>[לו]</small> <strong>רבא, והא מדקתני סיפא</strong> <small>[והרי ממה שהוא שונה בסוף]:</small> <strong>ובשוק לא יעשה כן, מכלל</strong> הדברים אתה למד <strong>דרישא לאו בשוק עסקינן</strong> <small>[שבתחילה לא בשוק אנו עוסקים]!</small>
 <strong>אלא אמר רבא, הכי קאמר</strong> <small>[כך הוא אומר]:</small> <strong>אין שוחטין לגומא כל עיקר. והרוצה לנקר</strong> (לנקות) את <strong>חצרו,</strong> שלא תהא מלוכלכת בדם, <strong>כיצד הוא עושה? עושה מקום</strong> חריץ או מדרון <strong>חוץ לגומא ושוחט</strong> שם, <strong>ודם שותת ויורד לגומא. ובשוק לא יעשה כן,</strong> אפילו בדרך זו, כדי <strong>שלא יחקה את המינין.</strong>
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבא: היה מהלך</strong> (שט) <strong>בספינה ואין לו מקום בספינה לשחוט</strong> — מחזיק את הבהמה כשראשה חוץ לספינה, ו<strong>מוציא ידו חוץ לספינה ושוחט, ו</strong>ה<strong>דם שותת ויורד על דופני הספינה,</strong> ומשם לים, אבל לא ישחוט לתוך הים. <strong>ואין שוחט לגומא כל עיקר.</strong>
 <strong>והרוצה לנקר</strong> את <strong>חצרו כיצד הוא עושה? עושה מקום</strong> מדרון או חריץ <strong>חוץ לגומא ושוחט, ודם שותת ויורד לגומא. ובשוק לא יעשה כן, משום שנאמר: "ובחוקותיהם לא תלכו"</strong> (ויקרא יח, ג), <strong>ואם עשה כן</strong> — <strong>צריך בדיקה אחריו,</strong> שמא מין הוא.
 <big>ג משנה</big> <strong>השוחט</strong> בהמת חולין ואומר שהוא שוחט אותה <strong>לשם עולה,</strong> או <strong>לשם זבחים</strong> (שלמים), או <strong>לשם אשם תלוי,</strong> או <strong>לשם פסח, לשם תודה</strong> — בכל אלה <strong>שחיטתו פסולה,</strong> מפני שנראה כמקדיש ושוחט קדשים בחוץ, <strong>ור' שמעון מכשיר.</strong>
 היו <strong>שנים אוחזין בסכין ושוחטין, אחד</strong> מהם <strong>לשום</strong> (לשם) <strong>אחד מכל אלו</strong> הדברים הפוסלים, <strong>ואחד לשום דבר כשר</strong> — <strong>שחיטתו פסולה.</strong> <strong>השוחט</strong> בהמת חולין <strong>לשם חטאת,</strong> או <strong>לשם אשם ודאי,</strong> או <strong>לשם בכור,</strong> או <strong>לשם מעשר</strong> בהמה, או <strong>לשם תמורה</strong> שהם קרבים חובה, ואין חשש שהקדישם סתם — <strong>שחיטתו כשרה.</strong>
 <strong>זה הכלל: כל דבר שנידר ונידב</strong> (שאפשר להקדיש אותו על ידי נדר או בנדבה) — <strong>השוחט לשמו אסור,</strong> שנראה הדבר כמקדישו ושוחטו בחוץ, <strong>ושאינו נידר ונידב</strong> אלא הוא מוטל עליו כחובה, אם אין לו חובה כזו — הרי <strong>השוחט לשמו כשר.</strong>
 <big>ד גמרא</big> שנינו במשנה: <strong>השוחט לשם עולה</strong> וכו' לשם אשם תלוי, לשם פסח — שחיטתו פסולה, מפני שהם באים בנדר או נדבה. ותוהים: <strong>אשם תלוי</strong> האם <strong>בר נידר ונידב הוא?</strong> הלא קרבן חובה הוא, במקום שיש ספק האם הוא חייב חטאת! <strong>אמר ר' יוחנן: הא מני</strong> <small>[זו</small> כשיטת <small>מי היא]?</small> שיטת <strong>רבי אליעזר היא,</strong> ש<strong>אמר: מתנדב אדם אשם תלוי בכל יום,</strong> מחשש שמא עבר עבירה. ועוד תוהים: וכי קרבן
 <strong>פסח בר נידב ונידר הוא?</strong> הלוא <strong>זמנא קביעא ליה</strong> <small>[זמן קבוע לו]</small> בערב הפסח, ואין אדם יכול להביא קרבן פסח אלא בזמנו! <strong>אמר ר' אושעיא: שאני</strong> <small>[שונה]</small> <strong>פסח, הואיל והפרשתו</strong> יכולה להיות <strong>כל השנה כולה.</strong>
 <strong>אמר ר' ינאי: לא שנו</strong> שהשוחט לשם קרבן שחיטתו פסולה <strong>אלא</strong> כששוחט <strong>תמימים, אבל</strong> אם שוחט <strong>בעלי מומין</strong> — <strong>מידע ידיע</strong> <small>[ידוע הדבר]</small> שהוא בעל מום, ובוודאי אין חשש שלשם קרבן התכוון. <strong>ור' יוחנן אמר: אפילו בעלי מומין נמי</strong> <small>[גם כן],</small> <strong>זימנין דרמי ליה מידי אמומא ולא ידיע</strong> <small>[פעמים שמוטל דבר מה על המום,</small> ומכסה אותו, <small>ואינו ידוע</small> לכל<small>],</small> וסבורים שבהמה תמימה היא.
  עוד שנינו: <strong>השוחט לשם חטאת</strong> וכו' שחיטתו כשרה, שאין אדם יכול לנדור חטאת, ואין לחשוש למראית עין. <strong>אמר ר' יוחנן: לא שנו</strong> שבכגון זה שחיטתו כשרה <strong>אלא</strong> במי <strong>שאינו מחוייב חטאת, אבל</strong> מי שידוע שהוא <strong>מחוייב חטאת</strong> — שחיטתו פסולה, <strong>אימא</strong> <small>[אמור]:</small> <strong>לשום</strong> (לשם) <strong>חטאתו הוא עושה,</strong> מקדיש ושוחט בחוץ. ותוהים: <strong>והא</strong> <small>[והרי]</small> במשנה <strong>לא קאמר</strong> <small>[אינו אומר]</small> <strong>"לשם חטאתי",</strong> אלא "לשם חטאת" סתם, ובזה אין לחשוש! <strong>אמר ר' אבהו:</strong> ר' יוחנן מדבר <strong>ב</strong>מי ש<strong>אומר "לשם חטאתי".</strong>
 עוד שנינו במשנה שהשוחט <strong>לשם תמורה</strong> שחיטתו כשרה. <strong>אמר ר' אלעזר: לא שנו</strong> ששחיטתו כשרה <strong>אלא</strong> באופן <strong>שאין לו</strong> כבר <strong>זבח</strong> מוקדש <strong>בתוך ביתו, אבל יש לו זבח בתוך ביתו</strong> — שחיטתו פסולה, <strong>אימא אמורי אמיר ביה</strong> <small>[אמור שהוא ממיר בו].</small> <small>ומקשים:</small> <strong>והא לא קאמר</strong> <small>[והרי</small> במשנה <small>אינו אומר]</small> <strong>"לשם תמורת זבחי",</strong> אלא "לשם תמורה"! <strong>אמר ר' אבהו:</strong> ר' אלעזר עוסק <strong>ב</strong>מי ש<strong>אומר</strong> במפורש <strong>"לשם תמורת זבחי".</strong>
 <big>ה</big> שנינו במשנה <strong>זה הכלל:</strong> כל דבר שנידר ונידב השוחט לשמו אסור. ושואלים: <strong>לאתויי מאי</strong> <small>[להביא</small> את <small>מה]</small> הובא הכלל? שהרי לכאורה מנינו הכל! ומשיבים: <strong>לאתויי</strong> <small>[להביא]</small> <strong>עולת נזיר, דמהו דתימא</strong> <small>[שמהו שתאמר]:</small> אין לחשוש כאן, <strong>הא</strong> <small>[הרי]</small> <strong>לא נדר</strong> קודם לכן נזירות, ואם כן אינו חייב בעולה כזו! לכן אומרת המשנה שיש לחשוש, <strong>אימר</strong> שמא <strong>נדר בצינעא</strong> בחשאי, ולא ידוע שנדר בנזיר.
 <strong>ו</strong>מה ששנינו ב"זה הכלל": כל <strong>שאינו נידר ונידב</strong> השוחט לשמו כשר — בא <strong>לאתויי</strong> <small>[להביא]</small> <strong>עולת יולדת,</strong> שהשוחט לשם עולת יולדת שחיטתו כשרה, והואיל וקרבן זה הוא קרבן חובה, ואינו נידר או נידב.
 <strong>אמר ר' אלעזר: לא שנו אלא שאין לו אשה,</strong> ולכן ברור שהוא אינו חייב בכך, ואין מקום לטעות, <strong>אבל יש לו אשה</strong> — שחיטתו פסולה, <strong>אימר</strong> <small>[אמור]</small> ש<strong>לשמה הוא עושה.</strong> ושואלים: <strong>והא לא קאמר</strong> <small>[והרי אינו אומר]</small> <strong>"לשם עולת אשתי"! אמר ר' אבהו:</strong> ר' אלעזר עוסק <strong>ב</strong>מי ש<strong>אומר</strong> במפורש <strong>"לשם עולת אשתי".</strong>
 ומקשים: במקרה זה, <strong>פשיטא</strong> <small>[פשוט]</small> שיש לחשוש שהוא עושה לשם עולת אשתו!
## דף מב.
 <strong>מהו דתימא</strong> <small>[שתאמר]:</small> <strong>אם איתא דילדה</strong> — <strong>קלא הוה ליה</strong> <small>[אם יש,</small> אם אמנם <small>ילדה — קול היה לה]</small> והיו יודעים על כך, ואם כן אין לחשוש שהוא נודר לשם קרבן, על כן <strong>קא משמע לן</strong> <small>[משמיע לנו]</small> ר' אלעזר שיש לחשוש לכך, שכן <strong>אימר אפולי אפיל</strong> <small>[אמור שהפילה]</small> ולכן לא היה לדבר קול.
 
 <big>א משנה</big> <strong>אלו</strong> הן ה<strong>טרפות בבהמה</strong> האוסרות אותה באכילה גם אם נשחטה כראוי: <strong>נקובת הוושט,</strong> שיש נקב מפולש בדופן הוושט, <strong>ופסוקת הגרגרת,</strong> שנחתכה הגרגרת (הקנה), <strong>ניקב קרום של מוח, ניקב הלב</strong> והגיע הנקב עד <strong>לבית חללו</strong> לחלל הלב, <strong>נשברה</strong> עמוד <strong>השדרה ונפסק</strong> (נחתך) <strong>החוט שלה</strong> העובר בתוכה, <strong>ניטל הכבד ולא נשתייר הימנו</strong> (ממנו) <strong>כלום,</strong>
 <strong>הריאה שניקבה או שחסרה, ר' שמעון אומר:</strong> אינה טריפה <strong>עד שתינקב לבית</strong> (מקום) <strong>הסמפונות,</strong> לסמפון הגדול הנכנס לריאה. <strong>ניקבה הקבה,</strong> או <strong>ניקבה המרה,</strong> או <strong>ניקבו הדקין</strong> (המעיים), וכן <strong>הכרס הפנימית שניקבה, או שנקרע רוב</strong> הכרס <strong>החיצונה. ר' יהודה אומר:</strong> בבהמה <strong>הגדולה</strong> אם נקרעה הכרס החיצונה בשיעור <strong>טפח</strong> הרי זו טריפה, <strong>ו</strong>בבהמה <strong>הקטנה</strong> הרי זה <strong>ברובה. המסס ובית הכוסות,</strong> שתים מקיבות הבהמה המחוברות זו לזו, <strong>שניקבו לחוץ</strong> לחלל הבטן, ולא שניקבו זה לזה.
  וכן בהמה ש<strong>נפלה מן הגג,</strong> וכן בהמה ש<strong>נשתברו רוב צלעותיה,</strong> <strong>ודרוסת הזאב,</strong> שזאב נעץ בה את ציפורניו. <strong>ר' יהודה אומר: דרוסת הזאב</strong> היא טריפה רק <strong>ב</strong>בהמה <strong>דקה,</strong> כגון כבשים ועיזים, ולא בבהמה גסה, כגון פרה, <strong>ודרוסת ארי</strong> היא טריפה גם <strong>בגסה, דרוסת הנץ</strong> היא <strong>בעוף הדק</strong> (בעופות קטנים), <strong>ודרוסת הגס,</strong> שהוא כעין נץ אבל גדול יותר — <strong>בעוף הגס</strong> (הגדול). <strong>זה הכלל</strong> לגבי כל הלכות טריפות: <strong>כל</strong> שנחבלה באופן <strong>שאין כמוה חיה</strong> כלומר, שאינה יכולה לחיות כך למשך זמן — הרי זו <strong>טרפה</strong> שאסרה התורה באכילה.
 <big>ב גמרא</big> <strong>אמר ר' שמעון בן לקיש: רמז לטרפה מן התורה מנין?</strong> ותמהים: <strong>מנין?!</strong> מה צורך לחפש רמז לדבר? והרי נאמר במפורש: <strong>"ובשר בשדה טרפה לא תאכלו"</strong> (שמות כב, ל)! <strong>אלא רמז לטרפה שאינה חיה מן התורה מנין?</strong> שהרי ממה <strong>דקתני סיפא</strong> <small>[שהוא שונה בסוף</small> המשנה<small>],</small> <strong>זה הכלל: כל שאין כמוה חיה</strong> — <strong>טרפה, מכלל</strong> הדברים אתה למד ש<strong>טרפה אינה חיה,</strong> <strong>ומנא לן</strong> <small>[ו</small>אם כן <small>מנין לנו]</small> ראיה לדבר זה מן התורה?
 <strong>דכתיב</strong> <small>[שנאמר]:</small> <strong>"וזאת החיה אשר תאכלו</strong> מכל הבהמה אשר על הארץ" (ויקרא יא, ב), לומר: בהמה שהיא <strong>חיה</strong> כלומר, זו שיש בה חיים — <strong>אכול,</strong> זו <strong>שאינה חיה,</strong> שאין סופה לחיות — <strong>לא תיכול</strong> <small>[אל תאכל],</small> <strong>מכלל</strong> הדברים אתה למד ש<strong>טרפה לא חיה.</strong>
 ושואלים: <strong>ולמאן דאמר</strong> <small>[ול</small>דעת <small>מי שאומר]</small> ש<strong>טרפה</strong> שאסרה התורה <strong>חיה</strong> כלומר, ייתכן שתחיה, והוא חולק על הכלל שבמשנתנו, <strong>מנא ליה</strong> <small>[מנין לו],</small> כיצד הוא לומד מן הכתוב? ומשיבים: <strong>נפקא ליה</strong> <small>[יוצא לו הדבר]</small> גם כן <strong>מ</strong>מה שנאמר <strong>"זאת החיה אשר תאכלו</strong> מכל הבהמה", ולשיטתו המלה "זאת" באה למעט: <strong>זאת החיה אכול,</strong> אבל <strong>חיה אחרת,</strong> שהיא טריפה — <strong>לא תיכול, מכלל</strong> הדברים אתה למד ש<strong>טרפה חיה.</strong>
 ושואלים: <strong>ואידך</strong> <small>[והאחר,</small> האומר שטריפה אינה חיה<small>]</small> <strong>האי</strong> <small>[אותה</small> מילה<small>]</small> <strong>"זאת" מאי עביד ליה</strong> <small>[מה עושה</small> הוא <small>בה]?</small> ומשיבים: <strong>מיבעי ליה לכדתנא דבי</strong> <small>[נצרך לו לכמו ששנה</small> החכם <small>מבית</small> מדרשו<small>]</small> של <strong>ר' ישמעאל, דתנא דבי</strong> <small>[ששנה בבית</small> מדרשו<small>]</small> של <strong>ר' ישמעאל:</strong> הנאמר בכתוב <strong>"זאת החיה אשר תאכלו" מלמד שתפס הקדוש ברוך הוא מכל מין ומין</strong> מבעלי החיים <strong>והראה לו למשה, ואמר לו: זאת אכול וזאת לא תיכול,</strong> ולכן נאמר "זאת", שהראה לו חיות אלה ואחרות בפועל.
 ושואלים: <strong>ואידך נמי</strong> <small>[והאחר גם כן]</small> <strong>מבעי ליה</strong> <small>[נצרך לו</small> הכתוב<small>]</small> <strong>לכדתנא דבי</strong> <small>[לכמו ששנה החכם מבית מדרשו]</small> של <strong>ר' ישמעאל!</strong> ומשיבים: <strong>אין הכי נמי</strong> <small>[כך הוא גם כן],</small> ומשם הוא לומד את הדברים. ושואלים: <strong>אלא</strong> הדין <strong>ש</strong><strong>טרפה חיה מנא ליה</strong> <small>[מנין לו]?</small> ומשיבים: <strong>נפקא ליה מאידך תנא דבי</strong> <small>[יוצאת לו מ</small>דברי <small>תנא אחר מבית</small> מדרשו<small>]</small> של <strong>ר' ישמעאל, דתנא דבי</strong> <small>[ששנה החכם מבית</small> מדרשו<small>]</small> של <strong>ר' ישמעאל:</strong> נאמר "להבדיל... <strong>בין החיה הנאכלת ובין החיה אשר לא תאכל"</strong> (ויקרא יא, טז), "החיה" <strong>אלו שמונה עשרה טרפות שנאמרו למשה מסיני,</strong> שלמרות שהן חיות אסורות הן באכילה, והן המנויות במשנתנו.
  ותוהים:  <strong>ותו ליכא</strong> <small>[ועוד אין]</small> טריפות אחרות? <strong>והא איכא</strong> <small>[והרי יש]</small> טריפות נוספות ששנו חכמים במשנה ובברייתא, שסימנן <strong>בסג"ר, ו</strong>כן <strong>שב שמעתתא</strong> <small>[שבע שמועות]</small> שמדברי האמוראים בענין הטריפות!
## דף מב:
 <strong>בשלמא לתנא דידן</strong> <small>[נניח ל</small>שיטת <small>התנא שלנו],</small> יש לומר <strong>דתנא</strong> — <strong>תנא</strong> <small>[</small>שהטריפות <small>ששנה</small> במשנתנו — <small>שנה],</small> <strong>ודשייר</strong> <small>[ו</small>כל טריפה <small>ששייר]</small> ולא שנה במשנה — <strong>אתיא</strong> <small>[באה,</small> נלמדת<small>]</small> <strong>ב"זה הכלל:</strong> כל שאין כמוה חיה טרפה". <strong>אלא ל</strong>שיטת ה<strong>תנא דבי</strong> <small>[מבית</small> מדרשו של<small>]</small> <strong>ר' ישמעאל</strong> ש<strong>אמר שמונה עשרה טרפות</strong> בלבד, יש לתמוה: <strong>ותו ליכא</strong> <small>[ועוד</small> טרפות <small>אין]?</small> <strong>והא איכא</strong> <small>[והרי יש]</small> ארבע טרפות ששנינו במקומות אחרים, וסימנן בסג"ר, והראשונה — מה ששנינו במשנה להלן: <strong>בהמה שנחתכו רגליה מן הארכובה</strong> (פרק הרגל) <strong>ולמעלה</strong> — הרי היא <strong>טרפה!</strong> ודוחים: <strong>סבר ליה</strong> <small>[סבור הוא]</small> תנא דבי ר' ישמעאל, <strong>כ</strong>דעת <strong>ר' שמעון בן אלעזר,</strong> ש<strong>אמר: יכולה היא ליכוות ולחיות,</strong> שעל ידי כוייה אפשר לסתום את שתיתת הדם, ולכן אינו מונה אותה כטריפה.
  ומקשים: ו<strong>אף על גב</strong> <small>[אף על פי]</small> ש<strong>יכולה ליכוות ולחיות</strong> אין זה אומר שאינה טריפה, שכן <strong>למאן קאמר</strong> <small>[ל</small>דעת <small>מי הוא אומר,</small> מקשה<small>]</small> — <strong>ל</strong>דעת <strong>תנא דבי</strong> <small>[מבית</small> מדרשו של<small>]</small> <strong>רבי ישמעאל,</strong> והלוא <strong>תנא דבי ר' ישמעאל טרפה חיה סבירא ליה</strong> <small>[הוא סבור],</small> ואין זה מוציא אותה מכלל טריפה! <strong>אלא</strong> כך הכוונה: <strong>סבר לה</strong> <small>[סבור הוא]</small> <strong>כ</strong>דעת <strong>ר' שמעון בן אלעזר,</strong> ש<strong>אמר: כשרה היא,</strong> ואינה טריפה, אבל לא מטעמו. ועוד מקשים:
 <strong>והאיכא</strong> <small>[והרי יש]</small> סוג טריפה נוסף, <strong>חסרון בשדרה</strong> שלא שנינו במשנתנו, <strong>דתנן</strong> <small>[ששנינו</small> במשנה<small>]</small> בענין טומאת המת: <strong>כמה חסרון</strong> יהיה <strong>בשדרה</strong> של אדם מת, כדי שלא תטמא בטומאת אוהל כמת שלם? <strong>בית שמאי אומרים:</strong> אם היא חסרה <strong>שתי חוליות, ובית הלל אומרים:</strong> אם חסרה <strong>חוליא אחת; ואמר רב יהודה אמר שמואל:</strong> כשם שחלקו לענין טומאת מת <strong>כן</strong> נחלקו גם <strong>ל</strong>גבי <strong>טרפה,</strong> שלדעת בית הלל אם חסרה חוליא אחת הריהי טריפה!
  ומשיבים:  <strong>המסס ובית הכוסות</strong> שניקבו לחוץ, <strong>דקא חשבת להו בתרתי</strong> <small>[שאתה מחשב אותם בתור שתים,</small> שתי טריפות שונות<small>],</small> במנין שמונה עשרה הטריפות שבמשנה — <strong>חשבינהו בחדא</strong> <small>[חשב אותם ל</small>טריפה <small>אחת],</small> שסמוכים הם ומחוברים זה לזה, ואם כן <strong>אפיק חדא ועייל חדא</strong> <small>[הוצא אחת מן המנין והכנס אחת],</small> את החסרון בשדרה.
 ומקשים עוד: <strong>והאיכא</strong> <small>[והרי יש]</small> <strong>גלודה,</strong> זו שנתקלף כל עורה מעליה, ששנינו להלן שהיא טריפה! ומשיבים: <strong>סבר לה</strong> <small>[סבור הוא]</small> תנא דבי ר' ישמעאל <strong>כ</strong>דעת <strong>ר' מאיר</strong> ש<strong>מכשיר</strong> את הגלודה.
  ומקשים עוד: <strong>והא איכא</strong> <small>[והרי יש]</small> <strong>חרותא,</strong> שנתקשתה הריאה שלה כעץ, ששנינו להלן שהיא טריפה! ומשיבים: ניקבה ה<strong>מרה,</strong> ששנינו במשנתנו שהיא טריפה, <strong>מאן קתני לה</strong> <small>[מיהו זה ששונה אותה]?</small> <strong>ר' יוסי בר' יהודה</strong> הוא; לשיטת תנא דבי ר' ישמעאל, שבשיטתו אנו עוסקים, <strong>אפיק</strong> <small>[הוצא]</small> <strong>מרה</strong> שניקבה מן המנין, שדעת יחיד היא, <strong>ועייל</strong> <small>[והכנס]</small> את ה<strong>חרותא.</strong>
 ומקשים עוד: <strong>והאיכא</strong> <small>[והרי יש]</small> עוד <strong>שב שמעתתא</strong> <small>[שבע שמועות]</small> של אמוראים בענין טריפות שלא נמנו במשנה! ומפרטים: האחת — ש<strong>אמר רב מתנא: האי בוקא דאטמא דשף מדוכתיה</strong> <small>[אותו ראש ירך שיצא</small> לגמרי <small>ממקומו]</small> בשקע שבעצם האליה — הריהו <strong>טרפה. ו</strong>השניה — ש<strong>אמר</strong> החכם <strong>רכיש בר פפא משמיה</strong> <small>[משמו]</small> של <strong>רב: לקתה</strong> (חלתה) הבהמה אפילו <strong>בכוליא</strong> (כליה) <strong>אחת</strong> — <strong>טרפה. ו</strong>השלישית — <strong>תנן</strong> <small>[</small>מה ש<small>שנינו</small> במשנה<small>]:</small> <strong>ניטל הטחול</strong> — <strong>כשרה, ו</strong>על כך <strong>אמר רב עוירא משמיה</strong> <small>[משמו]</small> של <strong>רבא: לא שנו אלא ניטל, אבל</strong> אם <strong>ניקב</strong> הטחול — הריהי <strong>טרפה. ו</strong>הרביעית — מה ש
 <strong>אמר רבה בר בר חנה אמר שמואל: סימנים</strong> (קנה וושט) <strong>שנדלדלו,</strong> נעקרו מחיבורם <strong>ברובן</strong> — הרי זו <strong>טרפה. ו</strong>החמישית — מה ש<strong>אמר רבה בר רב שילא אמר רב מתנא אמר שמואל:</strong> אם <strong>נעקרה צלע מעיקרה,</strong> עם חצי החוליה שהיא יוצאת ממנה — הרי הבהמה <strong>טרפה. ו</strong>השישית — עצם ה<strong>גולגולת שנחבסה</strong> (נמחצה) <strong>ברובה,</strong> למרות שלא נחסרה הגולגולת ולא ניקבו קרומי המוח — הרי הבהמה טריפה. <strong>ו</strong>השביעית — <strong>בשר החופה</strong> (המכסה) <strong>את רוב הכרס,</strong> שאם נחתך <strong>ברובו</strong> — הרי הבהמה <strong>טרפה!</strong>
 ומשיבים: הלוא הטריפות שעל ידי <strong>נקובי</strong> <small>[</small>איברים <small>נקובים]</small> ששנינו במשנתנו <strong>תמניא הוו</strong> <small>[שמונה הם],</small> <strong>חשבינהו בחד</strong> <small>[חשב אותם כאחד],</small> וכך <strong>אפיק שב</strong><small>[הוצא שבע]</small> טריפות מן המנין שבמשנה <strong>ועייל שב</strong><small>[והכנס שבע]</small> אחרות שמנינו פה. ומקשים: <strong>אי</strong>
 <strong>הכי</strong> <small>[אם כך]</small> אתה מונה, <strong>פסוקי נמי תרי הוו</strong> <small>[</small>אותם המקרים ש<small>נפסק,</small> נחתך אבר <small>גם כן שנים הם]</small> במשנה, נפסקה הגרגרת ונפסק חוט השדרה, ולפי דרך זו <strong>חשבינהו בחד</strong> <small>[חשוב</small> גם <small>אותם כאחד],</small> ונמצא ש<strong>בצר להו חדא</strong> <small>[חסרות</small> הטריפות <small>אחת]</small> כדי להשלים לשמונה עשרה! <strong>ועוד</strong> יש להקשות: אם אתה מונה את כל הנקובים כטריפה אחת, זו שמנה <strong>רב עוירא משמיה</strong> <small>[משמו]</small> של <strong>רבא,</strong> שניקב הטחול, <strong>נמי</strong> <small>[גם כן]</small> <strong>נקובה היא,</strong> ואם כן צריך היה למנות אותה יחד עם הנקובים, ונמצא שחסרות שתים למנין הטריפות!
## דף מג.
 <strong>אלא</strong> אם מפרשים בדרך זו צריך לומר ש<strong>הנך תרתי דאפקת</strong> <small>[אותן שתי</small> טריפות <small>שהוצאת]</small> בתחילה, בהמה שנחתכו רגליה וגלודה, <strong>לא תיפוק</strong> <small>[אל תוציא],</small> ואז יהיה שוב החשבון מדוייק.
 <strong>אמר עולא, שמונה מיני טרפות נאמרו לו למשה בסיני</strong> וכל הטריפות שמנו חכמים במשנתנו ובשאר מקומות כלולות בשמונה אלה: <strong>נקובה, ופסוקה</strong> (חתוכה), <strong>נטולה,</strong> שאיבר מסויים ניטל ממנה, <strong>וחסורה</strong> חלק מאיבר, <strong>קרועה, ודרוסה</strong> על ידי חיה, <strong>נפולה</strong> ממקום גבוה, <strong>ושבורה.</strong> וכלל זה של עולא בא <strong>לאפוקי לקותא</strong> <small>[להוציא מהליקוי]</small> שאמר <strong>רכיש בר פפא</strong> בכליה (לעיל מב,ב), שלדעת עולא אינו בכלל אותן טריפות.
 <big>א</big> <strong>אמר חייא בר רבא, שמונה טרפות יש בנקובה:</strong> הוושט, קרום של מח, הלב, הריאה, הקיבה, הדקין, הכרס הפנימית, וכן המסס ובית הכוסות שניקבו לחוץ; <strong>אם תאמר: תשע</strong> יש, שהרי שנינו במשנתנו גם מרה שניקבה — על כך יש להשיב כי <strong>מרה ר' יוסי ברבי יהודה קתני לה</strong> <small>[שונה אותה],</small> ודעת יחיד היא, <strong>דתניא</strong> <small>[ששנויה</small> ברייתא<small>]:</small> <strong>ניקבה הקיבה</strong> או <strong>ניקבו הדקים</strong> — הרי זו <strong>טרפה, ר' יוסי בר' יהודה אומר: אף ניקבה המרה.</strong>
 <strong>(הלכות חבר כזית מרה וקורקבן</strong> — <strong>סימן</strong> לדברים שאמר ר' יצחק בר יוסף בשם ר' יוחנן) ובניגוד לדברי חייא בר רבא,
 <strong>אמר ר' יצחק בר' יוסף אמר ר' יוחנן: הלכה כר' יוסי בר' יהודה,</strong> שאם ניקבה המרה — טריפה.
 <strong>ואמר ר' יצחק בר' יוסף אמר ר' יוחנן: מאי אהדרו ליה חבריה</strong> <small>[מה השיבו לו חביריו]</small> <strong>לר' יוסי בר' יהודה</strong> כנגד שיטתו? — אמרו לו: הרי איוב אומר <strong>"ישפוך לארץ מררתי"</strong> (איוב טז, יג) <strong>ועדיין איוב קיים,</strong> משמע שנקב במרה אינו ממית! <strong>אמר להם</strong> ר' יוסי: אצל איוב נס היה זה, שהתקיים למרות חולייו, <strong>ו</strong><strong>אין מזכירין מעשה נסים,</strong> להביא מהם ראיה. <strong>דאי לא תימא הכי</strong> <small>[שאם לא תאמר כך],</small> מה שאמר: <strong>"יפלח כליותי ולא יחמול"</strong> (שם), <strong>מי קא חיי</strong> <small>[האם יכול לחיות]</small> אדם שכלייתו מבוקעת? <strong>אלא ניסא שאני</strong> <small>[נס שונה],</small> <strong>דכתיב</strong> <small>[שנאמר]</small> שאמר ה' לשטן: <strong>"רק את נפשו שמור"</strong> (שם ב, ו), ומכאן שבאופן טבעי צריך היה למות, <strong>הכא נמי</strong> <small>[כאן גם כן]</small> ביחס למרה יש לומר כי <strong>ניסא שאני</strong> <small>[</small><small>נס שונה],</small> ואין ללמוד משם.
 <big>ב</big> <strong>ו</strong>עוד <strong>אמר ר' יצחק בר' יוסף אמר ר' יוחנן</strong> בדיני טריפות: <strong>הלכה כדברי האומר</strong> בכבד שניטל, שאם נשתייר בו <strong>כזית</strong> — כשרה.
  ושואלים:  <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]?</small> <strong>והאמר</strong> <small>[והרי אמר]</small> <small>רבה בר בר חנה אמר ר' יוחנן:</small> <strong>הלכה כסתם משנה</strong> בכל מקום, <strong>ותנן</strong> <small>[ושנינו</small> במשנתנו<small>]:</small> <strong>ניטלה הכבד ולא נשתייר הימנה</strong> (ממנה) <strong>כלום</strong> טריפה היא, ומכאן נדייק: <strong>הא</strong> <small>[אבל]</small> אם <strong>נשתייר</strong> משהו — <strong>כשרה, אף על גב דלא הוי</strong> <small>[אף על פי שאיננו]</small> בשיעור <strong>כזית!</strong> ומשיבים: <strong>אמוראי נינהו ואליבא</strong> <small>[</small>מחלוקת <small>אמוראים היא ו</small>שניהם <small>לפי שיטתו]</small> של <strong>ר' יוחנן,</strong> האם תמיד הלכה כסתם משנה.
  עוד מביאים מה ש<strong>אמר ר' יצחק בר' יוסף אמר ר' יוחנן: מרה שניקבה,</strong> שהיא טריפה (לשיטתו), אם היה הנקב במקום בו היא מחוברת לכבד, <strong>ו</strong>היה ה<strong>כבד סותמתה</strong> — <strong>כשרה.</strong>
 <big>ג</big> <strong>ואמר ר' יצחק בר' יוסף אמר ר' יוחנן:</strong> ביחס למה ששנינו להלן (נו,א) שאם ניקב קורקבן של עוף הריהו טריפה, אם <strong>ניקב</strong> בשר <strong>הקורקבן</strong> של עוף, <strong>ו</strong>ה<strong>כיס,</strong> העור הפנימי <strong>שלו קיים</strong> — <strong>כשר.</strong>
 <strong>איבעיא להו</strong> <small>[נשאלה להם</small> ללומדים<small>]:</small> אם <strong>ניקב הכיס</strong> הפנימי של הקורקבן, <strong>ו</strong>בשר ה<strong>קורקבן קיים, מאי</strong> <small>[מה</small> דינו<small>]?</small> ומציעים, <strong>תא שמע</strong> <small>[בוא</small> ו<small>שמע]</small> פתרון לדבר ממה ש<strong>אמר רב נחמן</strong> בענין הוושט, שיש לו שני עורות (שכבות), פנימי וחיצוני, שרק אם ניקבו שניהם הריהי טריפה, אבל אם <strong>ניקב זה בלא זה</strong> — הרי זה <strong>כשר.</strong> וכן <strong>אמר רבא: שני עורות יש לו לוושט, חיצון</strong> שצבעו <strong>אדום, ופנימי לבן,</strong> אם <strong>ניקב זה בלא זה</strong> — <strong>כשר.</strong> ושואלים: <strong>למה לי</strong> לפרש ו<strong>למימר</strong> <small>[לומר]</small> שה<strong>חיצון אדום ופנימי לבן?</strong> הרי רואים אנו שכך הוא! ומשיבים: לומר <strong>דאי חליף</strong> <small>[שאם נתחלף],</small> ונעשה החיצון
 לבן והפנימי אדום — הרי הוא <strong>טרפה. אבעיא להו</strong> <small>[נשאלה להם</small> ללומדים<small>]:</small> אם <strong>ניקבו שניהם,</strong> החיצון והפנימי, אבל הנקבים היו <strong>זה שלא כנגד זה, מהו</strong> הדין? <strong>אמר מר זוטרא משמיה</strong> <small>[משמו]</small> של <strong>רב פפא:</strong> אם היה זה <strong>בוושט</strong> — <strong>כשר, בקורקבן</strong> — <strong>פסול. מתקיף לה</strong> <small>[מקשה על כך]</small> <strong>רב אשי: אדרבה</strong> <small>[גדולה מזו,</small> להיפך<small>]</small> היה צריך רב פפא לומר, <strong>וושט דאכלה ביה ופעיא ביה רווח</strong> <small>[שהיא אוכלת בו וצועקת בו,</small> והוא <small>מרווח,</small> גמיש<small>],</small> הריהי <strong>גמדא ליה ופשטה ליה</strong> <small>[מכווצת אותו ופושטת אותו],</small> שכיון ששני העורות אינם דבוקים, אלא מחוברים בצורה רופפת, הרי גם אם אין הנקבים מכוונים זה כנגד זה, <strong>זמנין דמיהנדזין בהדי הדדי</strong> <small>[פעמים ש</small>הם <small>מזדמנים בשווה זה כנגד זה],</small> והרי זה כנקב מפולש. אבל <strong>קורקבן דמינח נייח</strong> <small>[ש</small>הוא <small>נח במקומו],</small> <strong>כדקאי קאי</strong> <small>[כמו שהוא עומד הוא עומד],</small> ואין חשש שיזדמנו זה כנגד זה! <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב יוסף לרב אשי: הכי אמרינן משמיה</strong> <small>[כך אומרים אנו משמו]</small> של <strong>מר זוטרא</strong> ש<strong>אמר משמיה</strong> <small>[שאמר משמו]</small> של <strong>רב פפא</strong> בעל שמועה זו <strong>כוותיך</strong> <small>[כשיטתך],</small> ולא כמו שנאמר לך בשמו.
 <big>ד</big> <strong>ואמר רבה: קרום שעלה מחמת מכה בוושט,</strong> כלומר, אם היה נקב בוושט, שעושה אותו טריפה, ונסתם על ידי קרום של גלד — <strong>אינו</strong> נחשב כ<strong>קרום,</strong> להוציאו מכלל טריפה. <strong>ואמר רבה: וושט אין לו בדיקה מבחוץ</strong> לברר אם הבהמה טריפה, משום שהעור החיצון הוא אדום ואין אדמומית הנובעת מפגיעה ניכרת בו, <strong>אלא</strong> בדיקתו היא רק <strong>בפנים,</strong> שהעור שם לבן. <strong>למאי נפקא מינה</strong> <small>[למה,</small> לאיזה מקרה <small>יוצא מכאן]</small> לפסיקת ההלכה?
## דף מג:
 <strong>ל</strong>ענין <strong>ספק דרוסה</strong> על ידי צפורני חיה טורפת, שצריך לבדוק אם הוושט האדים מחמת הדריסה, שבודקים דווקא מן הצד הפנימי שהוא לבן. מסופר,
 <strong>ההיא</strong> <small>[אותה]</small> <strong>ספק דרוסה דאתאי לקמיה</strong> <small>[שבאה לפני]</small> <strong>רבה, הוה קא בדיק ליה</strong> <small>[היה בודק אותו]</small> <strong>רבה לוושט מאבראי</strong> <small>[מבחוץ].</small> <strong>אמר ליה</strong> <small>[לו]</small> <strong>אביי: והא מר הוא דאמר</strong> <small>[והרי אדוני</small> עצמו <small>הוא שאמר]:</small> <strong>וושט אין לו בדיקה אלא מבפנים! אפכיה</strong> <small>[הפך אותו]</small> <strong>רבה</strong> את הוושט <strong>ובדקיה</strong> <small>[ובדק אותו]</small> מצידו הפנימי, <strong>ואישתכח עליה תרי קורטי דמא</strong> <small>[ונמצאו עליו שתי טיפות דם],</small> <strong>וטרפה</strong> <small>[והטריף אותה]</small> כדין דרוסה. ומעירים: <strong>ורבה נמי לחדודי לאביי הוא דבעי</strong> <small>[גם כן לחדד את אביי הוא שרצה],</small> לעורר אותו לשאול, ולא משום ששכח או טעה.
 <strong>אמר עולא:</strong> אם <strong>ישב</strong> (נתחב) <strong>לו,</strong> לבעל חיים <strong>קוץ בוושט</strong> מצידו הפנימי, ואין רואים סימן של נקב בעור החיצון — <strong>אין חוששין שמא</strong> ניקב עד לחוץ ו<strong>הבריא,</strong> ובאמת טריפה היא, כמבואר לעיל, שקרום שעלה מחמת מכה אינו קרום. אלא מניחים שניקב רק העור הפנימי, והוא כשר.
  (<strong>דרס חתיכות בסכין טמאה, סימן</strong> לשאלות הבאות על עולא).
  ושואלים:  <strong>ולעולא</strong> הרי ספק הוא, ו<strong>מאי שנא</strong> <small>[במה שונה]</small> הדבר <strong>מספק דרוסה,</strong> שצריכה בדיקה, וכל עוד לא נבדקה הריהי אסורה באכילה? ומשיבים: <strong>קסבר</strong> <small>[סבור]</small> <strong>עולא</strong> ש<strong>אין חוששין לספק דרוסה.</strong>
 ושואלים: <strong>ומאי שנא</strong> <small>[ובמה שונה]</small> ספק זה <strong>משתי חתיכות</strong> שהיו לפני אדם, <strong>אחת של חלב</strong> (שומן אסור באכילה) <strong>ואחת של שומן</strong> מותר, ואכל אחת מהן ואינו יודע איזו, שצריך להביא קרבן לכפרה שמא אכל איסור. ומכאן שיש להימנע מלאכול ספק איסור! ומשיבים: <strong>התם איתחזק איסורא</strong> <small>[שם הוחזק האיסור],</small> ברור לנו שיש שם חתיכה אסורה, אבל כאן לא הוחזק כל איסור.
  ושואלים:  <strong>ומאי שנא</strong> <small>[ומה שונה]</small> הדבר <strong>מהשוחט בסכין</strong> שלא נבדקה לפני השחיטה, <strong>ונמצאת פגומה</strong> לאחר שחיטה, שהבהמה אסורה, שמא היתה הסכין פגומה בשעת השחיטה? ומשיבים: <strong>התם איתייליד לה ריעותא</strong> <small>[שם נולדה ריעות,</small> פגם<small>]</small> <strong>בסכין,</strong> שיש לפנינו פגימה שאם היתה בה מתחילה הריהי טריפה, אבל בקוץ התחוב בוושט — הרי אין לפנינו נקב בצד החיצון. ושואלים:
 <strong>ומאי שנא</strong> <small>[ובמה שונה]</small> דין זה <strong>מספק טומאה ברשות היחיד,</strong> ש<strong>ספקו טמא?</strong> ודוחים: <strong>וליטעמיך</strong> <small>[ולטעמך,</small> לשיטתך<small>],</small> שאתה רוצה להשוות דין זה לספק טומאה, <strong>נידמייה</strong> <small>[שידמה אותו]</small> <strong>לספק טומאה ברשות הרבים,</strong> ש<strong>ספקו טהור! אלא התם</strong> <small>[שם]</small> בענייני ספק טומאה <strong>הלכתא גמירי לה</strong> <small>[הלכה</small> למשה מסיני <small>אנו לומדים אותה]</small> <strong>מ</strong>דין <strong>סוטה,</strong> ואין למדים ממנה לדינים אחרים.
 מסופר, <strong>יתיב ההוא מרבנן קמיה</strong> <small>[ישב אחד החכמים לפני]</small> <strong>רב כהנא ויתיב וקאמר</strong> <small>[ויושב היה ואומר]:</small> אם <strong>נמצאת</strong> קוץ בוושט אבל אינו נעוץ בו, <strong>אתמר</strong> <small>[נאמר]</small> שאין חוששים שמא היה שם נקב והבריא, <strong>אבל</strong> אם <strong>ישב</strong> הקוץ, שהיה נעוץ בתוך דופן הוושט — <strong>חיישינן</strong> <small>[חוששים אנו]</small> שמא היה נקב והבריא, והיא אסורה. <strong>אמר להו</strong> <small>[להם]</small> <strong>רב כהנא: לא תציתו ליה</strong> <small>[אל תקשיבו לו],</small> אין זו שמועה נכונה, <strong>ישב</strong> קוץ בוושט <strong>איתמר</strong> <small>[נאמר]</small> שאין חוששים, <strong>אבל</strong> במקרה שרק <strong>נמצאת</strong> בתוך הוושט <strong>לא איצטריך ליה</strong> <small>[לא הוצרך לו]</small> <strong>לעולא</strong> לומר שאין חוששים, <strong>דכולהו חיוי ברייתא קוצי אכלן</strong> <small>[שכל החיות שבחוץ קוצים</small> הן <small>אוכלות],</small> ויש להן קוצים בוושט ואין חוששין בהן לטריפה.
 <big>א</big> ועוד בדין הוושט, שאם ניקב אפילו משהו הרי זו טריפה, <strong>איתמר</strong> <small>[נאמר]</small> שנחלקו אמוראים בדין <strong>תורבץ הוושט</strong> (איזור הכניסה לוושט, מכיוון הלוע), <strong>רב אמר:</strong> אם ניקב <strong>במשהו</strong> הרי זו טריפה, <strong>ושמואל אמר:</strong> אם ניקב <strong>ברובו.</strong> ומסבירים את השיטות: <strong>רב אמר במשהו,</strong> כי לדעתו תורבץ הוושט <strong>מקום שחיטה הוא,</strong> ונחשב כחלק מן הוושט. <strong>ושמואל אמר ברובו,</strong> כי לדעתו <strong>לאו</strong> <small>[לא]</small> <strong>מקום שחיטה הוא,</strong> ואין דינו כוושט. ושואלים:
 <strong>הי ניהו</strong> <small>[איזה הוא]</small> <strong>תורבץ הוושט?</strong> <strong>אמר מרי בר מר עוקבא אמר שמואל: כל</strong> אותו חלק <strong>שחותכו ומרחיב,</strong> שאם כשחותכו לרוחבו, מקום החתך מתרחב ונפתח כלפי חוץ — <strong>זה הוא תורבץ הוושט,</strong> כל ש<strong>חותכו ועומד במקומו,</strong> (נשאר כמו שהוא) — <strong>זהו וושט עצמו. אמר להו</strong> <small>[להם]</small> <strong>רב פפי: מר לא אמר הכי</strong> <small>[האדון,</small> הרב, <small>לא אמר כך],</small> <strong>ומנו</strong> <small>[ומיהו]?</small> <strong>רב ביבי בר אביי, אלא</strong> <strong>כל שחותכו ועומד במקומו</strong> — <strong>זה תורבץ הוושט,</strong> ולא הוושט. <strong>אלא איזהו</strong> ה<strong>וושט עצמו? כל שחותכו וכויץ</strong> <small>[ומתכווץ],</small> שמקום החתך מתכווץ פנימה ונסגר. ואילו החכם <strong>יונה אמר</strong> בשם ר' <strong>זירא:</strong> תורבץ הוושט הוא ה<strong>מבלעתא,</strong> בית הבליעה, סמוך לפתח הוושט ממש. <strong>וכמה</strong> הוא סמוך לפתח? <strong>אמר רב אויא: פחות משערתא</strong> <small>[מ</small>אורך <small>שעורה],</small> <strong>ועדיף מחיטתא</strong> <small>[ויותר מ</small>אורך <small>חיטה].</small>
 מסופר, <strong>ההוא תורא דהוה</strong> <small>[אותו שור שהיה]</small> <strong>לבני רב עוקבא, דאתחיל ביה</strong> <small>[שהתחיל בו]</small> <strong>שחיטה</strong> משהו <strong>בתורבץ הוושט וגמר</strong> רובו <strong>בוושט,</strong> ובאו לשאול מה דינו, <strong>אמר רבא: רמינא עליה חומרי</strong> <small>[מטיל אני עליו את החומרות]</small> של <strong>רב, וחומרי</strong> <small>[והחומרות]</small> של <strong>שמואל, וטריפנא ליה</strong> <small>[ומטריף אני אותו].</small> כיצד?
  מטיל אני עליו את <strong>חומרי</strong> <small>[החומרות]</small> של <strong>רב</strong> — ש<strong>אמר רב:</strong> תורבץ הוושט נקיבתו אוסרת <strong>במשהו;</strong> ואם תשאל, <strong>והאמר</strong> <small>[והרי אמר]</small> <strong>רב:</strong> תורבץ הוושט <strong>מקום שחיטה הוא,</strong> ואם כן אין זה נקב אלא התחלת שחיטה! על כך אני משיב שלענין זה אני פוסק <strong>כ</strong>דעת <strong>שמואל,</strong> ש<strong>אמר:</strong> תורבץ הוושט <strong>לאו</strong> <small>[לא]</small> <strong>מקום שחיטה הוא.</strong> ואם תשאל: <strong>אי</strong> <small>[אם]</small> כדעת <strong>שמואל, האמר</strong> <small>[הרי אמר]:</small> תורבץ הוושט טריפתו רק <strong>ברובו!</strong> לענין זה אני פוסק <strong>כרב</strong> ש<strong>אמר:</strong> תורבץ הוושט דינו <strong>ב</strong>נקב <strong>משהו.</strong>
 מסופר, <strong>איגלגל מילתא מטאי לקמיה</strong> <small>[התגלגל הדבר,</small> הלכה זו שפסק רבא, <small>והגיעה לפני]</small> <strong>ר' אבא, אמר להו</strong> <small>[להם]</small> לתלמידיו: <strong>תורא</strong> <small>[השור</small> עצמו<small>],</small> <strong>בין ל</strong>דעת <strong>רב בין לשמואל שרי</strong> <small>[מותר],</small> שאם תורבץ הוושט מקום שחיטה הוא, כדעת רב — הרי שחט כראוי. ואם אינו מקום שחיטה, וכדעת שמואל — אינו פוסל אלא ברובו, והרי שחט בו רק מקצת, ורובו שחט במקום הראוי, ושחיטה כשרה היא; <strong>זילו אמרו ליה לבריה</strong> <small>[לכו אמרו לו לבנו]</small> של <strong>רב יוסף בר חמא,</strong> רבא, <strong>דלשלים דמי תורא למריה</strong> <small>[שישלם את דמי השור לבעליו],</small> כי הטריף שלא כדין.
  וכן <strong>אמר מר בריה</strong> <small>[בנו]</small> של <strong>רבינא, מותבינא תיובתא כלפי סנאיה</strong> <small>[מקשה אני קושיה כלפי שונאיו]</small> של <strong>רבא,</strong> כלומר, כלפי רבא (בלשון נקיה), ממה ששנינו: <strong>לעולם הלכתא</strong> <small>[הלכה היא]</small> <strong>כדברי בית הלל, והרוצה לעשות כדברי בית שמאי</strong> — <strong>עושה,</strong> הרוצה לעשות <strong>כדברי בית הלל</strong> — <strong>עושה.</strong> אבל מי שעושה גם <strong>מקולי בית שמאי ומקולי בית הלל</strong> — הרי אדם כזה הוא <strong>רשע.</strong>
## דף מד.
 <strong>מחומרי בית שמאי ומחומרי בית הלל</strong> — <strong>עליו הכתוב אומר: "הכסיל בחושך הולך"</strong> (קהלת ב, יד), <strong>אלא אי</strong> <small>[או]</small> שעושה <strong>כבית שמאי כקוליהן וכחומריהן, אי</strong> <small>[או]</small> <strong>כבית הלל כקוליהן וכחומריהן.</strong> ודנים בברייתא זו.
 <strong>הא גופא קשיא</strong> <small>[היא עצמה קשה],</small> שהרי <strong>אמרת</strong> <small>[אומר אתה]</small> מתחילה: <strong>לעולם הלכה כדברי בית הלל, והדר תני</strong> <small>[וחוזר</small> אתה <small>ושונה]:</small> <strong>והרוצה לעשות כדברי בית שמאי</strong> — <strong>יעשה!</strong>
 ומשיבים: <strong>לא קשיא</strong> <small>[אין זה קשה]:</small> <strong>כאן</strong> שכל אחד רשאי לעשות כפי השיטה שהוא בוחר בה, מדובר <strong>קודם</strong> שיצאה <strong>בת קול</strong> ואמרה שהלכה כבית הלל, <strong>כאן לאחר בת קול.</strong>
 <strong>ואי בעית אימא</strong> <small>[ואם תרצה אמור],</small> <strong>אף לאחר בת קול</strong> יכול אדם לבחור את השיטה, <strong>ו</strong>דעת <strong>ר' יהושע היא,</strong> ש<strong>אמר: אין משגיחין בבת קול.</strong>
 ומעירים: <strong>מכל מקום קשיא</strong> <small>[קשה]</small> על רבא, כיצד נהג כשתי שיטות סותרות במי שהחל שחיטה בתורבץ הוושט וגמר בוושט!
 <strong>אמר רב טבות: כולה</strong> <small>[את הכל]</small> <strong>כ</strong>דעת <strong>רב עבדא</strong> <small>[עשה],</small> <strong>דכי אתא</strong> <small>[שכאשר בא]</small> <strong>רמי בר יחזקאל, אמר: לא תציתו להו להני כללי דכייל</strong> <small>[אל תקשיבו לאותם כללים שכלל,</small> קבע<small>]</small> <strong>יהודה אחי</strong> (הוא החכם רב יהודה) <strong>משמיה</strong> <small>[משמו]</small> של <strong>רב!</strong> שלא אמר רב שנקובתו של תורבץ הוושט היא במשהו מפני שהוא מקום שחיטה, אלא <strong>הכי</strong> <small>[כך]</small> <strong>אמר רב: וושט נתנו חכמים שיעור</strong> עד היכן ראוי הוא לשחיטה, שלא כולו כשר לשחיטה, ו<strong>מכלל</strong> הדברים אתה לומד ש<strong>תורבץ הוושט</strong> בוודאי <strong>לאו</strong> <small>[לא]</small> <strong>מקום שחיטה הוא. ו</strong>מצד אחר <strong>קאמר</strong> <small>[הוא אומר]</small> שטריפתו היא <strong>במשהו,</strong> בלא קשר לשאלה האם מדובר במקום שחיטה.
 כיון שנזכר שנתנו חכמים שיעור לוושט לענין שחיטה, שואלים למעשה: <strong>למעלה עד כמה?</strong> עד היכן אפשר לשחוט בוושט בחלקו העליון? <strong>אמר רב נחמן: עד</strong> שיישאר למעלה <strong>כדי תפיסת יד,</strong> שניתן לאחוז בוושט. ועוד שואלים: <strong>למטה עד כמה</strong> ניתן לשחוט בוושט? <strong>אמר רב נחמן, אמר רבה בר אבוה:</strong> <strong>עד כדי שישעיר,</strong> עד פתח הכרס, שיש בדפנותיה כעין שערות. ותוהים:
 <strong>איני</strong> <small>[כן הוא]?</small> <strong>והאמר</strong> <small>[והרי אמר]</small> <strong>רבינא אמר</strong> החכם <strong>גניבא משמיה</strong> <small>[משמו]</small> של <strong>רב:</strong> ה<strong>טפח</strong> האחרון <strong>בוושט,</strong> ה<strong>סמוך לכרס</strong> — <strong>זהו</strong> הקרוי <strong>כרס הפנימי.</strong> ואם כן <strong>אמאי</strong> <small>[מדוע]</small> אמר רב נחמן שיכול לשחוט ממש עד מקום שיער? והרי לדעת רב, <strong>כי קא שחט</strong> <small>[כאשר הוא שוחט]</small> בטפח האחרון — <strong>בכרס</strong> עצמה <strong>קא שחיט</strong> <small>[הוא שוחט]!</small>
 ומתקנים, <strong>אימא</strong> <small>[אמור]</small> כך בדברי רב: אותו <strong>טפח בכרס</strong> שהוא <strong>סמוך לוושט</strong> — <strong>זהו כרס הפנימי,</strong> ואינו מקום שחיטה, אבל הוושט עצמו — כולו מקום שחיטה, וכפי שאמר רב נחמן. <strong>איבעית אימא</strong> <small>[אם תרצה אמור],</small> <strong>כי קאמר</strong> <small>[כאשר אומר]</small> <strong>רב</strong> שטפח בוושט סמוך לכרס נחשב ככרס — הרי זה <strong>בתורא</strong> <small>[בשור],</small> <strong>דמשעיר טפי</strong> <small>[ששעיר יותר],</small> והשיער מצוי גם ב<strong>וושט עצמו, בטפח האחרון שלו, ושם דינו ככרס, שאינו מקום שחיטה.</strong>
 <big>א</big> <strong>אמר רב נחמן אמר שמואל: תורבץ הוושט שניטל כולו מלחי</strong> (הלסת התחתונה) — <strong>כשר; ותנא תונא</strong> <small>[ו</small>כן <small>שנה החכם שלנו]</small> במשנה להלן: <strong>ניטל לחי התחתון</strong> כולו — <strong>כשר,</strong> והרי אם ניטל הלחי התחתון נתלשים עמו הקנה והוושט, שהם מחוברים אליו.
 <strong>מתקיף לה</strong> <small>[מקשה על כך]</small> <strong>רב פפא:</strong> כיצד אמר שמואל שתורבץ הוושט שניטל כולו — כשר? <strong>והאיכא</strong> <small>[והרי יש]</small> בכך <strong>עיקור סימנים</strong> ממקומם, עושה טריפה!
  ועל כך מקשים: <strong>ולרב פפא קשיא מתניתין</strong> <small>[קשה משנתנו],</small> ששנינו שאם <strong>ניטל לחי התחתון</strong> — <strong>כשר!</strong>
 ומשיבים: <strong>בשלמא מתניתין</strong> <small>[נניח משנתנו]</small> <strong>לרב פפא לא קשיא</strong> <small>[אינה קשה],</small> <strong>הא</strong> <small>[זה]</small> שעיקור סימנים עושה טריפה, הוא במקרה <strong>דאיעקור איעקורי</strong> <small>[שנעקרו הסימנים]</small> מבשר הלחי; <strong>הא</strong> <small>[זה]</small> שניטל לחי התחתון, שהוא כשר — <strong>דאיגום איגומי מעילוי סימנים</strong> <small>[ש</small>הלחי התחתון <small>נחתך מעל</small> מקום חיבור <small>הסימנים],</small> והסימנים עצמם נשארו מחוברים לבשר הלחי. <strong>אלא לשמואל קשיא</strong> <small>[קשה],</small> כיצד תורבץ הוושט שניטל כולו מן הלחי כשר? והרי יש בכך עיקור סימנים!
  ומשיבים:  <strong>לא תימא</strong> <small>[אל תאמר]</small> בדברי שמואל תורבץ הוושט שניטל <strong>כולו</strong> כשר, <strong>אלא אימא</strong> <small>[אמור]</small> שניטל <strong>רובו,</strong> ומקשים:
 <strong>והאמר</strong> <small>[והרי אמר]</small> <strong>רבה בר בר חנה אמר שמואל: סימנים</strong> (קנה או וושט) <strong>שנדלדלו ברובן</strong> — <strong>טרפה,</strong> ואם כן, אפילו ניטל רובו הריהו טריפה! <strong>אמר רב שישא בריה</strong> <small>[בנו]</small> של <strong>רב אידי: הא</strong> <small>[זה]</small> שאמר שמואל שכשר כשניטל רובו, הוא במקרה <strong>דאקפל איקפולי</strong> <small>[שהתקפל, נקלף]</small> התורבץ מבשר הלחי, ונשאר המיעוט מחובר במקום אחד, שבאופן כזה יכול המקום להבריא. <strong>התם</strong> <small>[שם]</small> שאמר שמואל שאם נדלדלו סימנים ברובם טריפה, הוא במקרה <strong>דאפרוק אפרוקי</strong> <small>[שהתפרק,</small> שהוושט נעקר בכח<small>],</small> והמיעוט שנותר מחובר מעט כאן ומעט כאן, ובכגון זה אין המקום יכול להבריא.
 <big>ב</big> שנינו במשנה: <strong>ופסוקת הגרגרת</strong> שנחתך הקנה לרוחבו — טריפה. ועל כך <strong>תנא</strong> <small>[שנה</small> החכם<small>]:</small> <strong>כמה פסוקת הגרגרת</strong> שעושה אותה לטריפה? <strong>ברובה. וכמה רובה?</strong> איך קובעים מהו רובה? <strong>רב אמר:</strong>
## דף מד:
 <strong>רוב עוביה,</strong> שמחשיבים גם את עובי הקנה עצמו, <strong>ואמרי לה</strong> <small>[ויש אומרים]</small> בשם רב שהכוונה היא ל<strong>רוב חללה</strong> בלי הקנה עצמו.
  מסופר, <strong>ההיא</strong> <small>[אותה]</small> <strong>פסוקת הגרגרת דאתאי לקמיה</strong> <small>[שבאה,</small> הביאוה <small>לפני]</small> <strong>רב</strong> לדון אם כשרה היא, <strong>יתיב וקא בדיק לה</strong> <small>[יושב היה ובודק אותה]</small> האם נחתכה הגרגרת <strong>ברוב עוביה.</strong> <strong>אמרו ליה</strong> <small>[לו]</small> <strong>רב כהנא ורב אסי לרב:</strong> והלא <strong>לימדתנו רבינו</strong> שפסוקת הגרגרת נמדדת <strong>ברוב חללה! שדריה לקמיה</strong> <small>[שלח אותה לפני]</small> <strong>רבה בר בר חנה, בדקה</strong> <small>[בדק אותה]</small> <strong>ברוב חללה ואכשרה</strong> <small>[והכשיר אותה],</small> <strong>וזבן מינה בתליסר איסתירי פשיטי בישרא</strong> <small>[וקנה ממנה, בשלושה עשר איסרים פשוטים, בשר].</small>
 ושואלים: <strong>והיכי עביד הכי</strong> <small>[וכיצד עשה כך]</small> רבה בר בר חנה, שהתיר מה שרב היה סבור לאסור? <strong>והתניא</strong> <small>[והרי שנויה</small> ברייתא<small>],</small> <strong>חכם שטימא</strong> — <strong>אין חבירו רשאי לטהר, אסר</strong> — <strong>אין חבירו רשאי להתיר!</strong> ומשיבים: <strong>שאני הכא</strong> <small>[שונה</small> המקרה <small>כאן]</small> ש<strong>רב לא אסר מיסר</strong> <small>[לא אסר],</small> אלא שקל לאסור, ושלחה לרבה בר בר חנה.
  ושואלים מצד אחר: <strong>וכיון דאורי</strong> <small>[שהורה]</small> <strong>בה חכם,</strong> שנולד בה ספק והובאה לפניו כדי שיורה בה, <strong>היכי אכל מינה</strong> <small>[כיצד אכל ממנה]</small> רבה בר בר חנה? <strong>והא כתיב</strong> <small>[והרי נאמר]:</small> <strong>"ואומר אהה ה' אלהים הנה נפשי לא מטומאה ונבלה וטרפה לא אכלתי מנעורי ועד עתה ולא בא בפי בשר פגול"</strong> (יחזקאל ד, יד), וכך דרשו חכמים את הפסוק:
 <strong>"הנה נפשי לא מטומאה"</strong> — כוונתו <strong>שלא הרהרתי</strong> הרהורי עבירה <strong>ביום לבא</strong> על ידם <strong>לידי טומאה</strong> של קרי <strong>בלילה, "ונבלה וטרפה לא אכלתי"</strong> — <strong>שלא אכלתי בשר "כוס כוס"</strong> (שחוט שחוט) <strong>מעולם,</strong> מבשר בהמה העומדת למות, שאומרים לבעליה לשוחטה מהר קודם שתמות, <strong>"ולא בא בפי בשר פגול"</strong> — <strong>שלא אכלתי מבהמה שהורה בה חכם,</strong> שנולד בה ספק, אף על פי שלא נאסרה. <strong>משום</strong> (בשם) <strong>ר' נתן אמרו:</strong> הכוונה היא <strong>שלא אכלתי מבהמה שלא הורמו מתנותיה,</strong> זרוע לחיים וקיבה שצריך לתת לכהנים. שאף שהדבר מותר, אין ראוי לעשות כן. ואם כן כיצד אכל רבה בר בר חנה מאותה בהמה? ומשיבים:
 <strong>הני מילי</strong> <small>[דברים אלה אמורים]</small> על <strong>מילתא דתליא בסברא</strong> <small>[דבר שתלוי בסברה],</small> שראוי לחכם שלא לסמוך על סברתו במקום שיש ספק, ואילו <strong>רבה בר בר חנה אגמריה סמך</strong> <small>[על לימודו,</small> מסורתו, <small>סמך],</small> על מה שקיבל מרבותיו, ואין בכך צד של איסור.
  ושואלים:  <strong>ותיפוק ליה</strong> <small>[ותצא לו]</small> והרי יש כאן טעם אחר שלא לקנות מבשר הבהמה, <strong>משום חשדא</strong> <small>[החשד</small> שיש בדבר<small>]!</small> <strong>דתניא</strong> <small>[ששנויה</small> ברייתא<small>],</small> מי ש<strong>דן את הדין, זיכה וחייב, טימא וטיהר,</strong> או <strong>אסר והתיר, וכן העדים שהעידו</strong> על דבר — <strong>כולן רשאין ליקח</strong> (לקנות) מאותו דבר שהתירו אותו, <strong>אבל אמרו חכמים: הרחק מן הכיעור ומן הדומה לו,</strong> ואם כן לא היה ראוי לרבה בר בר חנה לקחת מדבר שהוא עצמו הכשיר!
  ומשיבים:  <strong>הני מילי מידי דמזבין משומא</strong> <small>[דברים אלה אמורים בדבר שמוכרים אותו באומדן],</small> ולא במידה מדוייקת, ולכן יש מקום לחשוד שהדיין מקבל עבור כספו יותר מאחרים, <strong>אבל</strong> <strong>הכא מתקלא מוכח</strong> <small>[כאן המשקל מוכיח],</small> שאינו מקבל הנחה, אלא משלם ככל אדם אחר. <strong>כי הא</strong> <small>[כמו</small> מעשה <small>זה]</small> <strong>דרבה שרא טרפתא וזבן מינה בישרא</strong> <small>[שרבה התיר</small> ספק <small>טריפה ו</small>אחר כך <small>קנה ממנה בשר],</small> <strong>אמרה ליה</strong> <small>[לו]</small> <strong>בת רב חסדא,</strong> אשתו: <strong>אבא שרי בוכרא ולא זבן מיניה בישרא</strong> <small>[אבי התיר בכור,</small> שפסק שיש בו מום, <small>ולא קנה ממנו בשר],</small> ומדוע אוכל אתה מבשר שאתה עצמך הורית בו?
 <strong>אמר לה: הני מילי בוכרא דאשומא מזדבן</strong> <small>[דברים אלה אמורים בבכור שמוכרים אותו רק באומדן],</small> ולא במשקל, ויש חשש של מראית עין, <strong>הכא מתקלא מוכח</strong> <small>[כאן המשקל מוכיח],</small> שאני משלם את המחיר הקבוע; <strong>מאי איכא</strong> <small>[מה</small> חשד <small>יש]</small> כאן — <strong>משום אומצא מעלייתא</strong> <small>[חתיכת בשר משובחת</small> יותר<small>]</small> שנותנים לי? בזה אין מקום לחשד, כי <strong>כל יומא אומצא מעלייתא זבנו לי</strong> <small>[כל יום חתיכת בשר מעולה נותנים לי].</small>
 אגב כך מביאים מה ש<strong>אמר רב חסדא: איזהו תלמיד חכם? זה הרואה טרפה לעצמו,</strong> כלומר, כשיש לו ספק בבהמה של עצמו אוסר אותה, ואינו חס על ממונו. <strong>ואמר רב חסדא: איזהו</strong> שנאמר בו <strong>"שונא מתנות יחיה"</strong> (משלי טו, כז)? <strong>זה הרואה טרפה לעצמו,</strong> שנזהר בכל ענין שלא ליהנות ממה שאינו שלו, ושמא בהמה זו אסורה עליו.
 <strong>דרש מר זוטרא משמיה</strong> <small>[משמו]</small> של <strong>רב חסדא: כל מי שקורא</strong> מקרא <strong>ושונה</strong> משנה, <strong>ורואה טרפה לעצמו, ושימש תלמידי חכמים</strong> ללמוד דרכי הלימוד וההוראה — <strong>עליו הכתוב אומר: "יגיע כפיך כי תאכל אשריך וטוב לך"</strong> (תהלים קכח, ב). <strong>רב זביד אמר:</strong> אדם כזה <strong>זוכה ונוחל שני עולמות, העולם הזה והעולם הבא,</strong> שנאמר "אשריך וטוב לך", <strong>"אשריך"</strong> — כוונתו <strong>בעולם הזה, "וטוב לך"</strong> — גם <strong>לעולם הבא.</strong>
 ובענין "שונא מתנות יחיה" מסופר, <strong>ר' אלעזר כי הוו משדרי ליה מבי נשיאה מידי</strong> <small>[כאשר היו שולחים לו מבית הנשיא דבר</small> כמתנה<small>]</small> <strong>לא שקיל</strong> <small>[לא היה לוקח],</small> <strong>וכי הוו מזמני ליה</strong> <small>[וכאשר היו מזמינים אותו]</small> לאכול אצלם <strong>לא אזיל</strong> <small>[לא היה הולך],</small> וכך <strong>אמר</strong> <small>[היה אומר]</small> בהתנצלות: <strong>לא קא בעי מר דאיחי</strong> <small>[אין אדוני רוצה שאחיה]?</small> <strong>דכתיב</strong> <small>[ש</small>הרי <small>נאמר]</small> <strong>"ושונא מתנות יחיה".</strong> <strong>רבי זירא כי משדרי ליה</strong> <small>[כאשר היו שולחים לו</small> מתנה<small>]</small> <strong>לא שקיל</strong> <small>[לא</small> היה <small>נוטל],</small> אבל <strong>כי הוו מזמנין ליה</strong> <small>[כאשר היו מזמינים אותו]</small> <strong>אזיל</strong> <small>[היה</small> <small>הולך],</small> ו<strong>אמר</strong> כהסבר לדבר:
## דף מה.
 <strong>אתייקורי הוא דמתייקרו בי</strong> <small>[כבוד הוא שהם מתכבדים בי]</small> שאני סועד אצלם, ואין זה כמתנה עבורי, אלא הנאתם היא.
 <big>א</big> ועוד בענין הגרגרת (הקנה) שנפסקה (נחתכה לרוחבה) ברובה, ששנינו במשנה שהיא טריפה, <strong>אמר רב יהודה אמר רב:</strong> אם <strong>ניקבה</strong> הגרגרת סביב היקפה שורה של נקבים קטנים <strong>כ</strong>נקבי <strong>נפה</strong> — הרי הנקבים הללו <strong>מצטרפים לרובא</strong> <small>[לרוב],</small> שאם יש בכולם כדי רוב היקפה הריהי טריפה, כאילו נפסקה ברובה.
 <strong>מתיב</strong> <small>[מקשה</small> על כך<small>]</small> <strong>רב ירמיה</strong> מדין נקב בגולגולת, ששנינו שאם היה עגול ושיעורו כמלוא מקדח של רופאים (שהיו משתמשים בו לניתוחי גולגולת) — אינה מטמאה כמת בטומאת אוהל, ועל כן שנינו בברייתא: <strong>ובגולגולת שיש בה נקב אחד ארוך,</strong> או <strong>אפילו יש בה נקבים הרבה</strong> — <strong>מצטרפים</strong> הנקבים (או הנקב הארוך) <strong>ל</strong>שיעור <strong>מלא מקדח.</strong> <strong>אלמא</strong> <small>[מכאן]</small> שאנו אומרים: <strong>כיון</strong> ש<strong>שיעורה</strong> <strong>מלא מקדח</strong> — נקבים קטנים <strong>ל</strong>שיעור <strong>מלא מקדח</strong> <strong>מצטרפין,</strong> ואין צורך בשיעור גדול יותר, <strong>הכא נמי</strong> <small>[כאן גם כן],</small> כשניקבה הגרגרת בנקבים דקים כשל נפה, <strong>כיון דשיעוריה</strong> <small>[ששיעורו]</small> של נקב בגרגרת לעשות טריפה הוא <strong>כ</strong>רוחב מטבע ששמו <strong>איסר</strong> (להלן נד,א), אם כן הנקבים <strong>ל</strong>שיעור <strong>כאיסר מצטרפין,</strong> ואין צורך שיצטרפו לרוב!
  ומעירים:  <strong>אישתמיטתיה</strong> <small>[נשמט,</small> נשכח <small>ממנו]</small> מרב ירמיה <strong>הא</strong> <small>[זו]</small> ש<strong>אמר ר' חלבו אמר רב חמא בר גוריא אמר רב: נקבים שיש בהן חסרון,</strong> כלומר, שנחסר בהם חלק ממשי מגוף הגרגרת — הם ה<strong>מצטרפין ל</strong>שיעור <strong>כאיסר,</strong> <strong>ו</strong>אולם נקבים <strong>שאין בהן חסרון,</strong> כגון שהם דקים כשל נפה — <strong>מצטרפין</strong> דווקא <strong>לרובא</strong> <small>[לרוב],</small> כדין גרגרת שנפסקה, שאין בה חסרון, אלא הפגם בעצם החתך, ובפחות מרוב אינו טריפה.
  כיוצא בו <strong>אמר רבה בר בר חנה אמר ר' יהושע בן לוי: ניטלה הימנה</strong> (מן הגרגרת) <strong>רצועה</strong> צרה וארוכה — הרי היא <strong>מצטרפת לכאיסר,</strong> כאילו היה זה נקב עגול. ועל כך <strong>בעא מיניה</strong> <small>[שאל אותו]</small> <strong>ר' יצחק בר נחמני מר' יהושע בן לוי:</strong> אם <strong>ניקבה</strong> הגרגרת <strong>כנפה מהו? אמר ליה</strong> <small>[לו],</small> <strong>הרי אמרו</strong> בענין זה: <strong>נקבים שיש בהן חסרון</strong> — <strong>מצטרפין לכאיסר, ושאין בהן חסרון</strong> — <strong>מצטרפין לרובא.</strong>
 ושואלים: דברים אלה שנקבים קטנים שיש בהם חסרון מצטרפים לכאיסר, אמורים בבהמה, אבל <strong>בעופא</strong> <small>[בעוף]</small> שניקבה הגרגרת שלו נקבים שיש בהם חסרון, <strong>מאי</strong> <small>[מה הדין]?</small> לכמה הם מצטרפים לעשות טריפה? שהרי רוחב גרגרת העוף כולו קטן מאיסר.
 <strong>אמר ר' יצחק בר נחמני: לדידי מפרשא לי מיניה</strong> <small>[לי עצמי נתפרש הדבר ממנו]</small> מ<strong>ר' אלעזר:</strong> חותך את האזור המנוקב <strong>ו</strong><strong>מקפלו ומניחו על פי הקנה, אם</strong> הוא <strong>חופה את רוב הקנה</strong> — <strong>טרפה, ואם לאו</strong> <small>[לא]</small> — <strong>כשרה. אמר רב פפא: וסימניך</strong> לענין זה — <strong>נפיא</strong> <small>[נפה],</small> שאופן הבדיקה של הנקבים הנראים כנפה, הוא כנפה — שמניח את האזור המנוקב על פי הקנה, כעין נפה.
  ובענין חסרון בגרגרת כאיסר, מביאים: גרגרת ש<strong>נפחתה כדלת,</strong> כלומר, נחתכה ממנה חתיכה, ואולם היא מחוברת בצד אחד, כך שניתן לסגור על ידה את הנקב, <strong>אמר רב נחמן:</strong> שיעורו לעשות טריפה הוא <strong>כדי שיכנס</strong> שם <strong>מטבע</strong> <strong>איסר לרחבו,</strong> שניתן להכניס ולהוציא בו איסר לרוחבו, יותר מגודל איסר כשלעצמו. אם <strong>נסדקה</strong> הגרגרת לאורכה<strong>,</strong> <strong>אמר רב: אפילו לא נשתייר בה אלא חוליא אחת</strong> שלמה <strong>למעלה, וחוליא אחת למטה</strong> — הרי היא <strong>כשרה.</strong>
 <strong>אמרוה קמיה</strong> <small>[אמרו את ההלכה הזו לפני]</small> <strong>ר' יוחנן, אמר: מה חוליא ומה חוליא,</strong> מה מקום לענין זה של חוליה <strong>דקאמר</strong> <small>[שאומר]</small> <strong>רב?</strong> <strong>אלא אימא</strong> <small>[אמור]</small> כך: <strong>אפילו לא נשתייר בה אלא משהו למעלה ומשהו למטה</strong> — <strong>כשרה.</strong>
 ומסופר, <strong>אמרוה</strong> בארץ ישראל <strong>קמיה</strong> <small>[לפני]</small> <strong>ר' יוחנן משמיה</strong> <small>[משמו]</small> של <strong>ר' יונתן</strong> הבבלי <strong>הכי</strong> <small>[</small>ממש <small>כך],</small> שדי שנשתייר בה משהו למעלה ומשהו למטה. <strong>אמר להו</strong> <small>[להם]</small> בהתפעלות: <strong>ידעין חברין בבלאי לפרושי כי האי טעמא</strong> <small>[יודעים חברינו הבבליים לפרש כטעם זה]</small> שאמרתי?
 <big>ב</big> <strong>תנא</strong> <small>[שנה]</small> <strong>ר' חייא בר יוסף קמיה</strong> <small>[לפני]</small> <strong>ר' יוחנן: כל הצואר כולו כשר לשחיטה, מטבעת הגדולה</strong> העליונה של הקנה <strong>עד</strong> למטה מול <strong>כנפי</strong> (קצוות) ה<strong>ריאה התחתונה. אמר רבא: תחתונה</strong> כוונתו — כשתולים את הבהמה ברגליה לצורך הפשטה, וראשה למטה, <strong>שהיא</strong> באמת ה<strong>עליונה,</strong> הקצה שלצד הראש. <strong>שאני אומר,</strong> שמקום השחיטה הוא <strong>כל</strong> אורך הצוואר בשעה <strong>שפושטת צוארה ורועה</strong> (אוכלת מן הקרקע) — <strong>ובלבד שלא תאנס,</strong> שלא ימשכו את הצוואר בכח, שאם שוחט בקצה התחתון של הצוואר — נמצא ששוחט בקנה מתחת למקום הראוי לשחיטה.
 <strong>בעי</strong> <small>[שאל]</small> <strong>רב חנינא, ואיתימא</strong> <small>[ויש אומרים]</small> ששאל זאת <strong>רב חנניה:</strong> אם <strong>אנסה עצמה,</strong> כלומר, הבהמה עצמה התאמצה ומתחה צווארה יותר מן הרגיל, <strong>מהו?</strong> האם גם זה בכלל מקום שחיטה? <strong>תיקו</strong> <small>[תעמוד]</small> השאלה, שאין לה פתרון. מסופר, <strong>יתיב</strong> <small>[ישבו]</small> <strong>ר' יוחנן ור' שמעון בן לקיש, נפק מילתא מבינייהו</strong> <small>[יצא דבר מביניהם],</small> כלומר, הגיעו שניהם למסקנה הבאה: אם <strong>אנס בסימנים,</strong> כלומר, משך ומתח בכוח את הקנה והוושט, <strong>ושחט</strong> בקצה התחתון של הצואר — הרי זו <strong>פסולה.</strong> אם <strong>ניקב הקנה למטה מן החזה</strong> — הריהו <strong>נידון כ</strong>נקב ב<strong>ריאה,</strong> שנקב כלשהו בה עושה טריפה, ולא כנקב בקנה, ששיעורו בכאיסר (להלן נד,א).
  כדי להבין הלכה זו מביאים מה ש<strong>תנו רבנן</strong> <small>[שנו חכמים],</small> <strong>איזהו חזה</strong> שצריך לתת לכהנים מכל קרבן שלמים (ויקרא ז, לא)? <strong>זה</strong> החלק <strong>הרואה את הקרקע,</strong> ולא אזור הצלעות שבצדדים. וגבולותיו לאורך הם: <strong>למטה</strong> לצד הראש (שהוא למטה כשתולים את הבהמה ברגליה) — <strong>עד הצואר. למעלה,</strong> לצד הגוף — <strong>עד הכרס.</strong> וכן <strong>חותך שתי צלעות</strong> ראשונות (מכיוון הראש) <strong>משתי דפנות אילך ואילך</strong> (מכאן ומכאן), <strong>וזהו</strong> <strong>חזה הניתן לכהנים.</strong>
 <big>ג</big> שנינו בין הטריפות: <strong>ניקב קרום של מוח. רב ושמואל דאמרי תרוייהו</strong> <small>[שאמרו שניהם]:</small> שני קרומים יש למוח, עליון (עבה יותר) הסמוך יותר לעצם הגולגולת, ותחתון דק, הצמוד למוח, והכוונה היא שניקב <strong>קרמא עילאה</strong> <small>[קרום העליון],</small> <strong>אף על גב דלא אינקיב תתאה</strong> <small>[אף על פי שלא ניקב התחתון].</small> <strong>ואמרי לה</strong> <small>[ויש אומרים]</small> שאינו טריפה <strong>עד דאינקיב תתאה</strong> <small>[שניקב</small> גם <small>התחתון].</small> <strong>אמר ר' שמואל בר נחמני, וסימניך</strong> לזכור: <strong>חייתא דמתנח ביה מוחא</strong> <small>[שק שמונח בו המוח],</small> שהוא הקרום התחתון.
 <strong>אמר רבה בר בר חנה אמר ר' יהושע בן לוי:</strong> אף שאין הקרום התחתון ניכר לעצמו, שהוא דק מאד, <strong>כנגדו בביצים</strong> (באשכים) הוא <strong>ניכר,</strong> שיש שם הבדל ניכר לעין בין גוף האשך עצמו לקרום התחתון. <strong>אמר ר' שמעון בן פזי אמר ר' יהושע בן לוי משום בר קפרא: מוח</strong> — <strong>כל מה שבקדירה</strong> (בגולגולת, הנראית כקדירה הפוכה) <strong>נדון כמוח, התחיל למשוך,</strong> שנמשך כחוט דרך הנקב שבצידו האחורי — הרי זה <strong>נדון כחוט השדרה. ומהיכן</strong> הוא המקום שהוא <strong>מתחיל לימשך? אמר ר' יצחק בר נחמני, לדידי מיפרשא לי מיניה</strong> <small>[לי עצמי מתפרש הדבר מפיו]</small> של <strong>ר' יהושע בן לוי: כמין שני</strong>
## דף מה:
 <strong>פולין</strong> (בלוטות) <strong>יש</strong> שהם <strong>מונחין על פי הקדרה,</strong> בקצה האחורי של הגולגולת, שממנו נמשכת השדרה, <strong>מן הפולין ולפנים</strong> — דינם <strong>כלפנים,</strong> כמוח, שנקב כלשהו בקרום שלו עושה טריפה, <strong>מן הפולין ולחוץ</strong> — <strong>כלחוץ,</strong> כחוט שידרה, שרק אם נפסק ברובו טריפה. <strong>ו</strong>מקום <strong>פולין עצמן איני יודע</strong> מה דינו, <strong>ומסתברא</strong> <small>[ומסתבר]</small> שדינו <strong>כלפנים.</strong>
 מסופר, <strong>רבי ירמיה בדק בעופא</strong> <small>[בעוף]</small> <strong>ואשכח</strong> <small>[ומצא]</small> בו <strong>כמין שני פולין מונחין על פי הקדרה.</strong>
 <big>א</big> שנינו במשנה: <strong>ניקב הלב לבית</strong> (למקום) <strong>חללו</strong> הרי זו טריפה. <strong>בעי</strong> <small>[שאל]</small> <strong>ר' זירא:</strong> האם הכוונה היא <strong>לבית חלל</strong> ה<strong>קטן</strong> שבו, <strong>או לבית חלל גדול</strong> שבו? <strong>אמר ליה</strong> <small>[לו]</small> <strong>אביי: מאי תיבעי לך</strong> <small>[מה תישאל לך]?</small> מה ספק יש בדבר? <strong>מי לא תנן</strong> <small>[האם לא שנינו]</small> ביחס לריאה שניקבה, <strong>ר' שמעון אומר: עד שתנקב לבית הסמפונות, ואמר רבה בר תחליפא אמר ר' ירמיה בר אבא אמר רב:</strong> הכוונה היא <strong>עד שתנקב לסמפון</strong> ה<strong>גדול.</strong> ואם כן, גם כאן שנאמר "לבית" הכוונה היא לחלל הגדול!
  ודוחים:  <strong>הכי השתא</strong> <small>[כיצד אתה משווה]?</small> <strong>התם</strong> <small>[שם]</small> <strong>לבית הסמפונות קתני</strong> <small>[הוא שונה]</small> והכוונה היא <strong>להיכא דשפכי סמפונות כולהו</strong> <small>[למקום שאליו נשפכים כל הסמפונות כולם],</small> שהוא הסמפון הגדול, <strong>והכא</strong> <small>[וכאן]</small> <strong>לבית חללו קתני</strong> <small>[שנה],</small> בלשון יחיד, <strong>מה לי חלל גדול מה לי חלל קטן!</strong>
 <big>ב</big> ושואלים: <strong>קנה הלב,</strong> העורק הראשי היוצא ממנו, מה דינו לענין טריפה? <strong>רב אמר:</strong> נקיבתו <strong>במשהו</strong> עושה טריפה, כמו הלב עצמו, <strong>ושמואל אמר: ברובו.</strong>
 ושואלים: <strong>הי ניהו</strong> <small>[מה הוא]</small> <strong>קנה הלב? אמר רבה בר יצחק אמר רב:</strong> הכוונה היא לקנה הנמצא ב<strong>חלב שעל גבי דפנות.</strong> ותוהים: <strong>דפנות</strong> הבהמה <strong>סלקא דעתך</strong> <small>[יעלה על דעתך],</small> חלב הנמצא על גבי הצלעות? מה עניינו ללב?
 <strong>אלא</strong> הכוונה היא לקנה (עורק) מחופה בחלב <strong>ש</strong>יוצא מן הלב ועובר <strong>על גבי דופני</strong> ה<strong>ריאה. אמר אמימר משמיה</strong> <small>[משמו]</small> של <strong>רב נחמן: תלתא קני הוו</strong> <small>[שלושה קנים הם]</small> סמוכים זה לזה בבית החזה, <strong>חד פריש לליבא</strong> <small>[אחד פורש</small> ונכנס <small>ללב],</small> <strong>וחד פריש</strong> <small>[ואחד פורש]</small> ונכנס <strong>לריאה, וחד פריש לכבדא</strong> <small>[ואחד פורש</small> ונכנס <small>לכבד],</small> הקנה שנכנס ל<strong>ריאה</strong> — דינו לענין טריפות <strong>כריאה,</strong> שנקיבתו במשהו, <strong>דכבדא</strong> <small>[של הכבד]</small> — דינו <strong>ככבדא</strong> <small>[ככבד],</small> שהוא טריפה רק אם לא נשתייר ממנו כלום (לעיל מב,א), בענין הקנה <strong>דליבא</strong> <small>[של הלב]</small> — <strong>פליגי</strong> <small>[חלוקים]</small> רב ושמואל האם דינו במשהו או ברובו, כפי שנאמר לעיל.
  ואילו <strong>מר בר חייא מתני איפכא</strong> <small>[שונה ההיפך]:</small> קנה של <strong>ריאה</strong> — דינו <strong>ככבדא</strong> <small>[ככבד],</small> שרק אם ניטל לגמרי הרי זו טריפה, ואילו קנה <strong>דכבדא</strong> <small>[של הכבד]</small> — דינו <strong>כריאה,</strong> שנקיבתו במשהו, ובקנה <strong>דליבא</strong> <small>[של הלב]</small> — <strong>פליגי</strong> <small>[חלוקים הם].</small>
 בענין המחלוקת בין רב ושמואל מסופר, <strong>אזל</strong> <small>[הלך]</small> <strong>ר' חייא בר יוסף אמרה לשמעתא</strong> <small>[אמר את הלכתו]</small> של <strong>רב קמיה</strong> <small>[לפני]</small> <strong>שמואל,</strong> שנקיבתו של קנה הלב במשהו. <strong>אמר ליה</strong> <small>[לו]</small> שמואל: <strong>אי הכי</strong> <small>[אם כך]</small> <strong>אמר אבא,</strong> כלומר, רב, <strong>לא ידע בטרפות ולא כלום.</strong>
 <big>ג</big> שנינו במשנה: <strong>נשבר השדרה</strong> ונפסק החוט העובר בתוכה — טריפה. ובפרטי ענין זה <strong>תנו רבנן</strong> <small>[שנו חכמים]:</small> <strong>חוט השדרה שנפסק</strong> (נחתך לרוחבו) — רק אם החתך <strong>ברובו</strong> הריהו טריפה, אלו <strong>דברי רבי; ר' יעקב אומר: אפילו ניקב.</strong>
 ומעירים <strong>הורה רבי</strong> במעשה שבא לידו <strong>כר' יעקב,</strong> שדי בנקב כדי לעשות טריפה. <strong>אמר רב הונא: אין הלכה כר' יעקב.</strong>
 ושואלים: <strong>וכמה רובו</strong> של חוט השדרה? <strong>רב אמר: רוב עורו,</strong> רוב היקפו של הקרום העוטף את מוח השדרה. <strong>ואמרי לה</strong> <small>[ויש אומרים]:</small> <strong>רוב מוחו,</strong> אם המוח שבתוך החוט נפסק במקום אחד ברובו, למרות שהעור שמסביב שלם.
  ומעירים:  <strong>מאן דאמר</strong> <small>[מי שאומר]</small> שאם נפסק <strong>רוב מוחו</strong> טריפה — <strong>כל שכן</strong> שהוא טריפה כשנפסק <strong>רוב עורו</strong> לבד, מפני שאם נחתך העור ברובו גם למוח אין קיום, שסופו לצאת ממקומו. אולם <strong>למאן דאמר</strong> <small>[ל</small>דעת <small>מי שאומר]</small> <strong>רוב עורו,</strong> רב, אם נפסק <strong>רוב מוחו מאי</strong> <small>[מה</small> דינו<small>]?</small>
 ומשיבים: <strong>תא שמע</strong> <small>[בוא</small> ו<small>שמע],</small> ממה ש<strong>אמר</strong> החכם <strong>ניולי אמר רב הונא: רובו שאמרו</strong> שאם נפסק עושה טריפה — הוא <strong>רוב עורו,</strong> אבל <strong>מוח זה</strong> שבשדרה — <strong>לא מעלה ולא מוריד.</strong>
 מסופר, <strong>רב נתן בר אבין הוה יתיב קמיה</strong> <small>[היה יושב לפני]</small> <strong>רב, בדק</strong> תחילה <strong>ברוב עורו,</strong> וראה שרובו קיים, <strong>וקא בדיק</strong> <small>[והיה בודק]</small> <strong>ברוב מוחו</strong> לראות אם לא נפסק רובו, <strong>אמר ליה</strong> <small>[לו]</small> רב: <strong>אם רוב עורו קיים, מוח זה אינו מעלה ואינו מוריד.</strong>
 <big>ד</big> <strong>אמר רבה בר בר חנה אמר ר' יהושע בן לוי:</strong> אם <strong>נתמרך</strong> חוט השדרה, שמוחו נעשה רך — הרי זה <strong>פסול,</strong> ואפילו אם רק <strong>נתמסמס</strong> — <strong>פסול,</strong> והבהמה טריפה. <strong>איזוהי המרכה ואיזוהי המסמסה? המרכה</strong> היא <strong>כל</strong> שהמוח נעשה נוזלי עד <strong>שנשפך כקיתון,</strong> שאם עושים נקב בעור הוא נשפך. ה<strong>מסמסה</strong> היא <strong>כל</strong> שנתרכך עד <strong>שאינו יכול לעמוד</strong> בעצמו, אלא מתקפל כשמחזיקים אותו.
 <strong>בעי</strong> <small>[שאל]</small> <strong>ר' ירמיה:</strong> אם <strong>אינו יכול לעמוד</strong> רק <strong>מפני כבדו,</strong> שנעשה כבד מן הרגיל, ולא משום שנעשה רך יותר, <strong>מאי</strong> <small>[מה דינו]?</small> האם הוא טריפה? דבר זה לא נמצא לו פתרון, ולכן <strong>תיקו</strong> <small>[תעמוד]</small> השאלה במקומה. <strong>בי רב אמרי</strong> <small>[בבית</small> מדרשו של <small>רב היו אומרים]:</small> אם <strong>נתמסמס</strong> — <strong>פסול,</strong> אבל אם <strong>נתמזמז</strong> (נתרוקן) מקצת המוח — <strong>כשר. מיתיבי</strong> <small>[מקשים על כך],</small> ממה ששנינו בברייתא, <strong>ר' שמעון בן אלעזר אומר: בהמה שנתמזמז מוחה</strong> — <strong>טרפה!</strong> ודוחים: בברייתא <strong>ההיא נתמסמס איתמר</strong> <small>[נאמר],</small> שנעשה המוח רך.
  ושואלים:  <strong>איני</strong> <small>[</small>וכי <small>כן הוא]</small> שנתמזמז מוחה כשרה? <strong>והא</strong> <small>[והרי]</small> <strong>לוי הוה יתיב בי מסותא</strong> <small>[היה יושב בבית המרחץ],</small> <strong>חזייא לההוא גברא דטרייה לרישיה</strong> <small>[ראה אדם אחד שהטיח את ראשו</small> בקיר<small>],</small> <strong>אמר: נתמזמז מוחיה דדין</strong> <small>[מוחו של זה],</small> <strong>לאו דלא חיי</strong> <small>[האם אין הכוונה ש</small>שוב <small>אינו חי]?</small> ואם כן משמע שבמזמוז טריפה הוא! <strong>אמר אביי: לא,</strong> הכוונה היא <strong>לומר שאינו מוליד</strong> עוד, שפגיעה בראש עלולה לגרום לעקרות.
 <big>ה</big> ושואלים: <strong>עד היכן חוט השדרה</strong> למטה, שאם נפסק שם הרי זו טריפה? <strong>אמר רב יהודה אמר שמואל: עד בין הפרשות</strong> (הפיצולים) של חוט השדרה, לעבר הירכיים.
  מסופר, <strong>רב דימי בר יצחק הוה קא בעי למיזל</strong> <small>[היה רוצה ללכת]</small> <strong>לבי חוזאי,</strong> <strong>אתא לקמיה</strong> <small>[בא לפני]</small> <strong>ר' יהודה, אמר ליה</strong> <small>[לו]:</small> <strong>ליחוי לי מר</strong> <small>[יראה לי אדוני]</small> <strong>בין הפרשות</strong> שאמר שמואל <strong>היכא</strong> <small>[היכן הוא]</small> בדיוק? <strong>אמר ליה</strong> <small>[לו]:</small> <strong>זיל אייתי</strong> <small>[בוא הבא]</small> <strong>לי גדי ואחוי</strong> <small>[ואראה]</small> <strong>לך. אייתי ליה</strong> <small>[הביא לו]</small> <strong>גדי שמינה</strong> <small>[שמן],</small> <strong>אמר ליה</strong> <small>[לו]:</small> <strong>בליעה טפי ולא ידיע</strong> <small>[בלוע הרבה</small> בבשר, <small>ואינו ניכר]</small> לעין החוט המתפצל מחוט השדרה. <strong>אייתי ליה</strong> <small>[הביא לו]</small> גדי <strong>כחוש, אמר לו: בליטן טפי ולא ידיע</strong> <small>[בולטות הן הרבה</small> העצמות <small>ואינו ניכר].</small>
 <strong>אמר ליה</strong> <small>[לו]:</small> <strong>תא אגמרך גמרא</strong> <small>[בוא ואלמד אותך</small> <small>מסורת]</small> בענין זה, בלי להראות לך, <strong>הכי</strong> <small>[כך]</small> <strong>אמר שמואל:</strong> שלושה פיצולים (פרשות) יוצאים מאותה עצם, זה במרחק מה מזה, והרווח שביניהם קרוי "בין הפרשות". <strong>עד אחת,</strong> אם נפסק חוט השדרה עד בין הפרשות הראשונה, כלומר, בין הפיצול הראשון לשני — הרי זו <strong>טרפה,</strong> אם נפסק <strong>ב</strong><strong>שלישית,</strong> לאחר הפיצול השלישי — <strong>כשרה,</strong> נפסק בבין הפרשות ה<strong>שניה,</strong> בין הפיצול השני לשלישי — <strong>איני יודע</strong> מה דינו.
 <strong>בעי</strong> <small>[שאל]</small> <strong>רב הונא בריה</strong> <small>[בנו]</small> של <strong>רב יהושע:</strong>
## דף מו.
 האם כשאמר שמואל "עד אחת טריפה", אומרים אנו ש<strong>"עד" ו</strong>גם <strong>"עד" בכלל</strong> זה, שגם אם נפסק חוט השדרה בבין הפרשות הראשונה (בין הפיצול הראשון לשני) טריפה היא, כמו אם נפסק למעלה משם. <strong>או דלמא</strong> <small>[שמא]</small> הכוונה היא: <strong>עד</strong> בין הפרשות הראשונה טריפה, <strong>ולא עד בכלל,</strong> ואם נפסק שם הרי זה בכלל "איני יודע"?
 <strong>בעי</strong> <small>[שאל]</small> <strong>רב פפא: אם תמצי</strong> <small>[תמצא]</small> <strong>לומר,</strong> אם אתה מניח ש<strong>עד ולא עד בכלל,</strong> ואם נפסק בבין הפרשות הראשונה הוא בכלל "איני יודע", נפסק החוט ב<strong>פי פרשה</strong> ראשונה, במקום הפיצול הראשון עצמו, <strong>מהו?</strong> האם נחשב פי הפרשה כחלק מ"בין הפרשות" והוא בכלל "איני יודע", או האם נחשב כ"עד בין הפרשות הראשונה", וטריפה היא?
 <strong>בעי</strong> <small>[שאל]</small> <strong>רבי ירמיה</strong> באופן אחר: <strong>אם תמצי</strong> <small>[תמצא]</small> <strong>לומר עד ועד בכלל,</strong> ואם נפסק חוט השדרה בבין הפרשות הראשונה טריפה היא, נפסקה <strong>פרשה עצמה,</strong> החוט המתפצל מחוט השדרה, <strong>מהו?</strong>
 ומציעים, <strong>תא שמע</strong> <small>[בוא</small> ו<small>שמע]</small> ממה ששנינו: <strong>הפרשה</strong> שנפסקה <strong>תידון כבשר</strong> סתם, ולא כחוט השדרה. <strong>מאי לאו</strong> <small>[האם אין]</small> הכוונה אפילו ל<strong>פרשה ראשונה ושניה,</strong> שאם נפסקו החוט המתפצל מחוט השדרה — כשרה, למרות שאם נפסק חוט השדרה עצמו באותו מקום — טריפה היא (או "איני יודע")? ודוחים: <strong>לא,</strong> הכוונה היא לפרשה <strong>שלישית,</strong> אבל הפרשה הראשונה והשניה שנפסקו דינן כאילו נפסק חוט השדרה באותו מקום.
 ונחלקו חכמים עד היכן ייפסק חוט השדרה <strong>בעופא</strong> <small>[בעוף]</small> וייעשה טריפה, <strong>ר' ינאי אומר:</strong> עד <strong>למטה מן</strong> המקום שמגיעות <strong>האגפים</strong> (הכנפים), <strong>וריש לקיש אמר: עד בין אגפים,</strong> ולא למטה משם.
 <strong>אמר עולא: הוה קאימנא קמיה</strong> <small>[הייתי עומד לפני]</small> ר' שמעון <strong>בן פזי, ואייתו לקמיה עופא</strong> <small>[והביאו לפניו עוף]</small> שהיה בו חשש לפסיקה של חוט השדרה, <strong>ובדק עד בין אגפים. ו</strong>בתוך כך <strong>שלח ליה דבי נשיאה וקם ואזל</strong> <small>[שלחו לו מבית הנשיא</small> שיבוא <small>ועמד והלך],</small> <strong>ולא ידענא אי</strong> <small>[ואין אני יודע אם]</small> קם והלך <strong>משום</strong> ש<strong>לא צריך למבדק טפי</strong> <small>[לבדוק יותר],</small> <strong>אי</strong> <small>[או]</small> <strong>משום כבוד נשיאה</strong> <small>[הנשיא]</small> ולא גמר את הבדיקה<strong>.</strong>
 <big>א</big> <big>שנינו במשנה:</big> <strong>ניטלה הכבד</strong> ולא נשתייר ממנה כלום — טריפה. ומדייקים: <strong>הא</strong> <small>[הרי]</small> אם <strong>נשתייר הימנה</strong> (ממנה) <strong>כלום</strong> (משהו) — <strong>כשרה, אף על גב</strong> <small>[אף על פי]</small> <strong>דלא הוי</strong> <small>[שלא היה]</small> במה שנשתייר <strong>כזית? והתנן</strong> <small>[והרי שנינו</small> במשנה<small>]</small> להלן (נד,א); <strong>ניטל הכבד ונשתייר הימנה כזית</strong> — <strong>כשרה,</strong> ומשמע: ולא פחות מכזית!
 <strong>אמר רב יוסף: לא קשיא</strong> <small>[אין זה קשה],</small> כי יש פה חילופי שיטות, <strong>הא</strong> <small>[זו]</small> שיטת <strong>ר' חייא, הא</strong> <small>[זו]</small> שיטת ר' שמעון בר רבי, <strong>כי הא</strong> <small>[כפי</small> שמסופר על <small>זו]</small> שנשתייר מן הכבד שלה פחות מכזית, ש<strong>ר' חייא זריק לה</strong> <small>[היה זורק אותה],</small> שהיה סבור שהיא טריפה, <strong>ור' שמעון בר רבי מטביל לה</strong> <small>[היה מטביל אותה],</small> כלומר, אוכל אותה בטיבול, שסבר שכשירה היא. <strong>וסימניך</strong> <small>[והסימן שיש לך]</small> לזכור מה כל אחד מהם: <strong>עשירין מקמצין,</strong> שר' שמעון בר רבי שהיה עשיר, הוא זה שקימץ ולא זרק.
  מסופר, <strong>ההוא פולמוסא דאתא</strong> <small>[</small>מעשה ב<small>חיל המלך שנכנס]</small> <strong>לפומבדיתא, ערקו</strong> <small>[ברחו משם]</small> <strong>רבה ורב יוסף, פגע בהו</strong> <small>[פגש בהם]</small> <strong>ר' זירא, אמר להו</strong> <small>[להם]:</small> <strong>ערוקאי</strong> <small>[בורחים],</small> לימדו ממני הלכה זו: <strong>כזית שאמרו</strong> שאם נשתייר בכבד כשרה היא — כוונתו שנשאר כזית <strong>במקום</strong> חיבור הכבד ל<strong>מרה.</strong> ואילו <strong>רב אדא בר אהבה אמר:</strong> כזית שאמרו הוא <strong>במקום שהיא חיה,</strong> כלומר, במקום בו הוא תלוי, מתחת לכליה הימנית. <strong>אמר רב פפא: הלכך</strong> <small>[משום כך],</small> כיון שנאמרו שתי שיטות ואין בידינו להכריע, <strong>בעינן</strong> <small>[צריכים אנו]</small> שיהיה גם <strong>כזית במקום מרה, ובעינן</strong> <small>[וצריכים אנו]</small> שיהיה גם <strong>כזית במקום שהיא חיה,</strong> ואם לא — טריפה היא.
 <strong>בעי</strong> <small>[שאל]</small> <strong>ר' ירמיה:</strong> אם אותו כזית שנשתייר לא היה גוש אחד אלא <strong>מתלקט</strong> מחתיכות מפוזרות, <strong>מהו?</strong> וכן אם היה נראה <strong>כרצועה,</strong> צר וארוך, <strong>מהו?</strong> וכן <strong>בעי</strong> <small>[שאל]</small> <strong>רב אשי: כזית</strong> שהוא <strong>מרודד,</strong> שטוח לגמרי, <strong>מהו</strong> דינו? לכל השאלות הללו לא נמצאה תשובה, אלא <strong>תיקו</strong> <small>[תעמוד]</small> השאלה במקומה.
 <strong>בעא מיניה</strong> <small>[שאל ממנו]</small> <strong>ר' זריקא מר' אמי:</strong> אם <strong>נדלדלה</strong> ה<strong>כבד,</strong> נעקרה במקומות הרבה, <strong>ומעורה בטרפשיה</strong> <small>[ומחוברת בקרומים שלה]</small> העוטפים אותה, וכל הכבד קיים, <strong>מהו? אמר ליה</strong> <small>[לו]:</small> <strong>דלדול זה</strong> שאתה אומר <strong>איני יודע מהו,</strong> כלומר, איני יודע מה משמעות יש לדבר הזה לענין הלכה, כי <strong>אי למאן דאמר</strong> <small>[אם לדעת מי שאומר]</small> שצריך שישתייר <strong>במקום מרה</strong> — <strong>הא איכא</strong> <small>[הרי יש],</small> <strong>אי למאן דאמר</strong> <small>[אם לדעת מי שאומר]</small> <strong>במקום שהיא חיה</strong> — <strong>הא איכא</strong> <small>[הרי יש]</small> ואם כן, בוודאי כשירה היא.
 <big>ב</big> שנינו במשנה: <strong>הריאה שניקבה</strong> הריהי טריפה. <strong>רב ושמואל ורב אסי דאמרי</strong> <small>[שאמרו]</small> כולם: הכוונה ל<strong>קרמא עילאה</strong> <small>[קרום העליון]</small> הסמוך לריאה, שניקב. <strong>ואמרי לה</strong> <small>[ויש אומרים]</small> שהמדובר דווקא ב<strong>קרמא תתאה</strong> <small>[קרום תחתון].</small> <strong>אמר רב יוסף בר מניומי אמר רב נחמן, וסימניך</strong> <small>[וסימנך]:</small> <strong>כיתונא דורדא דמנחא ביה</strong> <small>[כותונת אדומה שמונחת בה]</small> ה<strong>ריאה,</strong> שהיא הקרום התחתון, שהוא אדום (שהקרום העליון הוא לבן).
  ואומרים:  <strong>פשיטא</strong> <small>[פשוט]:</small> <strong>אי אינקיב עילאה ולא אינקיב תתאה</strong> <small>[אם ניקב הקרום העליון ולא ניקב התחתון]</small> — <strong>תתאה מגין</strong> <small>[הקרום התחתון מגן]</small> על הריאה, והרי היא כשירה, ו<strong>כ</strong>דברי <strong>רבה.</strong> ש<strong>אמר רבה: האי ריאה דאגליד</strong> <small>[ריאה זו שנקלפה],</small> שנקלף ממנה הקרום העליון,
## דף מו:
 ונראית <strong>כאהינא סומקא</strong> <small>[כתמרה אדומה]</small> — הרי זו <strong>כשרה,</strong> וכל שכן אם רק ניקב הקרום העליון. אולם אם <strong>אינקיב תתאה ולא אינקיב עילאה</strong> <small>[ניקב</small> הקרום <small>התחתון ולא ניקב העליון],</small> האם הקרום העליון <strong>מגין,</strong> ואינה טריפה, <strong>או לא מגין?</strong>
 <strong>פליגי</strong> <small>[נחלקו]</small> <strong>בה</strong> בשאלה זו <strong>רב אחא ורבינא, חד</strong> <small>[אחד מהם]</small> <strong>אמר: לא מגין, וחד</strong> <small>[ואחד מהם]</small> <strong>אמר: מגין. והלכתא</strong> <small>[וההלכה היא]:</small> <strong>מגין,</strong> ו<strong>כ</strong>דברי <strong>רב יוסף.</strong> ש<strong>אמר רב יוסף: האי ריאה דאוושא</strong> <small>[ריאה זו שמשמיעה קול]</small> כשמנפחים אותה, <strong>אי ידעינן היכא אוושא</strong> <small>[אם יודעים אנו מהיכן</small> היא <small>משמיעה קול]</small> — <strong>מותבינן עלה גדפא</strong> <small>[מניחים עליה</small> באותו מקום <small>נוצה],</small> <strong>או רוקא</strong> <small>[רוק],</small> <strong>או גילא</strong> <small>[קש],</small> <strong>אי מבצבצא</strong> <small>[אם מעלה</small> הרוק <small>בועות]</small> בזמן הנשיפה — <strong>טרפה,</strong> שברור שיש שם חור מפולש, והאויר יוצא מן הריאה דרך שני הקרומים, <strong>ואי</strong> <small>[ואם]</small> <strong>לא</strong> אין יוצא משם — <strong>כשרה. ואי לא ידעינן היכא אוושא</strong> <small>[ואם אין אנו יודעים מהיכן היא משמיעה קול]</small> — <strong>מייתינן מתיכלתא דמיא פשורי</strong> <small>[מביאים אנו גיגית של מים פושרים],</small> <strong>ומותבינן לה בגוה</strong> <small>[ומניחים</small> את הריאה <small>בתוכה].</small>
 ומעירים: <strong>בחמימי</strong> <small>[במים חמים]</small> <strong>לא</strong> מניחים את הריאה — מפני <strong>דכווצי</strong> <small>[שמכווצים]</small> את הריאה, והנקב נסתם, <strong>בקרירי</strong> <small>[במים קרים]</small> <strong>לא</strong> — מפני <strong>דמטרשי</strong> <small>[שמקשים</small> אותה<small>],</small> ובשל כך עלול להיווצר קרע שלא היה שם מתחילה. <strong>אלא מותבינן בפשורי</strong> <small>[ומניחים אנו</small> אותה במים <small>פושרים],</small> <strong>ונפחינא לה</strong> <small>[ומנפחים אנו אותה],</small> <strong>אי מבצבצא</strong> <small>[אם היא מבצבצת,</small> מעלה בועות<small>]</small> — הרי היא <strong>טרפה,</strong> שהאויר יוצא דרך שני הקרומים. <strong>ואי</strong> <small>[ואם]</small> <strong>לא</strong> — <strong>כשרה,</strong> ומדוע? שאנו אומרים <strong>תתאה אינקיב</strong> <small>[</small>הקרום <small>התחתון ניקב],</small> <strong>עילאה לא אינקיב</strong> <small>[העליון לא ניקב],</small> <strong>והאי דאוושא</strong> <small>[וזה ש</small>היא <small>משמיעה קול]</small> — <strong>זיקא דביני ביני הוא</strong> <small>[</small>מחמת <small>הרוח ש</small>יוצאת <small>בין זה לזה</small> בין קרום עליון לתחתון <small>הוא].</small> הרי שלדברי רב יוסף, <strong>ניקב קרום תחתון ולא ניקב העליון — כשרה.</strong>
 <big>א</big> <strong>(אהיני סומקא דיבש גילדי, סימן</strong> למימרות המובאות בשם רבא בענין ריאה
 <strong>). גופא</strong> <small>[</small>ושבים <small>לגופה]</small> של הלכה <strong>ש</strong><strong>אמר רבא</strong> לעיל: <strong>האי ריאה דאיגליד</strong> <small>[ריאה זו שנקלף]</small> הקרום העליון שלה, ומראיה <strong>כאהינא סומקא</strong> <small>[כתמרה אדומה]</small> — <strong>כשרה.</strong> ומוסיפים הלכות נוספות שאמר בעניינים אלו. <strong>ואמר רבא: ריאה שהאדימה,</strong> שהקרום העליון שלה, שהוא לבן בדרך כלל, נעשה אדום מדם שהצטבר תחתיו, אם האדימה <strong>מקצתה</strong> — הרי היא <strong>כשרה,</strong> אם <strong>כולה</strong> — <strong>טרפה.</strong>
 <strong>אמר ליה</strong> <small>[לו]</small> <strong>רבינא לרבא: מקצתה מאי טעמא</strong> <small>[מה טעם]</small> אותה אתה מכשיר? משום <strong>דהדרא בריא</strong> <small>[ש</small>באופן כזה <small>היא חוזרת ומבריאה],</small> והרי אם האדימה <strong>כולה נמי הדרא בריא</strong> <small>[גם כן היא חוזרת ומבריאה]!</small> <strong>מי לא תניא</strong> <small>[האם לא שנויה</small> ברייתא<small>]</small> בענין שמונה השרצים הטמאים, שאם עשה בהם חבורה בשבת — חייב: <strong>ושאר שקצים ורמשים</strong> שחבל בהם, אינו חייב <strong>עד שיצא מהם דם,</strong> ואם לא יצא הדם לחוץ — גם אם האדים העור פטור, כיון שהדם חוזר ונבלע בגופם!
 <strong>וכי תימא</strong> <small>[ואם תאמר]:</small> <strong>לשמונה שרצים מדמינן לה</strong> <small>[מדמים אנו אותה]</small> את הריאה, <strong>דתניא</strong> <small>[ששנויה</small> ברייתא<small>]</small> לגבי שמונה שרצים: אם <strong>נצרר</strong> (התאסף) <strong>הדם,</strong> מתחת העור, <strong>אף על פי שלא יצא</strong> — חייב, מפני שהדם אינו חוזר ונבלע בהם. והוא הדין לריאה, שאם האדימה אין הדם חוזר ונבלע. <strong>אי הכי</strong> <small>[אם כך],</small> <strong>אפילו מקצתה</strong> האדימה <strong>נמי</strong> <small>[גם כן]</small> תהיה טריפה! <strong>אלא, לא שנא</strong> <small>[אינו שונה],</small> אין לחלק בין מקצתה לכולה.
 <strong>ואמר רבא</strong> עוד בהלכות אלה: <strong>ריאה שיבשה מקצתה</strong> — <strong>טרפה.</strong> ושואלים: <strong>וכמה</strong> הוא שתיבש ותהא טריפה? <strong>אמר רב פפי משמיה</strong> <small>[משמו]</small> של <strong>רבא: כדי שתפרך,</strong> שאפשר יהיה לפורר אותה <strong>בצפורן,</strong> וזה סימן שהתייבשה לגמרי, ואין לה תקנה.
  ושואלים:  <strong>כמאן</strong> <small>[כ</small>דעת <small>מי</small> אמר זאת<small>],</small> האם <strong>כ</strong>דעת היחיד <strong>רבי יוסי בן המשולם? דתניא</strong> <small>[ששנויה</small> משנה<small>],</small> בענין בכור בהמה טהורה, שאם יבשה אוזנו הרי זה מום המתיר לשוחטו מחוץ למקדש: <strong>איזו היא יבשה</strong> — כל <strong>שאם תינקב ואינה מוציאה טיפת דם; ר' יוסי בן המשולם אומר:</strong> צריך שתהא <strong>יבשה</strong> יותר מכך, <strong>כדי שתהא נפרכת בצפורן?</strong>
 ודוחים: <strong>אפילו תימא רבנן</strong> <small>[תאמר</small> כדברי <small>חכמים],</small> <strong>גבי</strong> <small>[אצל]</small> <strong>אוזן בכור, דקא שליט ביה זיקא</strong> <small>[ששולטת בה הרוח],</small> שהרי היא גלויה — <strong>לא הדרא בריא</strong> <small>[אינה חוזרת ומבריאה],</small> <strong>אבל ריאה דלא קא שליט ביה אוירא</strong> <small>[שאין האויר שולט בה]</small> — <strong>הדרא בריא</strong> <small>[חוזרת ומבריאה]</small> כאשר היא מתייבשת, ואם כן אין להוכיח מכאן. <strong>ואמר רבא: האי ריאה דקיימא גילדי גילדי</strong> <small>[ריאה זו שעומדת</small> לפנינו כשהיא <small>מכוסה גלדים גלדים],</small> או <strong>אוכמי אוכמי</strong> <small>[</small>כתמים <small>שחורים]</small> או <strong>חזותא חזותא</strong> <small>[מראות,</small> צבעים <small>שונים]</small> — עדיין היא <strong>כשרה.</strong>
 <big>ב</big> <strong>אמר אמימר משמיה</strong> <small>[משמו]</small> של <strong>רבא: אין מקיפין</strong> <small>[מקרבים,</small> משווים<small>]</small> <strong>בבועי</strong> <small>[בבועות</small> שעל גבי הריאה<small>],</small> שאם נמצא נקב בבועה, ואין ידוע אם היה בה קודם שחיטה והיא טריפה, או לאחר שחיטה והיא כשרה — אין עושים נקב בבועה אחרת, כדי להשוות אותן.
 <strong>ו</strong>עוד <strong>אמר רבא: הני תרתי אוני דסריכן להדדי</strong> <small>[שתי אונות</small> של הריאה, <small>שדבוקות</small> בסירכא <small>זו לזו],</small> שמחוברות במעין חוטים ריריים שהתעבו — <strong>לית להו</strong> <small>[אין להם]</small> צורך ב<strong>בדיקה,</strong> שוודאי טריפה היא, שסירכא זו מחמת נקב היא באה. ומוסיפים, <strong>ולא אמרן</strong> <small>[אמרנו]</small> דבר זה <strong>אלא שלא כסדרן,</strong> כלומר, באונות שאינן סמוכות זו לזו, <strong>אבל</strong> אם הם היו <strong>כסדרן</strong> — <strong>היינו רביתייהו</strong> <small>[זהו דרך גידולן],</small> ואינה טריפה.
## דף מז.
 <strong>ואמר רבא: הני תרתי בועי דסמיכי להדדי</strong> <small>[שתי בועות</small> מלאות נוזל <small>הסמוכות זו לזו]</small> על גבי הריאה — <strong>לית להו בדיקותא</strong> <small>[אין</small> מועילה <small>להן בדיקה],</small> שטריפה היא, שמורה הדבר על נקב בריאה שהעלה בועות אלו סביביו. אבל אם היתה <strong>חדא ומתחזיא כתרתי</strong> <small>[</small>בועה <small>אחת שנראית כשתים],</small> שיש שקע באמצעה — <strong>מייתינן סילוא ובזעינן לה</strong> <small>[מביאים אנו קוץ ומנקבים אותה]</small> כדי שיצא הנוזל שבתוכה, <strong>אי שפכן להדדי</strong> <small>[אם הן שופכות</small> נוזל <small>מזו לזו],</small> שהנוזל שבשתיהן יוצא דרך אותו נקב — <strong>חדא</strong> <small>[אחת]</small> <strong>היא</strong> הבועה, <strong>וכשרה, ואי</strong> <small>[ואם]</small> <strong>לא</strong> שופכות מזו לזו — <strong>תרתי נינהו</strong> <small>[שתים הן]</small> <strong>וטרפה.</strong>
 <big>א</big> <strong>ואמר רבא: חמש אוני אית לה</strong> <small>[חמש אונות יש לה]</small> <strong>לריאה,</strong> וכשתולים אותה ברגליה לאחר שחיטה כאשר <strong>אפה כלפי גברא</strong> <small>[פניה כלפי האדם]</small> הבודק — הריהן <strong>תלתא מימינא ותרתי משמאלא</strong> <small>[שלוש מימין</small> הבודק <small>ושתים משמאל].</small> אם היה <strong>חסיר</strong> <small>[חסר]</small> אונא, <strong>או יתיר</strong> <small>[יתר],</small> <strong>או חליף</strong> <small>[מוחלף</small> בסדר<small>]</small> שתים מימין ושלוש משמאל — הרי זו <strong>טרפה.</strong>
 מסופר, <strong>ההוא יתירתא דאתאי לקמיה</strong> <small>[אותה</small> ריאה שהיתה בה אונה <small>יתירה שבאה לפני]</small> <strong>מרימר, הוה יתיב</strong> <small>[היה יושב]</small> <strong>רב אחא אבבא</strong> <small>[על פתח]</small> בית מרימר. כשיצא השואל, <strong>אמר ליה</strong> <small>[לו]</small> רב אחא: <strong>מאי</strong> <small>[מה]</small> <strong>אמר לך</strong> מרימר? <strong>אמר ליה</strong> <small>[לו]:</small> <strong>אכשרה ניהלה</strong> <small>[הכשיר אותה לי].</small> תמה על כך רב אחא, שהרי רבא אמר שהיא טריפה, ו<strong>אמר ליה</strong> <small>[לו]</small> לאותו איש: <strong>הדר עיילה קמיה</strong> <small>[חזור והכנס אותה לפניו]!</small> ועשה כן. <strong>אמר ליה</strong> <small>[לו]</small> מרימר, שידע מדוע הוא חוזר ומביא לפניו אותה שאלה: <strong>זיל אימא ליה למאן דיתיב אבבא</strong> <small>[לך אמור לו למי שיושב על הפתח]:</small> <strong>לית הלכתא כוותיה</strong> <small>[אין הלכה כשיטתו]</small> של <strong>רבא ביתרת,</strong> באונה יתירה.
  ומעירים:  <strong>והני מילי</strong> <small>[ודברים אלה]</small> שאין היתרת טריפה במקרה <strong>דקיימא בדרא דאוני</strong> <small>[שעומדת,</small> נמצאת <small>בשורה של</small> שאר <small>האונות],</small> מימין או משמאל, <strong>אבל</strong> אם היתה נמצאת <strong>ביני ביני</strong> <small>[בין לבין,</small> באמצע<small>]</small> — <strong>טרפה</strong> היא.
  מסופר, <strong>ההוא ביני ביני</strong> <small>[אותה</small> ריאה שהיתה בה אונה נוספת <small>בין לבין]</small> <strong>דאתא לקמיה</strong> <small>[שבאה לפני]</small> <strong>רב אשי, סבר רב אשי למיטרפה</strong> <small>[להטריף אותה]</small> כפי שאמרנו. <strong>אמר ליה</strong> <small>[לו]</small> <strong>רב הונא מר בר אויא: כל הני חיוי ברייתא הכי אית להו</strong> <small>[אותן חיות,</small> בהמות, <small>הרועות בשדה כך יש להן],</small> אונה יתירה כזו, <strong>וקרו לה טבחי</strong> <small>[וקוראים לה הטבחים]</small> לאונה היתירה הזו <strong>"עינוניתא דוורדא"</strong> <small>[אונת הוורד הקטנה].</small> ומוסיפים, <strong>והני מילי מגואי</strong> <small>[ודברים אלה אמורים מבפנים],</small> בצד הפנימי של הריאה, הפונה לכיוון הלב.
## דף מז:
 <strong>אבל</strong> אם היתה האונה היתירה הזו <strong>אגבה</strong> <small>[על גבה],</small> מצידה האחורי של הריאה, <strong>אפילו</strong> היתה קטנה <strong>כטרפא דאסא</strong> <small>[כעלה של הדס]</small> — הרי זו <strong>טרפה.</strong>
 <big>א</big> ועוד בעניני טריפות הריאה <strong>אמר רפרם: האי ריאה דדמיא לאופתא</strong> <small>[ריאה זו שדומה לבקעת,</small> חתיכת עץ<small>]</small> — <strong>טרפה</strong> היא. <strong>איכא דאמרי</strong> <small>[יש שאומרים]</small> שהדמיון הוא <strong>בחזותא</strong> <small>[במראה],</small> שנעשית לבנה כבקעת עץ, <strong>ואיכא דאמרי</strong> <small>[ויש שאומרים]:</small> <strong>בגישתא</strong> <small>[במישוש],</small> שלפי המישוש היא קשה כעץ. <strong>איכא דאמרי</strong> <small>[יש שאומרים]:</small> <strong>דנפיחה</strong> <small>[ש</small>היא נפוחה<small>],</small> <strong>ואיכא דאמרי</strong> <small>[ויש שאומרים]:</small> <strong>דפחיזא</strong> <small>[ש</small>היא <small>קלה],</small> <strong>ואיכא דאמרי</strong> <small>[ויש שאומרים]:</small> <strong>דשיעא</strong> <small>[ש</small>היא <small>חלקה לגמרי],</small> <strong>דלית לה חיתוכא דאוני</strong> <small>[שאין לה חיתוך של אונות].</small>
 <big>ב</big> <strong>אמר רבא:</strong> ריאה שציבעה <strong>ככוחלא</strong> <small>[כמו</small> <small>כחול],</small> צבע שכוחלים בו את העין — <strong>כשרה,</strong> שחורה <strong>כדיותא</strong> <small>[כדיו]</small> — <strong>טרפה,</strong> שכן <strong>אמר ר' חנינא</strong> בענין הנדה: הדם ה<strong>שחור אדום הוא, אלא שלקה</strong> (התקלקל), ואם כן צבע שחור מורה על פגם. ועוד אומרים: היתה הריאה
 <strong>ירוקה</strong> — <strong>כשרה,</strong> וכפי שנלמד <strong>מ</strong>דברי <strong>ר' נתן.</strong> וכן אם היתה <strong>אדומה</strong> ביותר, מלאה דם — גם אז <strong>כשרה</strong> היא, כפי שנלמד <strong>מ</strong>דברי <strong>ר' נתן.</strong> ומהם דברי ר' נתן אלה? <strong>דתניא</strong> <small>[ששנויה</small> ברייתא<small>],</small> <strong>ר' נתן אומר: פעם אחת הלכתי לכרכי הים</strong> (ערים הגדולות שמעבר לים הגדול), <strong>באתה</strong> (באה) <strong>אשה אחת לפני</strong> לשאול שאלה, <strong>שמלה</strong> את <strong>בנה</strong> ה<strong>ראשון ומת,</strong> וכן מלה את ה<strong>שני ומת, שלישי</strong> — <strong>הביאתו</strong> <small>[הביאה אותו]</small> <strong>לפני. ראיתיו</strong> את התינוק <strong>שהיה אדום, אמרתי לה: בתי, המתיני לו עד שיבלע בו דמו</strong> ויהיה צבע עורו רגיל. <strong>המתינה לו</strong> עד שנבלע דמו <strong>ומלה אותו, וחיה</strong> אותו תינוק, <strong>והיו קורין אותו</strong> את הילד שנשאר בחיים <strong>"נתן הבבלי" על שמי.</strong> ומכאן יש ללמוד גם לענין ריאה, שאף שהיא אדומה — הריהי חוזרת ומבריאה.
 עוד סיפר ר' נתן: <strong>ושוב פעם אחת הלכתי למדינת קפוטקיא</strong> שבאסיא הקטנה, <strong>באתה אשה לפני</strong> לשאול שאלה, <strong>שמלה</strong> את <strong>בנה</strong> ה<strong>ראשון ומת, שני ומת, שלישי</strong> — <strong>הביאתו לפני, ראיתיו שהיה ירוק</strong> (צהבהב, חיור), <strong>הצצתי</strong> (התבוננתי) <strong>בו</strong> <strong>ולא היה בו</strong> די דם כדי שיצא ממנו <strong>דם ברית,</strong> <strong>אמרתי לה</strong> לאם הילד: <strong>בתי, המתיני לו</strong> לתינוק <strong>עד שיפול</strong> (שייכנס) <strong>בו דמו! המתינה לו</strong> כדי הזמן הזה, <strong>ו</strong>אחר כך <strong>מלה אותו וחיה, והיו קורין אותו "נתן הבבלי" על שמי.</strong> ומכאן יש ללמוד גם לענין ריאה, שאם היתה ירוקה — כשרה היא. ועוד בענין מראות הריאה.
 <strong>אמר רב כהנא:</strong> ריאה שנראית <strong>ככבדא</strong> <small>[ככבד]</small> — <strong>כשרה,</strong> נראית <strong>כבשרא</strong> <small>[כבשר]</small> — <strong>טרפה. וסימניך</strong> שלא תחליף: <strong>"ובשר בשדה טרפה</strong> לא תאכלו" (שמות כב, ל), שאם הריאה נראית כבשר — הרי היא טריפה ואין אוכלים אותה.
 <strong>אמר רב סמא בריה</strong> <small>[בנו]</small> של <strong>רבא: האי ריאה דדמיא ככשותא</strong> <small>[ריאה זו שנראית ככשות]</small> שהוא צהבהב, או <strong>כמוריקא</strong> <small>[ככרכום]</small> שהוא כתום, <strong>וכגון ביעתא</strong> <small>[</small>חלמון של <small>ביצה]</small> — בכל המראות האלה היא <strong>טרפה.</strong> ושואלים: אם כן, <strong>אלא ירוקה</strong> שאמרנו ש<strong>כשרה היכי דמיא</strong> <small>[כיצד היא בדיוק]?</small> ומשיבים: שהיה לה צבע <strong>ככרתי,</strong> שהוא צבע ירוק נוטה לכחול.
 <big>ג</big> <strong>אמר רבינא:</strong> אם היה מקום <strong>אטום בריאה,</strong> שלא נכנס בו אויר, <strong>מייתינן סכינא וקרעינן לה</strong> <small>[מביאים אנו סכין וקורעים אנו אותה],</small> <strong>אי אית</strong> <small>[אם יש]</small> <strong>בה מוגלא</strong> באותו מקום — <strong>ודאי מחמת מוגלא הוא</strong> שנעשה האוטם הזה, שמנעה את כניסת האויר, <strong>וכשרה</strong> הבהמה. <strong>ואי</strong> <small>[ואם]</small> <strong>לא</strong> מצאנו בה מוגלה — <strong>מותבינן עלה גדפא או רוקא</strong> <small>[מושיבים אנו עליה</small> באותו מקום <small>נוצה או רוק],</small> ונושפים בריאה, <strong>אי מבצבצא</strong> <small>[אם מבצבץ,</small> מתנועע<small>]</small> העלה או הרוק — <strong>כשרה,</strong> שסימן הוא לכך שאויר מגיע לאותו מקום, <strong>ואי</strong> <small>[ואם]</small> <strong>לא</strong> יוצא אויר משם — לקות היא בריאה עצמה, ו<strong>טרפה.</strong>
 <strong>אמר רב יוסף: קרום שעלה מחמת מכה</strong> (פצע) <strong>בריאה</strong> — <strong>אינו קרום,</strong> משום שאינו מתקיים שם לאורך זמן. <strong>ואמר רב יוסף: האי ריאה דאוושא</strong> <small>[ריאה זו שמשמיעה קול]</small> כשנושפים לתוכה, <strong>אי ידעינן היכא אוושא</strong> <small>[אם יודעים אנו היכן היא משמיעה קול]</small> — <strong>מנחינן עלה גדפא או רוקא</strong> <small>[מניחים אנו עליה</small> באותו מקום <small>נוצה או קש או רוק],</small> ונושפים, <strong>אי מבצבצא</strong> <small>[אם</small> הוא <small>מבצבץ,</small> מתנועע<small>]</small> — <strong>טרפה,</strong> שיש שם נקב, <strong>ואי</strong> <small>[ואם]</small> <strong>לא</strong> — <strong>כשרה. ואי לא ידעינן לה</strong> <small>[ואם אין יודעים]</small> מהיכן יוצא הקול, <strong>מייתי משיכותא דמיא פשורי</strong> <small>[מביאים גיגית של מים פושרים],</small> <strong>ומותבינן לה בגוה</strong> <small>[ומניחים אותה,</small> את הריאה, <small>בתוכה].</small>
 ומעירים: ודווקא במים פושרים, אבל <strong>בחמימי</strong> <small>[במים חמים]</small> <strong>לא</strong> — משום <strong>דכווצי</strong> <small>[ש</small>הם <small>מכווצים]</small> את הריאה, <strong>בקרירי</strong> <small>[ב</small>מים <small>קרים]</small> <strong>לא</strong> — משום <strong>דמטרשי</strong> <small>[ש</small>הם <small>מקשים]</small> אותה, <strong>אלא בדקינן לה בפשורי</strong> <small>[בודקים אנו אותה ב</small>מים <small>פושרים],</small> שנושפים בריאה כשהיא בתוך המים, ורואים <strong>אי מבצבצא</strong> <small>[אם היא מבצבצת</small> מעלה בועות<small>]</small> — <strong>טרפה, ואי</strong> <small>[ואם]</small> <strong>לא</strong> — <strong>כשרה,</strong> שאנו אומרים: <strong>תתאה אינקיב, עילאה לא אינקיב</strong> <small>[</small>הקרום <small>התחתון ניקב, העליון לא ניקב],</small> <strong>והאי דאוושא</strong> <small>[וזה משמיעה קול]</small> — <strong>זיקא דביני וביני הוא</strong> <small>[הרוח שנכנס בין</small> קרום <small>זה לזה הוא].</small>
 <big>ד</big> <strong>אמר עולא אמר ר' יוחנן: ריאה שנשפכה כקיתון,</strong> שבשר הריאה נשפך כמים בתוך הקרומים שלה — <strong>כשרה.</strong> ומעירים: <strong>אלמא קסבר</strong> <small>[מכאן שהוא סבור]:</small> <strong>חסרון מבפנים</strong> בתוך אבר <strong>לא שמיה</strong> <small>[אין שמו,</small> דינו<small>]</small> כ<strong>חסרון,</strong> אלא דווקא אם נחסר מצידו החיצון.
 <strong>איתיביה</strong> <small>[הקשה לו]</small> <strong>ר' אבא לעולא</strong> ממה ששנינו במשנתנו: <strong>הריאה שניקבה או שחסרה</strong> — טריפה. ויש לשאול: <strong>מאי</strong> <small>[מה פירוש]</small> <strong>חסרה? אילימא</strong> <small>[אם תאמר]</small> שחסרה <strong>מבחוץ</strong> — <strong>היינו</strong> <small>[זהו]</small> <strong>ניקבה,</strong> שהרי לא יתכן חסרון מבחוץ שאינו נוקב את קרום הריאה! <strong>אלא לאו</strong> <small>[האם לא]</small> צריך לומר שניקבה — מבחוץ, וחסרה — <strong>מבפנים,</strong> <strong>ושמע מינה</strong> <small>[ולמד מכאן]</small> ש<strong>חסרון מבפנים שמיה</strong> <small>[שמו]</small> <strong>חסרון!</strong>
 ודוחים: <strong>לא, לעולם</strong> תאמר שחסרה ששנינו הוא גם כן <strong>מבחוץ, ודקא אמרת</strong> <small>[ו</small>מה <small>שאתה אומר]</small> <strong>היינו</strong> <small>[</small>והרי <small>זהו]</small> <strong>ניקבה!</strong> על כך יש להשיב כי <strong>לא צריכא</strong> <small>[לא נצרכה]</small> הלכה זו שחסרה עושה טריפה אלא <strong>ל</strong>דעת <strong>ר' שמעון,</strong> ש<strong>אמר</strong> במשנתנו שאינה טריפה <strong>עד שתנקב</strong> הריאה <strong>לבית הסמפונות</strong> (הסמפון הראשי), ולא די שניקבו הקרומים, ועל כך נאמר כי <strong>הני מילי נקב דלית ביה</strong> <small>[דברים אלה</small> אמורים דווקא <small>בנקב שאין בו]</small> <strong>חסרון, אבל</strong> ב<strong>נקב דאית ביה</strong> <small>[שיש בו]</small> <strong>חסרון</strong> — <strong>אפילו ר' שמעון מודה</strong> שהוא טריפה.
  ובענין ריאה שנשפכה כקיתון מסופר, <strong>ר' חנניה חלש</strong> <small>[חלה],</small> <strong>על לגביה</strong> <small>[נכנס לפניו]</small> <strong>ר' נתן וכל גדולי הדור</strong> לבקרו, בתוך כך <strong>אייתו קמיה</strong> <small>[הביאו לפניו]</small> <strong>ריאה שנשפכה כקיתון, ואכשרה</strong> <small>[והכשיר אותה].</small>
 <strong>אמר רבא: והוא</strong> דווקא במקרה <strong>דקיימי</strong> <small>[ש</small>עדיין <small>קיימים]</small> ה<strong>סמפונות</strong> של הריאה, הצנורות הקטנים המסתעפים מן הסמפון הראשי לתוך האונות, ושם חוזרים ומסתעפים. ורק בשר הריאה נימוח. <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: מנא ידעינן</strong> <small>[מנין יודעים אנו]</small> אם קיימים הסמפונות? <strong>אמר ליה</strong> <small>[לו]:</small> <strong>מייתינן צעא דקוניא</strong> <small>[מביאים אנו כלי של חרס</small> מצופה<small>],</small> שאין בו סדקים, ואפשר לראות כל מה שניתן לתוכו, <strong>ושפכינן לה בגויה</strong> <small>[ושופכים אותה,</small> את תוכן הריאה <small>בתוכו],</small> <strong>אי אית בה שורייקי חיורי</strong> <small>[אם יש בה כעין חוטים לבנים]</small> — <strong>טרפה,</strong> שמן הסתם הם סמפונות שנרקבו ונשפכו לאותו כלי יחד עם בשר הריאה, <strong>ואי לאו</strong> <small>[ואם אין</small> בה<small>]</small> חוטים לבנים — <strong>כשרה,</strong> שרק בשר הריאה נימוח.
 <strong>אמר רב נחמן: ריאה שנימוקה</strong> ונתרוקנה בחלקה, ורק חלק מן הבשר נשאר, <strong>וקרום שלה</strong> עדיין <strong>קיים</strong> — <strong>כשרה.</strong> ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>ריאה שנימוקה, וקרום שלה</strong> עדיין <strong>קיים, אפילו</strong> החלל שנוצר בתוך הקרום <strong>מחזקת</strong> נפח של <strong>רביעית</strong> הלוג — <strong>כשרה. ניטלה</strong>
## דף מח.
 <strong>שלפוחית</strong> (הרחם) <strong>שלה</strong> — <strong>כשרה.</strong> אם <strong>התליע כבד שלה</strong> של הבהמה, שנמצאו בו תולעים — <strong>זה היה מעשה</strong> שאירע, <strong>ועלו עליה בני עסיא</strong> (א סיא הקטנה) <strong>שלושה רגלים ל</strong>בית הדין הגדול ב<strong>יבנה</strong> לשאול מה דינה, שכל פעם באו לשאול, ופעמיים לא השיבו להם מה דינה, <strong>לרגל שלישי</strong> אחרי שדנו בדבר — <strong>התירוה להם.</strong>
 <big>א</big> <strong>אמר רב יוסף בר מניומי אמר רב נחמן: ריאה הסמוכה</strong> ודבוקה <strong>לדופן</strong> הבהמה, לצלעות — <strong>אין חוששין לה</strong> שמא ניקבה, ומחמת הקרום שעלה במקום הנקב נדבקה לדופן, אלא יש להניח שהוא מחמת פצע שהיה בדופן. אם <strong>העלתה</strong> הריאה עצמה <strong>צמחים</strong> (אבעבועות מלאות מוגלה) באזור ההידבקות — <strong>חוששין לה</strong> לנקב שהיה בריאה וסביבו עלו הבועות, שרגלים לדבר. <strong>מר יהודה משמיה</strong> <small>[משמו]</small> של <strong>אבימי אמר: אחד זה ואחד זה,</strong> בין אם היו שם צמחים ובין אם לא, כיון שיש בה בועות — <strong>חוששין לה.</strong> ושואלים: <strong>היכי עבדינן</strong> <small>[כיצד אנו עושים],</small> לבדוק אם הפגם היה בדופן הבהמה או בריאה עצמה?
 <strong>אמר רבא, רבין בר שבא אסברה</strong> <small>[הסביר]</small> <strong>לי: מייתינן סכינא דחליש פומיה ומפרקינן לה</strong> <small>[מביאים סכין שפיה,</small> שפתה, <small>דקה וחדה, ומפרקים אנו אותה</small> את הריאה מהדופן<small>];</small> <strong>אי איכא ריעותא</strong> <small>[אם יש ריעות,</small> פגם<small>]</small> חולי או פצע <strong>בדופן</strong> — <strong>תלינן בתר</strong> <small>[תולים אנו</small> את ההידבקות <small>אחר]</small> ה<strong>דופן,</strong> בסיבתה. <strong>ואי</strong> <small>[ואם]</small> <strong>לא</strong> מצאנו פצע בדופן — <strong>מחמת ריאה היא, וטרפה, ואף על גב דלא קא מפקא זיקא</strong> <small>[ואף על פי שאינה מוציאה רוח]</small> כשמנפחים אותה. שאנו מניחים שהיה בה נקב ועלה עליו קרום, וקרום זה אין בו כדי להוציא מידי טריפה.
  מסופר ש<strong>רב נחמיה בריה</strong> <small>[בנו]</small> של <strong>רב יוסף בדיק לה</strong> <small>[היה בודק אותה]</small> ריאה כזו <strong>בפשורי</strong> <small>[במים פושרים],</small> שהיה מניח אותה בגיגית עם מים פושרים, ומנפח אותה ורואה אם עולות בועות באותו מקום. <strong>אמר ליה</strong> <small>[לו]</small> <strong>מר זוטרא בריה</strong> <small>[בנו]</small> של <strong>רב הונא בריה</strong> <small>[בנו]</small> של <strong>רב פפי לרבינא: הא</strong> <small>[בדיקה</small> זו<small>]</small> של <strong>רב נחמיה בריה</strong> <small>[בנו]</small> של <strong>רב יוסף, אתון אהא מתניתו לה</strong> <small>[אתם על זה שונים אתם אותה],</small> על ריאה הסמוכה לדופן. <strong>אנן</strong> <small>[אנו]</small> על דברי <strong>רבא מתנינן לה</strong> <small>[שונים אותה],</small> ש<strong>אמר רבא, הני תרתי אוני דריאה דסריכן להדדי</strong> <small>[אותן שתי אונות שבריאה שהן סרוכות,</small> דבוקות בסירכה <small>זו לזו]</small> — <strong>לית להו בדיקותא לאכשורי</strong> <small>[אין להם בדיקה להכשיר</small> אותן<small>];</small> ועל כך מסופר ש<strong>רב נחמיה בריה</strong> <small>[בנו]</small> של <strong>רב יוסף בדיק לה בפשורי</strong> <small>[היה בודק אותה ב</small>גיגית <small>מים פושרים],</small> ואם לא יצא ממנה אויר על ידי ניפוח — הכשירה.
 <strong>מתקיף לה</strong> <small>[מקשה על כך]</small> <strong>רב אשי: האי מאי</strong> <small>[זה מהו]?</small> כלומר, כיצד יכול אתה לומר דבר זה? <strong>בשלמא הכא</strong> <small>[נניח כאן]</small> בריאה הסמוכה לדופן — <strong>תלינן</strong> <small>[תולים אנו]</small> את הדבר בפצע ש<strong>בדופן, וכשרה. אבל התם</strong> <small>[שם],</small> בשתי אונות הסרוכות זו לזו, הרי סירכא שביניהן מחמת נקב היא באה, <strong>אי האי נקיב</strong> <small>[אם זו יש בה נקב]</small> — <strong>טרפה</strong> היא, <strong>ואי האי נקיב</strong> <small>[ואם זו ניקבה]</small> — <strong>טרפה</strong> היא, וגם אם נסתם הנקב בקרום — אין זה מוציא אותה מידי טריפה! ושבים לדברי רב נחמן, שריאה הסמוכה לדופן, אם העלתה הריאה צמחים — חוששים שניקבה, וטריפה היא.
  ושואלים:  <strong>ומי</strong> <small>[והאם]</small> <strong>אמר רב נחמן הכי</strong> <small>[כך]</small> שאם יש בה נקב הריהי טריפה? <strong>והאמר</strong> <small>[והרי אמר]</small> <strong>רב יוסף בר מניומי אמר רב נחמן: ריאה שנקבה ודופן סותמתה</strong> — <strong>כשרה!</strong> ודוחים: <strong>לא קשיא</strong> <small>[אין</small> זה <small>קשה];</small> <strong>התם</strong> <small>[שם]</small> מדובר <strong>במקום רביתא</strong> <small>[גידולה],</small> במקום שהריאה גדלה בצמוד לדופן, וכשהנקב נסתם אין חשש שיחזור וייפתח, ואילו <strong>הכא</strong> <small>[כאן]</small> מדובר שנדבקה <strong>שלא במקום רביתא</strong> <small>[גידולה].</small>
 ושואלים: <strong>והיכא</strong> <small>[והיכן]</small> <strong>מקום רביתא</strong> <small>[גידולה]?</small> ומשיבים: <strong>חיתוכי דאוני</strong> <small>[מקום חיתוך האונות זו מזו],</small> כלומר, בחלק הקדמי של הריאה, ששם האונות מצויות, שהוא סמוך לדפנות בית החזה מכל צידיו.
 <big>ב</big> ודנים <strong>גופא</strong> <small>[לגופה]</small> של ההלכה שהזכרנו, <strong>אמר רב יוסף בר מניומי אמר רב נחמן: ריאה שנקבה ודופן סותמתה</strong> — <strong>כשרה. אמר רבינא: והוא דסביך בבשרא</strong> <small>[שהריאה מסובכת</small> באותו מקום <small>בבשר]</small> שבין הצלעות. <strong>אמר ליה</strong> <small>[לו]</small> <strong>רב יוסף לרבינא: ואי לא סביך מאי</strong> <small>[ואם אינה סבוכה</small> בבשר <small>מהי]</small> — <strong>טרפה, אלמא אמרינן</strong> <small>[מכאן שאומרים אנו,</small> מניחים<small>]</small> ש<strong>נקובה היא.</strong> ואולם <strong>אי הכי</strong> <small>[אם כך],</small> <strong>כי סביך נמי</strong> <small>[כאשר היא סבוכה גם כן]</small> בבשר נאמר שהיא נקובה וטריפה!
 <strong>דהא תניא</strong> <small>[שהרי שנינו</small> בברייתא<small>]:</small> אם <strong>ניקב</strong> אבר הזכרות של אדם — הריהו <strong>פסול</strong> לבוא בקהל, משום איסור "כרות שפכה" (דברים כג, יב), <strong>מפני ש</strong>באופן זה <strong>הוא שותת</strong> הזרע, ואינו פולטו בכח כדי שיוכל להוליד. אבל אם <strong>נסתם</strong> הנקב — <strong>כשר, מפני שהוא מוליד, וזהו פסול שחוזר להכשירו.</strong> ויש לשאול: הדגש <strong>"וזהו" למעוטי מאי</strong> <small>[למעט מה]?</small> <strong>לאו למעוטי כהאי גוונא</strong> <small>[האם לא למעט כגון זה],</small> של ריאה שניקבה ודופן סותמתה, שהיא טריפה למרות שהיא סבוכה בבשר?
 ועונים: <strong>לא,</strong> בא הדבר <strong>למעוטי</strong> <small>[למעט]</small> <strong>קרום שעלה מחמת מכה</strong> <strong>בריאה</strong> עצמה — ש<strong>אינו קרום,</strong> שאין סתימה זו מתקיימת. אבל כאשר מקום הנקב מסובך בבשר הדופן — הרי זה כשר, שסתימה ראויה היא.
 על עיקר הדברים, שדופן מועילה לסתום נקב בריאה, ולהוציאה מכלל טריפה, <strong>מתקיף לה</strong> <small>[מקשה על כך]</small> <strong>רב עוקבא בר חמא: אילו אינקיב</strong> <strong>בדופן להדה מאי</strong> <small>[אילו</small> נעשה לאחר זמן <small>נקב בדופן מול</small> הנקב שבריאה <small>מהו],</small> מה היה הדין? הרי היתה הבהמה נעשית <strong>טרפה</strong> בכך. נמצא איפוא, שיש דין טריפה שתלוי בנקב בדופן, ואם כן <strong>ליתני</strong> <small>[שישנה]</small> בין הטרפות שבמשנתנו גם <strong>נקובת הדופן!</strong>
 ומקשים: <strong>וליטעמיך</strong> <small>[ולטעמך,</small> לשיטתך<small>],</small> הלכה <strong>הא</strong> <small>[זו]</small> ששנינו במשנה (מב,א) שאם ניקבה המרה טריפה, ועל כך <strong>אמר רב יצחק בר יוסף אמר ר' יוחנן: מרה שניקבה ו</strong>ה<strong>כבד</strong> שהוא סמוך לה <strong>סותמתה</strong> — <strong>כשרה,</strong> הרי <strong>אילו אינקיב כבד להדה</strong> <small>[אילו</small> לאחר זמן <small>ניקב הכבד כנגדה],</small> מול הנקב שבמרה, <strong>מאי</strong> <small>[מה</small> היה הדין<small>]?</small> הריהי נעשית בכך <strong>טרפה,</strong> אם כן <strong>ליתני</strong> <small>[שישנה]</small> במשנתנו גם <strong>נקובת הכבד!</strong>
 <strong>אלא</strong> יש לומר, <strong>כי ניקבה דלאו מיניה מיטרפא</strong> <small>[</small>ש<small>כאשר ניקב</small> אבר <small>שלא ממנו</small> היא <small>נעשית טריפה]</small> — המשנה <strong>לא קתני</strong> <small>[שונה]</small> את הדבר כטריפה בפני עצמה, <strong>הכי נמי</strong> <small>[כך גם כן]</small> בענייננו, <strong>כיון דלאו מיניה מיטרפא</strong> <small>[שלא ממנו</small> מן הדופן <small>היא נטרפת]</small> אלא מחמת הריאה — <strong>לא קתני</strong> <small>[אינו שונה].</small>
 <big>ג</big> <strong>בעא מיניה</strong> <small>[שאל אותו]</small> <strong>רבה בר בר חנה משמואל:</strong> אם <strong>העלתה</strong> הריאה <strong>צמחין</strong> (אבעבועות מלאות מוגלה), <strong>מהו? אמר ליה</strong> <small>[לו]:</small> <strong>כשרה</strong> היא. <strong>אמר ליה</strong> <small>[לו]</small> רבה בר בר חנה: <strong>אף אני אומר כן, אלא שהתלמידים מזדנזין</strong> (מפקפקים ותוהים) <strong>בדבר</strong> זה. ש<strong>אמר רב מתנא: מליא מוגלא</strong> <small>[</small>אם האבעבועה <small>מלאה מוגלה]</small> — הרי היא <strong>טרפה,</strong> אם היא מלאה ב<strong>מים זכים</strong> — <strong>כשרה. אמר ליה</strong> <small>[לו]</small> שמואל: ההלכה <strong>ההיא</strong> שאמר רב מתנא <strong>בכוליא אתמר</strong> <small>[</small>בבועה ש<small>בכליה נאמרה]</small> ולא לגבי בועה בריאה.
  מסופר, <strong>רבי יצחק בר יוסף הוה קאזיל בתריה</strong> <small>[היה הולך אחרי]</small> <strong>ר' ירמיה בשוקא דטבחי</strong> <small>[בשוק הקצבים],</small> <strong>חזנהו להנך דקיימין צמחי צמחי</strong> <small>[ראה את הריאות תלויות שם שהיו מלאות צמחים צמחים],</small> רצה לברר מה דעתו בענין כשרותן, <strong>אמר ליה</strong> <small>[לו]:</small> <strong>לא בעי מר אומצא</strong> <small>[וכי אין אדוני רוצה חתיכת בשר]?</small> ואם כן אפשר יהיה לקחת מאחת הבהמות הללו. <strong>אמר ליה</strong> <small>[לו]</small> ר' ירמיה: <strong>לית לי פריטי</strong> <small>[אין לי מעות].</small> <strong>אמר ליה</strong> <small>[לו]:</small> <strong>אקפן אנא</strong> <small>[אני אקנה עבורך בהקפה].</small> כיון שראה ר' ירמיה שלא היתה לו דרך להשתמט, <strong>אמר ליה</strong> <small>[לו]</small> לרב יצחק בר יפת: <strong>מה אעביד</strong> <small>[אעשה]</small> <strong>לך! דכי אתו לקמיה</strong> <small>[שכאשר היו באים לפני]</small> <strong>ר' יוחנן</strong> עם ריאה שיש בה צמחים, <strong>משדר להו לקמיה</strong> <small>[היה שולח אותם,</small> את השואלים, <small>לפני]</small> <strong>ר' יהודה בר' שמעון, דמורי בה משמיה</strong> <small>[שהיה מורה בה משמו]</small> של <strong>ר' אלעזר בר' שמעון להיתירא</strong> <small>[להיתר],</small> <strong>וליה לא סבירא ליה</strong> <small>[והוא עצמו,</small> ר' יוחנן, <small>לא היה סבור כן],</small> ולכן לא התיר בעצמו, ולשיטת ר' יוחנן אני חושש ומחמיר.
 <strong>אמר רבא: כי הוה מסגינן בתריה</strong> <small>[כאשר היינו הולכים אחרי]</small> <strong>רב נחמן בשוקא</strong> <small>[בשוק]</small>
## דף מח:
 <strong>דגלדאי</strong> <small>[של הרצענים],</small> <strong>ואמרי לה</strong> <small>[ויש אומרים]:</small> <strong>בשוקא דרבנן</strong> <small>[בשוק החכמים],</small> <strong>חזי הנך דקיימן כנדי כנדי</strong> <small>[ראה</small> ריאות שיש עליהן <small>כדים כדים,</small> אבעבועות גדולות (צמחים) מלאות נוזלים<small>]</small> <strong>ולא אמר להו ולא מידי</strong> <small>[ולא אמר להם דבר</small> לטבחים<small>],</small> משמע שהוא סבור שזה כשר. וכן מסופר,
 <strong>ר' אמי ור' אסי הוו חלפי בשוקא</strong> <small>[היו עוברים בשוק של]</small> <strong>טבריא, חזי הנך דקיימי טינרי טינרי</strong> <small>[ראו אותן ריאות</small> שיש עליהן <small>סלעים סלעים],</small> גושים גדולים וקשים, <strong>ולא אמרי להו ולא מידי</strong> <small>[ולא אמרו להם דבר],</small> משמע שהם סבורים שזה כשר.
 <big>א</big> <strong>אתמר</strong> <small>[נאמר]</small> שנחלקו אמוראים ביחס ל<strong>מחט שנמצאת בריאה</strong> של בהמה שנשחטה, <strong>ר' יוחנן ור' אלעזר ור' חנינא מכשרי</strong> <small>[מכשירים]</small> את הבהמה הזו, ואילו <strong>ר' שמעון בן לקיש ור' מני בר פטיש ור' שמעון בן אליקים טרפי</strong> <small>[מטריפים]</small> אותה.
 ומציעים: <strong>לימא בהא קמיפלגי</strong> <small>[האם לומר</small> ש<small>ב</small>נושא <small>זה הם חלוקים],</small> <strong>דמר סבר</strong> <small>[שחכם זה,</small> האוסרים, <small>סבור]:</small> <strong>חסרון מבפנים</strong> שהמחט עושה בבשר הריאה, אף על פי שאינו ניכר מבחוץ — <strong>שמיה</strong> <small>[שמו]</small> <strong>חסרון,</strong> והרי זו טריפה. <strong>ומר סבר</strong> <small>[וחכם זה,</small> המתירים, <small>סבור]:</small> <strong>לא שמיה</strong> <small>[אין שמו]</small> <strong>חסרון?</strong> ודוחים: <strong>לא, דכולי עלמא</strong> <small>[לדעת הכל]</small> <strong>חסרון מבפנים לא שמיה</strong> <small>[אין שמו]</small> <strong>חסרון, והכא בהא קמיפלגי</strong> <small>[וכאן</small> בענין המחט <small>בזה הם חלוקים],</small> <strong>מר סבר</strong> <small>[חכם זה,</small> המכשירים, <small>סבור]:</small> <strong>סמפונא נקט ואתאי</strong> <small>[</small>מ<small>הסמפון,</small> דרך הקנה, נכנסה המחט, ומשם <small>באה</small> לתוך הריאה<small>],</small> ולא עשתה נקב בקרום הריאה. <strong>ומר סבר</strong> <small>[וחכם זה,</small> המטריפים, <small>סבור]:</small> <strong>נקובי נקיב ואתאי</strong> <small>[</small>המחט <small>הלכה וניקבה</small> את המעיים, <small>ו</small>משם <small>באה</small> וניקבה את דופן הריאה<small>],</small>
 <small>מסופר,</small> <strong>ההיא מחטא דאשתכח בחיתוכא</strong> <small>[אותה מחט שנמצאה בחתיכה של]</small> <strong>ריאה,</strong> לאחר שנחתכה לחתיכות, <strong>אייתוה לקמיה</strong> <small>[הביאו אותה לפני]</small> <strong>ר' אמי, סבר לאכשורה</strong> <small>[סבור</small> היה <small>להכשיר אותה].</small> <strong>איתיביה</strong> <small>[הקשה לו]</small> <strong>ר' ירמיה, ואיתימא</strong> <small>[ויש אומרים]</small> שהיה זה <strong>ר' זריקא</strong> ממה ששנינו במשנתנו: <strong>הריאה שניקבה או שחסרה</strong> — טריפה. ויש לשאול: <strong>מאי</strong> <small>[מהו</small> פירוש<small>]</small> <strong>חסרה? אילימא</strong> <small>[אם תאמר]</small> שחסרה <strong>מבחוץ</strong> — <strong>היינו</strong> <small>[זהו</small> מה ששנינו<small>]</small> <strong>ניקבה,</strong> שהרי כל חסרון מבחוץ הוא נקב בקרום הריאה! <strong>אלא לאו</strong> <small>[</small>האם <small>אין]</small> הכוונה שחסרה <strong>מבפנים, ושמע מינה</strong> <small>[ולמד מכאן]</small> שה<strong>חסרון</strong> שהוא <strong>מבפנים</strong> — <strong>שמיה</strong> <small>[שמא]</small> <strong>חסרון,</strong> ומחט זו בודאי עשתה חסרון בבשר הריאה!
  ר' אמי לא החליט בדבר, ולכן <strong>הדר שדרוה לקמיה</strong> <small>[חזרו ושלחו אותה,</small> את הריאה הזו, <small>לפני]</small> <strong>ר' יצחק נפחא. סבר לאכשורה</strong> <small>[סבור היה</small> ר' יצחק <small>להכשירה],</small> <strong>איתיביה</strong> <small>[הקשה לו]</small> <strong>ר' ירמיה, ואיתימא</strong> <small>[ויש אומרים]</small> שהיה זה <strong>ר' זריקה,</strong> ממה ששנינו: <strong>הריאה שניקבה או שחסרה</strong> — טריפה, ויש לשאול: <strong>מאי</strong> <small>[מה פירוש]</small> <strong>חסרה? אילימא</strong> <small>[אם תאמר]</small> <strong>מבחוץ</strong> — <strong>היינו</strong> <small>[זהו</small> מה ששנינו<small>]</small> <strong>ניקבה! אלא לאו</strong> <small>[</small>האם <small>אין]</small> הכוונה <strong>מבפנים, ושמע מינה</strong> <small>[ונלמד מכאן]</small> ש<strong>חסרון מבפנים שמיה</strong> <small>[שמו,</small> נחשב<small>]</small> <strong>חסרון!</strong>
 <strong>הדר שדרוה לקמיה</strong> <small>[חזרו ושלחו אותה לפני]</small> <strong>ר' אמי וטרפה</strong> <small>[והטריף אותה].</small> <strong>אמרי ליה</strong> <small>[אמרו לו]:</small> <strong>והא רבנן מכשרי</strong> <small>[והרי חכמים מכשירים],</small> כפי שנאמר לעיל בשם ר' יוחנן ור' אלעזר ור' חנינא! <strong>אמר להן: הן הכשירו</strong> — אחר <strong>שיודעים</strong> היו <strong>מאיזה טעם הכשירו,</strong> שבאה לפניהם ריאה שלימה, וראו שאין בה נקב, אבל <strong>אנן</strong> <small>[אנו]</small> <strong>מאיזה טעם נכשיר</strong> בחתיכת ריאה שהובאה לפנינו? <strong>דלמא אי הוה</strong> <small>[שמא אם היתה]</small> ה<strong>ריאה</strong> כולה <strong>קמן</strong> <small>[לפנינו]</small> היינו רואים שהיא <strong>מינקבה</strong> <small>[מנוקבת]</small> מצידה החיצוני!
 ומתקשים בדבר: מדברים אלו יש לדייק כי <strong>טעמא דליתא</strong> <small>[הטעם</small> שהטריף הוא דווקא מפני שהריאה כולה <small>איננה</small> לפניו<small>]</small> <strong>הא איתא ולא מינקבה</strong> <small>[אבל אם היא נמצאת</small> לפנינו <small>ואינה נקובה]</small> — <strong>כשרה? והאמר</strong> <small>[והרי אמר]</small> <strong>רב נחמן: האי סמפונא דריאה דאינקיב</strong> <small>[אחד מסמפונות הריאה שניקב]</small> — <strong>טרפה,</strong> למרות שלא ניקב קרום הריאה מבחוץ! ומשיבים: <strong>ההוא</strong> <small>[אותו</small> דבר<small>]</small> בסמפון שניקב <strong>לחבירו</strong> (לסמפון אחר) שסמוך לו <strong>אתמר</strong> <small>[נאמר],</small> שכיון שקשים הם — אין הם סותמים זה את זה, אבל במחט שחודרת מסמפון אל בשר הריאה — בשר הריאה שצמוד לסמפון סותם את הנקב שבסמפון.
  ומקשים, <strong>והאמר</strong> <small>[והרי אמר]</small> <strong>רב נחמן: האי הדורא דכנתא דאינקיב להדי חבריה</strong> — <strong>מגין עליה</strong> <small>[המעיים המסובבים שיש חלב ביניהם, שניקב מעי כנגד חבירו</small> — חבירו סותם אותו ו<small>מגן עליו],</small> מדוע אין אומרים כאן שהסמפונות מגינים זה על זה? <strong>אמר רב אשי: טרפות קא מדמי להדדי</strong> <small>[אתה מדמה זו לזו]?</small> <strong>אין אומרין בטרפות זו דומה לזו, שהרי</strong> בבהמה יכול שיהא <strong>חותכה מכאן,</strong> במקום אחד — <strong>ומתה, חותכה מכאן</strong> במקום אחר <strong>וחיה!</strong>
 <strong>מסופר,</strong> <strong>ההיא מחטא דאישתכח בסמפונא רבה דריאה</strong> <small>[אותה מחט שנמצאה בסמפון הגדול</small> הראשי <small>של הריאה],</small> <strong>אתיוה לקמיה דרבנן טרופאי</strong> <small>[הביאו אותה לפני החכמים המטריפים]</small> במחט שנמצאת בריאה, ר' שמעון בן לקיש ור' מני בר פטיש ור' שמעון בן אליקים, <strong>ו</strong><strong>לא אמרו בה לא איסור ולא היתר.</strong> ומסבירים: <strong>היתר לא אמרי</strong> <small>[אמרו]</small> <strong>בה</strong> — <strong>כשמעתייהו</strong> <small>[כשמועתם,</small> כהלכתם<small>]</small> שהם אוסרים בזה, <strong>איסור נמי לא אמרי</strong> <small>[גם כן לא אמרו]</small> <strong>בה</strong> — <strong>כיון דבסמפונא רבה אישתכח</strong> <small>[שבסמפון הגדול נמצאה],</small> <strong>אימא סמפונא נקט ואתאי</strong> <small>[אמור ש</small>דרך <small>הסמפון</small> באה<small>],</small> שהדברים נראים שבאה דרך הקנה (ולא דרך <strong>הוושט), שניקבה אותו ועברה לחלל הגוף, ומשם עברה וניקבה את הריאה, ומשם הגיעה לסמפון הגדול.</strong>
 <big>ב</big> <big>מסופר,</big> <strong>ההיא מחטא דאישתכח בחתיכה דכבדא</strong> <small>[אותה מחט שנמצאה בתוך חתיכה של כבד]</small> בהמה, <strong>סבר</strong> <small>[סבור</small> היה<small>]</small> <strong>מר בריה</strong> <small>[בנו]</small> של <strong>רב יוסף למיטרפה</strong> <small>[להטריף אותה],</small> <strong>אמר ליה</strong> <small>[לו]</small> <strong>רב אשי: אילו אשתכח בבשרא כהאי גוונא</strong> <small>[אם היית מוצא</small> מחט <small>בבשר</small> הבהמה <small>כגון זה]</small> <strong>הוה טריף מר</strong> <small>[היה אדוני מטריף]?</small> והרי נקב בכבד הוא כנקב בבשר, שנקב בכבד אינו בכלל הטריפות ששנינו במשנתנו! <strong>אלא אמר רב אשי: חזינא</strong> <small>[רואים אנו],</small> <strong>אי קופא לבר</strong> <small>[אם הקוף,</small> הצד המחורר, העבה של המחט <small>נמצא מבחוץ],</small> לצד חלל הבטן, וחוד המחט פונה לכבד — יש להניח ש<strong>נקובי נקיב ואתאי</strong> <small>[ניקבה המחט</small> את הוושט ויצאה לחלל הגוף עד <small>שבאה</small> לכבד<small>],</small> ולכן טריפה היא, וכדין נקובת הוושט. <strong>אי קופא לגיו</strong> <small>[אם הקוף</small> פונה <small>לפנים</small> הכבד<small>],</small> וחוד המחט פונה מן הכבד החוצה לחלל הגוף, יש להניח ש<strong>סמפונא נקט ואתאי</strong> <small>[</small>דרך <small>סמפון,</small> כלי דם, <small>של הכבד באה]</small> לכבד דרך מערכת הדם, ולא נקבה את הוושט והגיעה לכבד דרך חלל הגוף, ולכן היא כשרה.
 ומוסיפים: <strong>והני מילי באלימתא</strong> <small>[ודברים אלה אמורים ב</small>מחט <small>גסה,</small> גדולה<small>],</small> שאין הקוף שלה יכול לעשות נקב בבשר, ולכן יש להניח שהגיעה דרך הסמפון, <strong>אבל קטינתא</strong> <small>[</small>במחט <small>דקה],</small> <strong>לא שנא קופא לגיו לא שנא קופא לבר</strong> <small>[אינו שונה אם הקוף לפנים, אינו שונה אם הקוף לחוץ],</small> יש לחשוש ש<strong>נקובי נקיב ואתאי</strong> <small>[נקבה</small> את הוושט, ומחלל הגוף <small>באה</small> לכבד<small>].</small>
 ושואלים: <strong>ומאי שנא</strong> <small>[ומה שונה הדבר]</small> <strong>ממחט שנמצאת</strong>
## דף מט.
 תחובה <strong>בעובי</strong> דופן <strong>בית הכוסות</strong> (אחת מקיבות הבהמה), אם היא נראית רק <strong>מצד אחד</strong> של הדופן, בצד הפנימי — <strong>כשרה,</strong> אם היא נראית <strong>משני צדדין</strong> — <strong>טרפה, ולא אמרינן</strong> <small>[ואין אנו אומרים]</small> במקרה שהיא נראית רק מצד אחד: <strong>ליחזי אי קופא לבר אי קופא לגיו</strong> <small>[נראה אם קוף</small> המחט פונה <small>לחוץ,</small> לחלל הבטן, או <small>אם קוף</small> המחט פונה <small>לפנים]?</small> שאם קוף המחט פונה לחלל הבטן, וחודה לתוך בית הכוסות — סימן שהמחט נקבה את הוושט או הכרס ויצאה לחלל הבטן, ומשם חזרה ונכנסה לבית הכוסות, ובמקרה זה, אפילו אם היא נמצאת רק בצד הפנימי — טריפה היא. ורק אם קוף המחט פונה פנימה — סימן שהגיעה ישירות דרך הוושט לחלל בית הכוסות, והחלה לנקוב את הדופן ועדיין לא ניקבה אותו מצד לצד?
 <strong>אמרי</strong> <small>[אומרים]</small> בתשובה: <strong>התם</strong> <small>[שם],</small> <strong>כיון דאיכא</strong> <small>[שיש]</small> בתוך בית הכוסות <strong>אוכלים ומשקים</strong> — <strong>אימא</strong> <small>[אמור]</small> <strong>אוכלים ומשקים דחקוה</strong> <small>[דחקו אותה]</small> את המחט, וגם אם קוף המחט נעוץ בדופן, אין זה מוכיח שבאה מן החוץ.
 מסופר, <strong>ההוא מחטא דאישתכח בסמפונא רבה דכבדא</strong> <small>[אותה מחט שנמצאה בסמפון הגדול של הכבד],</small> <strong>הונא מר בריה</strong> <small>[בנו]</small> של <strong>רב אידי טריף</strong> <small>[הטריף],</small> <strong>רב אדא בר מניומי מכשר</strong> <small>[הכשיר].</small> <strong>אתו שיילוה</strong> <small>[באו שאלו]</small> את <strong>רבינא</strong> בענין זה, <strong>אמר להו</strong> <small>[להם]:</small> <strong>שקילו גלימא דטרופאי</strong> <small>[טלו את גלימתם של המטריפים],</small> שישלמו מכיסם על שהטריפוה בחינם והשליכוה לכלבים.
  ועוד מסופר: <strong>ההיא קשיתא דאישתכח</strong> <small>[אותו גרעין</small> של תמרה <small>שנמצא]</small> <strong>במרה. אמר רב אשי, כי הוינן בי</strong> <small>[כאשר היינו בבית]</small> <strong>רב כהנא</strong> כתלמידיו, <strong>אמר</strong> במקרה זה: <strong>הא</strong> <small>[זו]</small> <strong>ודאי סימפונא נקט ואתאי</strong> <small>[</small>דרך <small>הסמפון</small> שבין הכבד למרה <small>באה],</small> ומשם נכנסה למרה, ולא ייתכן שעשתה נקב במרה, מפני שאינה חדה דיה כדי לעשות כן. ומוסיפים: <strong>אף על גב דלא קא נפקא</strong> <small>[אף על פי שאינה יוצאת]</small> אם מנסים להעביר אותה בסמפון, יש לומר כי נענוע גופה של הבהמה <strong>מירבל הוא דרביל ליה</strong> <small>[מנענע אותה כמו בכברה],</small> ובמשך הזמן היא נדחקת פנימה. ומעירים: <strong>והני מילי דדיקלא</strong> <small>[ודברים אלה אמורים</small> בגרעין <small>של דקל,</small> תמר<small>],</small> <strong>אבל</strong> גרעין <strong>דזיתא</strong> <small>[של זית]</small> שיש לו קצוות מחודדים — ודאי <strong>מיבזע בזע</strong> <small>[מנקב],</small> וטריפה היא.
 <big>א</big> ושבים לדון בריאה. ומביאים מה ש<strong>אמר ר' יוחנן: למה נקרא שמה ריאה?</strong> מפני <strong>שמאירה את העינים</strong> של האוכל אותה. <strong>איבעיא להו</strong> <small>[נשאלה להם]</small> שאלה לחכמים: האם הכוונה היא <strong>לאכילה</strong> כמו שהיא, <strong>או</strong> דווקא <strong>על ידי</strong> עיבוד ב<strong>סמנין</strong> (חומרים שונים)?
  ומשיבים:  <strong>תא שמע</strong> <small>[בוא</small> ו<small>שמע],</small> ש<strong>אמר רב הונא בר יהודה: אווזא בזוזא</strong> <small>[אווז</small> שלם קונים <small>בזוז],</small> <strong>וריאה דידה</strong> <small>[שלו]</small> <strong>בארבעה</strong> זוזים, <strong>ואי סלקא דעתך</strong> <small>[ואם עולה על דעתך]</small> שמה שנאמר הוא <strong>לאכילה</strong> בפני עצמה — <strong>לינקט בזוזא וליכול</strong> <small>[שיקח,</small> יקנה אווז שלם <small>בזוז ויאכל</small> גם את הריאה<small>]!</small> <strong>אלא,</strong> ודאי הכוונה היא שריאה זו מאירה עיניים <strong>על ידי סמנין,</strong> והעיבוד בסמנים הוא שמייקר את מחירה.
 <big>ב</big> ושבים לענין ריאה שניקבה, ששנינו במשנתנו שהיא טריפה. ושואלים: אם <strong>אינקבה</strong> <small>[ניקבה]</small> ה<strong>ריאה היכא דממשמשא ידיה דטבחא</strong> <small>[במקום שממשמשת יד הטבח],</small> כשהוא עוסק בבהמה לאחר השחיטה, האם <strong>תלינן</strong> <small>[תולים אנו]</small> בטבח, ואומרים שעל ידי משמוש ידיו נוצר הנקב, <strong>או לא תלינן</strong> <small>[תולים אנו]?</small> <strong>רב אדא בר נתן אמר: תלינן</strong> <small>[תולים אנו],</small> <strong>מר זוטרא בריה</strong> <small>[בנו]</small> של <strong>רב מרי אמר: לא תלינן</strong> <small>[לא תולים אנו].</small> ומסכמים: <strong>והלכתא</strong> <small>[והלכה]:</small> <strong>תלינן</strong> <small>[תולים אנו].</small>
 <strong>אמר רב שמואל בריה</strong> <small>[בנו]</small> של <strong>רבי אבהו: אבא מרישי כלי</strong> <small>[אבי מראשי הכלה]</small> של <strong>רפרם הוה</strong> <small>[היה],</small> מן הדרשנים, שהיו משמיעים את דבריו לעם כשהיה דורש ברבים, <strong>ו</strong>הוא <strong>אמר: תלינן</strong> <small>[תולים אנו].</small> <strong>אמרוה קמיה להא</strong> <small>[אמרו לפניו</small> את ההלכה <small>הזו]</small> של <strong>מר זוטרא בריה</strong> <small>[בנו]</small> של <strong>רב מרי</strong> שאמר שאין תולים, <strong>ולא קבלה.</strong>
 <strong>אמר רב משרשיא:</strong> <strong>כוותיה דאבוה דאבא מסתברא</strong> <small>[כשיטתו של אביו של אבא,</small> רב אדא בר נתן, <small>מסתבר],</small> <strong>דהא תלינן</strong> <small>[שהרי תולים אנו]</small> <strong>בזאב</strong> שלקח את בני המעיים והחזירם מנוקבים, שהוא שניקבם, ולא שהיו נקובים מתחילה.
  כאשר נעשה נקב בריאה על ידי <strong>מורנא</strong> <small>[תולעת],</small> <strong>פליגי</strong> <small>[נחלקו]</small> <strong>בה רב יוסף בר דוסאי ורבנן</strong> <small>[וחכמים],</small> <strong>חד</strong> <small>[אחד מהם]</small> <strong>אמר: קודם שחיטה פריש</strong> <small>[פרשה]</small> התולעת מתוך הריאה, וניקבה את הריאה, וטריפה היא. <strong>וחד</strong> <small>[ואחד מהם]</small> <strong>אמר: לאחר שחיטה פריש</strong> <small>[פרשה],</small> ונקב זה לא היה בחייה. <strong>והלכתא</strong> <small>[והלכה]:</small> <strong>לאחר שחיטה פריש</strong> <small>[פרשה],</small> ואין זו <strong>טריפה.</strong>
 <big>ג</big> שנינו במשנה: <strong>ר' שמעון אומר</strong> ריאה שניקבה אינה עושה טריפה <strong>עד שתינקב</strong> לבית הסמפונות. ומהו בית הסמפונות? <strong>אמר רבה בר תחליפא אמר ר' ירמיה בר אבא: עד שתינקב לסמפון גדול,</strong> הקנה הגדול שממנו מתפצלים הסמפונות של הריאה.
 מסופר, <strong>יתיב</strong> <small>[ישב]</small> <strong>רב אחא בר אבא קמיה</strong> <small>[לפני]</small> <strong>רב הונא, ויתיב וקאמר</strong> <small>[וישב ואמר],</small> <strong>אמר רבי מלוך אמר ר' יהושע בן לוי: הלכה כר' שמעון. אמר ליה</strong> <small>[לו]</small> רב הונא: <strong>מלוך ערבאה קאמרת</strong> <small>[</small>בשמו של <small>מלוך הערבי אמרת]?</small> <strong>אין הלכה כר' שמעון קאמר</strong> <small>[הוא אומר]!</small>
 עוד מסופר, <strong>כי סליק</strong> <small>[כאשר עלה]</small> <strong>רבי זירא</strong> לארץ ישראל, <strong>אשכחיה</strong> <small>[מצא]</small> את <strong>רב ביבי דיתיב וקאמר</strong> <small>[שיושב ואומר],</small> <strong>אמר ר' מלוך אמר ר' יהושע בן לוי: הלכה כר' שמעון. אמר ליה</strong> <small>[לו]</small> ר' זירא: <strong>חיי דמר</strong> <small>[חיי אדוני],</small> <strong>דאנא</strong> <small>[שאני]</small> <strong>ור' חייא בר אבא ורב אסי איקלעינן לאתריה</strong> <small>[נזדמננו למקומו]</small> של <strong>רבי מלוך, ואמרי ליה</strong> <small>[ואמרנו לו]:</small> <strong>אי אמר מר</strong> <small>[האם אמר אדוני]</small> ש<strong>הלכה כר' שמעון? ואמר לן</strong> <small>[לנו]:</small> <strong>אין הלכה כר' שמעון אמרי</strong> <small>[אמרתי].</small> שאל אותו רב ביבי: <strong>ואת</strong> <small>[ואתה]</small> <strong>מה</strong> עוד יש <strong>בידך</strong> בענין זה? <strong>אמר ליה</strong> <small>[לו]</small> ר' זירא, <strong>הכי</strong> <small>[כך]</small> <small>אמר ר' יצחק בר אמי אמר ר' יהושע בן לוי: הלכה כר' שמעון.</small>
 <strong>ו</strong>מסכמים: <strong>ואין הלכה כר' שמעון,</strong> אלא כל שניקבו קרומי הריאה הרי זו  טריפה.
 <big>ד</big> שנינו במשנה: <strong>ניקבה הקבה</strong> הרי זו טריפה. ובענין הנוגע לדין זה, <strong>אמר ר' יצחק בר נחמני אמר ר' אושעיא: חלב</strong> (שומן) <strong>שעל גבי קבה</strong> — <strong>כהנים,</strong> המקבלים את הקיבה של בהמת חולין, <strong>נהגו בו היתר, כ</strong>דעת <strong>ר' ישמעאל שאמר משום</strong> (בשם) <strong>אבותיו. ו</strong>הואיל ויש מחלוקת בענין זה, כמבואר להלן, <strong>סימניך</strong> לזכור מי התיר את הדבר, ביטוי שהיו רגילים לומר: <strong>ישמעאל כהנא</strong> <small>[הכהן]</small> <strong>מסייע כהני</strong> <small>[לכהנים].</small>
 ומבררים: <strong>מאי היא</strong> <small>[מהו]?</small> על מה נאמר שהוא מסייע לכהנים? <strong>דתניא</strong> <small>[ששנויה</small> ברייתא<small>]</small> בענין ברכת כהנים: <strong>"כה תברכו את בני ישראל" וכו'</strong> (במדבר ו, כד), <strong>ר' ישמעאל אומר: למדנו</strong> מכאן שיש <strong>ברכה לישראל מפי כהנים,</strong> ואילו <strong>לכהנים עצמן לא למדנו</strong> שיש ברכה, אלא <strong>כשהוא אומר</strong> בסוף הברכה: "ושמו את שמי על בני ישראל <strong>ואני אברכם"</strong> (שם כז) — <strong>הוי אומר: כהנים מברכין לישראל, והקדוש ברוך הוא מברך לכהנים,</strong> שעל הכהנים נאמר "ואני אברכם".
  ואילו <strong>ר' עקיבא אומר</strong> שיש לפרש את הפסוק אחרת: <strong>למדנו ברכה לישראל מפי כהנים,</strong> ואולם ברכה לישראל <strong>מפי גבורה</strong> (הקדוש ברוך הוא) <strong>לא למדנו, כשהוא אומר "ואני אברכם"</strong> — <strong>הוי אומר כהנים מברכין לישראל, והקדוש ברוך הוא מסכים על ידם,</strong> ש"אברכם" נאמר על ישראל.
  ושואלים:  <strong>אלא ר' עקיבא, ברכה לכהנים מנא ליה</strong> <small>[מנין לו]?</small> <strong>אמר רב נחמן בר יצחק: מ</strong>מה שנאמר לאברהם <strong>"ואברכה מברכיך"</strong> (בראשית יב, ג), שכל המברך את ישראל הוא עצמו מתברך.
  ושואלים: הואיל וגם ר' עקיבא סבור שה' מברך את הכהנים,  <strong>ומאי מסייע כהני</strong> <small>[ומה סיוע</small> מיוחד ל<small>כהנים]</small> יש בדברי ר' ישמעאל? ומשיבים: משום <strong>דמוקי לה</strong> <small>[שהוא מעמיד לה]</small> <strong>לברכת</strong> ה' ל<strong>כהנים במקום</strong> ה<strong>ברכה</strong> של <strong>ישראל,</strong> באותו כתוב עצמו, לומר שגם הכהנים מתברכים באותה ברכה.
  ומבררים: ומה שאמרנו, שחלב שעל גבי הקיבה כהנים נהגו בו היתר כ<strong>ר' ישמעאל שאמר משום אבותיו, מאי</strong> <small>[מה]</small> <strong>היא?</strong> היכן מצאנו שאמר כן ר' ישמעאל? <strong>דתניא</strong> <small>[ששנויה</small> ברייתא<small>]:</small> <strong>"את כל החלב אשר על הקרב",</strong>
## דף מט:
 הרי זה <strong>להביא</strong> (לרבות) לאיסור <strong>חלב שעל גבי הדקין</strong> (המעיים הדקים) הנמשכים מן הקיבה, אלו <strong>דברי ר' ישמעאל. ר' עקיבא אומר:</strong> הרי זה בא <strong>להביא חלב שעל גבי הקבה.</strong> ואילו ר' ישמעאל מתיר חלב שעל הקיבה, והוא מה שנאמר לעיל שהכהנים נהגו בו היתר כשיטתו.
 <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו בברייתא: נאמר באיסור חלב "החלב המכסה את הקרב ו<strong>את</strong> כל <strong>החלב אשר על הקרב"</strong> (ויקרא ג, ג), <strong>ר' שמעון</strong> (ישמעאל) <strong>אומר: מה חלב המכסה את הקרב</strong> שאסר הכתוב, יש עליו <strong>קרום,</strong> והקרום <strong>נקלף</strong> בקלות מן החלב — <strong>אף כל</strong> חלב שיש לו <strong>קרום, ו</strong>הקרום <strong>נקלף</strong> בקלות מן החלב — הרי זה אסור, ואף חלב שעל גבי הקיבה בכלל זה. <strong>ר' עקיבא אומר: מה חלב המכסה את הקרב,</strong> הוא <strong>תותב,</strong> פרוש כשמלה על הבשר ואינו מהודק, וגם יש לו <strong>קרום ו</strong>הוא <strong>נקלף</strong> — <strong>אף כל</strong> חלב שהוא <strong>תותב</strong> ויש לו <strong>קרום ונקלף,</strong> כגון חלב שעל גבי הדקין — אסור. אבל אם אינו תותב, אלא דבוק בבשר, וכגון חלב שעל גבי הקיבה — אינו חלב אסור, אלא שומן מותר. ונמצא שלפי ברייתא זו, ר' ישמעאל הוא האוסר חלב שעל גבי הקיבה!
 <strong>שלח רבין משמיה</strong> <small>[משמו]</small> של <strong>ר' יוחנן:</strong> כפי ששנינו בברייתא זו — <strong>כך היא הצעה של משנה,</strong> כלומר, כך צריך לומר, <strong>ואיפוך קמייתא</strong> <small>[והפוך את</small> שיטות התנאים בברייתא <small>הראשונה],</small> ואמור ש"כל החלב אשר על הקרב" בא לרבות לאיסור חלב שעל הדקין לדברי ר' עקיבא, ולדעת ר' ישמעאל הוא בא לרבות לאיסור גם חלב שעל הקיבה.
  ושואלים:  <strong>מאי חזית דאפכת קמייתא</strong> <small>[מה רואה אתה שאתה הופך את</small> הברייתא <small>הראשונה]?</small> <strong>איפוך בתרייתא</strong> <small>[הפוך את האחרונה]!</small> ומשיבים: <strong>שאני הכא</strong> <small>[שונה כאן]</small> בברייתא השניה, <strong>כיון דקתני</strong> <small>[שהוא שונה]</small> בלשון <strong>"מה</strong> חלב המכסה את הקרב" וכו', שהוא מדקדק בלשון הכתוב, מה בדיוק למדים מ"המכסה את הקרב" — הרי זה סימן שהיא <strong>דווקא</strong> <small>[</small>נאמרה <small>בדיוק].</small>
 <small>ומקשים:</small> <strong>אי הכי</strong> <small>[אם כך],</small> מה שנאמר בעמוד הקודם, שחלב שעל גבי הקיבה כהנים נהגו בו היתר <strong>כ</strong>דעת <strong>ר' ישמעאל</strong> שאמר משום אבותיו, הלא <strong>כ</strong>דעת <strong>ר' עקיבא היא! אמר רב נחמן בר יצחק,</strong> כך צריך לפרש: אלה דברי ר' ישמעאל <strong>שאמר משום אבותיו, וליה לא סבירא ליה</strong> <small>[ו</small>אולם <small>הוא</small> עצמו <small>אינו סבור כן],</small> ולדעתו הוא אסור.
 <big>א</big> ובקשר שבין החלב האסור והמותר לבין דיני טריפות, <strong>אמר רב: חלב טהור</strong> (מותר), אם היה תחתיו נקב שעושה טריפה — הרי הוא <strong>סותם</strong> אותו, ואינה טריפה, ואילו חלב <strong>טמא</strong> — <strong>אינו סותם.</strong> <strong>ורב ששת אומר: אחד זה ואחד זה סותם.</strong>
 <strong>בעי</strong> <small>[שאל]</small> <strong>ר' זירא:</strong> לדברי רב, שחלב טמא אינו סותם, <strong>חלב חיה,</strong> שכולו מותר, <strong>מאי</strong> <small>[מה]</small> דינו לענין זה? האם ב<strong>דוקא אמר</strong> רב ש<strong>חלב טהור סותם, והאי נמי</strong> <small>[וזה,</small> חלב חיה, <small>גם כן]</small> <strong>טהור הוא,</strong> שאין בחיה איסור חלב בכלל, ואם כן, גם חלב שבבהמה אינו סותם, כגון החלב המכסה את הקרב — בחיה הוא סותם, ואינה טריפה. <strong>או דלמא</strong> <small>[שמא]</small> לא נאמר שחלב טהור בבהמה סותם אלא <strong>משום דמהדק</strong> <small>[ש</small>החלב הטהור <small>מהודק],</small> <strong>והאי לא מהדק</strong> <small>[וזה,</small> החלב המכסה את הקרב, בחיה <small>אינו מהודק],</small> ולכן אינו סותם?
 <strong>אמר אביי: מאי תיבעי ליה</strong> <small>[מה נסתפק לו]</small> לר' זירא? כלומר, פשוט הדבר, <strong>נהי דשרי</strong> <small>[גם אם אמנם מותר</small> חלב זה<small>]</small> <strong>באכילה,</strong> מכל מקום <strong>אהדוקי לא מהדק</strong> <small>[אינו מהודק],</small> ואינו סותם!
  מסופר, <strong>ההוא נקב דסתמה</strong> <small>[אותו נקב</small> שנמצא בבהמה <small>שסתם אותו]</small> <strong>חלב טמא, דאתא לקמיה</strong> <small>[שבא לפני]</small> <strong>רבא,</strong> <strong>אמר רבא: למאי ניחוש לה</strong> <small>[למה נחשוש בזה]?</small> <strong>חדא</strong> <small>[אחת]</small> — <strong>דהא</strong> <small>[שהרי]</small> <strong>אמר רב ששת: חלב טמא נמי</strong> <small>[גם כן]</small> <strong>סותם. ועוד, התורה חסה על ממונם של ישראל,</strong> ולכן יש להקל. <strong>אמר ליה</strong> <small>[לו]</small> <strong>רב פפא לרבא:</strong> יש בדבר זה שיטת <strong>רב</strong> שאוסר, <strong>ו</strong>יש בזה גם <strong>איסורא דאורייתא</strong> <small>[איסור מן התורה],</small> <strong>ואת אמרת</strong> <small>[ואתה אומר]</small> ומשתמש בנימוק ש<strong>התורה חסה על ממונן של ישראל?!</strong>
 כיוצא בזה מסופר, <strong>מניומין כנדוקא</strong> <small>[עושה הכדים]</small> <strong>איגלי ליה בסתקא דדובשא</strong> <small>[נתגלה לו כלי מלא דבש],</small> והיה חשש שמא אכל ממנו נחש והטיל בו ארס, <strong>אתא לקמיה</strong> <small>[בא לפני]</small> <strong>רבא</strong> לשאול מה דינו, <strong>אמר רבא: למאי ניחוש לה</strong> <small>[למה נחשוש בכך]?</small> <strong>חדא</strong> <small>[אחת]</small> — <strong>דתנן</strong> <small>[ששנינו]:</small> <strong>שלשה משקים אסורים משום גילוי</strong> — <strong>היין, והמים והחלב, ושאר כל המשקים מותרים,</strong> ואם כן, אין הדבש בכלל האיסור. <strong>ועוד, התורה חסה על ממונם של ישראל. אמר ליה</strong> <small>[לו]</small> <strong>רב נחמן בר יצחק לרבא:</strong> הרי עומדת לפנינו שיטת <strong>ר' שמעון,</strong> שסבור שגם דבש הוא בכלל המשקים האסורים משום גילוי, <strong>ו</strong>יש כאן חשש של <strong>סכנת נפשות, ואת אמרת</strong> <small>[ואתה אומר]</small> <strong>התורה חסה על ממונם של ישראל?</strong>
 ומבררים: שיטת <strong>ר' שמעון</strong> בענין זה <strong>מאי היא</strong> <small>[מה הוא]?</small> <strong>דתניא</strong> <small>[ששנויה</small> ברייתא<small>]:</small> <strong>חמשה</strong> משקים <strong>אין בהם משום גילוי,</strong> שהנחשים אינם טועמים מהם: <strong>ציר</strong> היוצא מן הדגים, <strong>וחומץ, שמן, ודבש, ומורייס</strong> (ציר עשוי משומן דגים ומלח), <strong>ר' שמעון אומר: אף הן יש בהן משום גילוי. ואמר ר' שמעון: אני</strong> עצמי <strong>ראיתי נחש ששתה ציר בצידן. אמרו לו</strong> חכמים: <strong>שטיא הוה</strong> <small>[שוטה היה]</small> אותו נחש, משונה בהתנהגותו, <strong>ואין מביאין ראיה מן השוטים.</strong>
 <strong>אמר ליה</strong> <small>[לו]</small> רבא לרב נחמן בר יצחק: <strong>אודי לי מיהת</strong> <small>[הודה לי על כל פנים]</small> <strong>בציר</strong> שאין בו חשש גילוי, שהרי מוחזק בידינו שאין הלכה כר' שמעון בענין זה, <strong>דהא</strong> <small>[שהרי]</small> <strong>רב פפא ורב הונא בריה</strong> <small>[בנו]</small> של <strong>רב יהושע ורבנן</strong> <small>[וחכמים],</small> <strong>כי הוה להו גילויא</strong> <small>[כאשר היה להם</small> דבר שיש בו <small>חשש ל</small><small>גילוי]</small> <strong>שדו ליה</strong> <small>[היו משליכים]</small> אותו <strong>בציר,</strong> שמחמת חריפותו מבטל את הארס. ומן הצד השני <strong>אמר ליה</strong> <small>[לו]</small> רב נחמן בר יצחק לרבא: <strong>אודי לי מיהא</strong> <small>[הודה לי על כל פנים]</small> <strong>בדבש</strong> שהוא אסור משום גילוי, שכן <strong>ר' שמעון בן אלעזר קאי כוותיה</strong> <small>[הולך כשיטתו]</small> של ר' שמעון, <strong>דתניא</strong> <small>[ששנויה</small> ברייתא<small>]:</small> <strong>וכן היה ר' שמעון בן אלעזר אוסר בדבש.</strong>
 ושוב לענין העיקרי, <strong>אמר רב נחמן: חלב העשוי ככובע,</strong> למרות שהוא טהור (מותר באכילה) — <strong>אינו סותם,</strong> ואם היה נקב באותו מקום הרי זו טריפה. ושואלים: <strong>היכא</strong> <small>[היכן]</small> נמצא חלב כזה? <strong>אמרי לה</strong> <small>[יש אומרים]</small> שהוא <strong>חיטי דכרכשא</strong> <small>[חיטים,</small> מעין פירורים של חלב, <small>שנמצאות</small> על <small>החלחולת],</small> החלק האחרון של המעי, שנקב שבה עושה טריפה. <strong>ואמרי לה</strong> <small>[ויש אומרים]</small> שזה <strong>טרפשא דליבא</strong> <small>[הקרום שעוטף את הלב],</small> שאם ניקב לבית חללו הרי זו טריפה, ואין החלב סותם.
 <big>ב</big> <strong>אמר רבא, שמעית מיניה</strong> <small>[שמעתי ממנו]</small> מ<strong>רב נחמן</strong> בענין החלב שעל גבי הקיבה <strong>תרתי</strong> <small>[שתים],</small> ששני חלבים נמצאים על גבי הקיבה, בשני מקומות שונים, כאשר יפורט להלן, אחד קרוי <strong>חימצא ו</strong>אחד <strong>בר חימצא, חד סתים וחד לא סתים</strong> <small>[אחד</small> מהם <small>סותם</small> נקב שיש בקיבה כנגדו <small>ואחד אינו סותם],</small> <strong>ולא ידענא הי מינייהו</strong> <small>[ואיני יודע</small> על <small>איזה מהם]</small> אמר שסותם ועל איזה אמר שאינו סותם. <strong>רב הונא בר חיננא ורב הונא בריה</strong> <small>[בנו]</small> של <strong>רב נחמן אמר: בר חימצא סתים</strong> <small>[סותם],</small> <strong>חימצא לא סתים</strong> <small>[אינו סותם].</small> <strong>אמר רב טבות: וסימניך</strong> כדי שתזכור את הענין — <strong>יפה כח הבן</strong> ("בר חימצא") שהוא סותם <strong>מכח האב</strong> ("חימצא") שאינו סותם.
  ושואלים:  <strong>הי</strong> <small>[איזה הוא]</small> <strong>חימצא והי</strong> <small>[ואיזה הוא]</small> <strong>בר חימצא?</strong> ומציעים: <strong>תא שמע</strong> <small>[בוא</small> ו<small>שמע]</small> ממה ש<strong>אמר רב נחמן</strong> בענין זה על אחד מן החלבים שעל הקיבה: הייתכן כי <strong>אינהו</strong> <small>[הם,</small> בני ארץ ישראל<small>]</small> <strong>מיכל אכלי</strong> <small>[אוכלים ממנו],</small> משום שסבורים שהוא חלב טהור,
## דף נ.
 <strong>ולדידן</strong> <small>[ולפי שיטתנו שלנו]</small> בבבל הריהו חלב גמור עד ש<strong>מיסתם נמי לא סתים</strong> <small>[לסתום אינו סותם]?!</small> אלא למרות שאנו מחמירים ואיננו אוכלים אותו, אין זה משום שהוא אסור מן התורה, ולכן גם לשיטתנו הוא סותם.
  ומסבירים: הקיבה עשויה כמין קשת, שצידה החיצון מעוגל, והפנימי ישר יחסית, כיתר (חוט) של הקשת.  <strong>דאקשתא</strong> <small>[</small>החלב שנמצא <small>על הקשת</small> של הקיבה<small>]</small> — <strong>כולי עלמא לא פליגי דאסיר</strong> <small>[הכל אינם חולקים ש</small>הוא <small>אסור],</small> וגם בני ארץ ישראל, והוא איפוא, אותו "חימצא" שאמר רב נחמן בעמוד הקודם שאינו סותם. <strong>כי פליגי דאייתרא</strong> <small>[כאשר הם חולקים</small> הרי <small>זה</small> בחלב שנמצא <small>על היתר],</small> שהוא הקרוי "בר חימצא", שבני ארץ ישראל אוכלים אותו, ובני בבל אינם אוכלים אותו, אבל גם לדעתם הוא סותם את הנקב, כפי שאמר רב נחמן לעיל.
 <strong>איכא דאמרי</strong> <small>[יש שאומרים]</small> בלשון אחרת: <strong>דאייתרא</strong> <small>[</small>החלב <small>שעל היתר],</small> הקרוי "בר חימצא" — <strong>כולי עלמא לא פליגי דשרי</strong> <small>[הכל אינם חולקים שהוא מותר],</small> וגם בני בבל. <strong>כי פליגי דאקשתא</strong> <small>[כאשר הם חלוקים</small> הרי זה בחלב <small>שעל הקשת],</small> שבני ארץ ישראל אוכלים גם אותו, ובני בבל אוסרים אותו באכילה.
  ומעירים: מה שנאמר שבני ארץ ישראל מקילים בחלב שעל היתר, הוא  <strong>כי הא</strong> <small>[כמו זו]</small> ש<strong>אמר רב אויא,</strong> שכך <strong>אמר ר' אמי</strong> מחכמי ארץ ישראל: <strong>מקמצין</strong> <small>[מסירים מעט]</small> חלב מעל החלב שעל היתר (מפני שאותו חלב הוא חלב שעל הקרב, שהוא אסור), ואת החלב שעל היתר אוכלים. <strong>וכן אמר ר' ינאי,</strong> שהיה מחכמי ארץ ישראל, <strong>משום</strong> (בשם) <strong>זקן אחד: מקמצין. אמר רב אויא: הוה קאימנא קמיה</strong> <small>[הייתי עומד לפני]</small> <strong>ר' אמי, קמצו והבו ליה</strong> <small>[הסירו מעט ונתנו לו]</small> מן החלב שעל היתר, <strong>ואכל.</strong>
 עוד מסופר, <strong>שמעיה</strong> <small>[שמשו]</small> של <strong>ר' חנינא</strong> מחכמי ארץ ישראל, <strong>הוה קאי קמיה</strong> <small>[היה עומד לפני]</small> <strong>ר' חנינא, אמר ליה</strong> <small>[לו]</small> ר' חנינא: <strong>קמוץ, הב לי דאיכול</strong> <small>[הסר מעט, תן לי שאוכל],</small> <strong>חזייה דהוי קמחסם</strong> <small>[ראה אותו,</small> את השמש, <small>שהוא מהסס],</small> <strong>אמר ליה</strong> <small>[לו]:</small> <strong>בבלאה את</strong> <small>[בבלי אתה],</small> ואתה רגיל לנהוג בזה איסור, וכיון שכך <strong>גום שדי</strong> <small>[חתוך וזרוק</small> את הכל<small>],</small> וגם את החלב שעל היתר.
 <big>א</big> ובענין ששנינו במשנתנו, שאם ניקבו דקין (בני מעיים) הרי זו טריפה, <strong>תניא</strong> <small>[שנויה</small> ברייתא<small>],</small> <strong>רבן שמעון בן גמליאל אומר: בני מעיין שניקבו, וליחה סותמתן</strong> — <strong>כשרה.</strong> ושואלים: <strong>מאי</strong> <small>[מהי]</small> <strong>ליחה</strong> זו שאמרנו? <strong>אמר רב כהנא: שירקא דמעייא דנפיק אגב דוחקא</strong> <small>[הליחה שעל</small> דופן <small>המעיים שיוצאת בדוחק],</small> על ידי גירוד בסכין.
 מסופר, <strong>גמירי חבריא</strong> <small>[למדו חביריו]</small> של <strong>ר' אבא מר' אבא, ומנו</strong> <small>[ומיהם</small> החברים<small>]?</small> <strong>ר' זירא, ואמרי לה</strong> <small>[ויש אומרים]</small> שלמדו דבר זה <strong>חבריא</strong> <small>[חביריו]</small> של <strong>ר' זירא מר' זירא, ומנו</strong> <small>[ומיהם</small> חבריו<small>]?</small> <strong>ר' אבא. אמר ר' אבא בריה</strong> <small>[בנו]</small> של <strong>ר' חייא בר אבא, הכי</strong> <small>[כך]</small> <strong>אמר ר' חייא בר אבא אמר ר' יוחנן: הלכה כרבן שמעון בן גמליאל בטרפה, והלכה כר' שמעון ב</strong>הלכות <strong>אבל.</strong>
 ומפרטים: <strong>הלכה כרבן שמעון בן גמליאל בטרפה</strong> — <strong>הא דאמרן</strong> <small>[זה שאמרנו],</small> שבני המעיים שניקבו וליחה סותמתם — כשרה. הלכה <strong>כר' שמעון באבל, מאי</strong> <small>[מה]</small> <strong>היא?</strong> <strong>דתנן</strong> <small>[ששנינו</small> בברייתא<small>]:</small> אחד מקרובי המת שלא ידע מפטירת המת, והצטרף רק מאוחר יותר לשאר האבלים, <strong>כל שלשה ימים הראשונים</strong> של אבלות, אם <strong>בא ממקום קרוב</strong> — הרי הוא <strong>מונה עמהן,</strong> וגומר יחד איתם את שבעת ימי האבילות, אף על פי שהחל אותה מאוחר יותר.
  אם בא <strong>ממקום רחוק</strong> — <strong>מונה לעצמו</strong> שבעה ימים. <strong>מכאן ואילך,</strong> אם הצטרף אליהם לאחר שלושה ימים הראשונים, <strong>אפילו בא ממקום קרוב</strong> — <strong>מונה</strong> שבעה <strong>לעצמו. ר' שמעון אומר: אפילו</strong> בא <strong>ביום השביעי,</strong> אם <strong>בא ממקום קרוב</strong> — <strong>מונה עמהן.</strong> ובענין זה אמר ר' יוחנן שהלכה כמותו.
  מסופר, <strong>אמר מאן דהוא</strong> <small>[מי שהוא]</small> שלא הוזכר שמו: <strong>איזכי ואיסק ואגמרה לשמעתא מפומיה דמרה</strong> <small>[אזכה ואעלה</small> לארץ ישראל <small>ואלמד את ההלכה</small> הזו <small>מפי בעליה].</small> <strong>כי סליק אשכחיה</strong> <small>[כאשר עלה מצא את]</small> <strong>ר' אבא בריה</strong> <small>[בנו]</small> של <strong>ר' חייא בר אבא,</strong> שמשמו נאמרה שמועה זו, <strong>אמר ליה</strong> <small>[לו],</small> האם <strong>אמר מר</strong> <small>[אדוני]</small> ש<strong>הלכה כרבן שמעון בן גמליאל בטרפה,</strong> שמעיים שניקבו וליחה סותמתם — כשרה? <strong>אמר ליה</strong> <small>[לו]:</small> <strong>הא</strong> <small>[הרי]</small> <strong>אין הלכה</strong> כמותו <strong>אמרי</strong> <small>[אמרתי].</small>
 שאל אותו: <strong>כר' שמעון באבל, מאי</strong> <small>[מה הדין]?</small> מה אמרת בזה? <strong>אמר ליה</strong> <small>[לו]:</small> בענין זה גם כן לא אמרתי הלכה, אלא <strong>פלוגתא נינהו</strong> <small>[דעות חלוקות הן].</small> <strong>דאיתמר</strong> <small>[שנאמר],</small> <strong>רב חסדא אמר: הלכה</strong> כר' שמעון באבל, <strong>וכן אמר ר' יוחנן</strong> שכך <strong>הלכה, ורב נחמן אמר: אין הלכה. ו</strong>מסכמים:
 <strong>ואין הלכה כרבן שמעון בן גמליאל</strong> המיקל <strong>בטרפה,</strong> אלא בני מעיים שניקבו, גם אם ליחה סותמתם — טריפה היא. <strong>והלכה כר' שמעון באבל,</strong> שאפילו בא ביום השביעי מונה עמהם, מדוע? משום שאנו הולכים על פי הכלל ש<strong>אמר שמואל: הלכה כדברי המיקל באבל.</strong>
 <big>ב</big> <strong>אמר רב שימי בר חייא: מקיפים</strong> <small>[מקרבים</small> ומשווים<small>]</small> <strong>בבני מעיים,</strong> אם בא לפנינו נקב במעיים ואין ידוע אם קודם שחיטה נעשה והיא טריפה, או לאחריה — עושים בהם נקב נוסף ומשווים, ואם מראה הנקבים דומה — כשרה, שוודאי לאחר שחיטה נעשה.
 מסופר, <strong>הנהו</strong> <small>[אותם]</small> <strong>בני מעיים</strong> שניקבו <strong>דאתו לקמיה</strong> <small>[שהובאו לפני]</small> <strong>רבא</strong> שיפסוק בעניינם, עשה נקב אחר, <strong>אקפינהו ולא אידמו</strong> <small>[קירב</small> והשווה <small>אותם</small> את <small>הנקבים</small> <small>ולא היו דומים].</small> <strong>אתא</strong> <small>[בא]</small> <strong>רב משרשיא בריה</strong> <small>[בנו],</small> היה <strong>ממשמש בהו</strong> <small>[בהם]</small> בנקבים החדשים, <strong>ואידמו</strong> <small>[ונעשו</small> הנקבים <small>דומים</small> לראשונים<small>],</small> והכשיר. <strong>אמר ליה</strong> <small>[לו]</small> אביו: <strong>מנא לך הא</strong> <small>[מנין לך דבר זה]?</small> <strong>אמר ליה</strong> <small>[לו],</small> זו היתה הסברה שלי: <strong>כמה ידי ממשמשו בהני מקמי דליתי לקמיה דמר</strong> <small>[כמה ידיים היו ממשמשות באלה</small> הראשונים לאחר שחיטה <small>קודם שהגיעו לפני אדוני],</small> ואם נמשמש באלו ייתכן שיהיו דומים זה לזה. <strong>אמר ליה</strong> <small>[לו]:</small> <strong>חכים ברי</strong> <small>[חכם בני]</small> <strong>ב</strong>הלכות <strong>טרפות כ</strong>מו <strong>ר' יוחנן!</strong>
 ובענין דומה, <strong>ר' יוחנן ור' אלעזר דאמרי תרוייהו</strong> <small>[שאמרו שניהם]:</small> <strong>מקיפים</strong> <small>[מקרבים</small> ומשווים<small>]</small> נקבים <strong>בריאה,</strong> שעושים נקב חדש לראות אם הנקב שנמצא דומה לו, ואירע לאחר שחיטה. <strong>אמר רבא: לא אמרן</strong> <small>[אמרנו]</small> שניתן לסמוך על השוואה זו <strong>אלא</strong> כשעושים נקב <strong>באותה ערוגה</strong> (שורת אונות) שבריאה, מימין או משמאל, <strong>אבל מערוגה לערוגה</strong> — <strong>לא.</strong> ומסכמים: <strong>והלכתא</strong> <small>[והלכה]:</small> משווים <strong>אפילו מערוגה לערוגה,</strong> וכן משווים אפילו <strong>מ</strong>בהמה <strong>דקה ל</strong>בהמה <strong>דקה</strong> אחרת, <strong>ומ</strong>בהמה <strong>גסה ל</strong>בהמה <strong>גסה</strong> אחרת, <strong>אבל לא מגסה לדקה, ולא מדקה לגסה.</strong>
 ובענין דומה <strong>אביי ורבא דאמרי תרוייהו</strong> <small>[שאמרו שניהם]:</small> <strong>מקיפין</strong> <small>[מקרבים,</small> עושים נקב ומשווים<small>]</small> לנקב ש<strong>בקנה. אמר רב פפא: לא אמרן</strong> <small>[אמרנו]</small> <strong>אלא</strong> כשעושים נקב <strong>באותה חוליא</strong> שבקנה, <strong>אבל מחוליא לחוליא</strong> — <strong>לא.</strong> ומסכמים, <strong>והלכתא</strong> <small>[והלכה]:</small> <strong>אפילו מחוליא לחוליא</strong> משווים, <strong>ומבר</strong> <small>[ומבן]</small> <strong>חוליא</strong> (כעין חוליה דקה שבין החוליות) <strong>לבר</strong> <small>[לבן]</small> <strong>חוליא</strong> אחרת משווים, <strong>אבל לא מחוליא לבר</strong> <small>[לבן]</small> <strong>חוליא, ולא מבר</strong> <small>[מבן]</small> <strong>חוליא לחוליא.</strong>
 <big>ג</big> אגב הדיון בבני מעיים שניקבו מביאים מה ש<strong>אמר זעירי: חלחולת</strong> (המעי הגס, המסתיים בפי הטבעת) <strong>שניקבה</strong> — <strong>כשרה</strong> הבהמה, <strong>הואיל ויריכים מעמידות אותה</strong> וסותמות את הנקב. <strong>וכמה,</strong> מהו המקום בחלחולת שדנים בו דין זה? <strong>אמר ר' אילעי אמר ר' יוחנן:</strong> אם היה הנקב ב<strong>מקום הדבק,</strong> במקום בו החלחולת דבוקה לירכיים, אפילו אם ניקב <strong>ברובו</strong> — כשרה, אם ניקבה <strong>שלא במקום הדבק</strong> אפילו <strong>במשהו</strong> הריהי טריפה.
 <strong>אמרוה רבנן קמיה</strong> <small>[אמרו אותה חכמים לפני]</small> <strong>רבא משמיה</strong> <small>[משמו]</small> של <strong>רב נחמן, אמר</strong> להם: <strong>לאו מי אמינא לכו לא תתלו ביה</strong> <small>[האם לא אמרתי לכם אל תתלו בו]</small> ברב נחמן
## דף נ:
 <strong>בוקי סריקי</strong> <small>[בקבוקים ריקים],</small> כלומר, דברים סתם! <strong>הכי</strong> <small>[כך]</small> <strong>אמר רב נחמן: מקום הדבק, אפילו ניטל כולו</strong> — <strong>כשר, והוא שנשתייר בו</strong> במקום הדבק <strong>כדי תפיסה</strong> (אחיזה). ושואלים: <strong>וכמה</strong> הוא כדי תפיסה? <strong>אמר אביי: כמלא בטדא בתורא</strong> <small>[</small>רוחב <small>אצבע</small> אפילו <small>בשור</small> גדול<small>].</small>
 <big>א</big> שנינו במשנה בין הטרפות: <strong>הכרס הפנימי</strong> שניקבה או שנקרע רוב החיצונה. <strong>אמר רב יהודה אמר רב, העיד נתן בר שילא ריש טבחיא</strong> <small>[ראש הטבחים,</small> השוחטים<small>]</small> של <strong>צפורי לפני רבי</strong> עדות זו <strong>משום</strong> (בשם) <strong>ר' נתן: אי זו היא כרס הפנימי?</strong> זו שקוראים לה בארמית <strong>"סניא דיבי",</strong> חלק מן המעיים, הקרוי בלשוננו "המעי העיור". <strong>וכן אמר ר' יהושע בן קרחה: סניא דיבי. ר' ישמעאל אמר:</strong> כרס הפנימי הוא מה שנקרא <strong>איסתומכא דכרסא</strong> <small>[פתח הכרס].</small>
 <strong>רב אסי אמר ר' יוחנן: מקום צר יש בכרס,</strong> שהוא קרוי כרס הפנימי, וכל השאר נכלל בכרס החיצונה, <strong>ואיני יודע איזהו. אמר רב נחמן בר יצחק: נפל כרסא בבירא</strong> <small>[הכרס בבור],</small> כלומר, כיון שאינו יודע מהו, נמצא שנקב בכל מקום בכרס אוסר! <strong>אמר רב אחא בר רב עוא,</strong> כך <strong>אמר רב אסי</strong> בפירוש הדבר: <strong>מן המיצר,</strong> ממקום שהכרס הולכת ונעשית צרה לכיוון הוושט, <strong>ולמטה</strong> לכיוון הוושט (כשהבהמה תלויה ברגליה) הוא הנקרא כרס הפנימי.
 <strong>ר' יעקב בר נחמני אמר</strong> בשם <strong>שמואל:</strong> כרס הפנימי הוא ה<strong>מקום</strong> בכרס <strong>שאין בו מילת,</strong> בליטות כעין צמר שיש על דפנות הכרס. <strong>ר' אבינא אמר</strong> בשם <strong>גניבא</strong> שאמר <strong>משמיה</strong> <small>[משמו]</small> של <strong>רב:</strong> אותו <strong>טפח בוושט</strong> שהוא <strong>סמוך לכרס</strong> — <strong>זו היא כרס הפנימית.</strong>
 <strong>אמרי במערבא משמיה</strong> <small>[אמרו בארץ ישראל משמו]</small> של <strong>ר' יוסי בר חנינא: כל הכרס כולו</strong> — <strong>זו היא כרס הפנימית, ואיזהו</strong> אם כן <strong>כרס החיצון?</strong> אין זו הכרס עצמה, אלא זה <strong>בשר החופה</strong> (המכסה) <strong>את רוב הכרס</strong> מצידה התחתון של הבהמה. <strong>רבה בר רב הונא אמר:</strong> הכרס הפנימית היא ה<strong>מפרעתה.</strong> ושואלים: <strong>מאי</strong> <small>[מהו]</small> <strong>מפרעתה? אמר רב אויא: היכא דפרעי טבחי</strong> <small>[המקום,</small> הצד, <small>שמגלים הטבחים</small> כשפותחים את הבהמה<small>]</small> כלומר, צד הבטן.
  מסופר, <strong>בנהרדעא עבדי</strong> <small>[היו עושים,</small> נוהגים להלכה<small>]</small> <strong>כרבה בר רב הונא. אמר ליה</strong> <small>[לו]</small> <strong>רב אשי לאמימר</strong> שהיה מחכמי נהרדעא: <strong>כל הני שמעתתא מאי</strong> <small>[כל אותן השמועות</small> שאמרו חכמים לעיל בהגדרת כרס הפנימי <small>מה הן]?</small> מה אתם עושים בהן? <strong>אמר ליה</strong> <small>[לו]:</small> <strong>כולהו שייכן</strong> <small>[כולן שייכות,</small> כלולות<small>]</small> <strong>ב</strong>מה שאמר <strong>רבה בר רב הונא,</strong> שגם סניא דיבי, וגם איסותמכא דכרסא, וגם מקום שאין בו מילת, פונים לכיוון דופן בטן הבהמה, ה"מפרעתה".
  ושאל אותו: <strong>ו</strong>מה שאמר <strong>רב אסי אמר ר' יוחנן,</strong> שמקום צר יש בכרס ואינו יודע מהו, <strong>מאי</strong> <small>[מהו]?</small> הרי יש לחשוש לכל מקום בכרס! <strong>אמר ליה</strong> <small>[לו]:</small> <strong>כבר פירשה רב אחא בר עוא,</strong> שהוא מן המיצר ולמטה. ושאל אותו: <strong>ו</strong>מה שאמר <strong>ר' אבינא</strong> שרק הטפח הסמוך לוושט הוא הכרס הפנימית, <strong>ודבני מערבא מאי</strong> <small>[</small>מה שאמרו <small>בני ארץ ישראל,</small> שכל הכרס קרויה כרס הפנימית, <small>מה</small> אתה עושה בהם<small>]?</small> <strong>אמר ליה</strong> <small>[לו]</small> <strong>הני ודאי פליגי</strong> <small>[אלה ודאי חלוקים]</small> על דברי רבה בר <strong>רב הונא, ואין אנו פוסקים כמותם.</strong>
 <big>ב</big> שנינו במשנה: כרס החיצונה שנקרעה, <strong>ר' יהודה אומר: ב</strong>בהמה <strong>גדולה</strong> אם נקרעה בשיעור טפח — טריפה, ובבהמה קטנה — אם נקרעה ברובה. <strong>אמר ר' בנימין בר יפת אמר ר' אלעזר: לא גדולה</strong> — <strong>גדולה ממש, ולא קטנה</strong> — <strong>קטנה ממש, אלא</strong> הכלל הוא: <strong>כל שנקרע בה</strong> בכרס החיצונה <strong>טפח ולא הוי רובא</strong> <small>[ואין זה רוב]</small> הכרס — <strong>זו היא ששנינו: בגדולה טפח,</strong> וכל שהקרע הוא <strong>רובא</strong> <small>[</small>ב<small>רוב]</small> הכרס החיצונה <strong>ולא הוי</strong> <small>[ואינו מגיע לכדי]</small> <strong>טפח</strong> — <strong>זו היא ששנינו: בקטנה ברובא.</strong> כלומר, כל שיש בקרע או טפח, או רוב הכרס החיצונה — הרי זו טריפה.
  ותמהים:  <strong>רובא ולא הוי טפח, פשיטא</strong> <small>[פשוט]</small> שעושה טריפה, שהרי בכל מקום דינו של רובו ככולו! ומשיבים: <strong>לא צריכא</strong> <small>[לא נצרכה]</small> הלכה זו, אלא במקרה <strong>דהויא</strong> <small>[שיש בה]</small> <strong>טפח במשהו</strong> יותר מרוב, <strong>מהו דתימא</strong> <small>[שתאמר]:</small> במקרה זה, שאורך כולה הוא יותר מטפח, <strong>עד דמיקרע</strong> <small>[שנקרע]</small> <strong>בה טפח</strong> שלם <strong>לא הוי טרפה, קא משמע לן</strong> <small>[משמיע לנו]</small> שגם אם נקרע פחות מטפח בכל זאת טריפה היא, כיון שנקרעה ברובה.
 <strong>אמר גניבא אמר ר' אסי:</strong> אם <strong>נקדרה</strong> הכרס החיצונה, נעשה בה חור עגול, שגודלו <strong>כ</strong>גודל מטבע הקרויה <strong>סלע</strong> <strong>—</strong> <strong>טרפה,</strong> ומדוע? <strong>שאם תמתח</strong> הקדירה הזו — <strong>תעמוד על הטפח</strong> לאורכה, שכן הוא גודלו של סלע. <strong>אמר ר' חייא בר אבא, לדידי מפרשא לי מיניה דגניבא</strong> <small>[לי נתפרש הדבר מגניבא</small> עצמו<small>]</small> כשהיינו <strong>אמברא</strong> <small>[על המעבורת]</small> של <strong>נהרדעא:</strong> אם היה הנקב <strong>כסלע</strong> — <strong>כשרה, יתר מכסלע</strong> — <strong>טרפה.</strong> ושואלים: <strong>וכמה יתר מכסלע? אמר רב יוסף: כגון דעיילן תלת קשייתא בציפא בדוחקא</strong> <small>[שנכנסים שלושה גרעיני תמר כשהם מצופים</small> בשיירי בשר הפרי <small>בדוחק],</small> ושהן נמצאים <strong>בלא ציפא</strong> <small>[ציפוי]</small> שהם לגמרי נקיים — נכנסות <strong>ברווחא</strong> <small>[ברווח].</small>
 <big>ג</big> שנינו במשנה: <strong>המסס ובית הכוסות,</strong> הסמוכים זה לזה, שניקבו לחוץ (לחלל הבטן), ולא זה לזה — טריפה. בענין זה <strong>תנו רבנן</strong> <small>[שנו חכמים]:</small> <strong>מחט שנמצאת</strong> תחובה <strong>בעובי</strong> דופן <strong>בית הכוסות, מצד אחד</strong> — הרי היא <strong>כשרה,</strong> נמצאה תחובה <strong>משני צדדים</strong> — <strong>טרפה.</strong> ומכל מקום, גם במקרה שהמחט נמצאת משני צדדים — אינה טריפה בכל אופן, אלא יש לבדוק: אם <strong>נמצא עליה</strong> על חוד המחט <strong>קורט</strong> (מעט) <strong>דם</strong> —
## דף נא.
 <strong>בידוע שלפני שחיטה</strong> נעשה הנקב, וטריפה. <strong>לא נמצא עליה קורט דם</strong> — <strong>בידוע שלאחר שחיטה</strong> אירע, כשאין זרימת דם בגוף הבהמה, וכשרה.
 <strong>הגליד פי המכה,</strong> שפת הנקב — <strong>בידוע ששלשה ימים קודם שחיטה</strong> נעשה הנקב, שהוא פרק הזמן שלוקח לפצע להגליד, ואם קנה את הבהמה בתוך שלושה ימים אלה — נמצא שקנה טריפה, ומיקח טעות הוא, ועל המוכר להחזיר לו מעותיו (ונוטל את הבהמה השחוטה). <strong>לא הגליד פי המכה,</strong> ויש איפוא ספק האם הנקב אירע קודם הקניה או לאחריה — יש ללכת אחרי הכלל שאמרו חכמים בספק ממון ש<strong>המוציא מחבירו</strong> — <strong>עליו הראיה,</strong> והקונה אינו יכול לבוא בטענת מיקח טעות, אלא אם יביא ראיה שהנקב אירע קודם שבאה לרשותו.
  ושואלים:  <strong>ומאי שנא מכל נקובי דעלמא</strong> <small>[ומה שונה</small> דין המחט <small>מכל הנקבים המצוים]</small> בבהמה, <strong>דאף על גב דליכא</strong> <small>[שאף על פי שאין]</small> <strong>דם</strong> בנקב <strong>טריף מר</strong> <small>[מטריף החכם],</small> ואין זה סימן שאירע לאחר מיתה? ומשיבים: <strong>התם ליכא מידי למיסרך</strong> <small>[שם,</small> בסתם נקב, <small>אין דבר שיידבק בו]</small> הדם, וגם אם היה שם דם — הוא נבלע בלחלוחית הבשר, <strong>הכא</strong> <small>[כאן]</small> <strong>כיון דאיכא</strong> <small>[שיש]</small> <strong>מחט, אי איתא</strong> <small>[אם אמנם]</small> <strong>קודם שחיטה הוא</strong> שעשתה את הנקב — <strong>מיסרך הוה סריך</strong> <small>[נדבק היה</small> הדם במחט<small>],</small> ולכן אם לא נמצא עליה קורט דם — בידוע שלאחר שחיטה ניקבה.
  מסופר, <strong>אמר ליה</strong> <small>[לו]</small> <strong>רב ספרא לאביי, חזי מר האי צורבא מרבנן דאתא ממערבא</strong> <small>[ראה אדוני תלמיד חכם אחד שבא מארץ ישראל],</small> <strong>ואמר: רב עוירא שמני</strong> <small>[שמי],</small> <strong>ואמר: מעשה ובא לפני רבי מחט שנמצאת בעובי בית הכוסות מצד אחד, וטרפה,</strong> פסק שהבהמה טריפה. <strong>שלח ליה</strong> <small>[לו]</small> אביי לרב עוירא לקרוא לו כדי לברר את הענין היטב, שהרי שנינו בברייתא שרק אם המחט נראית משני הצדדים הריהי טריפה. <strong>לא אתא לגביה</strong> <small>[לא בא</small> רב עוירא <small>אצלו],</small> <strong>אזל הוא לגביה</strong> <small>[הלך הוא,</small> אביי, <small>אליו].</small> <strong>הוה קאי אאיגרא</strong> <small>[היה</small> רב עוירא <small>עומד על הגג],</small> <strong>אמר</strong> לו אביי: <strong>ניחות מר וניתי</strong> <small>[ירד אדוני ויבוא]!</small> <strong>לא נחית</strong> <small>[לא ירד].</small> <strong>סליק הוא לגביה</strong> <small>[עלה הוא,</small> אביי, <small>אליו],</small> <strong>אמר ליה</strong> <small>[לו]:</small> <strong>אימא</strong> <small>[אמור]</small> <strong>לי, גופא דעובדא היכי הוה</strong> <small>[גופו של המעשה כיצד היה]?</small>
 <strong>אמר ליה</strong> <small>[לו]:</small> <strong>מפטיר כנסיות אנא</strong> <small>[אני],</small> מוציא ומביא בבית המדרש, והייתי עומד <strong>לעילא מרבי רבה</strong> <small>[למעלה מרבי הגדול],</small> <small>ר' יהודה הנשיא,</small> <strong>והוה</strong> <small>[והיו]</small> <strong>רב הונא ציפוראה</strong> (מציפורי) <strong>ור' יוסי מדאה</strong> (ממדי) <strong>יושבין לפניו, ובאת</strong> (ובאה) <strong>לפני רבי מחט שנמצאת בעובי בית הכוסות מצד אחד,</strong> מן הצד הפנימי, וחזר <strong>והפכה רבי</strong> את בית הכוסות, והסתכל בצידו החיצוני, <strong>ומצא עליה קורט</strong> (מעט) <strong>דם</strong> כנגד המקום בו היתה המחט תקועה מצידו הפנימי, <strong>וטרפה, ואמר: אם אין שם מכה</strong> (פצע), נקב מפולש שעשתה המחט, <strong>קורט דם מנין? אמר ליה</strong> <small>[לו]</small> אביי: <strong>טרח טרייה לההוא גברא</strong> <small>[הטריח את האיש הזה,</small> אותי, <small>לחינם]!</small> והרי <strong>מתניתין</strong> <small>[משנתנו]</small> <strong>היא:</strong> אלו טריפות — <strong>המסס ובית הכוסות שניקבו לחוץ,</strong> ואין פה איפוא <strong>חידוש, שהרי רבי לא פסק כן אלא משום שהוכח שבית הכוסות ניקב לחוץ.</strong>
 <big>א</big> שנינו במשנה: <strong>נפלה מן הגג</strong> הרי זו טריפה, שמא נתרסקו איבריה. <strong>אמר רב הונא: הניח בהמה למעלה</strong> על הגג, <strong>ובא ומצאה למטה,</strong> ולא ראה שנפלה — <strong>אין חוששין משום ריסוקי אברים,</strong> שנפלה ונחבטה, אלא יש להניח שירדה מעצמה בקפיצה וכדומה.
  מסופר, <strong>ההוא גדיא דהוה ליה</strong> <small>[גדי אחד שהיה לו]</small> <strong>לרבינא</strong> <strong>דחזא חושלא באיפומא</strong> <small>[שראה שעורים קלופות מבעד לארובה</small> שבין הגג לבית<small>],</small> <strong>דגר</strong> <small>[קפץ]</small> דרך הארובה, וכך <strong>נפל מאיגרא לארעא</strong> <small>[מן הגג לארץ],</small> <strong>אתיא לקמיה</strong> <small>[באה</small> שאלה <small>זו</small> <small>לפני]</small> <strong>רב אשי, אמר ליה</strong> <small>[לו]</small> רבינא, <strong>הא דאמר</strong> <small>[זה שאמר]</small> <strong>רב הונא: הניח בהמה למעלה ובא ומצאה למטה אין חוששין משום ריסוקי אברים,</strong> האם היא <strong>משום דאית לה מידי למסרך</strong> <small>[ש</small>בדרך כלל <small>יש לה</small> לבהמה <small>משהו להיאחז בו],</small> <strong>והאי לית ליה מידי למסרך</strong> <small>[ו</small>גדי <small>ה</small>שקפץ ונפל דרך הארובה <small>אין לו דבר להיאחז בו].</small> <strong>או דלמא</strong> <small>[שמא]</small> טעמו <strong>משום</strong> שבהמה <strong>אמדה נפשה</strong> <small>[אומדת את עצמה]</small> אם היא יכולה לקפוץ או לא, <strong>והאי נמי אמדה נפשה</strong> <small>[וזה גם כן,</small> הגדי, <small>אמד את עצמו]</small> לפני שקפץ?
 <strong>אמר ליה</strong> <small>[לו]</small> רב אשי: טעמו של רב הונא הוא <strong>משום דאמדה נפשה</strong> <small>[שאומדת את עצמה],</small> <strong>והאי נמי אמדה נפשה</strong> <small>[וזה גם כן,</small> הגדי, <small>אמד את עצמו].</small>
 מסופר, <strong>ההיא אימרתא דהוה בי</strong> <small>[כבשה אחת שהיתה בביתו]</small> של <strong>רב חביבא דהוו שדרן כרעיה בתרייתא</strong> <small>[שהיו נגררות רגליה האחוריות],</small> <strong>אמר רב יימר: האי שיגרונא נקטיה</strong> <small>[בהמה זו אחז בה שגרון],</small> ולכן היא גוררת את הרגלים. <strong>מתקיף לה</strong> <small>[מקשה על כך]</small> <strong>רבינא: ודלמא</strong> <small>[ושמא]</small> <strong>חוט השדרה איפסיק</strong> <small>[נפסק],</small> ולכן רגליה משותקות, וטריפה היא! <strong>בדקוה, אשכחוה</strong> <small>[מצאוה]</small> שנפסק חוט השדרה שלה, <strong>כרבינא. ואפילו הכי</strong> <small>[כך],</small> שמצאו במקרה זה כדברי רבינא — <strong>הלכתא</strong> <small>[הלכה]</small> <strong>כרב יימר,</strong> שבבהמה הגוררת את רגליה אין לחשוש שנפסק חוט השדרה שלה, שכן <strong>שגרונא שכיח</strong> <small>[שגרון מצוי],</small> ופסיקת <strong>חוט השדרה לא שכיח</strong> <small>[אינו מצוי].</small>
 ועוד <strong>אמר רב הונא</strong> בעניינים אלה: <strong>זכרים</strong> (אילים) <strong>המנגחין זה את זה</strong> — <strong>אין חוששין</strong> להם <strong>משום ריסוקי אברים.</strong> ו<strong>אף על גב דמידוו וקיימי</strong> <small>[אף על פי שהם כואבים ועומדים</small> במקומם<small>]</small> — <strong>צימרא בעלמא הוא דנקט להו</strong> <small>[חום בלבד הוא שאחז בהם],</small> ואין לחשוש ליותר מזה. אבל <strong>אי נפול לארעא</strong> <small>[אם נפלו לארץ]</small> מחמת הנגיחות — <strong>ודאי חיישינן</strong> <small>[חוששים אנו],</small> שמא היה כאן ריסוק איברים.
 <strong>אמר רב מנשי: הני דכרי דגנבי גנבי</strong> <small>[אותם אילים שגונבים הגנבים]</small> ומשליכים אותם מעבר לגדר ונופלים על הארץ — <strong>אין חוששין</strong> להם <strong>משום ריסוק אברים, מאי טעמא</strong> <small>[מה טעם</small> הדבר<small>]?</small> <strong>כי שדו להו</strong> <small>[כאשר הם זורקים אותם</small> מעבר לגדר<small>],</small> <strong>אמתנייהו שדו להו</strong> <small>[על מתניהם הם זורקים אותם],</small> <strong>כי היכי דלירהטי קמייהו</strong> <small>[כדי שירוצו לפניהם],</small> ואין לחשוש שנעשו טריפה. <strong>אהדרינהו</strong> <small>[אם החזירו אותם]</small> הגנבים לבעליהם — <strong>ודאי חיישינן</strong> <small>[חוששים אנו]</small> לריסוק איברים, מפני שכשהם חוזרים ומשליכים אותם מעבר לגדר לא אכפת לגנבים מה יקרה להם. <strong>והני מילי</strong> <small>[ודברים אלה אמורים]</small> <strong>דאהדרינהו</strong> <small>[שהחזירו אותם]</small> <strong>מחמת יראה,</strong> מפני שלא רצו שיתפסו אותם, או שהכריחו אותם להחזירם. <strong>אבל</strong> אם החזירו אותם <strong>מחמת</strong> שעשו <strong>תשובה</strong> — ודאי <strong>תשובה מעלייתא הוא דעבדי</strong> <small>[תשובה מעולה היא שעשו],</small> וודאי דאגו שלא יינזקו הבהמות.
 <strong>אמר רב יהודה אמר רב: הכה</strong> בהמה <strong>על ראשה</strong> במקל, <strong>והלכה לה</strong> המקל <strong>כלפי זנבה,</strong> והיכה אותה לאורך גבה, או היכה <strong>על זנבה והלכה לה</strong> המקל <strong>כלפי ראשה,</strong> והיכה <strong>כנגד כל השדרה כולה</strong> — <strong>אין חוששין משום ריסוקי אברים, ואי שלים חוטרא אפלגי דגבא</strong> <small>[ואם נגמר המקל במחצית הגב]</small> — <strong>חיישינן</strong> <small>[חוששים אנו]</small> בגלל המכה שהיכה בגבה ראש המקל. <strong>ואי אית בה קיטרי</strong> <small>[ואם יש בו</small> במקל <small>קשרים,</small> מקומות בולטים<small>]</small> — <strong>חיישינן</strong> <small>[חוששים אנו]</small> לריסוק, גם אם היה המקל ארוך כנגד כל השדרה. <strong>ואי מחיי אפסקיה</strong> <small>[ואם הכה אותו כעין חיתוך,</small> לרוחב הגב<small>]</small> — <strong>חיישינן</strong> <small>[חוששים אנו]</small> שנשברה השדרה ונפסק חוט השדרה.
 <strong>אמר רב נחמן: בית הרחם אין בו משום ריסוקי אברים,</strong> אין חוששים שנתרסקו איבריו של הוולד בלידה, ושמא טריפה הוא. <strong>אמר ליה</strong> <small>[לו]</small> <strong>רבא לרב נחמן, תניא דמסייע לך</strong> <small>[שנויה ברייתא שמסייעת לך]:</small> ששנינו, <strong>תינוק בן יום אחד</strong>
## דף נא:
 <strong>מטמא בזיבה,</strong> אם יצא ממנו זוב. <strong>ואי סלקא דעתך</strong> <small>[ואם עולה על דעתך]</small> ש<strong>יש בו</strong> בבית הרחם <strong>משום ריסוקי אברים, איקרי</strong> <small>[נקרא]</small> <strong>כאן</strong> הדבר מה שדרשו חכמים: "זב <strong>מבשרו"</strong> (ויקרא טו, ב) — <strong>ולא מחמת אונסו,</strong> שאם אירע לאדם אונס, כגון שנפל ונחלה וראה זוב — אינו מיטמא בזיבה. ואף תינוק זה שנתמעך בלידה עד שחוששים לריסוק איברים, אף שראה זוב — לא ייטמא! אלא מכאן שאין חוששים לכך.
  ודוחים: יש לומר כי  <strong>הכא במאי עסקינן</strong> <small>[כאן במה אנו עוסקים]?</small> <strong>כגון שיצא דרך דופן</strong> הבטן, שהוציאו את הוולד בניתוח, ולא יצא בדוחק דרך פתח הרחם.
  ומציעים, <strong>תא שמע</strong> <small>[בוא</small> ו<small>שמע]</small> ממה ששנינו בברייתא: <strong>עגל שנולד ביום טוב</strong> — <strong>שוחטין אותו</strong> ואוכלים אותו <strong>ביום טוב,</strong> והואיל ואין משהים אותו מעת לעת, כדין נפולה, משמע שאין חוששים שמא נתרסקו איבריו בלידה! ודוחים: יש לומר כי <strong>הכא נמי</strong> <small>[כאן גם כן]</small> מדובר <strong>כגון שיצא דרך דופן.</strong>
 ומציעים, <strong>תא שמע</strong> <small>[בוא</small> ו<small>שמע]</small> ממה ששנינו בברייתא אחרת: <strong>ושוין, שאם נולד</strong> בכור בהמה ביום טוב, <strong>הוא ומומו עמו,</strong> שנולד בעל מום — <strong>שזה</strong> נחשב <strong>מן המוכן,</strong> כלומר, אינו מוקצה, ושוחטים אותו ביום טוב עצמו. הרי שאין צריך לשהות מעת לעת, ואין חוששים שנתרסקו איבריו בלידה! <strong>וכי תימא</strong> <small>[ואם תאמר],</small> <strong>הכא נמי</strong> <small>[כאן גם כן]</small> מדובר <strong>שיצא דרך דופן,</strong> אם יצא <strong>דרך דופן מי</strong> <small>[האם]</small> <strong>קדוש</strong> הוא בבכורה? <strong>והא</strong> <small>[והרי]</small> <strong>אמר ר' יוחנן: מודה היה ר' שמעון לענין</strong> בכור ושאר <strong>קדשים</strong> <strong>ש</strong>יוצא דופן <strong>אינו קדוש!</strong>
 ומשיבים: <strong>הכא במאי עסקינן</strong> <small>[כאן במה אנו עוסקים]?</small> בוולד <strong>שהפריס על גבי קרקע,</strong> שלאחר שנולד נעץ פרסותיו בקרקע ונעמד, ובמקרה זה רואים בבירור שלא נתרסקו איבריו.
 <big>א</big> <strong>ואמר רב נחמן:</strong> מה שמפילים את הבהמה ב<strong>בית המטבחים</strong> לצורך שחיטה — <strong>אין בו משום ריסוקי אברים.</strong>
 וכן מסופר, <strong>ההוא תורא דנפל</strong> <small>[שור אחד שנפל]</small> בבית המטבחיים, <strong>ואישתמע קל נגיחותיה</strong> <small>[ונשמע קול גניחותיו]</small> מחמת המכה, ולמרות זאת <strong>על</strong> <small>[נכנס]</small> <strong>רב יצחק בר שמואל בר מרתא שקל משופרי שופרי</strong> <small>[לקח מהיפה יפה שבו],</small> ומכאן מוכח שלא חשש לטריפה. <strong>אמרי ליה רבנן</strong> <small>[אמרו לו חכמים]:</small> <strong>מנא לך הא</strong> <small>[מנין לך דבר זה]</small> שאין לחשוש לכך? <strong>אמר להו</strong> <small>[להם],</small> <strong>הכי</strong> <small>[כך]</small> <strong>אמר רב:</strong> כאשר מפילים את השור, <strong>צפרניו</strong> הוא <strong>נועץ</strong> בקרקע <strong>עד שמגיע לארץ,</strong> ולכן אין חוששים שנפל נפילה קשה.
 <big>ב</big> <strong>אמר רב יהודה אמר רב:</strong> בהמה שנפלה ו<strong>עמדה</strong> — <strong>אינה צריכה</strong> המתנה <strong>מעת לעת</strong> קודם שישחטוה, לראות אם היא חיה, כפי שנאמר במשנה (להלן נו,ב). אבל <strong>בדיקה</strong> לאחר שחיטה, שמא היה איזה שבר בבהמה שעושה אותה טריפה — <strong>ודאי בעיא</strong> <small>[צריכה].</small> אבל אם לא רק נעמדה, אלא גם <strong>הלכה</strong> אחר נפילה — <strong>אינה צריכה</strong> אף <strong>בדיקה.</strong> <strong>רב חייא בר אשי אמר: אחת זו ואחת זו,</strong> גם זו שהלכה — <strong>צריכה בדיקה.</strong>
 <strong>אמר רב ירמיה בר אחא אמר רב: פשטה ידה לעמוד, אף על פי שלא עמדה</strong> ממש — הרי זו כאילו עמדה, ואינה צריכה שהייה מעת לעת, אלא די לה בבדיקה. <strong>עקרה רגלה להלך אף על פי שלא הלכה</strong> — הרי זה כאילו הלכה, ואינה צריכה בדיקה (כשיטת רב). <strong>ורב חסדא אמר:</strong> אפילו לא פשטה ידה לעמוד, אלא <strong>ניערה</strong> (ננערה, עשתה מאמץ) <strong>לעמוד,</strong> ו<strong>אף על פי שלא עמדה</strong> — כאילו עמדה, ואינה צריכה שהייה מעת לעת.
  ומסכמים, <strong>והלכתא</strong> <small>[והלכה היא]:</small> <strong>היכא</strong> <small>[במקום]</small> ש<strong>נפלה</strong> הבהמה <strong>מן הגג בדלא ידעה</strong> <small>[בלי שידעה]</small> שהיא עומדת ליפול או לקפוץ, <strong>ועמדה ולא הלכה</strong> — <strong>צריכה בדיקה, ואינה צריכה</strong> שהייה <strong>מעת לעת. ואם הלכה</strong> — <strong>אפילו בדיקה נמי לא</strong> <small>[גם כן אינה]</small> <strong>צריכה.</strong>
 <big>ג</big> <strong>אמר אמימר משמיה</strong> <small>[משמו]</small> של <strong>רב דימי מנהרדעא: נפולה שאמרו</strong> שצריכה בדיקה — <strong>צריכה בדיקה כנגד בני מעיים,</strong> באזור הבטן, שמא ניקב או נקרע אחד מן האיברים, והיא טריפה. <strong>אמר ליה</strong> <small>[לו]</small> <strong>מר זוטרא, הכי אמרינן משמיה</strong> <small>[כך אומרים אנו משמו]</small> של <strong>רב פפא: צריכה בדיקה כנגד בית החלל כולו,</strong> כלומר, מכל הצדדים, שמא נשברו הצלעות, או נשברה השדרה ונפסק חוט השדרה.
 <strong>אמר ליה</strong> <small>[לו]</small> <strong>הונא מר בר בריה</strong> <small>[בן בנו]</small> של <strong>רב נחמיה לרב אשי:</strong> כשבודקים את איברי הבהמה לאחר שנפלה, <strong>סימנין,</strong> הקנה והוושט, <strong>מאי</strong> <small>[מהו]</small> דינם, האם צריכים הם בדיקה? <strong>אמר ליה</strong> <small>[לו]:</small> <strong>סימנין קשין</strong> (עמידים) <strong>הן אצל נפילה,</strong> ואין לחשוש לכך.
 <big>ד</big> ובדיני נפילה בעוף, <strong>אמר רב יהודה אמר שמואל: עוף ש</strong>נפל ו<strong>נחבט על פני המים, כיון ששט</strong> במים כ<strong>מלא קומתו</strong> — <strong>דיו</strong> כדי להוכיח שלא נתרסקו איבריו, וכדין בהמה שהלכה. <strong>ולא אמרן</strong> <small>[ולא אמרנו]</small> <strong>אלא</strong> ששט <strong>ממטה למעלה,</strong> כנגד כיוון הזרם, <strong>אבל</strong> שט <strong>מלמעלה למטה</strong> בכיוון הזרם — שמא <strong>מיא הוא דאשפלו</strong> <small>[המים הם שהורידו</small> והוליכו אותו<small>],</small> וצריך בדיקה. <strong>ואי מיא קיימי</strong> <small>[ואם המים עומדים],</small> כגון באגם — <strong>לית לן בה</strong> <small>[אין לנו בכך חשש],</small> משום שרואים שהוא שוחה בעצמו. <strong>ואי שדא ציבי וקדמיה</strong> <small>[ואם היו מושלכים שם קיסמים בנהר והקדים אותם</small> העוף בשחייתו<small>]</small> — <strong>הא קדמיה</strong> <small>[הרי הקדים אותם],</small> ורואים שהוא שוחה מעצמו.
  נפל העוף על <strong>גלימא</strong> (בגד) פרוש על גבי עמודים, אם הוא <strong>מתיח</strong> <small>[מתוח]</small> — <strong>חיישינן</strong> <small>[חוששים אנו]</small> לריסוק איברים מחמת החבטה, נפל על בגד <strong>דלא מתיח</strong> <small>[שאינו מתוח]</small> — <strong>לא חיישינן</strong> <small>[אין אנו חוששים].</small> היה הבגד שנפל עליו העוף <strong>עוף ומעופף</strong> <small>[מקופל]</small> — <strong>לא חיישינן</strong> <small>[אין אנו חוששים],</small> שאינו נמתח יפה. נפל העוף על <strong>איזלא ומקרבי קיטרי</strong> <small>[רשת</small> פרושה באויר <small>שקרובים הקשרים]</small> שבה זה לזה — <strong>חיישינן</strong> <small>[חוששים אנו]</small> שנחבט בהם ונתרסקו איבריו, <strong>לא מקרבי קיטרי</strong> <small>[אין הקשרים קרובים]</small> — <strong>לא חיישינן</strong> <small>[אין אנו חוששים].</small>
 נפל העוף על <strong>כיתנא דעביד בטוני</strong> <small>[פשתן שעשוי בחבילות]</small> — <strong>חיישינן</strong> <small>[חוששים אנו],</small> מפני שהוא קשה. אם נפל <strong>דהאי גיסא ודהאי גיסא</strong> <small>[מצד זה ומצד זה],</small> על צידי החבילה — <strong>לא חיישינן</strong> <small>[אין אנו חוששים],</small> שהוא מתגלגל, והחבטה אינה כה חזקה. נפל על <strong>אסורייתא</strong> <small>[חבילות קנים]</small> — <strong>חיישינן</strong> <small>[חוששים אנו].</small> נפל על <strong>כיתנא דדייק ונפיץ</strong> <small>[פשתן שנידוק,</small> שנכתש כדי להפריד את שברי הגבעולים מן הסיבים, <small>ונופץ,</small> שעבר סירוק כדי להסיר את הפסולת הדבוקה בסיבים<small>]</small> — <strong>לא חיישינן</strong> <small>[אין אנו חוששים],</small> שאינו קשה. נפל על פשתן <strong>דייק ולא נפיץ</strong> <small>[</small>ש<small>נידוק ולא נופץ]</small> — <strong>חיישינן</strong> <small>[חוששים אנו],</small> בגלל שברי הגבעולים הדבוקים בו. נפל על פשתן <strong>דעביד ביזרי</strong> <small>[שעשוי אגודות],</small> לאחר שנידוק ונופץ, <strong>כיון דאיכא ביה קטרי</strong> <small>[שיש בו קשרים]</small> — <strong>חיישינן</strong> <small>[חוששים אנו]</small> לריסוק איברים. אם נפל העוף על <strong>דקתא</strong> <small>[נעורת הפשתן],</small> שברי הגבעולים שהופרדו ממנו על ידי הסירוק — <strong>חיישינן</strong> <small>[חוששים אנו].</small> אבל אם נפל על ערימת <strong>דקדקתא</strong> <small>[נעורת דקה מאד]</small> הנופלת מן הנעורת — <strong>לא חיישינן</strong> <small>[אין אנו חוששים],</small> מפני שהיא רכה.
  נפל העוף על <strong>נברא</strong> <small>[הסיב הגדל סביב הדקל]</small> — <strong>חיישינן</strong> <small>[חוששים אנו],</small> על <strong>תימחתא</strong> <small>[קליפה דקל שנחתכה לרצועות]</small> — <strong>לא חיישינן</strong> <small>[אין אנו חוששים].</small> נפל על <strong>קיטמא נהילא</strong> <small>[אפר מנופה]</small> — <strong>חיישינן</strong> <small>[חוששים אנו],</small> מפני שהוא נכבש ונעשה קשה. נפל על אפר <strong>לא נהילא</strong> <small>[לא מנופה]</small> — <strong>לא חיישינן</strong> <small>[אין אנו חוששים],</small> מפני שהוא רך ומתפזר בשעת הנפילה.
## דף נב.
 נפל עוף על <strong>חול הדק</strong> — <strong>לא חיישינן</strong> <small>[אין אנו חוששים]</small> לריסוק איברים, מפני שכשהעוף נופל עליו הוא מחליק לצדדים, וכך נמנעת חבטה חזקה. אבל נפל על <strong>חול הגס</strong> — <strong>חיישינן</strong> <small>[חוששים אנו],</small> בגלל האבנים הגדולות שמעורבות בו. נפל העוף על <strong>אבק דרכים</strong> — <strong>חיישינן</strong> <small>[חוששים אנו]</small> לריסוק איברים, מפני שאבק דרכים נכבש ומתקשה. נפל על <strong>תיבנא ועביד בזגא</strong> <small>[תבן,</small> קש <small>שעשוי בחבילה]</small> — <strong>חיישינן</strong> <small>[חוששים],</small> מפני שהוא מהודק וקשה. <strong>לא עביד בזגא</strong> <small>[אינו עשוי בחבילה]</small> — <strong>לא חיישינן</strong> <small>[אין אנו חוששים].</small>
 נפל על <strong>חיטי וכל דמינייהו</strong> <small>[חיטים וכל</small> מה <small>שממינם],</small> כגון כוסמין ושיפון שהם קשים — <strong>חיישינן</strong> <small>[חוששים אנו],</small> וכן אם נפל על <strong>שערי וכל דמינייהו</strong> <small>[שעורים וכל שממינם]</small> כגון שבולת שועל — <strong>חיישינן</strong> <small>[חוששים אנו].</small> <strong>כל מיני קטניות</strong> שנפל עליהם עוף — <strong>אין בהם משום ריסוקי אברים,</strong> מפני שבשעה שנופל עליהם העוף הם מחליקים זה מזה, בגלל צורתם העגולה, <strong>לבר</strong> <small>[חוץ]</small> <strong>מן רוביא</strong> <small>[תלתן,</small> חילבה<small>].</small> <strong>חימצי</strong> <small>[אפונה]</small> — <strong>אין בו משום ריסוק אברים,</strong> אבל <strong>חפצי</strong> <small>[חומוס]</small> — <strong>יש בו משום ריסוק אברים. כללא דמלתא</strong> <small>[כללו של דבר]:</small> <strong>כל מידי דמשריק</strong> <small>[דבר שמחליק]</small> לצדדים כשהעוף נופל עליו — <strong>אין בו משום ריסוק אברים, לא משריק</strong> <small>[אינו מחליק]</small> — <strong>יש בו משום ריסוק אברים.</strong>
 אם נפל העוף על הקרקע כשהוא מחובר ל<strong>דבוק,</strong> לוח מצופה דבק שמניחים כמלכודת, וכשהעוף נדבק אליו ומנסה לעוף הוא נופל עם הלוח — <strong>רב אשי שרי</strong> <small>[התיר],</small> <strong>אמימר אסר.</strong> ומפרטים, אם נדבק העוף ללוח <strong>בחד גפא</strong> <small>[בכנף אחת]</small> — <strong>דכולי עלמא לא פליגי דשרי</strong> <small>[הכל אינם חולקים שהוא מותר],</small> מפני שהעוף פורח קצת בכנף אחת, ואינו נופל בחבטה. <strong>כי פליגי</strong> <small>[כאשר הם חלוקים]</small> הרי זה כשנדבק <strong>בתרי גפי</strong> <small>[בשתי כנפיים].</small> <strong>מאן דאסר אמר לך</strong> <small>[מי שאוסר אומר לך]:</small> <strong>היכי ניקום</strong> <small>[איך יחזיק</small> העוף <small>מעמד]</small> שלא להיחבט חבטה גמורה בקרקע? <strong>ומאן דשרי אמר לך</strong> <small>[ומי שמתיר אומר לך]:</small> <strong>אפשר דניקום אעיקבי דגפי</strong> <small>[יכול להחזיק מעמד בקצות הכנפיים].</small>
 <strong>ואיכא דאמרי</strong> <small>[ויש שאומרים]</small> לשון אחרת: <strong>בתרי גפי כולי עלמא לא פליגי דאסיר</strong> <small>[</small>אם נדבק <small>בשתי כנפיים הכל אינם חלוקים שהוא אסור],</small> שאין בידו להמעיט את עוצמת החבטה, <strong>כי פליגי בחד גפא</strong> <small>[כאשר הם חלוקים הרי זה</small> כשנדבק <small>בכנף אחת],</small> <strong>מאן דשרי אמר לך</strong> <small>[מי שמתיר אומר לך]:</small> <strong>אפשר דפרח בחד גפא</strong> <small>[יכול הוא לעוף בכנף אחת],</small> <strong>ומאן דאסר</strong> <small>[ומי שאסר]:</small> <strong>כיון דבהאי לא מצי פרח בהאי נמי לא מצי פרח</strong> <small>[כיון שב</small>כנף <small>זו אינו יכול לעוף, בזו גם כן אינו יכול לפרוח].</small> <strong>והילכתא</strong> <small>[והלכה היא]:</small> נדבק <strong>בתרי גפי אסיר</strong> <small>[בשתי כנפיים אסור],</small> <strong>בחד גפא שרי</strong> <small>[בכנף אחת מותר].</small>
 <big>א</big> שנינו במשנה: <strong>נשתברו רוב צלעותיה</strong> של בהמה — הריהי טריפה. <strong>תנו רבנן</strong> <small>[שנו חכמים],</small> <strong>אלו הן רוב צלעות</strong> לענין זה: <strong>שש מכאן ושש מכאן,</strong> מכל צד של השדרה, שהוא רוב של עשרים ושתים צלעות, אחת עשרה לכל צד, <strong>או אחת עשרה מכאן ואחת מכאן.</strong>
 <strong>אמר זעירי: ו</strong>היא טריפה כאשר נשברו הצלעות <strong>מחציין כלפי שדרה,</strong> ולא בחצי המרוחק מן השדרה. <strong>אמר רבה בר בר חנה אמר ר' יוחנן: ו</strong>מדובר כאן <strong>ב</strong>אותן עשרים ושתים <strong>צלעות גדולות שיש בהן מוח,</strong> שאם נשברו הרי זו טריפה, ולא <strong>בצלעות הקטנות.</strong>
 <big>ב</big> <strong>אמר עולא, בן זכאי אמר:</strong> אם <strong>נעקרו</strong> הצלעות מחיבורן בשדרה — די אם היה זה <strong>ברוב</strong> הצלעות של <strong>צד אחד,</strong> כלומר, אם נעקרו שש צלעות בסך הכל, כדי לעשות טריפה. ודווקא אם <strong>נשתברו</strong> הצלעות — שנינו שהיא טריפה רק <strong>ברוב שני צדדין,</strong> כלומר, שיישברו שתים עשרה צלעות. <strong>ר' יוחנן אמר: בין נעקרו, בין נשתברו</strong> — אינה נעשית טריפה אלא <strong>ברוב שני צדדין.</strong>
 בענין זה מביאים, <strong>אמר רב: נעקרה צלע וחוליא</strong> שהיא מחוברת אליה <strong>עמה,</strong> שנעקרה מן החוליות שלפניה ושלאחריה — הרי זו <strong>טרפה,</strong> למרות שלא נפסק חוט השדרה. <strong>אמרי ליה</strong> <small>[אמרו לו,</small> שאלוהו<small>]</small> <strong>רב כהנא ורב אסי לרב: נעקרה צלע מכאן</strong> מצד אחד של החוליה, <strong>וצלע מכאן</strong> מצידה השני, <strong>וחוליא</strong> עצמה <strong>קיימת</strong> במקומה, <strong>מהו?</strong> האם היא טריפה? <strong>אמר להו</strong> <small>[להם]</small> בתמיהה: <strong>גיסטרא קאמריתו</strong> <small>[חתוכה לשנים אתם אומרים]?!</small> בהמה כזו נחשבת כמתה, וכיצד אתם שואלים האם היא טריפה!
  ומתקשים:  <strong>והא</strong> <small>[והרי]</small> <strong>רב נמי</strong> <small>[גם כן]</small> שאמר שאם נעקרה צלע וחוליה עמה טריפה היא, <strong>גיסטרא קאמר</strong> <small>[חתוכה לשתים אמר],</small> שכיון שנעקרה חוליא וצלע שעמה — הצלע השניה נופלת מאליה, ומדוע תמה עליהם? ומשיבים: <strong>כי קאמר</strong> <small>[כאשר אמר]</small> <strong>רב</strong> שהיא טריפה — הרי זה כשנעקרה <strong>צלע בלא חוליא.</strong>
 ותוהים: <strong>והא</strong> <small>[והרי]</small> <strong>צלע וחוליא</strong> עמה <strong>קאמר</strong> <small>[אמר]!</small> ומשיבים: כוונתו היתה <strong>ל</strong><strong>צלע וחצי חוליא,</strong> כלומר, עם מקצת מן החוליא שאליו היא מחוברת, אבל הצלע שכנגדה מחוברת לחוליא כראוי.
  ותמהים:  <strong>מכלל</strong> הדברים אתה למד ש<strong>רב כהנא ורב אסי,</strong> כשנעקרה <strong>צלע</strong> מכאן ומכאן <strong>בלא חוליא אמרי</strong> <small>[אמרו,</small> שאלו<small>]</small> את רב האם היא טריפה, <strong>ו</strong>על כך <strong>אמר להו</strong> <small>[להם]</small> בתמיהה: <strong>גיסטרא קאמריתו</strong> <small>[חתוכה לשתים אומרים אתם],</small> שנבילה היא? וכיצד ניתן לומר כן? <strong>והאמר</strong> <small>[והרי אמר]</small> <strong>עולא, בן זכאי אמר: נעקרו</strong> צלעות <strong>ברוב צד אחד,</strong> כלומר, רק אם נעקרו שש צלעות — הרי זו טריפה, <strong>נשתברו</strong> — <strong>ברוב שני צדדין.</strong> הרי שאם נעקרה צלע אחת בלבד אינה טריפה!
 ומשיבים, <strong>אמר לך</strong> <small>[יכול לומר לך]</small> רב: <strong>התם</strong> <small>[שם]</small> שצריך שייעקרו שש צלעות כדי לעשותה טריפה, מדובר בצלעות שנעקרו <strong>זה שלא כנגד זה. הכא</strong> <small>[כאן]</small> שאמר שאם נעקרו שתים הרי זו נבילה — כשנעקרו שתים <strong>זה כנגד זה,</strong> משני צידיה של אותה חוליא.
  ומקשים, <strong>והאמר</strong> <small>[והרי אמר]</small> <strong>ר' יוחנן,</strong> אינה טריפה עד שייעקרו <strong>ברוב שני צדדין, וברוב שני צדדין אי אפשר דלא קיימא חד מינייהו</strong> <small>[שלא תעמוד צלע אחת מהן]</small> <strong>זה כנגד זה,</strong> וטריפה היא ולא נבילה!
  ומשיבים:  <strong>התם</strong> <small>[שם]</small> בדברי ר' יוחנן, מדובר שנעקרה ה<strong>בוכנא בלא אסיתא</strong> <small>[העלי בלי המכתש],</small> כלומר, הצלע עצמה, בלי הגומה שהיא יושבת בתוכה, ואם נעקרה צלע מכאן ומכאן באופן זה — הרי זו טריפה. ואילו <strong>הכא</strong> <small>[כאן]</small> כששאלוהו רב כהנא ורב אסי אם היא טריפה ואמר שהיא נבילה, מדובר שנעקרו <strong>בוכנא ואסיתא</strong> <small>[העלי והמכתשת עמו],</small> כלומר, צלע ומקצת חוליא מכאן ומכאן.
  ומתקשים:  <strong>אי הכי</strong> <small>[אם כך]</small> מדוע הוצרכו לשאול את רב על כך? <strong>היינו</strong> <small>[זהו]</small> הדין שאמר <strong>רב</strong> מתחילה, שאם ניטלה צלע אחת ומקצת חוליא עמה הריהי טריפה, וכל שכן כשניטלה צלע מכאן ומכאן עם מקצת חוליא! ומשיבים: רב כהנא ורב אסי <strong>לא שמיע להו</strong> <small>[לא שמעו]</small> מה שאמר <strong>רב,</strong> ולכן שאלוהו.
  ושואלים: אם כן,  <strong>וליבעו מיניה</strong> <small>[ושישאלו אותו]</small> את רב, <strong>כ</strong>דברי <strong>רב</strong> עצמו — במקרה שניטלה צלע אחת וחצי חוליא! ומשיבים, <strong>סברי</strong> <small>[סבורים היו]:</small> <strong>ליבעי מיניה חדא דפריש לן תרתי</strong> <small>[נשאל אותו שאלה אחת שיפרש לנו</small> על ידה <small>שתים].</small> <strong>דאי בעינן מיניה חדא</strong> <small>[ש</small>הרי <small>אם נשאל אותו</small> תחילה <small>בצלע אחת]</small> שנעקרה עם מקצת החוליא — <strong>הניחא אי אמר לן</strong> <small>[זה</small> יהיה <small>נוח אם יאמר לנו]</small> שהיא <strong>טרפה,</strong> שאז נבין מכך כי <strong>כל שכן</strong> כשנעקרו <strong>תרתי</strong> <small>[שתיים]</small> עם מקצת חוליא מכאן ומכאן, שהיא טריפה. אבל <strong>אי אמר לן</strong> <small>[אם יאמר לנו]</small> כשנעקרה אחת היא <strong>כשרה</strong> — <strong>אכתי תרתי קא מיבעיא לן</strong> <small>[עדיין בשתים תישאל לנו השאלה].</small>
 ושואלים: <strong>אי הכי</strong> <small>[אם כך],</small> אם זהו השיקול, <strong>השתא נמי דקא בעי מיניה תרתי</strong> <small>[עכשיו גם כן, ששאלו ממנו</small> על <small>שתים],</small> אין זה בטוח שיקבלו תשובה על שני המקרים, שכן <strong>הניחא אי אמר להו</strong> <small>[זה נוח אם יאמר להם]</small> שאם נעקרו שתים היא <strong>כשרה</strong> — <strong>כל שכן</strong> אם נעקרה <strong>חדא</strong> <small>[אחת].</small> אבל <strong>אי אמר להו</strong> <small>[אם יאמר להם]</small> בשתים <strong>טרפה</strong> — <strong>אכתי חדא מיבעיא להו</strong> <small>[עדיין</small> ב<small>אחת תישאל להם],</small> שמא היא כשרה!
  ומשיבים, <strong>סברי</strong> <small>[סבורים</small> היו<small>]:</small> <strong>אם כן,</strong> אם לדעתו בנעקרה אחת טריפה היא, לא יהיה להם צורך לחזור ולשאול על כך, מפני שיקבלו על כך תשובה כשישאלוהו על שתים, שכן <strong>מירתח קא רתח</strong> <small>[יכעס</small> ויאמר<small>]:</small> <strong>חדא טרפה תרתי מיבעיא</strong> <small>[</small>והרי בצלע <small>אחת</small> שנעקרה <small>טריפה היא,</small> על <small>שתים אתם שואלים]?!</small>
 ומקשים: <strong>והא קא אמרי ליה ולא רתח</strong> <small>[והרי אמרו לו</small> שאלה <small>זו,</small> מה דין שתי חוליות שנעקרו, <small>ולא כעס]!</small> ומשיבים: <strong>כיון דקאמר להו</strong> <small>[שאמר להם]</small> בתמיהה <strong>"גיסטרא קאמריתו"</strong> <small>[חתוכה לשתים אתם אומרים]</small> — <strong>היינו ריתחיה</strong> <small>[זהו כעסו],</small> שכוונתו לומר: אין כלל מקום לשאלתכם, שזו נבילה היא, אלא רק אם נעקרה אחת הרי זו טריפה.
 <big>ג</big> <strong>אמר רבה בר רב שילא אמר רב מתנא אמר שמואל: נעקרה צלע מעיקרה, ו</strong>כן <strong>גולגולת שנחבסה</strong> (נמעכה) <strong>ברובה, ו</strong>כן <strong>בשר החופה את רוב הכרס</strong> שנחתך <strong>ברובו</strong> — הרי זו <strong>טרפה.</strong>
 ושואלים: <strong>נעקרה צלע מעיקרה</strong> — <strong>טרפה? ורמינהו</strong> <small>[ומשליכים,</small> מקשים <small>על כך]</small> ממה ששנינו:
## דף נב:
 <strong>כמה חסרון</strong> יהיה <strong>בשדרה</strong> של אדם מת, ולא תטמא באוהל כשדרה שלמה של מת? <strong>בית שמאי אומרים:</strong> אם חסרות לה <strong>שתי חוליות, ובית הלל אומרים: חוליא אחת. ואמר רב יהודה אמר שמואל: וכן</strong> הם חלוקים <strong>ל</strong>ענין <strong>טרפה,</strong> שלדעת בית שמאי, רק אם נחסרו שתי חוליות הרי זו טריפה, ולדעת בית הלל (שהלכה כמותם) — אפילו אם נחסרה חוליא אחת. ומשמע שדווקא אם נחסרה חוליא טריפה היא, אבל אם רק נעקרה צלע מן החוליא — כשרה, בניגוד למה שנאמר כאן בשמו!
  ומשיבים: אין כאן סתירה, מפני שמדובר בשני מקרים שונים,  <strong>הכא</strong> <small>[כאן]</small> שאמר שמואל שאם נעקרה צלע מעיקרה טריפה — מדובר שנעקרה <strong>צלע בלא</strong> ה<strong>חוליא</strong> שלה, <strong>התם</strong> <small>[שם],</small> במחלוקת בית שמאי ובית הלל, מדובר שנחסרה <strong>חוליא בלא צלע,</strong> וממילא אין לדייק מכך שאם נעקרה הצלע אינה טריפה.
  ושואלים:  <strong>בשלמא</strong> <small>[נניח]</small> <strong>צלע בלא חוליא</strong> — <strong>משכחת לה</strong> <small>[מוצא אתה],</small> שהצלע נעקרת מן החוליא, <strong>אלא חוליא בלא צלע</strong> — <strong>היכי משכחת לה</strong> <small>[כיצד מוצא אתה אותה]?</small> ומשיבים: <strong>בשילהי כפלי</strong> <small>[בסוף הכסלים,</small> המתניים<small>],</small> שם יש חוליות בלא צלעות.
  על דברי שמואל, שבית שמאי ובית הלל נחלקו בחסרון חוליא גם לענין טריפה, <strong>מתקיף לה</strong> <small>[מקשה על כך]</small> <strong>רב אושעיא: ולתנייה</strong> <small>[ושישנה]</small> התנא הלכה זו <strong>גבי</strong> <small>[אצל]</small> רשימת <strong>קולי בית שמאי וחומרי בית הלל</strong> ששנינו במסכת עדויות, שהרי בית הלל מחמירים ומטריפים אפילו בחסרון חוליא אחת, ואילו לדעת בית שמאי אינה טריפה עד שיחסרו שתים! <strong>אמר ליה</strong> <small>[לו]</small> <strong>רב: כי איתשל</strong> <small>[כאשר נשאלה</small> שאלה <small>זו]</small> שדנו בה בית שמאי ובית הלל — <strong>לענין טומאה איתשיל</strong> <small>[נשאלה],</small> <strong>דהוו להו</strong> <small>[שנמצאים]</small> <strong>בית שמאי</strong> הולכים בענין זה <strong>לחומרא,</strong> ומה שאמר רב יהודה בשם שמואל שמחלוקתם נוגעת גם לענין טריפה, לא נאמר דבר זה במפורש במשנה או בברייתא, ולכן לא הוזכר באותה רשימה. ושבים למה שאמר שמואל ש
 <strong>גולגולת שנחבסה</strong> (נמעכה) <strong>ברובה</strong> — טריפה. <strong>בעי</strong> <small>[שאל]</small> <strong>ר' ירמיה</strong> האם רובה כוונתו ל<strong>רוב גובהה, או</strong> ל<strong>רוב היקיפה?</strong> שאלה זו לא נפתרה, ונשארה ב<strong>תיקו</strong> <small>[תעמוד]</small> במקומה.
  עוד אמר שמואל: <strong>ובשר החופה</strong> (המכסה) <strong>רוב הכרס</strong> מלמטה <strong>ברובו</strong> — טריפה. <strong>בעי</strong> <small>[שאל]</small> <strong>רב אשי:</strong> האם שמואל דיבר <strong>ברוב קרוע,</strong> שאם יש קרע לרוב אורכו הרי זו טריפה, וכל שכן אם ניטל רובו, <strong>או</strong> דווקא <strong>ברוב נטול,</strong> אבל רוב קרוע אינו עושה טריפה?
  ומשיבים:  <strong>תפשוט ליה מדתנן</strong> <small>[תפתור אותה</small> את השאלה, <small>ממה ששנינו</small> במשנתנו<small>]:</small> <strong>כרס הפנימית שניקבה, או שנקרע רוב החיצונה</strong> טריפה היא; <strong>ואמרי במערבא משמיה</strong> <small>[ואמרו בארץ ישראל משמו]</small> של <strong>ר' יוסי בר' חנינא</strong> בפירוש הדברים: <strong>כל הכרס כולו זו היא כרס הפנימי, ואי זהו כרס החיצונה</strong> שאם נקרעה ברובה הרי זו טריפה? זהו <strong>בשר החופה את רוב הכרס.</strong> הרי שדי שייקרע בשר זה ברובו כדי לעשות טריפה.
  ודוחים:  <strong>מידי הוא טעמא</strong> <small>[כלום היא הטעם],</small> כלומר, הרי לא נשאלה כאן השאלה <strong>אלא</strong> כדי <strong>ל</strong>ברר את דעת <strong>שמואל,</strong> והרי שמואל עצמו אינו סבור כן, ש<strong>הכי</strong> <small>[כך]</small> <strong>אמר ר' יעקב בר נחמני אמר שמואל:</strong> כרס החיצונה ששנינו במשנה אינו בשר החופה את רוב הכרס, אלא הוא <strong>מקום</strong> בכרס עצמה <strong>שאין בו מילת</strong> (מעין צמר רך, המכסה את דופן הכרס), ואם כן אין להביא ראיה לשיטתו ממשנתנו.
 <big>א</big> שנינו במשנה: <strong>ודרוסת הזאב,</strong> שנעץ בה ציפורניו — טריפה היא. <strong>אמר רב יהודה אמר רב:</strong> דרוסה <strong>בבהמה</strong> — הריהי טריפה אם נדרסה <strong>מן הזאב ולמעלה,</strong> על ידי זאב או חיות גדולות יותר ממנו, כגון אריה. <strong>ובעופות</strong> — אם נדרסו <strong>מן הנץ ולמעלה.</strong>
 ושואלים, מה שאמר רב: בבהמה מן הזאב ולמעלה, <strong>למעוטי מאי</strong> <small>[למעט את מה]</small> הוא בא? <strong>אילימא למעוטי</strong> <small>[אם תאמר למעט]</small> <strong>חתול</strong> שדרס בהמה — הלוא כבר <strong>תנינא</strong> <small>[שנינו]:</small> <strong>ודרוסת הזאב,</strong> ומשמע: ולא חתול! <strong>וכי תימא</strong> <small>[ואם תאמר],</small> <strong>הא קא משמע לן</strong> <small>[</small>דבר <small>זה משמיע לנו]</small> רב, שלדעת משנתנו <strong>זאב ב</strong>בהמה <strong>גסה נמי דריס</strong> <small>[גם כן דורס],</small> ולא בא למעט חתול — דבר זה אינך יכול לומר, <strong>והא תנן</strong> <small>[והרי שנינו</small> במשנה<small>],</small> <strong>ר' יהודה אומר: דרוסת הזאב</strong> היא דווקא <strong>ב</strong>בהמה <strong>דקה,</strong> כגון כבשים, <strong>ודרוסת ארי</strong> <strong>ב</strong>בהמה <strong>גסה</strong> כגון שוורים!
 <strong>וכי תימא</strong> <small>[ואם תאמר]</small> ש<strong>ר' יהודה מפלג פליג</strong> <small>[חולק הוא],</small> ולדעת חכמים זאב עושה דרוסה גם בבהמה גסה, וכמותם פסק רב — <strong>והאמר</strong> <small>[והרי אמר]</small> <strong>ר' בנימין בר יפת אמר ר' אלעא: לא בא ר' יהודה</strong> במשנתנו <strong>אלא לפרש דברי חכמים!</strong>
 ודוחים: <strong>גברא אגברא קא רמית</strong> <small>[מאדם על אדם אתה מקשה]?</small> יתכן שר' אלעא סבור שהוא בא לפרש, ורב סבור שבא לחלוק! <strong>איבעית אימא</strong> <small>[אם תרצה אמור]:</small> <strong>לעולם</strong> הכל סבורים שדרוסת זאב היא דווקא בבהמה דקה, ודברי רב באו <strong>למעוטי</strong> <small>[למעט]</small> <strong>חתול</strong> שדרס בהמה דקה. ויש בכך חידוש, שכן <strong>מהו דתימא</strong> <small>[שתאמר],</small> מה ששנה התנא: ודרוסת הזאב בדקה — <strong>אורחא דמלתא קתני</strong> <small>[דרכו של עולם הוא שונה],</small> שדרכו של זאב לדרוס, ובאמת גם חתול עושה דרוסה בבהמה דקה, <strong>קא משמע לן</strong> <small>[משמיע לנו]</small> רב שזאב דווקא.
 <big>ב</big> <strong>אמר רב עמרם אמר רב חסדא: דרוסת חתול ונמייה</strong> הריהי טריפה <strong>בגדיים וטלאים,</strong> הקטנים שבבהמה הדקה, ו<strong>דרוסת חולדה</strong> הריהי טריפה <strong>בעופות</strong> דווקא. <strong>מיתיבי</strong> <small>[מקשים על כך]</small> ממה ששנינו בברייתא: <strong>דרוסת חתול, נץ ונמייה</strong> אינה טריפה <strong>עד שתינקב לחלל</strong> הגוף, שינקבו בציפורניים את המעיים ושאר אברים, שנקב בהם עושה טריפה. ונדייק: <strong>אבל דרוסה</strong> ממש, שעושה טריפה בעצם הדריסה והטלת הארס, <strong>לית להו</strong> <small>[אין להם]!</small>
 ותחילה תוהים על מה ששנינו בברייתא זו: <strong>ותסברא</strong> <small>[וסבור אתה]</small> ש<strong>נץ לא דריס</strong> <small>[אינו דורס]?</small> <strong>והתנן</strong> <small>[והרי שנינו</small> במשנתנו<small>]:</small> <strong>ודרוסת הנץ!</strong> ודוחים: <strong>הא לא קשיא</strong> <small>[זו אינה קשה]:</small> <strong>כאן</strong> ששנינו שנץ עושה דרוסה — הרי זה <strong>בעופות,</strong> <strong>כאן</strong> ששנינו בברייתא שאינו עושה דרוסה — <strong>בגדיים וטלאים.</strong>
 ואומרים: <strong>מכל מקום, לרב חסדא</strong> שאמר שיש דרוסה לחתול בגדיים וטלאים, <strong>קשיא</strong> <small>[קשה]</small> הברייתא, שדייקנו ממנה שאינו עושה דרוסה! ומשיבים: <strong>הוא</strong> רב חסדא ש<strong>אמר כי האי תנא</strong> <small>[כ</small>דעת <small>תנא זה],</small> <strong>דתניא</strong> <small>[ששנויה</small> ברייתא<small>],</small> החכם <strong>בריבי אומר: לא אמרו</strong> ש<strong>אין דרוסה</strong> לחתול <strong>אלא במקום שאין מצילין</strong> לגדי, <strong>אבל במקום שיש מצילין,</strong> שמנסים להציל את הגדי מידו — <strong>יש דרוסה,</strong> שהוא משתולל ומטיל ארס, ובמקרה זה דיבר רב חסדא.
  ומקשים:  <strong>ובמקום שאין מצילין אין</strong> החתול עושה <strong>דרוסה? והא ההיא תרנגולת דהואי בי</strong> <small>[והרי אותה תרנגולת שהיתה בביתו]</small> של <strong>רב כהנא, דרהט חתול בתרה ועל לאידרונא</strong> <small>[שרץ חתול אחריה</small> לטורפה <small>ונכנס</small> החתול <small>לחדר קטן],</small> <strong>ואיתחיד דשא באפיה, ומחייה לדשא בסיחופיה</strong> <small>[ונסגרה הדלת בפניו, והיכה</small> מרוב <small>כעס</small> על <small>הדלת בכפו],</small> <strong>ואשתכח עלה חמשה קורטי דמא</strong> <small>[ונמצא עליה חמש טיפות דם,</small> ארס<small>],</small> משמע שיש דרוסה גם במקום שאין מצילים! ומשיבים:
 <strong>הצלת עצמה</strong> של החתול <strong>נמי</strong> <small>[גם כן]</small> <strong>כהצלת אחרים דמי</strong> <small>[נחשבת],</small> שהיא חשה מאויימת. ושואלים: <strong>ורבנן</strong> <small>[וחכמים]</small> ששנו בברייתא שאין חתול עושה דרוסה כלל, כיצד הם מסבירים מעשה זה? ומשיבים: <strong>זיהרא אית ליה, ולא קלי זיהריה</strong> <small>[ארס יש לו,</small> לחתול, <small>ו</small>אולם <small>אין הארס שלו שורף]</small> עד כדי לעשות טריפה.
 <strong>איכא דאמרי</strong> <small>[יש שאומרים]</small> את הסוגיא באופן אחר: לאחר שהקשו על רב חסדא, שאמר שחתול עושה דרוסה בגדיים וטליים, ממה שדייקנו מן הברייתא שאינו עושה דרוסה, השיבו כי <strong>הא מני</strong> <small>[</small>ברייתא <small>זו כדעת מי</small> היא<small>]?</small> שיטת <strong>בריבי, היא, דתניא</strong> <small>[ששנויה ברייתא],</small> <strong>בריבי אומר: לא אמרו</strong> ש<strong>יש דרוסה</strong> לחתול <strong>אלא במקום שיש מצילין</strong> לגדי מידו, <strong>אבל במקום שאין מצילין</strong> — <strong>אין דרוסה.</strong> ואילו רב חסדא פוסק כשיטת חכמים החולקים עליו, וסבורים כי גם כשאין מצילים — חתול עושה דרוסה.
  ושואלים על כך: <strong>ובמקום שאין מצילין אין דרוסה? והא ההיא תרנגולת דהואי בי</strong> <small>[והרי אותה תרנגולת שהיתה בביתו]</small> של <strong>רב כהנא, דרהט חתול בתרה ועל לאידרונא</strong> <small>[שרץ חתול אחריה ונכנס לחדר קטן],</small> <strong>ואיתחיד דשא באפיה ומחייה לדשא בסיחופיה</strong> <small>[ונסגרה הדלת בפניו והיכה את הדלת בכפו],</small> <strong>ואישתכח עליה חמשה קורטי דמא</strong> <small>[ונמצא עליה חמישה</small> <small>טיפות דם]!</small> והשיבו: <strong>הצלת עצמה נמי</strong> <small>[גם כן]</small> <strong>כהצלת אחרים דמיא</strong> <small>[נחשבת].</small>
 מסופר, <strong>בעא מיניה</strong> <small>[שאל אותו]</small> <strong>רב כהנא מרב:</strong>
## דף נג.
 <strong>יש דרוסה לחתול או אין דרוסה לחתול? אמר ליה</strong> <small>[לו]:</small> <strong>אף לחולדה,</strong> שהיא קטנה מהחתול, <strong>יש דרוסה.</strong> שאל אותו רב כהנא: <strong>יש דרוסה לחולדה, או אין דרוסה לחולדה? אמר ליה</strong> <small>[לו]</small> רב: <strong>אף לחתול אין דרוסה.</strong>
 ועוד שאל: <strong>לחתול ולחולדה, יש להן דרוסה או אין להן דרוסה? אמר ליה</strong> <small>[לו]:</small> <strong>לחתול יש דרוסה, לחולדה אין דרוסה.</strong> ומעירים: <strong>ולא קשיא</strong> <small>[ואין זה קשה],</small> אין הדברים סותרים, אלא כל תשובה מתייחסת לענין אחר.
 <strong>הא דאמר ליה</strong> <small>[זה שאמר לו]:</small> <strong>אף לחולדה יש דרוסה</strong> הוא <strong>בעופות, הא דאמר ליה</strong> <small>[זה שאמר לו]:</small> <strong>אף לחתול אין דרוסה</strong> — <strong>באימרי רברבי</strong> <small>[בכבשים גדולים],</small> <strong>הא דאמר ליה</strong> <small>[זה שאמר לו]:</small> <strong>לחתול יש דרוסה, לחולדה אין דרוסה</strong> — <strong>בגדיים וטלאים.</strong>
 <big>א</big> שנינו במשנה: דרוסת הנץ בעוף הדק — טריפה. ובענין זה <strong>בעי</strong> <small>[שאל]</small> <strong>רב אשי: שאר עופות, טמאין</strong> מלבד הנץ, <strong>יש להן</strong> דין <strong>דרוסה,</strong> שאם דרסו עוף הריהם עושים טריפה, <strong>או אין להן דרוסה? אמר ליה</strong> <small>[לו]</small> <strong>רב הלל לרב אשי: כי הוינן בי</strong> <small>[כאשר היינו בבית</small> מדרשו של<small>]</small> <strong>רב כהנא אמר: שאר עופות טמאין יש להן דרוסה.</strong>
 ומקשים: <strong>והאנן תנן</strong> <small>[והרי אנו שנינו</small> במשנתנו<small>]:</small> <strong>ודרוסת הנץ בעוף הדק,</strong> ומשמע שרק הנץ ולא שאר עופות! ומשיבים: <strong>דרוסת הנץ</strong> היא אפילו <strong>בדכוותיה</strong> <small>[ב</small>עוף <small>דק</small> גדול <small>כמוהו],</small> <strong>ואינך בדזוטרא מינייהו</strong> <small>[ואלו,</small> שאר עופות טמאים, דווקא <small>בקטנים מהם].</small> <strong>ואיכא דאמרי</strong> <small>[ויש שאומרים]:</small> <strong>דרוסת הנץ</strong> אפילו <strong>בדרבי מיניה</strong> <small>[בגדולים ממנו],</small> <strong>ואינך בדכוותייהו</strong> <small>[ואלו,</small> שאר עופות טמאים, <small>ב</small>עופות <small>שכמותם].</small>
 <big>ב</big> <strong>אמר רב כהנא משמיה</strong> <small>[משמו]</small> של <strong>רב שימי בר אשי: אין</strong> דין <strong>דרוסה לשועל.</strong> ותוהים: <strong>איני</strong> <small>[כן היא]!</small> <strong>והא כי אתא</strong> <small>[והרי כאשר בא]</small> <strong>רב דימי</strong> מארץ ישראל לבבל <strong>אמר, מעשה ודרס שועל רחל</strong> (כבשה) <strong>במרחץ של בית היני, ובא מעשה</strong> זה <strong>לפני חכמים, ואמרו: יש</strong> כאן דין <strong>דרוסה! אמר רב ספרא: ההיא</strong> <small>[ההוא]</small> לא שועל, אלא <strong>חתול הוה</strong> <small>[היה].</small>
 <strong>איכא דאמרי</strong> <small>[יש שאומרים]</small> ענין זה באופן אחר, <strong>אמר רב כהנא משמיה</strong> <small>[משמו]</small> של <strong>רב שימי בר אשי: יש דרוסה לשועל.</strong> ושואלים: <strong>איני</strong> <small>[כן הוא]?</small> <strong>והא כי אתא</strong> <small>[והרי כאשר בא]</small> <strong>רב דימי</strong> מארץ ישראל לבבל <strong>אמר, מעשה ודרס שועל רחל במרחץ של בית היני, ובא מעשה לפני חכמים, ואמרו: אין דרוסה! אמר רב ספרא: ההוא</strong> <small>[אותו]</small> ששאלו עליו, <strong>כלב הוה</strong> <small>[היה]</small> ולא שועל. ובענין זה <strong>אמר רב יוסף: נקטינן</strong> <small>[מוחזקים אנו]:</small> <strong>אין דרוסה לכלב.</strong>
 <big>ג</big> ובהגדרה המדוייקת של דין דרוסה <strong>אמר אביי: נקטינן</strong> <small>[מוחזקים אנו]</small> <strong>אין</strong> דין <strong>דרוסה אלא</strong> כשדרס <strong>ביד,</strong> ברגלים הקדמיות, <strong>לאפוקי</strong> <small>[להוציא]</small> אם דרס ב<strong>רגל,</strong> ברגלים האחוריות, ש<strong>לא,</strong> שאין בזה דין דרוסה. וכן <strong>אין דרוסה אלא</strong> שדרס <strong>בצפורן, לאפוקי</strong> <small>[להוציא]</small> אם דרס ב<strong>שן</strong> ש<strong>לא,</strong> שאין לחיה ארס בשיניה. ועוד, <strong>אין דרוסה אלא</strong> כשדרס <strong>מדעת, לאפוקי</strong> <small>[להוציא]</small> שנעץ ציפורניו <strong>שלא מדעת,</strong> וכגון שנפל על הטרף, וננעצו בו ציפורניו — ש<strong>לא,</strong> שאין בזה דין דרוסה. וכן <strong>אין דרוסה אלא</strong> כשנעץ ציפורנו <strong>מחיים</strong> בחיי הדורס, <strong>לאפוקי</strong> <small>[להוציא]</small> שננעצה הציפורן בטרף <strong>לאחר מיתה</strong> של הדורס, ש
 <strong>לא,</strong> שאין בזה דין דרוסה. <strong>אמרי</strong> <small>[אומרים]</small> על כך בתמיהה: ומדוע הוצרך לומר דין זה? <strong>השתא</strong> <small>[עכשיו,</small> הרי<small>]</small> <strong>שלא מדעת אמרת</strong> <small>[אומר אתה]</small> <strong>לא,</strong> שאין לה דרוסה, <strong>לאחר מיתה מיבעיא</strong> <small>[צריך</small> לומר<small>]</small> שאין לה דרוסה? ומשיבים: <strong>לא צריכא</strong> <small>[לא נצרכה]</small> הלכה זו אלא במקרה <strong>דדריס ופסקוה לידיה</strong> <small>[שדרס</small> בעודו בחיים <small>וחתכו את ידו]</small> כשהיתה נעוצה בטרף, <strong>מהו דתימא</strong> <small>[מהו שתאמר]</small> <strong>בהדי דדריס שדי זיהריה</strong> <small>[בתוך שהוא דורס מטיל את ארסו],</small> <strong>קא משמע לן</strong> <small>[משמיע לנו]</small> אביי כי <strong>בהדי דשליף שדי זיהריה</strong> <small>[בזמן שהוא שולף את ציפורניו]</small> אז הוא מטיל את ארסו, והואיל וחתכו את ידו לא הספיק לעשות כן.
 <big>ד</big> <strong>אמר רבה בר רב הונא אמר רב: ארי שנכנס לבין השוורים, ו</strong>לאחר מכן <strong>נמצא צפורן</strong> תחובה <strong>בגבו של אחד מהן</strong> — <strong>אין חוששין שמא ארי דרסו. מאי טעמא</strong> <small>[מה טעם</small> הדבר<small>]?</small> כי אף ש<strong>רוב אריות דורסין ו</strong>רק <strong>מיעוטן אין דורסין,</strong> ואם כן היה מקום לחשוש, <strong>ו</strong>אולם מוחזק בידינו ש<strong>כל הדורס</strong> — <strong>אין צפרנו נשמטת</strong> (נעקרת) כשהוא דורס. <strong>ו</strong>לכן <strong>זאת,</strong> שור זה, <strong>הואיל וצפורן יושבת לו בגבו</strong> — <strong>אימר</strong> <small>[אמור]</small> ש<strong>בכותל נתחכך,</strong> וציפורן זו היתה נעוצה בכותל.
  ומקשים:  <strong>אדרבה</strong> <small>[</small>אמור <small>להיפך],</small> אמנם <strong>רוב שוורים מתחככין</strong> בכותל, <strong>ו</strong>רק <strong>מיעוטן אין מתחככין, ו</strong>אולם מוחזק בידינו ש<strong>כל המתחכך</strong> — <strong>אין צפורן יושבת לו בגבו. ו</strong>לכן שור <strong>זה, הואיל וצפורן יושבת לו בגבו, אימר</strong> <small>[אמור]</small> ש<strong>ארי</strong> שנכנס לשם <strong>דרסו!</strong>
 ומשיבים: <strong>איכא למימר הכי</strong> <small>[אפשר לומר כך],</small> <strong>ואיכא למימר הכי</strong> <small>[ואפשר לומר כך]</small> — <strong>אוקי מילתא אחזקיה</strong> <small>[העמד את הדבר על חזקתו]</small> שהשור אינו טריפה, <strong>הוה ליה</strong> <small>[הרי זה]</small> <strong>ספק דרוסה; ורב לטעמיה</strong> <small>[לטעמו,</small> לשיטתו<small>],</small> ש<strong>אמר: אין חוששין לספק דרוסה.</strong>
 בהמשך לדברים <strong>אמר אביי: לא אמרן</strong> <small>[אמרנו]</small> שאין חוששים שארי דרסו, <strong>אלא</strong> כשמצא שם <strong>צפורן</strong> בגבו של השור, משום שהציפורן שתחובה בגבו מלמדת שלא היתה זו דריסה, שהרי כל הדורס אין ציפורנו נשמטת, <strong>אבל</strong> אם מצא רק <strong>מקום</strong> (נקב) של <strong>צפורן</strong> — <strong>חוששין</strong> שהארי שנכנס לשם דרס שור זה. <strong>ו</strong>ביחס ל<strong>צפורן</strong> שתחובה בגבו <strong>נמי</strong> <small>[גם כן]</small> <strong>לא אמרן</strong> <small>[אמרנו]</small> שמסתמכים על כך שכל הדורס אין ציפורנו נשמטת, <strong>אלא</strong> כשהיתה הציפורן <strong>לחה,</strong> שמורה הדבר שהיתה מחוברת כראוי לבשר, <strong>אבל</strong> ציפורן <strong>יבשה</strong> — <strong>עבדה דמשתמטא</strong> <small>[עשויה שנשמטת</small> מכף היד<small>]</small> כשהוא דורס, ויש לחשוש לכך.
 <strong>ו</strong>ביחס לציפורן <strong>לחה נמי</strong> <small>[גם כן]</small> <strong>לא אמרן</strong> <small>[לא אמרנו]</small> שתולים את הדבר בכך שנתחכך בכותל ולא בדריסה, <strong>אלא</strong> כשהיתה שם ציפורן <strong>חדא</strong> <small>[אחת],</small> <strong>אבל</strong> אם היו <strong>תרתי ותלת</strong> <small>[שתים ושלוש]</small> ציפורניים נעוצות בגבו של השור — <strong>חיישינן</strong> <small>[חוששים אנו]</small> לדריסה, <strong>והוא דקיימא בדרא דסיחופיה</strong> <small>[שהן נמצאות בשורה,</small> כמו ב<small>כפו]</small> של הארי.
 <big>ה</big> ובענין ספק דרוסה <strong>איתמר</strong> <small>[נאמר]</small> שנחלקו אמוראים בשאלה זו, <strong>רב אמר: אין חוששין לספק דרוסה, ושמואל אמר: חוששין לספק דרוסה,</strong> וצריכה בדיקה.
  ומפרטים:  <strong>דכולי עלמא</strong> <small>[לדעת הכל],</small> וגם לדעת שמואל, במקרה ש<strong>ספק על</strong> <small>[נכנס]</small> בעל החיים הדורס למקום, <strong>ספק לא על</strong> <small>[נכנס],</small> וכגון ספק אם נכנס חתול ללול תרנגולות — <strong>אימא לא על</strong> <small>[אמור שלא נכנס].</small> וכן אם ידוע שנכנס ואולם <strong>ספק</strong> אם <strong>כלבא</strong> <small>[כלב]</small> הוא שנכנס, שאינו עושה דרוסה, <strong>ספק שונרא</strong> <small>[חתול]</small> הוא שנכנס — <strong>אימא כלבא</strong> <small>[אמור</small> ש<small>כלב]</small> נכנס. <strong>על</strong> <small>[נכנס]</small> הטורף, <strong>שתיק ואיתוב בינייהו</strong> <small>[שתק וישב ביניהם]</small> — <strong>אימר שלמא שוי</strong> <small>[אמור</small> ש<small>שלום עשה</small> עמהם<small>],</small> כדרך חיות מתורבתות, ולא דרסם. וכן אם <strong>קטע רישיה דחד מינייהו</strong> <small>[את ראשו של אחד מהם]</small> — <strong>נח מריתחיה</strong> <small>[מכעסו],</small> ושוב אין חוששים שהוא דורס. היה <strong>איהו קא מעואי ואינהו קמקרקרן</strong> <small>[הוא נוהם והם מקרקרים]</small> — <strong>בעותי קא מבעתי</strong> <small>[להפחיד הם מפחידים]</small>
## דף נג:
 <strong>אהדדי</strong> <small>[זה את זה],</small> ואין חשש שדרס. <strong>כי פליגי</strong> <small>[כאשר נחלקו]</small> הרי זה במקרה <strong>דאיהו קא שתיק ואינהו קמקרקרן</strong> <small>[שהוא שותק והם מקרקרים],</small> <strong>מר סבר</strong> <small>[חכם זה,</small> שמואל, <small>סבור]:</small> דבר זה מלמד ש<strong>מעשה קא עביד בהו</strong> <small>[הוא עושה בהם],</small> שהוא דורס, ולכן הם מקרקרים, <strong>ומר סבר</strong> <small>[וחכם זה,</small> רב, <small>סבור]:</small> <strong>מחמת בעתותיה הוא דקא עבדן</strong> <small>[מחמת שהם פוחדים ממנו הוא שהם עושים כך],</small> שמקרקרים, ואין להסיק מכאן שהוא דורס.
 <strong>אמר אמימר, הלכתא</strong> <small>[הלכה היא]:</small> <strong>חוששין לספק דרוסה. אמר ליה</strong> <small>[לו]</small> <strong>רב אשי לאמימר: האי</strong> <small>[זה]</small> שאמר <strong>רב,</strong> שאין חוששים לספק דרוסה, <strong>מאי</strong> <small>[מהו]?</small> מה אתה אומר על כך? <strong>אמר ליה</strong> <small>[לו]:</small> <strong>לא שמיע לי</strong> <small>[לא שמעתי],</small> <strong>כלומר, לא סבירא לי</strong> <small>[איני סבור כן].</small>
 <strong>ואי בעית אימא</strong> <small>[ואם תרצה אמור]:</small> <strong>הדר ביה</strong> <small>[חזר בו]</small> <strong>רב לגבי שמואל,</strong> וגם הוא אוסר. והראיה, <strong>דההוא שרקפא</strong> <small>[שאותו סל עופות]</small> של <strong>ספק</strong> עופות <strong>דרוסות,</strong> שנכנס נץ ביניהם, <strong>דאתא לקמיה</strong> <small>[שבא לפני]</small> <strong>רב, שדרינהו לקמיה</strong> <small>[שלח אותם לפני]</small> <strong>שמואל</strong> שיפסוק בדינם, <strong>חנקינהו ושדנהו בנהרא</strong> <small>[חנק אותם</small> שמואל <small>וזרק אותם בנהר].</small> <strong>ואי סלקא דעתך לא הדר ביה</strong> <small>[ואם עולה על דעתך שלא חזר בו רב]</small> — <strong>לישרינהו</strong> <small>[שיתיר אותם],</small> ומדוע שלחם לשמואל?
  ודוחים:  <strong>אלא מאי</strong> <small>[מה]</small> אתה אומר, <strong>הדר ביה</strong> <small>[חזר בו]</small> רב? <strong>ליסרינהו</strong> <small>[שיאסור אותם]</small> בעצמו, ומדוע שלחם לשמואל? <strong>אלא</strong> צריך לומר כי <strong>אתריה</strong> <small>[מקומו]</small> של <strong>שמואל הוה</strong> <small>[היה],</small> ולא רצה לפסוק הלכה במקומו של שמואל, שאין זו דרך ארץ, ואין מכאן ראיה.
  ושואלים:  <strong>למה לי למיחנקינהו</strong> <small>[למה לו</small> לשמואל <small>לחנוק אותם]?</small> <strong>לישדינהו הכי בנהרא</strong> <small>[שיזרוק אותם כך בנהר]!</small> ומשיבים: חשש שמואל שמא <strong>מפרחן וסלקן</strong> <small>[יפרחו ויעלו</small> מן הנהר<small>].</small>
 ושואלים: <strong>ולשהינהו</strong> <small>[ושיישהה אותם]</small> <strong>שנים עשר חודש,</strong> ואם יישארו בחיים הוכחה היא שאינם טריפה, ויתירם! ומשיבים: חשש שמא <strong>אתי בהו</strong> <small>[יבואו בהם]</small> <strong>לידי תקלה,</strong> שמא בתוך הזמן ישכחו את הדבר ויאכלו אותם. ושואלים: <strong>וליזבנינהו</strong> <small>[ושימכרם]</small> <strong>לגוים!</strong> ומשיבים: שמואל חשש שמא <strong>אתו לזבנינהו</strong> <small>[יבואו</small> אותם גוים <small>למוכרם]</small> <strong>לישראל.</strong>
 ושואלים: <strong>וליחנקינהו ולישדינהו</strong> <small>[ושיחנוק אותם ויזרקם]</small> <strong>לאשפה,</strong> למה לנהר? ומשיבים: <strong>וליטעמיך</strong> <small>[ולטעמך,</small> לשיטתך<small>]</small> שאתה שואל שאלה זו, <strong>נישדינהו</strong> <small>[שיזרוק אותם]</small> <strong>לכלבים,</strong> ויהיה בזה גם תועלת מסויימת! <strong>אלא</strong> שמואל עשה כן <strong>לפרסומי מלתא דאיסורא</strong> <small>[</small>כדי <small>לפרסם את דבר האיסור],</small> שכאשר הוא הולך לנהר ומשליכם יש בכך פרסום גדול.
  מסופר, <strong>ההוא בר אווזא דהוה בי</strong> <small>[ברווז אחד שהיה בביתו]</small> של <strong>רב אשי, על לביני קניא</strong> <small>[נכנס לבין הקנים],</small> <strong>נפק אתא כי ממסמס קועיה דמא</strong> <small>[יצא ובא כאשר מלוכלך גרונו בדם].</small> <strong>אמר רב אשי:</strong> וכי <strong>לא אמרינן</strong> <small>[אין אנו אומרים]</small> במקרה של <strong>ספק כלבא</strong> <small>[כלב]</small> טרף <strong>ספק שונרא</strong> <small>[חתול]</small> דרס — <strong>אימר כלבא</strong> <small>[אמור שכלב היה זה],</small> שאין בו דין דרוסה? <strong>הכא נמי</strong> <small>[כאן גם כן],</small> הואיל ו<strong>ספק קניא</strong> <small>[קנה]</small> פצע את גרונו, <strong>ספק שונרא</strong> <small>[חתול]</small> דרס אותו — <strong>אימר קניא מחייה</strong> <small>[אמור שקנה היכה</small> ופצע <small>אותו].</small>
 <big>א</big> <strong>אמרי</strong> <small>[אמרו]</small> <strong>בני ר' חייא,</strong> יהודה וחזקיה: <strong>דרוסה שאמרו</strong> — <strong>צריכה בדיקה כנגד בני מעיים,</strong> ואם בדק והאדים הבשר שכנגד בני המעיים — טריפה היא, שסוף הארס לחלחל ולעשות נקב בבני המעיים עצמם.
 <strong>אמר רב יוסף, הא</strong> <small>[זו]</small> שאמרו <strong>בני ר' חייא</strong> — <strong>כבר פירשה שמואל,</strong> ש<strong>אמר שמואל משום</strong> (בשם) <strong>ר' חנינא בן אנטיגנוס: דרוסה שאמרו</strong> — <strong>צריכה בדיקה כנגד בני מעיים.</strong>
 <strong>בעי</strong> <small>[שאל]</small> <strong>אילפא:</strong> האם <strong>יש דרוסה לסימנים</strong> (קנה וושט), <strong>או אין דרוסה לסימנים?</strong> האם הארס מחלחל ונוקב את הסימנים כמו שהוא נוקב את בני המעיים, או לא? <strong>אמר ר' זירא: הא דבעי</strong> <small>[זו ששאל]</small> <strong>אילפא</strong> — <strong>כבר פירשה רב חנן בר רבא,</strong> ש<strong>אמר רב חנן בר רבא אמר רב: דרוסה שאמרו</strong> — <strong>צריכה בדיקה כנגד בית החלל</strong> של הבהמה <strong>כולו, ואפילו בסימנין.</strong>
 אגב כך מביאים מה ש<strong>בעי</strong> <small>[שאל]</small> <strong>אילפא: סימנין שנדלדלו,</strong> שנעקרו במקומות הרבה, <strong>בכמה</strong> עושה הדבר טריפה? <strong>אמר ר' זירא: הא דבעי</strong> <small>[זו ששאל]</small> <strong>אילפא</strong> — <strong>כבר פירשה רבה בר בר חנה,</strong> ש<strong>אמר רבה בר בר חנה אמר שמואל: סימנים שנדלדלו</strong> — טריפתן <strong>ברובן.</strong>
 <strong>בעי</strong> <small>[שאל]</small> <strong>רב אמי: המסמסה</strong> (רקבון) שנדרסה ונרקב הבשר שלא כנגד חלל הגוף, אלא כגון ברגל, <strong>מהו? אמר ר' זירא: הא דבעי</strong> <small>[זו ששאל]</small> <strong>רב אמי</strong> — <strong>כבר פירשה רב יהודה,</strong> ש<strong>אמר רב יהודה אמר רב: בדרוסה</strong> הכלל הוא, שאינה דרוסה <strong>עד שיאדים בשר</strong> ש<strong>כנגד בני מעיים,</strong> אבל אם <strong>נתמסמס</strong> (נרקב) <strong>הבשר</strong> — <strong>רואין אותו,</strong> את המקום שנתמסמס, <strong>כאילו אינו,</strong> ואם היה ניטל היתה זו טריפה — גם כשנתמסמס טריפה היא.
 ושואלים: <strong>היכי דמי</strong> <small>[כיצד הוא בדיוק]</small> <strong>נתמסמס? אמר רב הונא בריה</strong> <small>[בנו]</small> של <strong>רב יהושע: כל</strong> שהוא במצב <strong>שהרופא גורדו</strong> (מגרדו) <strong>ומעמידו על בשר חי,</strong> כדי שיחזור ויתרפא. <strong>אמר רב אשי: כי הוינן בי</strong> <small>[כאשר היינו בבית</small> מדרשו<small>]</small> של <strong>רב כהנא אייתו קמן ההיא ריאה</strong> <small>[הביאו לפנינו ריאה אחת],</small> <strong>דכי הוו מיתבי לה</strong> <small>[שכאשר היו מושיבים אותה]</small> כמו שהיא <strong>—</strong> <strong>יתבה שפיר</strong> <small>[היתה יושבת כראוי],</small> כלומר, לא היה קורה לה דבר, <strong>וכי הוו מדלו לה</strong> <small>[וכאשר היו מרימים אותה]</small> <strong>הוה תלחה ונפלה תילחי תילחי</strong> <small>[היתה מתפרקת ונופלת חלקים חלקים],</small> <strong>וטריפנא לה</strong> <small>[והטרפנו אותה]</small> <strong>מ</strong>תוך דברי <strong>רב הונא בריה</strong> <small>[בנו]</small> של <strong>רב יהושע,</strong> שכל שהבשר נרקב עד כדי שהרופא צריך להסיר אותו — הרי זה כאילו ניטל, וכל שכן כאשר הוא נופל מעצמו, והרי זה כאילו חסרה הריאה, שהוא  טריפה (לעיל מב,א).
 <strong>רב נחמן אמר:</strong> נקב שנעשה <strong>בקוץ</strong> — אינה טריפה <strong>עד שתינקב לחלל</strong> הגוף, <strong>בדרוסה</strong> — <strong>משיאדים</strong> ה<strong>בשר כנגד בני מעיים. רב זביד מתני הכי</strong> <small>[היה שונה</small> דבר זה <small>כך]:</small> <strong>בדרוסה</strong> בגופה — <strong>משיאדים בשר כנגד בני מעיים</strong> הרי זו טריפה, אבל כשנדרסה <strong>בסימנים</strong> אינה טריפה <strong>עד שיאדימו</strong> ה<strong>סימנים עצמם,</strong> אבל אם הבשר שכנגדם מאדים — אינה טריפה, שאין ודאות שהארס מחלחל לסימנים.
 <strong>אמר רב פפי, בעי</strong> <small>[שאל]</small> <strong>רב ביבי בר אביי:</strong> טעם שאין לומר כהסברו זה של רבה בר אבוה, שגזרו חכמים בטלית שאינה טבולת יום על קריעת רובה, שלא תטהר משום החשש שיבואו לקרוע רק מחציתה,
## דף נד.
 <strong>וושט,</strong> יודעים אנו ממשנתנו (מב,א) ש<strong>נקובתו</strong> (אם יש בו נקב) הרי הוא טריפה <strong>במשהו,</strong> ולכן <strong>דרוסתו,</strong> כשהאדים בשרו — גם היא <strong>במשהו. קנה,</strong> אנו יודעים מן המשנה להלן בעמוד זה ש<strong>נקובתו</strong> לאסור היא <strong>ב</strong>נקב שגודלו <strong>כאיסר, דרוסתו בכמה? בתר דבעיא הדר פשטה</strong> <small>[אחר ששאל</small> את השאלה <small>חזר ופתר אותה</small> בעצמו<small>]:</small> <strong>אחד זה ואחד זה במשהו, מאי טעמא</strong> <small>[מה טעם</small> הדבר<small>]?</small> <strong>זיהריה מקלא קלי ואזיל</strong> <small>[הארס שלו שורף והולך]</small> סביב למקומו ומרחיב את הנקב.
  מסופר, <strong>יתיב</strong> <small>[ישב]</small> <strong>רב יצחק בר שמואל בר מרתא קמיה</strong> <small>[לפני]</small> <strong>רב נחמן, ויתיב וקאמר</strong> <small>[ויושב היה ואומר]:</small> <strong>דרוסה שאמרו</strong> חכמים — <strong>צריכה בדיקה</strong> אם האדים הבשר <strong>כנגד בני מעיים. אמר ליה</strong> <small>[לו]</small> <strong>רב נחמן</strong> בלשון שבועה: <strong>האלהים!</strong> <strong>מורי</strong> <small>[מורה היה]</small> <strong>בה רב</strong> למעשה שיבדוק בחלל גופה <strong>מכפא ועד אטמא</strong> <small>[מן</small> המקום שכנגד <small>הכף ועד</small> כנגד <small>הירך]</small> הרגל האחורית.
  ושואלים:  <strong>מאי כפא</strong> <small>[מהי הכף]?</small> <strong>אילימא כפא דידא</strong> <small>[אם תאמר כף היד,</small> כף הרגל הקדמית<small>],</small> כלומר, עצם הכתף, שהיא נראית כמין כף — <strong>היינו</strong> <small>[זהו]</small> <strong>כנגד בני מעיים,</strong> שאמר רב יצחק בר שמואל, ומה חידש רב נחמן? <strong>אלא</strong> הכוונה היא <strong>מכפא דמוחא</strong> <small>[מכף המוח,</small> מן הגולגולת, שהיא עגולה<small>]</small> <strong>עד אטמא</strong> <small>[עד הירך].</small>
 מסופר, <strong>כי סליק</strong> <small>[כאשר עלה]</small> <strong>רב חייא בר יוסף</strong> מבבל לארץ ישראל, <strong>אשכחינהו</strong> <small>[מצא אותם]</small> את <strong>ר' יוחנן וריש לקיש דיתבי וקאמרי</strong> <small>[שיושבים ואומרים]:</small> <strong>דרוסה שאמרו</strong> — <strong>צריכה בדיקה כנגד בני מעיים. אמר להו</strong> <small>[להם]</small> בלשון שבועה: <strong>האלהים! מורי</strong> <small>[מורה</small> היה<small>]</small> <strong>בה רב</strong> שיבדוק <strong>מכפא ועד אטמא</strong> <small>[מן הכף עד הירך].</small> <strong>אמר ליה</strong> <small>[לו]</small> <strong>ריש לקיש: מנו</strong> <small>[מיהו]</small> <strong>רב</strong> זה, <strong>ומנו</strong> <small>[ומיהו]</small> <strong>רב? ולא ידענא ליה</strong> <small>[ואין אני יודע מיהו]!</small>
 <strong>אמר</strong> לו <strong>ר' יוחנן: ולא נהירא ליה</strong> <small>[ואין</small> אתה <small>זוכר אותו]</small> <strong>לאותו תלמיד ששימש את רבי</strong> ר' יהודה הנשיא <strong>רבה</strong> <small>[הגדול],</small> <strong>ו</strong>את <strong>ר' חייא</strong> ולמד מפיהם? <strong>והאלהים! כל אותן שנים ששימש אותו תלמיד בישיבה,</strong> שהיה נחשב מהתלמידים החשובים, והיתה לו רשות לשבת בשעת הלימוד, <strong>אני</strong> קטן הייתי ממנו ו<strong>שמשתי בעמידה, ומאן</strong> <strong>גבר</strong> <small>[ומי</small> היה <small>גדול]?</small> <strong>הוא</strong> היה <strong>גבר בכולא</strong> <small>[גדול בכל],</small> בכל דבר, בתורה ובחסידות.
 <strong>מיד פתח ריש לקיש ואמר: ברם</strong> (אמנם), <strong>זכור אותו האיש</strong> כלומר, רב, <strong>לטוב, שאמרו שמועה</strong> זו <strong>מפיו:</strong> אם הובאה לפנינו בהמה שהגרגרת (הקנה) שלה <strong>שמוטה,</strong> שנעקרה ונשמטה מחיבורה בבית הבליעה, <strong>ו</strong>היתה הגרגרת <strong>שחוטה,</strong> ואין ידוע אם נשמטה קודם שחיטה, וטריפה היא, או רק לאחר השחיטה והריהי כשרה — הרי זו <strong>כשרה,</strong> ומדוע? <strong>שאי אפשר ל</strong>גרגרת <strong>שמוטה שתיעשה שחוטה,</strong> שמפני שהיא נשמטת למטה אי אפשר לשוחטה, וכיון שהיא שחוטה לפנינו ודאי נשמטה לאחר השחיטה.
 <strong>ור' יוחנן אומר:</strong> אין הדבר ברור, וכדי לבדוק אימתי נשמטה <strong>יביא</strong> את הגרגרת ויעשה בה חתך נוסף, <strong>ויקיף,</strong> ישווה את החתך לחתך השחיטה, ואם הם דומים — סימן הוא שהחתך של השחיטה נעשה לאחר שהגרגרת נשמטה, וטריפה היא, ואם אינם דומים — סימן שנעשה קודם שנשמטה, וכשרה.
 <strong>אמר רב נחמן: לא שנו</strong> שאי אפשר לשמוטה שתיעשה שחוטה, <strong>אלא</strong> כ<strong>שלא תפס בסימנים</strong> (בקנה ובוושט) בשעת שחיטה, <strong>אבל תפס בסימנים ושחט</strong> — <strong>אפשר לשמוטה שתיעשה שחוטה,</strong> שהרי באופן זה שהוא מחזיק בה אינה נשמטת.
 <big>א</big> שנינו בסוף המשנה: <strong>זה הכלל,</strong> כל שאין כמוה חיה — טריפה. ושואלים: <strong>לאתויי מאי</strong> <small>[להביא את מה]</small> נאמר כלל זה? ומשיבים: <strong>לאתויי שב שמעתתא</strong> <small>[להביא</small> אותן <small>שבע שמועות]</small> שנאמרו מפי האמוראים (לעיל מב,ב), ולא נזכרו במשנה.
  מסופר, <strong>דבי</strong> <small>[</small>אנשי <small>ביתו]</small> של <strong>יוסף רישבא</strong> <small>[הצייד]</small> <strong>מחו בגידא נשיא וקטלי</strong> <small>[היו מכים,</small> יורים חץ <small>בגיד הנשה</small> של חיה <small>והורגים],</small> שהיתה מתה בכך. <strong>אתו לקמיה</strong> <small>[באו לפני]</small> <strong>ר' יהודה בן בתירא,</strong> לשאול אותו האם אין זו טריפה. <strong>אמר להו</strong> <small>[להם]:</small> <strong>וכי להוסיף על הטרפות יש</strong> בידינו? <strong>אין לך אלא מה שמנו חכמים!</strong>
 וכן אנשי <strong>רב פפא בר אבא רישבא</strong> <small>[הצייד]</small> <strong>מחו בכוליא וקטלי</strong> <small>[היו מכים</small> את הבהמה <small>בכליה והורגים],</small> <strong>אתו לקמיה</strong> <small>[באו לפני]</small> <strong>רבי אבא</strong> לשאול אותו מה הדין, <strong>אמר להו</strong> <small>[להם]:</small> <strong>וכי להוסיף על הטרפות יש? אין לך אלא מה שמנו חכמים.</strong>
 ושואלים: <strong>והא קא חזינן דקא</strong> <small>[והרי אנו רואים שהיא]</small> <strong>מתה,</strong> ואם כן הרי זה סימן מובהק של טריפה! ומשיבים: <strong>גמירי</strong> <small>[למודים אנו במסורת]</small> בכל המקרים הללו, <strong>דאי בדרי לה סמא חייא</strong> <small>[שאם היו מפזרים לה סם,</small> רפואה, על הפצע <small>היתה חיה],</small> ולא נחשבו טריפות אלא אלה שאין להם תקנה.
 <big>ב משנה</big> <strong>ואלו כשרות בבהמה,</strong> אף על פי שלקו בגופן: אם <strong>ניקבה הגרגרת</strong> (הקנה) <strong>או שנסדקה</strong> לאורכה. <strong>עד כמה תחסר</strong> הגרגרת שניקבה ועדיין כשרה היא? <strong>רבן שמעון בן גמליאל אומר: עד כ</strong>גודל המטבע <strong>איסר האיטלקי. נפחתה</strong> (נשברה) <strong>הגולגולת, ו</strong>אולם <strong>לא ניקב קרום של מוח</strong> — הרי זו כשרה. <strong>ניקב הלב ולא</strong> הגיע הנקב עד <strong>לבית חללו</strong> לתוך חלל הלב. <strong>נשברה השדרה ולא נפסק החוט שלה</strong> שעובר בתוכה. <strong>ניטלה הכבד ונשתייר הימנה</strong> (ממנה) <strong>כזית.</strong>
 <strong>המסס ובית הכוסות,</strong> שתי קיבות צמודות זו לזו במערכת העיכול של הבהמה, <strong>שניקבו זה לתוך זה,</strong> ולא לחוץ, לחלל הבטן. <strong>ניטל הטחול, ניטלו הכליות, ניטל לחי</strong> (לסת) <strong>התחתון,</strong> נקבה ש<strong>ניטלה האם</strong> (הרחם) <strong>שלה, וחרותה</strong> שריאתה הצטמקה <strong>בידי שמים,</strong> כל אלה כשרות. <strong>הגלודה</strong> שניטל עורה מעליה — <strong>ר' מאיר מכשיר, וחכמים פוסלין</strong> (מטריפים).
 <big>ג גמרא</big> שנינו בתחילת המשנה "ואלו כשרות", וכן שנינו באופן זה בראש הפרק "אלו טרפות", ועל כך <strong>אתמר</strong> <small>[נאמר]</small> שנחלקו אמוראים, <strong>ר' יוחנן אמר:</strong> מה ששנה התנא בתחילת הפרק <strong>"אלו טרפות"</strong> הוא <strong>דוקא,</strong> שכוונתו למעט מקרה אחר ולומר שאינו טריפה, אבל מה ששנה כאן "ואלו כשרות" לא בא למעט, אלא נשנה אגב כך. <strong>ור' שמעון בן לקיש אמר:</strong> מה ששנה התנא כאן <strong>"אלו כשרות"</strong> הוא ב<strong>דוקא,</strong> למעט מקרה אחר, שבו אין הבהמה כשרה, ואגב כך שנה "אלו טרפות".
  ומסבירים:  <strong>במאי קא מיפלגי</strong> <small>[במה,</small> באיזה מקרה, <small>הם חולקים]?</small> — <strong>ב</strong>דברי <strong>רב מתנא,</strong> ש<strong>אמר רב מתנא: האי בוקא דאטמא דשף מדוכתיה</strong> <small>[ראש עצם הירך שיצא ממקומו]</small> — הרי זו <strong>טרפה.</strong> ומפרטים: <strong>ר' יוחנן</strong> ש<strong>אמר: "אלו טרפות" דוקא;</strong> לשיטתו <strong>תנא</strong> <small>[שנה]</small> התנא מתחילה רשימת <strong>טרפות, ותנא</strong> <small>[ושנה]</small> אחר כך <strong>"זה הכלל"</strong> להוסיף את אלו שלא נשנו במפורש,
## דף נד:
 <strong>וחזייה</strong> <small>[וראה</small> התנא <small>את זו]</small> שאמר <strong>רב מתנא</strong> שיצא ראש עצם הירך ממקומו, <strong>דאתיא</strong> <small>[שהיא באה,</small> נכנסת<small>]</small> לכאורה <strong>ב</strong>תוך <strong>"זה הכלל"</strong> שבסוף המשנה, <strong>מאי טעמא</strong> <small>[מה טעם</small> הדבר<small>]?</small> משום <strong>דדמיא לנטולי</strong> <small>[שהיא דומה לנטולים],</small> כמו לניטל הכבד ששנינו במשנה שהוא טריפה, לכן <strong>תנא</strong> <small>[שנה]</small> <strong>"אלו טרפות"</strong> להדגיש: <strong>הני הוא</strong> <small>[אלו הם]</small> <strong>טרפה, הא</strong> <small>[אבל]</small> זו של <strong>רב מתנא כשרה,</strong> ואגב ששנה "אלו טרפות" — שנה גם "אלו כשרות". זו שיטת ר' יוחנן.
 <strong>ור' שמעון בן לקיש אמר:</strong> מה ששנינו <strong>"אלו כשרות" דוקא,</strong> כיצד? <strong>תנא</strong> <small>[שנה]</small> התנא רשימת <strong>טרפות, ותנא</strong> <small>[ושנה]</small> <strong>"זה הכלל"</strong> להוסיף טריפות דומות להן, <strong>וחזייה</strong> <small>[וראה את]</small> ההלכה של <strong>רב מתנא,</strong> שיצא ראש עצם הירך ממקומו, <strong>דלא אתיא</strong> <small>[שאינה באה,</small> נכנסת<small>]</small> לכאורה <strong>ב"זה הכלל", מאי טעמא</strong> <small>[מה טעם</small> הדבר<small>]?</small> <strong>לאו לנקובי דמיא</strong> <small>[לא לנקובים</small> כגון נקובת הוושט, <small>היא דומה],</small> שהרי אין בה נקב, <strong>ולא לפסוקי דמיא</strong> <small>[ולא לחתוכים</small> כגון פסוקת הגרגרת, <small>היא דומה],</small> שהרי לא נחתכה, <strong>ולנטולי נמי לא דמיא</strong> <small>[ולנטולים גם כן אינה דומה],</small> שהרי לא ניטלה, לכן <strong>תנא</strong> <small>[שנה]</small> <strong>"אלו כשרות"</strong> — להדגיש: <strong>הני הוא</strong> <small>[אלה הן]</small> שהן <strong>כשרות,</strong> ואולם <strong>הא</strong> <small>[זו]</small> של <strong>רב מתנא</strong> היא <strong>טרפה.</strong> ואגב כך שנה "אלו טרפות".
 <strong>גופא</strong> <small>[</small>ודנים ל<small>גופה]</small> של אותה הלכה שהבאנו, <strong>אמר רב מתנא: האי בוקא דאטמא דשף מדוכתיה</strong> <small>[ראש הירך שיצא ממקומו]</small> בשקע שבעצם האליה — <strong>טרפה. ורבא אמר: כשרה, ואי איפסיק ניביה</strong> <small>[ואם נפסק,</small> נחתך <small>הניב שלו],</small> הגיד המחבר אותו למקומו — הריהי <strong>טרפה. והלכתא</strong> <small>[והלכה]:</small> <strong>איפסיק</strong> <small>[נפסקו]</small> <strong>נמי</strong> <small>[גם כן]</small> <strong>כשרה, עד דמתעכלא אתעכולי</strong> <small>[שמתעכל,</small> נרקב<small>]</small> אותו ניב, אז היא טריפה.
 <big>א</big> שנינו במשנה בענין גרגרת שניקבה: <strong>עד כמה תחסר</strong> ותהא כשרה? עד כגודל איסר האיטלקי. <strong>אמר זעירי</strong> שבא מארץ ישראל: <strong>אתון דלא מיתחמי לכון שיעורא</strong> <small>[אתם שאינכם יכולים לראות את השיעור]</small> של איסר האיטלקי, שאינו מצוי בבבל — <strong>שיעוריה בדינרא קורדינאה</strong> <small>[שיעורו</small> לגביהם <small>בדינר כורדי].</small> <strong>והוי כפשיטא זוטרתי</strong> <small>[והוא כמו מעה קטנה],</small> <strong>ומשתכחא ביני פשיטי</strong> <small>[והיא מצויה בין הפרוטות]</small> של <strong>פומבדיתא.</strong>
 <strong>אמר ר' חנא פתוראה</strong> <small>[השולחני,</small> חלפן הכספים<small>]:</small> <strong>עילא מינאי הוה קאי</strong> <small>[למעלה ממני היה עומד]</small> <strong>בר נפחא,</strong> ר' יוחנן, <strong>ובעא מיני דינרא קורדינאה לשערי ביה טריפתא</strong> <small>[וביקש ממני דינר כורדי לשער בו טריפות]</small> כמו שאמר זעירי, <strong>ובעי למיקם מקמיה ולא שבקני</strong> <small>[ורציתי לעמוד מפניו,</small> מפני כבודו, <small>ולא הניחני],</small> <strong>אמר לי: שב בני שב! אין בעלי אומניות</strong> (בעלי מלאכה) <strong>רשאין לעמוד מפני תלמידי חכמים בשעה שעסוקין במלאכתם.</strong>
 ושואלים: <strong>ולא? והתנן</strong> <small>[והרי שנינו</small> במשנה<small>]:</small> כאשר היו מביאים את הביכורים לירושלים <strong>כל בעלי אומניות</strong> שבירושלים היו <strong>עומדים מפניהם, ושואלין בשלומן, ואומרין להם: אחינו אנשי מקום פלוני בואכם בשלום!</strong>
 <strong>אמר ר' יוחנן: מפניהם</strong> אמנם <strong>עומדין,</strong> שצריך להרבות בכבודם, אבל <strong>מפני תלמידי חכמים אין עומדין.</strong> <strong>אמר ר' יוסי בר אבין: בא וראה כמה חביבה מצוה בשעתה!</strong> <strong>שהרי מפניהם,</strong> מפני מביאי הביכורים — <strong>עומדין, מפני תלמידי חכמים</strong> — <strong>אין עומדין.</strong>
 ודוחים: <strong>ממאי</strong> <small>[ממה,</small> מנין<small>]?</small> מכאן אין ראיה, <strong>דילמא</strong> <small>[שמא]</small> עומדים מפניהם לא בגלל חשיבותם היתרה, אלא <strong>כדי שלא תהא נמצא מכשילן לעתיד לבא,</strong> שאם לא ינהגו בהם כבוד מרובה יימנעו מלהביא ביכורים, מפני טורח הדרך.
 <big>ב</big> שנינו במשנתנו: עד כמה תחסר הגרגרת ועדיין תהיה הבהמה כשרה — עד כאיסר האיטלקי. ובענין זה מביאים מה ש<strong>אמר רב נחמן:</strong> כשאמרו חכמים על דבר ששיעורו <strong>כסלע,</strong> וכגון שאם נחסרה גולגולת כסלע הרי זו טריפה, דינו של חסרון כסלע מצומצם הריהו כ<strong>יתר מכסלע.</strong> וכששנו <strong>כאיסר,</strong> כגון במשנתנו, שאם נחסרה הגרגרת עד כאיסר האיטלקי הריהי כשרה — דינו של חסרון כאיסר מצומצם הריהו <strong>כיתר מכאיסר,</strong> שהוא עושה טריפה.
  ואומרים:  <strong>אלמא קסבר</strong> <small>[מכאן שסבר]</small> <strong>רב נחמן</strong> שבכל מקום שאומרים חכמים <strong>"עד"</strong> כוונתם <strong>ולא עד בכלל,</strong> שהרי שנינו במשנתנו שאם נחסרה הגרגרת עד כאיסר האיטלקי הריהי כשרה, ובוודאי אינו כולל חסרון בגודל איסר מדוייק, שהרי הוא טריפה לדברי ר' נחמן, כיתר מאיסר.
 <strong>איתיביה</strong> <small>[הקשה לו]</small> <strong>רבא לרב נחמן</strong> ממה ששנינו בדיני טומאה וטהרה: <strong>חבל היוצא מן המטה</strong> (מיטת חבלים) לאחר שסירגו בו את המיטה, אם אורכו <strong>עד חמשה טפחים</strong> — <strong>טהור,</strong> שאם נטמאה המיטה — אינו נטמא איתה, מפני שאינו ראוי לכלום, ואינו נחשב חלק ממנה. <strong>מאי לאו</strong> <small>[האם אין</small> הכוונה<small>]</small> שאם היו בו <strong>חמשה</strong> טפחים בדיוק הרי הוא <strong>כלמטה,</strong> כפחות מחמישה טפחים, ואינו מקבל טומאה? ואם כן "עד" — ועד בכלל! ודוחים: <strong>לא,</strong> אם היו בו <strong>חמשה</strong> דינו <strong>כלמעלה</strong> מחמישה, ומקבל טומאה.
  ומציעים, <strong>תא שמע</strong> <small>[בוא</small> ו<small>שמע]</small> ממה ששנינו שם: היו בחבל <strong>מחמשה</strong> טפחים <strong>ועד עשרה</strong> טפחים — <strong>טמא, מאי לאו</strong> <small>[האם אין]</small> הכוונה שאם היו בו <strong>עשרה</strong> טפחים דינו <strong>כלמטה,</strong> כפחות מעשרה, וטמא? ודוחים: <strong>לא, עשרה</strong> דינו <strong>כלמעלה</strong> מעשרה, שאם נטמאה המיטה הריהו טהור.
  ומציעים, <strong>תא שמע</strong> <small>[בוא</small> ו<small>שמע]</small> ממה ששנינו: <strong>הדקין</strong> (הקטנים) <strong>שבכלי חרס,</strong> בין <strong>הן</strong> עצמם, <strong>ו</strong>בין אם נשברו ונשארו <strong>קרקרותיהן</strong> (התחתיות שלהם), או <strong>דופנותיהם,</strong> ואותם שוליים או דפנות שנשארו <strong>יושבין שלא מסומכין,</strong> שאין צורך להשעין אותם על משהו אחר, ויש בהם עדיין בית קיבול —
## דף נה.
 <strong>שיעורן</strong> לקבל טומאה <strong>בכדי סיכת קטן,</strong> שיש בו כדי להכיל שמן לסוך בו תינוק. <strong>ו</strong>שיעור זה הוא בכלים שהיה בהם מתחילה <strong>עד לוג,</strong> אבל כלים גדולים מכך שיעור שבריהם לקבל טומאה גדול יותר. <strong>מאי לאו</strong> <small>[האם אין]</small> דין כלים המכילים <strong>לוג</strong> בדיוק <strong>כלמטה,</strong> כדין הכלים הקטנים מלוג? ואם כן מוכח מכאן שכשנאמר "עד" — עד בכלל? ודוחים: <strong>לא,</strong> דינו של כלי המכיל <strong>לוג</strong> בדיוק — <strong>כלמעלה</strong> ממנו, ואם נשבר צריך שיהיה בו שיעור גדול יותר כדי לקבל טומאה.
 ומציעים, <strong>תא שמע</strong> <small>[בוא</small> ו<small>שמע]</small> ראיה ממה ששנינו באותה משנה: כלים שהיה בהם מתחילה <strong>מלוג עד סאה</strong> ונשברו — שיעור שבריהם לקבל טומאה <strong>ברביעית, מאי לאו</strong> <small>[האם אין]</small> דין כלי המכיל <strong>סאה</strong> בדיוק <strong>כלמטה</strong> מסאה? ודוחים: <strong>לא,</strong> דין כלי של <strong>סאה כלמעלה</strong> ממנו, ששבריו מקבלים טומאה רק אם היה בהם יותר מכך, חצי לוג.
  ומציעים, <strong>תא שמע</strong> <small>[בוא</small> ו<small>שמע]</small> ממה ששנינו: כלים <strong>מסאה ועד סאתים</strong> שנשברו, שיעורם לקבל טומאה <strong>בחצי לוג, מאי לאו</strong> <small>[האם אין]</small> דין כלי שמכיל <strong>סאתים</strong> בדיוק <strong>כלמטה</strong> ממנו, ושבריו מקבלים טומאה בשיעור חצי לוג? ודוחים: <strong>לא,</strong> דין כלי שיש בו <strong>סאתים כלמעלה</strong> ממנו, ששבריו מקבלים טומאה רק אם היה בהם לוג שלם.
  ומקשים: כיצד יכול אתה לתרץ כך את המשנה?  <strong>והתניא</strong> <small>[והרי שנויה</small> ברייתא<small>]</small> מפורשת: דין כלי שיש בו <strong>לוג</strong> — <strong>כלמטה,</strong> וכן דין כלי שיש בו <strong>סאה</strong> — <strong>כלמטה,</strong> וכן דין כלי שיש בו <strong>סאתים</strong> — <strong>כלמטה.</strong> ואם כן, מוכח משם ש"עד" ועד בכלל, שלא כדברי רב נחמן, שאמר בענין גרגרת שנחסרה עד כאיסר כשרה, ש"עד" — ולא עד בכלל, ואם נחסרה כאיסר —  טריפה!
  ומתרצים:  <strong>התם לחומרא</strong> <small>[שם</small> נאמר עד ועד בכלל <small>להחמיר]</small> ולטמא, אבל אם היה בזה להקל היינו אומרים: עד — ולא עד בכלל, וכדברי רב נחמן בענין גרגרת שנחסרה. והוא כדרך שאמר ר' אבהו אמר ר' יוחנן: <strong>כל שיעורי חכמים</strong> שאמרו — צריך לדון בהם <strong>להחמיר, חוץ מ</strong>שיעור <strong>כגריס של כתמים</strong> של דם אשה, ששיעורו <strong>להקל,</strong> שאם היה הכתם כגריס מדוייק אינו מטמא.
  ומעירים:  <strong>דיקא נמי</strong> <small>[מדוייק גם כן]</small> הדבר, שהולכים בענין "עד" לחומרה, ממה <strong>דקתני עלה דההיא</strong> <small>[ש</small>התנא <small>שונה על אותה</small> משנה<small>]</small> בענין חבל היוצא מן המטה, ששנינו בה שעד חמישה טפחים טהור, ומחמישה ועד עשרה טמא. ועל כן אמרו בברייתא: דין חבל בן <strong>חמשה</strong> טפחים בדיוק — <strong>כלמעלה,</strong> כדין חבל ארוך יותר, והוא נטמא, הרי ש"עד" אינו בכלל. ומצד אחר אמרו שדין חבל בן <strong>עשרה</strong> טפחים בדיוק — <strong>כלמטה,</strong> כדין חבל קצר ממנו, להיטמא, הרי ש"עד" — ועד בכלל. אלא מכאן שהולכים בענין זה להחמיר.
 <big>א</big> שנינו במשנה: <strong>ניטל הטחול</strong> כשרה. <strong>אמר רב עוירא משמיה</strong> <small>[משמו]</small> של <strong>רבא: לא שנו</strong> שהיא כשרה <strong>אלא</strong> כש<strong>ניטל</strong> כולו, <strong>אבל</strong> אם <strong>ניקב</strong> הטחול — <strong>טרפה.</strong>
 <strong>מתיב</strong> <small>[מקשה]</small> על כך <strong>ר' יוסי בר אבין, ואיתימא</strong> <small>[ויש אומרים]</small> <strong>ר' יוסי בר זבידא,</strong> ממה ששנינו במשנה להלן: אם היה <strong>חותך מעובר שבמעיה</strong> של בהמה חיה — מה שחתך <strong>מותר באכילה,</strong> ואינו אסור כדין אבר מן החי. אבל היה חותך <strong>מן הטחול ומן הכליות</strong> שבמעי בהמה חיה — מה שחתך <strong>אסור באכילה.</strong> ונדייק מכאן: דווקא מה שחתך מן הטחול והכליות אסור באכילה, <strong>הא</strong> <small>[הרי]</small> ה<strong>בהמה גופא</strong> <small>[עצמה]</small> שחתך חלק מן הטחול שלה — <strong>שריא</strong> <small>[מותרת],</small> ואינה נחשבת טריפה!
  ומשיבים:  <strong>הוא הדין</strong> ש<strong>אפילו</strong> ה<strong>בהמה נמי אסירא</strong> <small>[גם כן אסורה],</small> אלא <strong>איידי דתנא רישא</strong> <small>[מתוך ששנה בתחילה]</small> בענין עובר <strong>מותר באכילה</strong> — <strong>תנא נמי סיפא</strong> <small>[שנה גם כן בסוף]</small> בענין חותך מן הטחול <strong>אסור באכילה,</strong> שהישווה אותם זה לזה. <strong>ואיבעית אימא</strong> <small>[ואם תרצה אמור]:</small> יש לחלק, <strong>ניקב לחוד, ונחתך לחוד,</strong> שאם ניקב עושה טריפה, ואם נחתך לא עושה טריפה.
 <big>ב</big> שנינו במשנה: <strong>ניטלו הכליות</strong> כשרה. <strong>אמר רכיש בר פפא משמיה</strong> <small>[משמו]</small> של <strong>רב: לקתה</strong> (חלתה) בהמה אפילו <strong>בכוליא</strong> (כליה) <strong>אחת</strong> — <strong>טרפה. אמרי במערבא</strong> <small>[אמרו בארץ ישראל]</small> בביאור הדבר: <strong>והוא דמטאי לקותא</strong> <small>[שהגיעה הלקות]</small>
## דף נה:
 <strong>למקום</strong> ה<strong>חריץ, והיכא</strong> <small>[והיכן]</small> <strong>מקום</strong> ה<strong>חריץ?</strong> הכוונה היא <strong>לחיורא דתותי מתני</strong> <small>[ללבן שתחת המתניים].</small> <strong>אמר ר' נחוניא: שאילתינהו לכולהו טרופאי דמערבא</strong> <small>[שאלתי את כל פוסקי דיני הטריפות שבארץ ישראל],</small> <strong>ואמרי</strong> <small>[ואמרו]</small> <strong>לי: הלכתא</strong> <small>[הלכה]</small> <strong>כרכיש בר פפא</strong> בשם רב, שכוליא שלקתה — טריפה. <strong>ולית הלכתא</strong> <small>[ואין הלכה]</small> <strong>כרב עוירא</strong> בענין הטחול, שאמר שאם ניקב טריפה, אלא כשרה היא.
  ומוסיפים, שעל דברי <strong>רב עוירא נמי</strong> <small>[גם כן]</small> <strong>לא אמרן</strong> <small>[לא אמרנו]</small> שהיא כשרה <strong>אלא בקולשיה</strong> <small>[כאשר</small> ניקב הטחול <small>בחלקו הדק],</small> התחתון, <strong>אבל</strong> ניקב <strong>בסומכיה</strong> <small>[בצד העבה שלו],</small> העליון — הלכה כמותו והריהי <strong>טרפה. ואי</strong> <small>[ואם]</small> כשניקב חלקו העבה נקב שאינו מפולש, <strong>אישתייר ביה</strong> <small>[נשאר בו]</small> בטחול <strong>כעובי דינר זהב</strong> שלא ניקב — <strong>כשרה.</strong>
 <big>א</big> <strong>אמרי במערבא</strong> <small>[אמרו בארץ ישראל]:</small> <strong>כל הפוסל בריאה</strong> — <strong>כשר בכוליא</strong> (כליה), וראיה לדבר, <strong>שהרי נקב פסול בריאה,</strong> כפי ששנינו במשנה בראש הפרק, <strong>וכשר בכוליא,</strong> שלא שנינו אותה בין האיברים שנקב פוסל בהם. <strong>ו</strong>מכאן יש ללמוד כי <strong>כל שכן היכא</strong> <small>[במקום]</small> שהדבר ה<strong>כשר בריאה</strong> — שהוא <strong>כשר בכוליא.</strong>
 <strong>מתקיף לה</strong> <small>[מקשה על כך]</small> <strong>ר' תנחומא: וכללא הוא</strong> <small>[וכי כלל הוא זה]?</small> <strong>הרי מוגלא</strong> ש<strong>כשר בריאה ופסול בכוליא! והרי מים זכין</strong> ש<strong>כשרים הכא והכא</strong> <small>[כאן וכאן],</small> בריאה ובכוליא! <strong>אלא אמר רב אשי: טרפות קא מדמית להדדי</strong> <small>[אתה מדמה זו לזו]?</small> <strong>אין אומרים בטרפות זו דומה לזו! שהרי</strong> בגוף בהמה יש מקומות שונים, <strong>חותכה מכאן ומתה, חותכה מכאן וחיתה,</strong> ויתכן איפוא שיש דבר שפוסל בכוליא וכשר בריאה, ודבר אחר שפוסל בריאה וכשר בכוליא!
  אגב כך מעירים: <strong>ו</strong>ביחס ל<strong>מים זכין</strong> המצויים בריאה או בכוליא, שהם <strong>כשרים, לא אמרן</strong> <small>[אמרנו]</small> דבר זה <strong>אלא</strong> במקרה <strong>דצילי</strong> <small>[שהם צלולים],</small> <strong>אבל</strong> אם הם <strong>עכירי</strong> <small>[עכורים]</small> — <strong>טרפה. וכי צילי נמי לא אמרן</strong> <small>[וכאשר הם צלולים גם כן לא אמרנו]</small> שהיא כשרה, <strong>אלא דלא סריח</strong> <small>[שאינם מסריחים],</small> <strong>אבל</strong> אם הם <strong>סריח</strong> <small>[מסריחים]</small> — <strong>טרפה.</strong>
 ועוד בדיני טריפות הכוליא: <strong>הכוליא שהקטינה</strong> (שנעשתה קטנה), <strong>ב</strong>בהמה <strong>דקה,</strong> אם היתה קטנה <strong>עד</strong> שהיא <strong>כ</strong>גודל <strong>פול</strong> הריהי טריפה, <strong>ב</strong>בהמה <strong>גסה</strong> — אם היתה קטנה <strong>עד כענבה בינונית</strong> הריהי טריפה.
 <big>ב</big> שנינו במשנה: <strong>ניטל לחי התחתון</strong> כשרה. <strong>אמר ר' זירא: לא שנו אלא שיכולה לחיות</strong> בכל זאת <strong>על ידי לעיטה</strong> או <strong>המראה,</strong> שתוחבים אוכל לפיה או למעיה, <strong>אבל</strong> אם <strong>אינה יכולה לחיות על ידי לעיטה והמראה</strong> — <strong>טרפה.</strong>
 <big>ג</big> שנינו במשנה: <strong>ניטלה האם</strong> (הרחם) <strong>שלה</strong> כשרה. <strong>תנא</strong> <small>[שנה החכם]:</small> <strong>היא האם, היא</strong> הקרויה <strong>טרפחת, והיא</strong> הקרויה לעיתים <strong>שלפוחית,</strong> כלומר, פעמים נקראת כך ופעמים נקראת כך.
 <big>ד</big> שנינו במשנה: <strong>וחרותה בידי שמים</strong> — <strong>כשרה. תנו רבנן</strong> <small>[שנו חכמים]</small> <strong>איזוהי חרותה? כל שצמקה ריאה שלה.</strong> ואם היה הדבר <strong>בידי שמים,</strong> וכגון שנבעתה מברקים ורעמים — <strong>כשרה;</strong> אם היה הדבר <strong>בידי אדם,</strong> שהבהיל אותה, וכגון שראתה אותו שוחט בהמה אחרת — <strong>טרפה. ר' שמעון בן אלעזר אומר: אף בידי כל הבריות,</strong> כגון ששמעה שאגת אריה.
 <strong>איבעיא להו</strong> <small>[נשאלה להם</small> ללומדים<small>]:</small> <strong>ר' שמעון בן אלעזר ארישא קאי ולקולא</strong> <small>[על ראש</small> הברייתא <small>הוא עומד,</small> מתייחס, <small>ולהקל],</small> שאם היה הדבר בידי שמים, או בידי שאר הבריות חוץ מבידי אדם — כשרה. <strong>או</strong> האם <strong>אסיפא קאי ולחומרא</strong> <small>[על סופה הוא עומד,</small> מתייחס, <small>ולהחמיר],</small> שלא רק בידי אדם היא טריפה, אלא בידי כל הבריות?
 ומציעים: <strong>תא שמע</strong> <small>[בוא</small> ו<small>שמע]</small> ממה <strong>דתניא</strong> <small>[ששנויה</small> ברייתא<small>]:</small> <strong>חרותה בידי אדם</strong> — <strong>טרפה, ר' שמעון בן אלעזר אומר: אף בידי כל הבריות</strong> טריפה.
  מסופר, <strong>רבה בר בר חנה הוה קאזיל במדברא</strong> <small>[היה הולך במדבר],</small> <strong>אשכח הנהו דיכרי דצמיק ריאה דידהו</strong> <small>[מצא אילים</small> שנשחטו ונמצא <small>שצמקה הריאה שלהם].</small> <strong>אתא שאיל בי מדרשא</strong> <small>[הלך</small> ו<small>שאל בבית המדרש]</small> כיצד יודעים אם נעשה הדבר בידי שמים. <strong>אמרו ליה</strong> <small>[לו]:</small> <strong>בקייטא</strong> <small>[בקיץ]</small> <strong>אייתי משיכלי חיורי</strong> <small>[הבא כלים לבנים],</small> <strong>ומלינהו מיא קרירי</strong> <small>[ומלא אותם מים קרים],</small> <strong>ואנחינהו</strong> <small>[והנח אותם]</small> את הריאות בתוכם <strong>מעת לעת</strong> (עשרים וארבע שעות), <strong>אי הדרן בריין</strong> <small>[אם הריאות חוזרות ומבריאות],</small> כלומר, מתרחבות — <strong>בידי שמים היא וכשרה, ואי</strong> <small>[ואם]</small> <strong>לא</strong> התרחבו — <strong>טרפה. בסיתוא</strong> <small>[בחורף],</small> <strong>אייתי משיכלי שיחומי</strong> <small>[הבא כלים כהים],</small> <strong>ומלינהו מיא פשורי</strong> <small>[ומלא אותם מים פושרים],</small> <strong>ואנחינהו</strong> <small>[והנח אותם]</small> את הריאות בתוכם <strong>מעת לעת, אי הדרא בריא</strong> <small>[אם חוזרת ומבריאה]</small> — <strong>כשרה, ואי</strong> <small>[ואם]</small> <strong>לא</strong> — <strong>טרפה.</strong>
 <big>ה</big> שנינו במשנה: <strong>הגלודה,</strong> שנפשט עורה — ר' מאיר מכשיר וחכמים פוסלים. ובענין זה מביאים מה ש<strong>תנו רבנן</strong> <small>[שנו חכמים]:</small> <strong>הגלודה</strong> — <strong>ר' מאיר מכשיר, וחכמים פוסלים. וכבר העיד אלעזר ספרא ויוחנן בן גודגדא</strong> בפני חכמים <strong>על הגלודה שפסולה. אמר ר' שמעון בן אלעזר: חזר בו ר' מאיר.</strong>
 ומתקשים: <strong>מכלל</strong> הדברים אתה למד ש<strong>ל</strong>דעת <strong>ר' שמעון בן אלעזר פליג</strong> <small>[חולק]</small> <strong>ר' מאיר</strong> בתחילה <strong>בגלודה,</strong> אלא שחזר בו? <strong>והתניא</strong> <small>[והרי שנויה</small> ברייתא<small>],</small> <strong>אמר ר' שמעון בן אלעזר: לא נחלקו ר' מאיר וחכמים על הגלודה, ש</strong>לדעת הכל היא <strong>פסולה. וכבר העיד ר' אושעיא בנו של ר' יהודה הבשם</strong> (מוכר הבשמים) <strong>לפני ר' עקיבא משום</strong> (בשם) <strong>רבי טרפון על הגלודה שפסולה. ואם נשתייר בו כסלע</strong> שלא נגלד העור — <strong>כשרה.</strong> ומן הלשון "לא נחלקו" אתה למד שלא נחלקו כלל! <strong>אמר רב נחמן בר יצחק: מאי</strong> <small>[מה</small> פירוש<small>]</small> <strong>"לא נחלקו"?</strong> כוונתו: אמנם נחלקו, אבל <strong>לא עמד ר' מאיר במחלוקתו,</strong> אלא חזר בו.
 ודנים במה ש<strong>אמר מר</strong> <small>[החכם]</small> ברייתא: <strong>אם נשתייר בו כסלע</strong> — <strong>כשרה,</strong> ושואלים: <strong>היכא</strong> <small>[היכן]</small> אם נשתייר הוא מציל? <strong>אמר רב יהודה אמר שמואל:</strong> אם נשתייר כסלע <strong>על פני השדרה כולה.</strong>
 <strong>איבעיא להו</strong> <small>[נשאלה להם]</small> ללומדים: איך להבין את ההלכה הזו? האם הכוונה שנשתייר קטע <strong>דאריך וקטין</strong> <small>[שהוא ארוך וצר],</small> כעין רצועה דקה, <strong>דכי מצרף לה</strong> <small>[שכאשר הוא מצרף אותה]</small> <strong>הוי</strong> <small>[הריהי]</small> בסך הכל <strong>כ</strong>רוחב <strong>סלע, או דלמא</strong> <small>[שמא]</small> הכוונה <strong>ברוחב סלע על פני השדרה כולה?</strong> ומשיבים: <strong>תא שמע</strong> <small>[בוא</small> ו<small>שמע]</small> ממה <strong>דפריש</strong> <small>[שפירש]</small> <strong>ר' נהוראי משמיה</strong> <small>[משמו]</small> של <strong>שמואל: ברוחב כסלע על פני כל השדרה כולה.</strong>
 <strong>רבה בר בר חנה אמר:</strong> צריך להיות כסלע ב<strong>ראשי פרקים,</strong> בכל פרקי החוליות, וכן בפרקי עצמות השוק והירך. <strong>ר' אלעזר בן אנטיגנוס משום ר' אלעזר בר' ינאי אמר:</strong> צריך להיות כסלע ב<strong>מקום טיבורו,</strong> במרכז הבטן.
 <strong>בעי</strong> <small>[שאל]</small> <strong>ר' ינאי בר' ישמעאל:</strong> אם <strong>ניטל</strong> העור של <strong>מקום השדרה, ו</strong>כל שאר העור <strong>כולו קיים,</strong> או <strong>ניטל מקום טיבורו וכולו קיים,</strong> או <strong>ניטלו ראשי פרקים וכולו קיים, מאי</strong> <small>[מה</small> יהיה דינו<small>]?</small> שאלה זו לא נפתרה ועל כן <strong>תיקו</strong> <small>[תעמוד]</small> במקומה.
 <strong>אמר רב: כל העור כולו,</strong> בכל מקום בגופה שנשתייר בו כסלע — <strong>מציל בגלודה, חוץ מעור בית הפרסות</strong> בחלק התחתון של הרגל, שאינו נחשב כעור. <strong>ור' יוחנן אמר: אפילו עור בית הפרסות נמי</strong> <small>[גם כן]</small> <strong>מציל.</strong>
 בענין זה מסופר, <strong>בעא מיניה</strong> <small>[שאל אותו]</small> <strong>ר' אסי מר' יוחנן: עור בית הפרסות, מהו שיציל בגלודה? אמר ליה</strong> <small>[לו]:</small> <strong>מציל. אמר ליה</strong> <small>[לו],</small> <strong>למדתנו רבינו</strong> במשנה לענין טומאה: <strong>אלו</strong> בעלי חיים <strong>שעורותיהן כבשרן,</strong> שהעור שלהם נחשב כבשר לטמא טומאת נבלות (שסתם עור אינו מטמא), וביניהם מונים את <strong>עור בית הפרסות! אמר ליה</strong> <small>[לו]:</small> <strong>אל תקניטני,</strong> אל תקשה עלי ותצערני ממשנה זו, <strong>שבלשון יחיד אני שונה אותה,</strong> שדעת יחיד היא, שעור בית הפרסות דינו כבשר, וכפי שנאמר להלן בשם ר' שמעון, וחכמים חלוקים על כך, וסבורים שאין עור זה נחשב כבשר.
 <strong>דתניא</strong> <small>[ששנויה</small> ברייתא<small>]:</small> <strong>השוחט את העולה</strong> על מנת <strong>להקטיר כזית מעור של תחת האליה</strong> (הזנב) של הכבש <strong>חוץ למקומו,</strong> חוץ לעזרה — <strong>פסול</strong> הקרבן, <strong>ו</strong>אולם <strong>אין בו כרת</strong> אם אכלו. ואם שחט כדי להקטיר עור זה <strong>חוץ לזמנו,</strong> למחרת — <strong>פגול, וחייבין עליו כרת</strong> על אכילתו, מפני שעור זה רך הוא, ודינו כבשר הקרבן, שמחשבה בו פוסלת. זו היא דעת חכמים.
 <strong>אליעזר בן יהודה איש איבלים אמר משום ר' יעקב, וכן היה ר' שמעון בן יהודה (איש)</strong> כפר <strong>עיכוס אומר משום ר' שמעון: אחד עור בית הפרסות, ואחד עור הראש של עגל הרך, ואחד עור של תחת האליה, וכל שמנו חכמים גבי טומאה,</strong> שאמרו ש<strong>אלו שעורותיהן כבשרן,</strong>
## דף נו.
 <strong>להביא</strong> (לרבות) <strong>עור בית הבושת</strong> של נקבה, שכל אלו נידונים כבשר, שאם בשעת עבודת הקרבן חישב להקטירו <strong>חוץ למקומו,</strong> חוץ לעזרה — <strong>פסול, ו</strong>אם אכלו <strong>אין בו כרת.</strong> ואם חישב להקטירו <strong>חוץ לזמנו,</strong> למחרת — <strong>פיגול, וחייבים עליו כרת</strong> על אכילתו. ומכאן שדעה זו, שעור בית הפרסות נחשב כבשר — דעת ר' שמעון היא, וחכמים חולקים עליו, וכמותם סבור ר' יוחנן.
 <big>א משנה</big> <strong>ואלו טרפות בעוף: נקובת הוושט, ופסוקת הגרגרת,</strong> שנחתכה הגרגרת (הקנה) שלה לרוחבה. <strong>הכתה חולדה על ראשה</strong> ב<strong>מקום שעושה אותה טרפה,</strong> שיש לחשוש שניקב קרום המוח. <strong>ניקב הקורקבן, ניקבו</strong> המעיים <strong>הדקין. נפלה לאור</strong> (לאש) <strong>ונחמרו</strong> (ניכוו) <strong>בני מעיה,</strong> איבריה הפנימיים, <strong>אם</strong> נשתנה צבעם ונעשו <strong>ירוקים</strong> — <strong>פסולים,</strong> והעוף טריפה, <strong>אם אדומים</strong> — <strong>כשרים. דרסה</strong> אדם את העוף ברגליו, <strong>ו</strong>כן אם <strong>טרפה</strong> הטיח אותה <strong>בכותל, או שריצצתה בהמה,</strong> <strong>ו</strong>היא <strong>מפרכסת</strong> — טריפה, שנתרסקו איבריה. <strong>ו</strong>אם <strong>שהתה מעת לעת, ו</strong>אחר כך <strong>שחטה</strong> — הרי זו <strong>כשרה.</strong>
 <big>ב גמרא</big> על מה ששנינו במשנה: הכתה חולדה על ראשה במקום שעושה אותה טריפה, שיש לחשוש שנעשה נקב בקרום המוח, <strong>רב ושמואל ולוי דאמרי</strong> <small>[שאומרים]:</small> כיצד בודקים אם ניקב הקרום? לאחר ששחט את העוף <strong>מכניס ידו לפנים</strong> לפי העוף ודוחק את המוח באצבעו <strong>ובודק, אם מבצבץ ועולה</strong> המוח דרך הנקב שבגולגולת — <strong>טרפה,</strong> שסימן הוא שניקב קרום המוח, וכך יצא המוח לעבר הנקב שבגולגולת. <strong>ואם לאו</strong> <small>[לא]</small> — <strong>כשרה.</strong>
 ושואלים: אופן זה של בדיקה, האם המוח יוצא דרך הנקב שבגולגולת, <strong>הניחא למאן דאמר</strong> <small>[זה נוח ל</small>דעת <small>מי שאומר]</small> לעיל (מה,א) שאם ניקב הקרום העליון, הסמוך לגולגולת, אינה טריפה <strong>עד דמנקיב קרמא תתאה</strong> <small>[שניקב</small> גם <small>הקרום התחתון]</small> העוטף את המוח, <strong>אלא למאן דאמר</strong> <small>[ל</small>דעת <small>מי שאומר]</small> שאפילו כאשר <strong>אינקיב עילאה אף על גב דלא אינקב תתאה</strong> <small>[ניקב העליון אף על פי שלא ניקב התחתון]</small> טריפה היא, מדוע היא כשרה? <strong>ניחוש דלמא עילאה אינקיב</strong> <small>[נחשוש שמא</small> הקרום <small>העליון ניקב],</small> <strong>תתאה לא אינקיב</strong> <small>[התחתון לא ניקב],</small> ולכן המוח אינו מבצבץ! ומשיבים: <strong>אי איתא דאינקיב עילאה</strong> <small>[אם אכן ניקב הקרום העליון],</small> <strong>תתאה אגב רוככיה מיפקע פקע</strong> <small>[התחתון מחמת רכותו היה פוקע</small> באותו מקום<small>]</small> והמוח היה מבצבץ, ומשלא ביצבץ מוכח שהקרום העליון לא ניקב.
  
 בניגוד לרב ושמואל ולוי, <strong>אמר זעירי: אין בדיקה</strong> זו מועילה <strong>ל</strong>נשיכת <strong>חולדה, מפני ששיניה</strong> של החולדה <strong>דקות,</strong> ואין המוח מבצבץ דרך נקבים דקים כל כך, אף כשניקב קרום המוח. ושואלים: <strong>וכי שיניה דקות, מאי הוי</strong> <small>[מה בכך]?</small> והרי אי אפשר שלא יבצבץ מעט! <strong>אמר רב אושעיא: מפני ששיניה דקות ועקומות,</strong> והנקב שבגולגולת אינו עומד כנגד הנקב שבקרום, ואם כן, אף שניקב הקרום פעמים שהמוח אינו יוצא החוצה דרך הנקב שבגולגולת.
  מסופר <strong>כי סליק</strong> <small>[כאשר עלה]</small> זעירי <strong>לנהרדעא שלח להו</strong> <small>[להם]</small> לחכמים: <strong>דברים שאמרתי לפניכם</strong> שאין בדיקה לחולדה — <strong>טעות הן בידי, ברם</strong> <small>[ובאמת]</small> <strong>כך אמרו משמיה</strong> <small>[משמו]</small> של <strong>ר' שמעון בן לקיש: בודקין לחולדה ביד,</strong> שלוחצים את מוחו של העוף מבפנים לראות אם המוח יוצא דרך הנקב, <strong>אבל לא במסמר,</strong> שאין מעבירים ראש מסמר על קרום המוח לאחר שפתחו את הגולגולת, לראות אם הוא מתעכב בנקב, שמא המסמר עצמו ינקב את הקרום. <strong>ור' יוחנן אמר: אף במסמר</strong> בודקים.
  ומעירים:  <strong>ו</strong>בדיקה זו לנשיכת חולדה שנויה <strong>בפלוגתא</strong> <small>[במחלוקת]</small> תנאים, שמסופר על <strong>ר' יהודה ור' נחמיה, חד בדיק בידא</strong> <small>[אחד היה בודק ביד],</small> <strong>וחד בדיק במחטא</strong> <small>[ואחד היה בודק במחט],</small> כמו במסמר. ומסבירים את טעמיהם. <strong>מאן דבדיק בידא אמר ליה למאן דבדיק במחטא</strong> <small>[מי שבודק ביד אומר לו למי שבודק במחט]:</small> <strong>עד מתי אתה מכלה ממונן של ישראל,</strong> שעל ידי כך פעמים שאתה מטריף שלא כדין, שהמחט עושה נקב שלא היה שם מתחילה! <strong>אמר ליה מאן דבדיק במחטא למאן דבדיק בידא</strong> <small>[אומר לו מי שבודק במחט למי שבודק ביד]:</small> <strong>עד מתי אתה מאכיל לישראל נבלות,</strong> שאתה מכשיר שלא כדין!
  ותוהים:  <strong>נבלות? והא</strong> <small>[והרי]</small> <strong>שחוטה היא,</strong> ואף שהיא טריפה, אינה נבילה! <strong>אלא:</strong> עד מתי אתה מאכיל לישראל <strong>טרפות,</strong> שכן יש לחשוש <strong>שמא ניקב קרום של מוח,</strong> והבדיקה הנעשית ביד פעמים שאינה גורמת למוח לבצבץ, מפני ששיני החולדה דקות ועקומות.
  ומעירים לענין זה: <strong>תסתיים</strong> <small>[תוגדר]</small> ש<strong>ר' יהודה הוא דבדיק בידא</strong> <small>[שבדק ביד],</small> <strong>דתניא</strong> <small>[ששנויה</small> ברייתא<small>],</small> <strong>ר' שמעון בן אלעזר אומר משום</strong> (בשם) <strong>ר' יהודה: בודקין לחולדה ביד, אבל לא במסמר.</strong> ועוד נאמר בברייתא: <strong>נשבר העצם אף על פי שלא ניקב קרום של מוח</strong> — הרי זו טריפה. ומסכמים: אכן, <strong>תסתיים</strong> <small>[תוגדר]</small> שכן הוא.
  לגופה של אותה ברייתא שואלים: <strong>הא גופא קשיא</strong> <small>[היא עצמה קשה],</small> <strong>אמרת</strong> <small>[אומר אתה]</small> <strong>בודקין לחולדה ביד אבל לא במסמר</strong> — <strong>אלמא אית ליה בדיקותא</strong> <small>[מכאן</small> ש<small>יש לה בדיקה],</small> <strong>והדר תני</strong> <small>[ואתה חוזר ושונה]</small> <strong>נשבר העצם</strong> הרי זו טריפה <strong>אף על פי שלא ניקב קרום של מוח</strong> — <strong>אלמא לית ליה בדיקותא</strong> <small>[מכאן</small> ש<small>אין לה בדיקה],</small> שאם היתה לה בדיקה יתכן שהיתה נמצאת כשרה! ומסבירים: <strong>סיפא אתאן</strong> <small>[בסוף הגענו]</small> <strong>לעוף של מים,</strong> שאין לו בדיקה אם נשבר העצם, <strong>הואיל ואין לו קרום</strong> למוחו. ותוהים: <strong>אין לו קרום סלקא דעתך</strong> <small>[עולה על דעתך]?</small> הרי ודאי יש לו קרום! <strong>אלא</strong> אמור: <strong>הואיל וקרומו רך</strong> לא יתכן שלא ניקב כשנשברה הגולגולת. בדומה לכך מסופר,
 <strong>אמר ליה</strong> <small>[לו]</small> <strong>רב נחמן לרב ענן: מר אמר</strong> <small>[אדוני אומר]</small> ש<strong>שמואל בדיק בידא ומכשר</strong> <small>[בודק ביד</small> עוף שהכתה חולדה בראשו, <small>ומכשיר]</small> אם לא ניקב קרום המוח, <strong>ו</strong>כן <strong>הונא חברין אמר</strong> <small>[חברנו אומר]</small> ש<strong>רב בדיק בידא ומכשר</strong> <small>[בודק ביד ומכשיר].</small> <strong>והתני</strong> <small>[והרי שנה]</small> <strong>לוי</strong> בברייתא שבידו: <strong>טרפות שמנו חכמים בבהמה</strong> — <strong>כנגדן</strong> טריפות גם <strong>בעוף, יתר עליהן</strong> טריפה ב<strong>עוף</strong> — ש<strong>נשבר העצם</strong> של הגולגולת <strong>אף על פי שלא ניקב קרום של מוח,</strong> ואם כן, מה טעם לבדיקה ביד? <strong>אמר ליה</strong> <small>[לו]:</small> <strong>ההוא,</strong> מה ששנה לוי — <strong>בעוף של מים</strong> נאמר, שאין לו בדיקה, <strong>הואיל ואין לו קרום.</strong> ותוהים: <strong>אין לו קרום סלקא דעתך</strong> <small>[עולה על דעתך]?</small> <strong>אלא</strong> אמור: <strong>הואיל וקרומו רך.</strong>
 וכן מסופר, <strong>ההיא תרנגולתא דהואי בי</strong> <small>[תרנגולת אחת שהיתה בבית]</small> <strong>רב חנא</strong> שהיה בה חשש טריפה, <strong>שדרה לקמיה</strong> <small>[שלח אותה לפני]</small> <strong>רב מתנא,</strong> בדק אותה רב מתנא ומצא כי <strong>נשבר העצם ולא ניקב קרום של מוח הואי</strong> <small>[היה],</small> <strong>ואכשרה</strong> <small>[והכשיר אותה].</small> <strong>אמר ליה</strong> <small>[לו]</small> רב חנא לרב מתנא, <strong>והתני</strong> <small>[והרי שנה]</small> <strong>לוי: טרפות שמנו חכמים בבהמה</strong> — <strong>כנגדן בעוף</strong> גם כן טריפות. <strong>יתר עליהן עוף</strong> — <strong>נשבר העצם אף על פי שלא ניקב קרום של מוח! אמר ליה</strong> <small>[לו]:</small> <strong>התם</strong> <small>[שם]</small> מדובר <strong>בעוף של מים, הואיל ואין לו קרום.</strong> ותוהים: <strong>אין לו קרום סלקא דעתך</strong> <small>[עולה על דעתך]?</small> <strong>אלא אימא</strong> <small>[אמור]:</small> <strong>הואיל וקרומו רך.</strong>
 מסופר, <strong>רב שיזבי בדיק בשימשא</strong> <small>[היה בודק</small> את מוח העוף <small>ב</small>אור <small>שמש]</small> <small>אם יש נקב בקרום,</small> <strong>רב יימר בדיק במיא</strong> <small>[היה בודק במים],</small> שופך מים לגולגולת דרך הנקב, לראות אם הם יוצאים צלולים כבתחילה, או אם מעורב בהם נוזל המוח. <strong>רב אחא בר יעקב בדיק</strong> <small>[היה בודק]</small>
## דף נו:
 <strong>בגילא דחיטתא</strong> <small>[בקש של חיטה],</small> שלאחר שחתך את הגולגולת העביר קש על המוח לראות אם הקש מתעכב בנקב שבקרום.
 <strong>אמר רב שיזבי: הני אווזי דידן</strong> <small>[אותם אווזים שלנו],</small> <strong>כעוף של מים דמיין</strong> <small>[נחשבים],</small> שאם נשברה הגולגולת, למרות שלא ניקב קרום המוח — הרי זה טריפה.
 <big>א</big> שנינו במשנה: <strong>נפלה לאור</strong> ונחמרו (נכוו) בני מעיה, אם נעשו ירוקים — פסולים, אם אדומים — כשרים. <strong>אמר ר' יוחנן משום</strong> (בשם) <strong>ר' יוסי בן יהושע: שיעור</strong> (גודל) <strong>ירוקתן</strong> של בני מעיים לעשות טריפה כשהפכו ירוקים — <strong>כשיעור נקובתן,</strong> כמו שיעור הנקב העושה טריפה, <strong>מה נקובתן במשהו,</strong> שבאיברים שהנקב בהם עושה טריפה — אפילו נקב כלשהו עושה טריפה — <strong>אף ירוקתן במשהו.</strong>
 <strong>בעא מיניה</strong> <small>[שאל אותו]</small> <strong>רב יוסף בריה</strong> <small>[בנו]</small> של <strong>ר' יהושע בן לוי מר' יהושע בן לוי:</strong> אם <strong>הוריקה</strong> (נעשה ירוק) <strong>כבד</strong> של תרנגולת בצד ש<strong>כנגד בני</strong> ה<strong>מעיים, מהו</strong> דין התרנגולת? <strong>אמר ליה</strong> <small>[לו]:</small> <strong>טרפה.</strong> אמר לו: <strong>ולא יהא</strong> דינו <strong>אלא</strong> כדין <strong>ניטלה</strong> הכבד ונשתייר ממנו כזית, שהיא כשרה (לעיל נד,א). ואם כן, רק אם לא נשאר בכבד כזית שאינו ירוק תיעשה טריפה! <strong>אמר רבא: כיון שהוריקה כבד כנגד בני מעיים</strong> — <strong>בידוע שנפלה</strong> התרנגולת <strong>לאור, ונחמרו</strong> (נשרפו) <strong>בני מעיים</strong> עצמם, <strong>ו</strong>לכן היא <strong>טרפה,</strong> ולא בגלל הכבד עצמו.
  מסופר, <strong>ר' יהושע בן לוי הויא ליה ההיא תרנגולת</strong> <small>[היתה לו תרנגולת אחת]</small> שנפלה לאור, ולאחר שנשחטה <strong>שדריה לקמיה</strong> <small>[שלח אותה לפני]</small> <strong>ר' אלעזר הקפר בריבי</strong> (הגדול) ו<strong>אמר ליה</strong> <small>[לו]:</small> <strong>ירוקין הוו</strong> <small>[היו]</small> בני המעיים, <strong>ואכשרה</strong> <small>[הכשיר אותה]</small> ר' אלעזר הקפר. הקשה לו ר' יהושע בן לוי: <strong>והאנן תנן</strong> <small>[והרי אנו שנינו</small> במשנה<small>]:</small> <strong>ירוקין פסולין!</strong> אמר לו: <strong>לא אמרו ירוקין פסולין אלא בקורקבן, בלב ובכבד,</strong> שהם אדומים בדרך כלל, ונשתנה מראם. אבל בני המעיים האחרים של התרנגולת, כגון הדקים — ירוקים הם מתחילתם, ואין זו טריפה. ומעירים: <strong>תניא נמי הכי</strong> <small>[שנויה ברייתא גם כן כך]:</small> <strong>באלו בני מעיים אמרו,</strong> שאם נעשו ירוקים הרי זו טריפה? <strong>בקורקבן, בלב ובכבד,</strong> ולא בשאר בני מעיים.
  מסופר, <strong>ר' יצחק בר יוסף הוה ליה ההוא תרנגולתא</strong> <small>[היתה לו תרנגולת אחת]</small> שנפלה לאור, ולאחר שנשחטה <strong>שדרה לקמיה</strong> <small>[שלח אותה לפני]</small> <strong>רבי אבהו, ואמר ליה</strong> <small>[לו]</small> <strong>אדומין הוו</strong> <small>[היו]</small> בני המעיים, <strong>וטרפה</strong> <small>[והטריף אותה]</small> ר' אבהו. הקשה לו ר' יצחק בר יוסף, <strong>והאנן תנן</strong> <small>[והרי אנו שנינו]:</small> <strong>אדומין כשרים! אמר ליה</strong> <small>[לו]</small> בני מעיים <strong>אדומין שהוריקו, וירוקין שהאדימו</strong> — <strong>טרפה; לא אמרו</strong> במשנה <strong>אדומין כשרים אלא בלב בקורקבן ובכבד</strong> לפי שהם אדומים מעיקרם, אבל כגון הדקין, שירוקים הם מתחילתם, והאדימו — טריפה היא.
 <strong>אמר רב שמואל בר חייא אמר ר' מני: אדומין שהוריקו ושלקן</strong> (ובישל אותם) <strong>וחזרו והאדימו</strong> — <strong>כשרין, מאי טעמא</strong> <small>[מה טעם</small> הדבר<small>]?</small> דבר זה מלמד שלא נשרפו ממש, אלא <strong>קוטרא עייל בהו</strong> <small>[עשן</small> בלבד <small>נכנס בהם],</small> ושינה צבעם לפי שעה. <strong>אמר רב נחמן בר יצחק, אף אנן</strong> <small>[אנו]</small> <strong>נאמר</strong> כהמשך לכך: <strong>אדומין שלא הוריקו, ושלקן והוריקו</strong> — <strong>טרפה, מאי טעמא</strong> <small>[מה טעם הדבר]?</small> <strong>איגלאי בהתייהו</strong> <small>[התגלתה בושתם],</small> כלומר, התגלה על ידי הבישול שכבר נשרפו מתחילה. <strong>אמר רב אשי: הלכך</strong> <small>[מכאן]</small> יש להורות: <strong>לא ליכול אינש אלא בשלקא</strong> <small>[לא יאכל אדם</small> עוף שנפל לאור <small>אלא בבישול],</small> למרות שהאיברים האדומים (לב, קורקבן וכבד) שבו לא הוריקו, שהרי רק באופן זה ניתן לומר בוודאות שלא נשרפו. ודוחים: <strong>ולא היא</strong> <small>[ואין הדבר כן],</small> שכן <strong>אחזוקי ריעותא לא מחזקינן</strong> <small>[להחזיק ריעות,</small> פגם <small>בדבר אין אנו מחזיקים],</small> כשאין לפנינו סימן לדבר.
 <big>ב</big> שנינו במשנה: <strong>דרסה</strong> אדם את העוף ברגליו, <strong>ו</strong>כן אם <strong>טרפה</strong> (חבט אותה) <strong>בכותל,</strong> או שריצצתה בהמה, אם שהתה מעת לעת ושחטה — כשרה. <strong>אמר ר' אלעזר בן אנטיגנוס משום</strong> (בשם) ר' אלעזר בר' ינאי: <strong>אחת זו ואחת זו,</strong> כלומר, כל אחת מאלו ששנינו, אפילו שהתה מעת לעת — <strong>צריכה בדיקה</strong> לאחר שחיטה, שמא נשברה השדרה ונפסק חוט השדרה, וכיוצא בזה.
 <big>ג משנה</big> <strong>ואלו כשרות בעוף: ניקבה הגרגרת</strong> (הקנה), <strong>או שנסדקה</strong> לאורכה. <strong>הכתה חולדה על ראשה</strong> ב<strong>מקום שאינו עושה אותה טרפה,</strong> שלא כנגד המוח. <strong>ניקב הזפק,</strong> מעין כיס התלוי בתחתית הוושט, שהאוכל שוהה בו קודם שהוא עובר לקורקבן לצורך העיכול, <strong>רבי אומר: אפילו ניטל</strong> הזפק — כשרה. <strong>יצאו בני מעיה</strong> מדופן הבטן <strong>ולא ניקבו, נשתברו גפיה</strong> (כנפיה), או <strong>נשתברו רגליה,</strong> או <strong>נמרטו</strong> נוצות <strong>כנפיה</strong> — כשרה. <strong>ר' יהודה אומר: אם נטלה הנוצה</strong> הדקה המכסה את גופה — <strong>פסולה.</strong>
 <big>ד גמרא</big> <strong>תנו רבנן</strong> <small>[שנו חכמים]:</small> <strong>מעשה בר' סימאי ור' צדוק שהלכו לעבר שנה בלוד ושבתו ב</strong>עיר <strong>אונו, והורו בטרפחת</strong> (ברחם) הבהמה שניטלה, <strong>כרבי</strong> שהתיר במשנתנו <strong>בזפק</strong> העוף שניטל.
 <strong>איבעיא להו</strong> <small>[נשאלה להם]</small> ללומדים מה כוונת ברייתא זו: האם מדובר בשני מעשים שונים, <strong>ש</strong><strong>הורו בטרפחת</strong> שניטלה — <strong>לאיסורא</strong> <small>[לאיסור],</small> והורו <strong>כרבי בזפק</strong> — <strong>להתירא</strong> <small>[להיתר].</small> <strong>או דילמא</strong> <small>[שמא]</small> מעשה אחד הוא, ש<strong>הורו בטרפחת</strong> שניטלה <strong>להתירא</strong> <small>[להיתר]</small> <strong>כ</strong>שיטת <strong>רבי</strong> שמתיר <strong>בזפק, אבל כרבי בזפק</strong> עצמו <strong>לא סבירא להו</strong> <small>[אינם סבורים כן]?</small> שאלה זו לא נפתרה, ונשארה <strong>ב</strong><strong>תיקו</strong> <small>[תעמוד]</small> השאלה במקומה.
 <strong>אמר רבה ואיתימא</strong> <small>[ויש אומרים]</small> שאמר זאת <strong>ר' יהושע בן לוי: גגו</strong> (חלקו העליון) <strong>של זפק נידון כוושט,</strong> שנקב כלשהו בו עושה טריפה. ושואלים: <strong>היכא</strong> <small>[היכן]</small> הוא הקרוי גגו של זפק? <strong>אמר רב ביבי בר אביי: כל שנמתח עמו,</strong> עם הוושט.
 <big>ה</big> שנינו במשנה: <strong>יצאו בני מעיה</strong> של העוף ולא ניקבו — כשרה. <strong>אמר ר' שמואל בר רב יצחק: לא שנו</strong> כן <strong>אלא</strong> כ<strong>שלא היפך בהן</strong> בבני המעיים, שהחזירם למקומם כמות שהן, <strong>אבל היפך בהן</strong> — <strong>טרפה, דכתיב</strong> <small>[שנאמר]:</small> <strong>"הוא עשך ויכוננך"</strong> (דברים לב, ו) — <strong>מלמד שברא הקדוש ברוך הוא כונניות באדם,</strong> איברים שיושבים כל אחד על מקומו באופן הראוי, <strong>שאם נהפך אחת מהן</strong> — <strong>אינו יכול לחיות,</strong> וכיוצא בזה ביצורים אחרים, שאם הופך את איבריהם אינם יכולים לחיות.
 <strong>תניא</strong> <small>[שנויה</small> ברייתא<small>],</small> <strong>היה ר' מאיר אומר</strong> על אותו כתוב <strong>"הוא עשך ויכוננך"</strong> שהוא מדבר על עם ישראל — <strong>כרכא דכולה ביה</strong> <small>[כרך שהכל בו],</small> <strong>ממנו כהניו, ממנו נביאיו, ממנו שריו, ממנו מלכיו, שנאמר: "ממנו פנה ממנו יתד</strong> ממנו קשת מלחמה" (זכריה י, ד), כלומר, ממנו עצמו מצויים הדברים המחזיקים אותו ומגינים עליו.
  מסופר, <strong>ההוא רומאה דחזייה לההוא גברא דנפל מאיגרא לארעא</strong> <small>[רומאי אחד שראה אדם שנפל מהגג לארץ],</small> <strong>פקעיה כרסיה ונפוק מעייניה</strong> <small>[</small>ו<small>פקעה כריסו</small> של הנופל <small>ויצאו בני מעיו],</small> <strong>אתייה לבריה ושחטיה קמיה</strong> <small>[הביא</small> אותו רומאי <small>את</small> בנו של אותו נופל <small>ושחט אותו לפניו]</small>
## דף נז.
 <strong>באחוזת עינים,</strong> כלומר, איחז את עיני האב, כאילו הבן נשחט, <strong>אינגיד ואיתנח</strong> <small>[נמשך,</small> נמתח האב <small>ונאנח],</small> <strong>עול למעייניה</strong> <small>[נכנסו בני המעיים]</small> על ידי התנועה הזו למקומם, <strong>וחייטיה לכרסיה</strong> <small>[ותפר את כריסו],</small> ונרפא.
 <big>א</big> שנינו במשנה: <strong>נשתברו רגליה</strong> של העוף — כשרה. מסופר, <strong>ההוא צנא דאינקורי דאתיא לקמיה</strong> <small>[סל מלא עופות</small> שבורי רגלים <small>שבאה לפני]</small> <strong>רבא, בדקיה</strong> <small>[בדק אותם]</small> <strong>רבא בצומת הגידין</strong> הנמצא בתחתית עצם השוק, וראה שכל הגידים שלמים, <strong>ואכשריה</strong>
 <small>[והכשיר אותו].</small> <strong>אמר רב יהודה אמר רב: שמוטת יד</strong> (הרגל הקדמית) <strong>בבהמה,</strong> כלומר, שנקעה היד ממקומה בכתף — <strong>כשרה, שמוטת ירך</strong> שיצאה עצם הירך ממקומה <strong>בעוף</strong> — <strong>טרפה. שמוטת גף</strong> (כנף) <strong>בעוף,</strong> שיצאה ממקום חיבורה בגב העוף — <strong>טרפה,</strong> ומדוע? <strong>חיישינן</strong> <small>[חוששים אנו]</small> <strong>שמא ניקבה הריאה,</strong> שמקום חיבור הגף סמוך לריאה, וכשהיא ניתקת יש חשש שניתק עמה חלק מן הריאה. <strong>ושמואל אמר: תיבדק</strong> הריאה, ואם יש בה נקב הריהי טריפה. <strong>וכן אמר ר' יוחנן: תיבדק.</strong>
 ובענין זה מובאת מחלוקת, <strong>חזקיה,</strong> בנו של ר' חייא, <strong>אמר: אין ריאה לעוף, ור' יוחנן אמר: יש לו</strong> ריאה לעוף, <strong>וישנה</strong> (והיא נראית) <strong>כעלה של וורד,</strong> דקה ואדומה, <strong>בין אגפים</strong> (הכנפיים). ושואלים: <strong>מאי</strong> <small>[מה</small> פירוש<small>]</small> <strong>אין ריאה לעוף</strong> שאמר חזקיה? <strong>אילימא דלית ליה</strong> <small>[אם תאמר שאין לו]</small> <strong>כלל</strong> ריאה — <strong>והא</strong> <strong>קא חזינא דאית ליה</strong> <small>[והרי אנו רואים שיש לו]</small> ריאה! <strong>אלא</strong> תאמר שכוונתו היתה <strong>דלא מיטריף ביה</strong> <small>[שאין בה טריפה]</small> אם ניקבה — <strong>והתני</strong> <small>[והרי</small> שנה] <strong>לוי</strong> בברייתא: <strong>טרפות שמנו חכמים בבהמה</strong> — <strong>כנגדן</strong> גם <strong>בעוף</strong> טריפה, <strong>יתר עליהן עוף</strong> — אם <strong>נשבר העצם</strong> של הגולגולת, שהוא טריפה <strong>אף על פי שלא</strong> ראינו ש<strong>ניקב קרום של מוח!</strong>
 <strong>אלא</strong> תאמר שהכוונה היא ש<strong>אין לו</strong> לריאה של העוף, <strong>לא לינפל</strong> <small>[דין נפילה],</small> שאם נפל — אין חוששים שנתרסקה הריאה, ואינה צריכה בדיקה כפי שחוששים באיברים אחרים (לעיל נא,ב), <strong>ולא ליחמר</strong> <small>[דין נחמרה],</small> שאם נפל העוף לאש — אין חוששים שנכוותה הריאה, כמו בשאר בני מעיה שבודקים אם נעשו ירוקים (לעיל נו,א); <strong>מאי טעמא</strong> <small>[מה טעם</small> הדבר<small>]?</small> <strong>אמר רב חנה:</strong> <strong>הואיל ורוב צלעותיה</strong> של העוף <strong>מגינות עליה</strong> על הריאה;
 <strong>והא</strong> <small>[והרי]</small> <strong>מ</strong>מה ש<strong>אמר ר' יוחנן</strong> בתגובה לדברי חזקיה: <strong>יש לו</strong> לעוף ריאה, <strong>וישנה כעלה של וורד בין אגפיים</strong> — <strong>מכלל</strong> הדברים אתה למד ש<strong>חזקיה</strong> שאמר אין לו ריאה <strong>סבר דלית ליה</strong> <small>[שאין לו]</small> כלל ריאה! <strong>אלא</strong> צריך לומר, כמו ש<strong>אמרי במערבא משמיה</strong> <small>[אמרו בארץ</small> ישראל משמו] של <strong>ר' יוסי בר' חנינא: מדבריו של בריבי</strong> (הגדול) חזקיה, <strong>ניכר שאינו בקי</strong> (מורגל) <strong>בתרנגולין.</strong>
 <big>ב</big> <strong>אמר רב הונא אמר רב: שמוטת ירך בעוף כשרה. אמר ליה</strong> <small>[לו]</small> <strong>רבה בר רב הונא לרב הונא, והא רבנן דאתו</strong> <small>[והרי חכמים שבאו]</small> <strong>מפומבדיתא אמרו</strong> ש<strong>רב יהודה משמיה</strong> <small>[משמו]</small> של <strong>רב אמר: שמוטת ירך בעוף טרפה! אמר ליה</strong> <small>[לו]:</small> <strong>ברי</strong> <small>[בני],</small> <strong>נהרא נהרא ופשטיה</strong> <small>[נהר נהר והילוכו],</small> כלומר, מנהגים שונים יש למקומות שונים. ודעתו של רב היתה להיתר, אלא שבפומבדיתא נהגו איסור, וכך פסק להם רב.
  ובענין זה מסופר, <strong>אזל</strong> <small>[הלך]</small> <strong>ר' אבא, אשכחיה</strong> <small>[מצא]</small> את <strong>רב ירמיה בר אבא דקא בדיק</strong> <small>[שהוא בודק]</small> בעופות <strong>בצומת הגידין,</strong> לראות אם ניטל. <strong>אמר ליה</strong> <small>[לו],</small> <strong>למה ליה למר כולי האי</strong> <small>[למה לו לאדוני כל זה]?</small> <strong>והא</strong> <small>[והרי]</small> <strong>רב הונא אמר</strong> בשם <strong>רב: שמוטת ירך בעוף כשרה,</strong> ואם כשכל הירך ניטלה הריהי כשרה, כל שכן אם ניטל רק צומת הגידין, שהוא למטה מן הירך! <strong>אמר ליה</strong> <small>[לו]:</small> <strong>אנא מתניתין ידענא</strong> <small>[אני</small> את <small>משנתנו אני יודע]</small> ועליה אני סומך, ששנינו: <strong>בהמה שנחתכו רגליה מן הארכובה</strong> (הברך) <strong>ולמטה</strong> — <strong>כשרה, מן הארכובה ולמעלה</strong> — הריהי <strong>פסולה</strong> (טריפה), <strong>וכן שניטל צומת הגידין</strong> הריהי טריפה, אפילו הארכובה קיימת; <strong>ואמר רב עלה</strong> <small>[עליה]:</small> <strong>וכן בעוף.</strong>
 אמר לו: <strong>אי הכי קשיא</strong> <small>[אם כך קשה]</small> מדברי <strong>רב</strong> על דברי <strong>רב,</strong> שמצד אחד אמר ששמוטת הירך בעוף כשרה, ומצד אחר אמר שדין העוף כדין הבהמה, ואם נחתכה הרגל למעלה מן הארכובה — טריפה היא! <strong>אישתיק</strong> <small>[שתק]</small> רב ירמיה בר אבא, ולא ענה על כך. <strong>אמר ליה</strong> <small>[לו]</small> ר' אבא: <strong>דלמא שני ליה</strong> <small>[שמא שונה לו]</small> לרב בעוף <strong>בין שמוטה</strong> <strong>לחתוכה,</strong> שאם נשמטה הירך ממקומה — אין זה עושה טריפה, אבל אם נחתכה באמצעה, או אפילו למטה משם — הרי זה טריפה? <strong>אמר ליה</strong> <small>[לו]:</small> <strong>ואת מפרשת שמעתתיה</strong> <small>[ואתה הוא המפרש את הלכותיו]</small> של <strong>רב</strong> מסברתך? <strong>בפירוש אמר רב</strong> כך: <strong>שמוטה</strong> — <strong>כשרה, חתוכה</strong> — <strong>פסולה. ואל תתמה</strong> כיצד יתכן דבר זה, <strong>שהרי</strong> פעמים <strong>חותכה</strong> את הבהמה או העוף <strong>מכאן ומתה,</strong> ואילו <strong>חותכה מכאן</strong> ממקום אחר <strong>וחיתה</strong> (וחיה).
  מסופר, <strong>כי סליק</strong> <small>[כאשר עלה]</small> <strong>ר' אבא</strong> מבבל לארץ ישראל <strong>אשכחיה</strong> <small>[מצא אותו]</small> את <strong>ר' זירא דיתיב וקאמר</strong> <small>[שיושב ואומר],</small> <strong>אמר רב הונא אמר רב: שמוטת ירך בעוף</strong> — <strong>טרפה. אמר ליה</strong> <small>[לו]</small> ר' אבא: <strong>חיי דמר</strong> <small>[בחיי אדוני],</small> <strong>מיומא דסליק מר להכא</strong> <small>[מיום שעלה אדוני לכאן]</small> לארץ ישראל
## דף נז:
 <strong>הוה לן</strong> <small>[היה לנו]</small> <strong>פתחון פה קמיה</strong> <small>[לפני]</small> <strong>רב הונא,</strong> כלומר, היתה לי הזדמנות לשוחח עם רב הונא, <strong>ושאילניה</strong> <small>[ושאלתי אותו]</small> בענין זה, <strong>ואמר לן</strong> <small>[לנו]:</small> <strong>שמוטת ירך בעוף כשירה.</strong>
 <strong>ואשכחתיה נמי</strong> <small>[ומצאתי אותו גם כן]</small> את <strong>ר' ירמיה בר אבא דיתיב וקא בדיק</strong> <small>[שיושב ובודק]</small> <strong>בצומת הגידין</strong> של עוף האם ניטל, <strong>ואקשי ליה</strong> <small>[והקשיתי לו]:</small> וכי <strong>לא סבר לה מר הא</strong> <small>[אין אדוני סבור</small> את <small>זו]</small> ש<strong>אמר רב הונא אמר רב: שמוטת ירך בעוף כשרה?</strong> ואם נשמטה הירך כולה כשרה — כל שכן שניטל צומת הגידים! <strong>אמר לי: אנא מתניתין ידענא</strong> <small>[אני</small> את <small>משנתנו אני יודע],</small> ששנינו בה: <strong>בהמה שנחתכו רגליה, מן הארכובה ולמטה</strong> — <strong>כשרה, מן הארכובה ולמעלה</strong> — <strong>פסולה, וכן</strong> הדין כ<strong>שניטל צומת הגידין,</strong> אפילו לא נחתכו רגליה; <strong>ואמר רב עלה</strong> <small>[עליה]:</small> <strong>וכן בעוף.</strong>
 <strong>ואמרי ליה</strong> <small>[ואמרתי לו]:</small> <strong>אי הכי קשיא</strong> <small>[אם כך קשה]</small> מדברי <strong>רב</strong> על דברי <strong>רב,</strong> שאמר ששמוטת הירך בעוף כשרה, שהרי אפילו נחתכו רגליה למטה משם הריהי טריפה לדעתו! <strong>אישתיק</strong> <small>[שתק]</small> ר' ירמיה בר אבא. <strong>ואקשי ליה</strong> <small>[והקשיתי לו]:</small> <strong>ודלמא שני ליה</strong> <small>[ושמא שונה לו]</small> <strong>לרב בין שמוטה לחתוכה,</strong> ששמוטה כשרה, וחתוכה טריפה? <strong>ואמר לי: ואת מפרשת שמעתיה</strong> <small>[ואתה הוא המפרש את שמועתו]</small> של <strong>רב? בפירוש</strong> כך <strong>אמר רב: שמוטה</strong> — <strong>כשרה, חתוכה</strong> — <strong>פסולה.</strong>
 לאחר שסיפר דברים אלו לר' זירא, שאלו: <strong>ואת, מה בידך</strong> <small>[ואתה מה בידך]?</small> כלומר, מה שמעת בענין זה? <strong>אמר לו:</strong> <strong>הכי</strong> <small>[כך]</small> <strong>אמר רב חייא בר אשי אמר רב: שמוטת ירך בעוף טרפה, וכן אמר ר' יעקב בר אידי</strong> ש<strong>אמר ר' יוחנן: שמוטת ירך בעוף טרפה. ו</strong>בענין זה
 <strong>אמר ר' יעקב בר אידי: אילמלי הוה</strong> <small>[אילו היה]</small> <strong>ר' יוחנן באתרא דאורו בה חברוותא להתירא</strong> <small>[במקום שהורו בו בני החבורה להיתר]</small> <strong>לא פרכיס</strong> <small>[לא היה מפרכס],</small> לא היה מערער על כך, שהיו אלו גדולי הדור שלפניו. שכך <strong>אמר ר' חנינא אמר רבי: שמוטת ירך בעוף כשרה. ותרנגולת היתה לו לר' חנינא שנשמטה ירך שלה, והביאה לפני רבי והתירה לו. ומלחה ר' חנינא,</strong> כדי לשמרה לזמן רב, <strong>והוה מורי</strong> <small>[והיה מורה]</small> <strong>בה הלכה לתלמידים,</strong> שהיה מראה אותה להם ואומר: <strong>זה התיר לי רבי, זה התיר לי רבי.</strong>
 ואומרים לסיכום: <strong>ולית הלכתא ככל הני שמעתתא</strong> <small>[ואין הלכה ככל השמועות הללו שאמרנו],</small> <strong>אלא כי הא</strong> <small>[כמו זו]</small> ש<strong>שאל ר' יוסי בן נהוראי את ר' יהושע בן לוי: קדירת</strong> (נקיבת) <strong>קנה בכמה</strong> עושה טריפה? <strong>אמר לו: משנה שלמה שנינו, עד כאיסר האיטלקי</strong> היא כשרה, וביותר מכך — טריפה. <strong>אמר לו: והלא רחל</strong> (כבשה) <strong>אחת היתה בשכונתנו שנקדר</strong> (ניקב) <strong>קנה שלה</strong> ביותר מכדי שיעור זה, <strong>ועשו לה</strong> באותו מקום סתימה באמצעות <strong>קרומין</strong> (קליפה) <strong>של קנה</strong> <strong>וחיתה!</strong>
 <strong>אמר לו: ועל דא את סמיך</strong> <small>[ועל</small> מעשה <small>זה אתה סומך]</small> כדי להקשות ממנו? <strong>והלא הלכה רווחת</strong> (נפוצה) <strong>בישראל: שמוטת ירך בעוף טרפה. ו</strong>עם כל זה ראינו ש<strong>תרנגולת היתה לו לר' שמעון בן חלפתא שנשמטה ירך שלה, ועשו לה</strong> מעין קיבוע על ידי <strong>שפופרת של קנה</strong> כדי לתמוך בירך, <strong>וחיתה! אלא, מאי אית לך למימר</strong> <small>[מה יש לך לומר]</small> לגבי המקרה הזה? ש<strong>תוך שנים עשר חדש</strong> מזמן שנשמטה הירך <strong>הוה</strong> <small>[היה]</small> הדבר, ובסוף שנים עשר חודש מתה, שטריפה יכולה לחיות רק עד שנים עשר חודש. <strong>הכא נמי</strong> <small>[כאן גם כן]</small> במעשה שניקב קנה שלה, ועשו לה קרומין של קנה וחיתה — <strong>תוך שנים עשר חדש הוה</strong> <small>[היה].</small>
 <big>א</big> אגב כך אומרים: אמרו עליו על ר' שמעון בן חלפתא <strong>שעסקן בדברים היה,</strong> חוקר ובודק בעניינים שונים, <strong>והיה עושה דבר להוציא מלבו של ר' יהודה,</strong> כלומר, ממה שהיה סבור ר' יהודה, <strong>שהיה ר' יהודה אומר: אם ניטלה הנוצה</strong> (הפלומה) של העוף — <strong>פסולה,</strong> וכפי ששנינו במשנתנו בשמו. <strong>ותרנגולת היתה לו לר' שמעון בן חלפתא שניטלה נוצה שלה, והניחה</strong> את התרנגולת <strong>בתנור,</strong> במקום חם, <strong>וטלה עליה</strong> כיסה אותה <strong>במטלית של טרסיים</strong> (צורפי נחושת), <strong>ו</strong>לאחר זמן <strong>גידלה כנפיים האחרונים יותר מן הראשונים.</strong> ותוהים: מה הפירכה מכאן לדברי רב יהודה?
 <strong>ודלמא קסבר</strong> <small>[ושמא סבור]</small> <strong>ר' יהודה</strong> ש<strong>טרפה</strong> לא רק שהיא חיה, אלא אפילו <strong>משבחת,</strong> ייתכן שתהיה בריאה יותר מאשר היתה קודם! ודוחים: גם <strong>אם כן,</strong> האם היה אומר כן גם <strong>במידי דמיטרפא בה</strong> <small>[באותו דבר</small> עצמו <small>שנעשתה בה טריפה],</small> וכפי שהיה כאן, ש<strong>הגדילה כנפיים האחרונים יותר מן הראשונים?!</strong>
 ושואלים: <strong>מאי</strong> <small>[מהו]</small> שנאמר על ר' שמעון בן חלפתא שהיה <strong>עסקן בדברים?</strong> מהיכן בא לו כינוי זה? <strong>אמר רב משרשיא,</strong> שראה מה <strong>דכתיב</strong> <small>[שנאמר]:</small> <strong>"לך אל נמלה עצל ראה דרכיה וחכם, אשר אין לה קצין שוטר ומושל, תכין בקיץ לחמה"</strong> (משלי ו, ו—ח), <strong>אמר: איזיל איחזי אי ודאי הוא דלית להו מלכא</strong> <small>[אלך ואראה אם ודאי הוא שאין להם מלך]!</small>
 <strong>אזל</strong> <small>[הלך]</small> <strong>בתקופת תמוז,</strong> בקיץ, בשעה שהשמש מאירה בחוזק. והואיל והנמלים שונאות חום גדול, <strong>פרסיה לגלימיה אקינא דשומשמני</strong> <small>[פרס את גלימתו על חור של נמלים],</small> כדי להצל עליו, <strong>נפק אתא חד מינייהו</strong> <small>[יצא ובא אחד מהם,</small> מן הנמלים<small>],</small> והבחין בצל. <strong>אתנח ביה סימנא</strong> <small>[הניח בו</small> ר' שמעון בן חלפתא <small>סימן]</small> באותה נמלה. <strong>על, אמר להו נפל טולא</strong> <small>[נכנסה</small> אותה נמלה, <small>אמרה להם</small> לשאר הנמלים: <small>נפל צל],</small> <strong>נפקו ואתו</strong> <small>[יצאו ובאו]</small> כל הנמלים מן הקן לעבודתם. <strong>דלייה לגלימיה</strong> <small>[הרים</small> ר' שמעון בן חלפתא <small>את גלימתו],</small> <strong>נפל</strong> עליהם <strong>שמשא</strong> <small>[</small>אור <small>השמש],</small> <strong>נפלו עליה וקטליה</strong> <small>[התנפלו עליו השאר</small> על אותה נמלה <small>והרגוה].</small> <strong>אמר</strong> ר' שמעון: <strong>שמע מינה</strong> <small>[למד מכאן]</small> שבאמת <strong>לית להו מלכא</strong> <small>[אין להם מלך],</small> <strong>דאי אית להו</strong> <small>[שאם יש להם]</small> מלך, וכי <strong>הרמנא דמלכא לא ליבעו</strong> <small>[רשות, הוראה מן המלך לא היו צריכים]</small> להריגה זו? <strong>אמר</strong>
 <strong>ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: ודלמא מלכא הוה בהדייהו</strong> <small>[ושמא המלך היה איתם]</small> ולא הכיר אותו? <strong>אי נמי</strong> <small>[או גם כן],</small> <strong>הרמנא דמלכא הוו נקיטי</strong> <small>[רשיון של המלך היה בידם]</small> לעשות כן. <strong>אי נמי בין מלכא למלכא הוה</strong> <small>[או גם כן</small> בזמן ש<small>בין מלך למלך היה]</small> אירוע זה, <strong>דכתיב</strong> <small>[ש</small>הרי <small>נאמר]</small> כיוצא בזה: <strong>"בימים ההם אין מלך בישראל איש הישר בעיניו יעשה"</strong> (שופטים יז, ו)? <strong>אלא</strong> בהכרח, <strong>סמוך אהימנותא</strong> <small>[</small>צריכים אנו <small>לסמוך על נאמנותו]</small> של <strong>שלמה,</strong> שאמר דברים אלו.
 <big>ב</big> ובענין שהוזכר לעיל, מביאים מה ש<strong>אמר רב הונא: סימן לטרפה</strong> — <strong>שנים עשר חדש,</strong> שבעל חיים שהוא ספק טריפה, אם לא מת בתוך שנים עשר חודש — סימן הוא שאינו טריפה. <strong>מיתיבי</strong> <small>[מקשים על כך]</small> ממה ששנינו בברייתא: <strong>סימן לטרפה</strong> — <strong>כל שאינה יולדת. רבן שמעון בן גמליאל אומר:</strong> אם <strong>משבחת</strong> (משתבחת) <strong>והולכת</strong> — <strong>בידוע שהיא כשרה,</strong> אם <strong>מתנוונה</strong> (נחלשת) <strong>והולכת</strong> — <strong>בידוע שהיא טרפה. רבי אומר: סימן לטרפה</strong> — כל שלא חיה <strong>שלשים יום. אמרו לו: והלא הרבה</strong> מן הטריפות ששנו חכמים <strong>מתקיימות שתים שלש שנים!</strong> ועל כל פנים, אף לא אחד מן התנאים שבברייתא הזכיר שנים עשר חודש, כפי שאמר רב הונא!
  ומשיבים:  <strong>תנאי</strong> <small>[מחלוקת תנאים]</small> <strong>היא,</strong> ויש תנא הסבור כרב הונא. <strong>דתניא</strong> <small>[ששנויה</small> ברייתא<small>]:</small> <strong>ובגלגלת שיש בה נקב אחד ארוך,</strong> או <strong>אפילו נקבים</strong> קטנים <strong>הרבה</strong> — <strong>מצטרפים</strong> כל הנקבים <strong>ל</strong>שיעור <strong>של</strong> <strong>מלא מקדח</strong> של רופאים, שנקב בשיעור זה עושה טריפה. <strong>אמר ר' יוסי בן המשולם: מעשה ב</strong>מקום הקרוי <strong>ענבול, ב</strong>אדם <strong>אחד שנפחתה גלגלתו, ועשו לו</strong> כיסוי באמצעות <strong>חידוק של קרויה</strong> קליפה של דלעת, <strong>וחיה,</strong> ומכאן שאינה טריפה! <strong>אמר לו ר' שמעון בן אלעזר:</strong> וכי <strong>משם,</strong> ממעשה זה, אתה מביא <strong>ראיה</strong> שטריפה היא? והרי <strong>ימות החמה היה</strong> <strong>כשאירע הדבר,</strong> <strong>וכיון שעברו עליו ימות הצנה מיד מת.</strong> הרי שלשיטת ר' אלעזר בר' שמעון, כל שמת בתוך שנתו — שעברו עליו ימות החמה וימות הגשמים — טריפה היא, וכשיטתו אמר רב הונא שסימן לטריפה שנים עשר חודש.
 <strong>אמר רב אחא בר יעקב, הלכה: טרפה</strong> גם <strong>יולדת ו</strong>גם <strong>משבחת.</strong> ולכן, אם בהמה ילדה או השביחה — אין ללמוד מכאן שאינה טריפה. <strong>אמר אמימר: הני ביעי</strong> <small>[אותם ביצים של עוף]</small> <strong>טרפה,</strong>
## דף נח.
 <strong>שיחלא קמא אסירא</strong> <small>[קבוצת הביצים הראשונה</small> שהיתה במעיה בשעה שנעשתה טריפה <small>אסורה],</small> משום שהיא חלק מן התרנגולת שנעשתה טריפה. אבל הביצים שנוצרו <strong>מכאן ואילך</strong> — <strong>הוה ליה</strong> <small>[הרי זה]</small> <strong>זה וזה גורם,</strong> שגם הזכר שותף ביצירתן, והוא אינו טריפה, <strong>ו</strong>כלל הוא שכל זה וזה (איסור והיתר) גורם לו — <strong>מותר.</strong>
 <strong>איתיביה</strong> <small>[הקשה לו]</small> <strong>רב אשי לאמימר</strong> ממה ששנינו: <strong>ושוין בביצת טריפה שאסורה, מפני ש</strong>הביצה <strong>גדלה באיסור.</strong> הרי שגם ביצים שנוצרו בה לאחר שנעשתה טריפה — אסורות! אמר לו: <strong>התם בדספנא מארעא</strong> <small>[שם</small> מדובר בתרנגולת <small>שמתחממת מהארץ],</small> כלומר, שלא הופרתה על ידי זכר, ונמצא שהגורם היחיד לביצה הוא התרנגולת, שהיא טריפה.
  ושואלים:  <strong>ולישני ליה</strong> <small>[ושיתרץ לו]</small> באופן אחר, שמה שנאמר שביצת טריפה אסורה, הוא רק <strong>בשיחלא קמא</strong> <small>[בקבוצת הביצים הראשונה],</small> משום שהיתה חלק מגוף האם כשנטרפה! ומשיבים: <strong>אם כן</strong> הלשון <strong>"מפני ש</strong><strong>גדלה</strong> באיסור", שמשמעה שכל גדילתה היתה באיסור, אינה נכונה, אלא <strong>"גמרה</strong> באיסור" <strong>מיבעי ליה</strong> <small>[צריך היה לו</small> לומר<small>].</small>
 ושואלים: <strong>אלא</strong> כיון שאתה מניח שעובר במעי אמו נעשה טריפה כמוה, אם כן <strong>הא דתנן</strong> <small>[</small>הלכה <small>זו ששנינו</small> במשנה<small>]</small> בענין <strong>ולד</strong> בהמה <strong>טרפה,</strong> ש<strong>ר' אליעזר אומר: לא יקרב לגבי</strong> (על) <strong>מזבח, ור' יהושע אומר: יקרב, במאי קא מיפלגי</strong> <small>[במה הם חלוקים]?</small> <strong>ב</strong>מקרה <strong>שנטרפה</strong> האם <strong>ולבסוף</strong> <strong>עיברה</strong> (נתעברה), שיש שותפות לאב בולד, ש<strong>ר' אליעזר סבר</strong> <small>[סבור]:</small> <strong>זה וזה גורם</strong> — <strong>אסור, ור' יהושע סבר</strong> <small>[סבור]:</small> <strong>זה וזה גורם</strong> — <strong>מותר.</strong> ואולם <strong>אי הכי</strong> <small>[אם כך],</small> שבעיקרון זה הם חלוקים, <strong>אדמיפלגי</strong> <small>[עד שהם חלוקים]</small> האם להתיר את הולד <strong>לגבוה,</strong> לקרבן — <strong>ליפלגו</strong> <small>[שיחלקו]</small> האם הוא מותר <strong>להדיוט,</strong> האם ולד בהמה שנטרפה ואחר כך נתעברה מותר באכילה או לא!
  ומשיבים: המחלוקת הובאה במקרה זה, כדי  <strong>להודיעך כחו</strong> של <strong>ר' יהושע,</strong> ש<strong>אפילו לגבוה נמי שרי</strong> <small>[גם כן</small> הוא <small>מתיר].</small>
 ומקשים: <strong>וליפלגו</strong> <small>[ושיחלקו]</small> בענין <strong>הדיוט,</strong> כדי <strong>להודיעך כחו</strong> של <strong>ר' אליעזר,</strong> שלדעתו <strong>אפילו להדיוט נמי</strong> <small>[גם כן]</small> <strong>אסור!</strong> ומשיבים: <strong>כח דהיתרא עדיף ליה</strong> <small>[כח ההיתר עדיף לו],</small> להשמיע לנו עד היכן מגיע ההיתר.
 ומסכמים: נמצא איפוא לדרך זו, שמה שנאמר: <strong>ומודים</strong> שניהם <strong>בביצת טרפה שאסורה</strong> — מדובר <strong>בדספנא מארעא</strong> <small>[ב</small>תרנגולת <small>שמתחממת מהאדמה]</small> ומטילה ביצים, ולא הופרתה על ידי זכר, והיא אסורה מפני <strong>דחד גורם</strong> <small>[שגורם אחד]</small> <strong>הוא,</strong> הטריפה.
  ומעירים:  <strong>רב אחא סבר לה</strong> <small>[סבור היה]</small> <strong>כ</strong>שיטת <strong>רב אחא בר יעקב</strong> בסוף העמוד הקודם, שטריפה מתעברת ויולדת, וכן שתרנגולת טריפה מתעברת ומטילה ביצים, <strong>ומתני לה</strong> <small>[והיה שונה]</small> את מה שאמר <strong>אמימר כדאמרן</strong> <small>[כמו שאמרנו],</small> שהביצים שהיו במעיה של התרנגולת כשנעשתה טריפה ("שיחלא קמא") — אסורות, ואלו שנוצרו לאחר מכן — מותרות.
  ואילו <strong>רבינא לא סבר לה</strong> <strong>כ</strong>דברי <strong>רב אחא בר יעקב,</strong> אלא לשיטתו טריפה ודאית אינה יכולה להתעבר וללדת, או אם היה זה עוף — אינה יכולה להטיל ביצים, <strong>ו</strong>לכן מתני לה <small>[היה שונה את שמועתו]</small> של <strong>אמימר בהאי לישנא</strong> <small>[בלשון זו],</small> <strong>אמר אמימר: הני ביעי</strong> <small>[אותן ביצים]</small> של תרנגולת שהיא <strong>ספק טרפה</strong> (ולא טריפה ודאית), <strong>דשיחלא קמא משהינן להו</strong> <small>[</small>אלו <small>של הקבוצה הראשונה,</small> שהיו במעיה כשנעשתה טריפה, <small>משהים אנו אותן],</small> <strong>אי הדרה וטענה</strong> <small>[אם היא חוזרת וטוענת</small> ביצים אחרות<small>]</small> — <strong>שריין</strong> <small>[מותרות]</small> גם הראשונות, מפני שהוכח שאינה טריפה, <strong>ואי</strong> <small>[ואם]</small> <strong>לא</strong> — <strong>אסירן</strong> <small>[אסורות]</small> הראשונות.
 <strong>איתיביה</strong> <small>[הקשה לו]</small> <strong>רב אשי לאמימר</strong> ממה ששנינו: <strong>ומודים בביצת טרפה ש</strong>היא <strong>אסורה, מפני שגדלה באיסור.</strong> הרי שייתכן שתטען ביצים לאחר שנטרפה! <strong>אמר ליה</strong> <small>[לו]</small> אמימר: <strong>התם בדשיחלא קמא</strong> <small>[שם מדובר בקבוצת הביצים הראשונה],</small> שכבר היו במעיה. הקשה לו רב אשי: <strong>אם כן</strong> מהי הלשון "ש <strong>גדלה</strong> באיסור", שמשמעה שכל גדילתה היתה באיסור? והרי <strong>"גמרה</strong> באיסור" <strong>מבעי ליה</strong> <small>[צריך היה לו</small> לומר<small>]!</small> ענה לו, <strong>תני</strong> <small>[שנה]:</small> <strong>גמרה.</strong>
 הקשה לו: <strong>אלא</strong> לפי זה, שאתה מניח שטריפה אינה טוענת ביצים, ואם היתה בהמה — אינה מתעברת, <strong>הא דתנן</strong> <small>[</small>הלכה <small>זו ששנינו</small> במשנה<small>]:</small> <strong>ולד טרפה, ר' אליעזר אומר: לא יקרב לגבי</strong> (על) <strong>מזבח, ר' יהושע אומר: יקרב, במאי קא מיפלגי</strong> <small>[במה הם חלוקים]</small> — בהכרח <strong>כשעיברה</strong> (כשנתעברה) תחילה <strong>ולבסוף נטרפה,</strong> ובשאלה האם העובר כירך אמו, <strong>ש</strong><strong>ר' אליעזר סבר</strong> <small>[סבור]:</small> <strong>עובר ירך אמו הוא</strong> נחשב, ונעשה טריפה כמוה, <strong>ור' יהושע סבר</strong> <small>[סבור]:</small> <strong>עובר לאו</strong> <small>[לא]</small> <strong>ירך אמו הוא.</strong> ואולם: <strong>אי הכי</strong> <small>[אם כך],</small> אם בזה המחלוקת, <strong>אדמיפלגי</strong> <small>[עד שהם חלוקים]</small> בענין איסור הקרבה <strong>לגבוה, ליפלגו</strong> <small>[שיחלקו]</small> באיסור אכילה <strong>להדיוט!</strong>
 ומשיבים: באמת נחלקו גם להדיוט, אלא נשנתה מחלוקת זו בקרבן — <strong>להודיעך כחו</strong> של <strong>ר' יהושע,</strong> שגם לגבוה אינו אוסר. ומקשים: <strong>וליפלגו</strong> <small>[ושיחלקו]</small> <strong>בהדיוט, להודיעך כחו</strong> של <strong>ר' אליעזר</strong> האוסר גם להדיוט מטעם זה! ומשיבים: <strong>כח דהיתירא עדיף ליה</strong> <small>[כח ההיתר עדיף לו],</small> להשמיע לנו עד היכן מגיע צד ההיתר.
  ומסכמים: ולדרך זו, מה שנאמר: <strong>ומודים ודאי בביצת טריפה ש</strong>היא <strong>אסורה</strong> — הוא <strong>בדשיחלא קמא</strong> <small>[ב</small>ביצים <small>של הקבוצה הראשונה],</small> שהיו חבמעיה כשנטרפה. שגם ר' יהושע, הסבור שעובר של בהמה טריפה אינו נחשב ירך אמו — מודה בביצת תרנגולת שהיא טריפה כמותה. <strong>מאי טעמא</strong> <small>[מה טעם</small> הדבר<small>]?</small> לדעתו, הביצה <strong>גופה</strong> ממש של התרנגולת <strong>היא.</strong>
 ומסכמים, <strong>והלכתא</strong> <small>[והלכה]</small> פסוקה היא בספק טריפה: <strong>בזכר</strong> — <strong>כל שנים עשר חדש</strong> הוא אסור, ואם חי לאחר מכן — יצא מכלל ספק טריפה. <strong>בנקבה</strong> — <strong>כל שאינה יולדת</strong> לא יצאה מכלל ספק טריפה.
 <strong>אמר רב הונא: כל בריה שאין בו עצם</strong> — <strong>אינו מתקיים שנים עשר חדש. אמר רב פפא, שמע מינה</strong> <small>[למד ממנה]</small> <strong>מ</strong>דברי <strong>רב הונא,</strong> לענין <strong>הא</strong> <small>[זו]</small> ש<strong>אמר שמואל: קישות שהתליע באיביה,</strong> כלומר, בעוד שהיא צומחת על גבי הקרקע — <strong>אסורה</strong> התולעת באכילה, משום "שרץ השורץ על הארץ" (ויקרא יא, מא),
## דף נח:
 כי <strong>הני תמרי דכדא</strong> <small>[אותם תמרים המונחות בכד],</small> <strong>לבתר תריסר ירחי שתא</strong> <small>[לאחר שנים עשר חודשי שנה</small> ששהו שם<small>]</small> <strong>שריין</strong> <small>[מותרות],</small> שהואיל ואין לתולעים עצם — אינן מתקיימות שנים עשר חודש, ובוודאי התליעו לאחר שכבר נתלשו מן הקרקע, ותולעים שנוצרו בפרי לאחר שנתלש מן הקרקע אינן אסורות
 <strong>.</strong> <strong>אמר רב: לית בקא בר יומא</strong> <small>[אין יתוש בן יום],</small> שאינו חי יותר מכך. <strong>ולית דידבא בת שתא</strong> <small>[ואין זבוב בן שנה].</small>
 <strong>אמר ליה</strong> <small>[לו]</small> <strong>רב פפא לאביי: והא אמרי אינשי</strong> <small>[והרי אומרים אנשים],</small> כפתגם עממי: <strong>שב שני אימרא בקתא מבקא</strong> <small>[שבע שנים מרדה היתושה ביתוש],</small> ומדוע? <strong>דאמרה ליה</strong> <small>[שאמרה לו]:</small> <strong>חזיתיה לבר</strong> <small>[ראיתי</small> את <small>בן</small> העיר] <strong>מחוזא דסחא במיא</strong> <small>[ששחה במים],</small> <strong>וסליק ואיכרך</strong> <small>[ועלה והתעטף]</small> <strong>בסדינין, ואותיבת עליה ומצת מיניה</strong> <small>[וישבת עליו ומצצת</small> דם <small>ממנו],</small> <strong>ולא הודעת לי</strong> <small>[ולא הודעת לי],</small> הרי שיצורים שאין בהם עצם מתקיימים לפחות שבע שנים! <strong>אמר ליה</strong> <small>[לו]</small> אביי: <strong>וליטעמיך</strong> <small>[ולטעמך,</small> לשיטתך<small>],</small> <strong>הא דאמרי אינשי</strong> <small>[מה שאומרים אנשים]</small> כפתגם עממי: <strong>שיתין מני פרזלא תלו ליה לבקא בקורנסיה</strong> <small>[</small>משקל <small>ששים מטבעות מנה,</small> מאה דינרים, <small>ברזל תלויים לו ליתוש בקורנסו],</small> כלומר, באבר שהוא עוקץ בו, לומר שעקיצתו קשה, <strong>מי איכא</strong> <small>[האם ישנו,</small> שייך דבר כזה<small>]?</small> והרי <strong>איהו גופיה כמה הוי</strong> <small>[הוא עצמו כמה הוא]</small> שוקל? <strong>אלא</strong> צריכים לומר ש<strong>במני דידהו</strong> <small>[במנים שלהם]</small> של היתושים מדובר, <strong>הכא נמי</strong> <small>[כך גם כן]</small> כשהוזכרו שבע שנים — <strong>בשני דידהו</strong> <small>[בשנים שלהם]</small> מדובר, וממילא אין להקשות מכך.
 <big>א</big> <strong>תנן התם</strong> <small>[שנינו שם]</small> במסכת בכורות: <strong>בהמה בעלת חמש רגלים, או שאין לה אלא שלש</strong> — <strong>הרי זה מום</strong> בבהמה, שאינה ראויה להקרבה. <strong>אמר רב הונא: לא שנו</strong> דבר זה <strong>אלא שחסר ויתר ביד,</strong> שחסרה אחת מרגליה הקדמיות, או שיש לה רגל קדמית יתרה. <strong>אבל חסר ויתר ברגל,</strong> ברגלים האחוריות — <strong>טרפה נמי הויא</strong> <small>[הוא גם כן].</small> <strong>מאי טעמא</strong> <small>[מה טעם</small> הדבר<small>]?</small> <strong>כל</strong> שהוא <strong>יתר,</strong> הרי <strong>כנטול דמי</strong> <small>[</small>הוא <small>נחשב],</small> ולכן בהמה זו שיש לה רגל יתירה, רואים אותה כאילו נשמטה ירכה, שהיא טריפה. אבל כיון שאם נשמטה אחת מרגליה הקדמיות — כשרה היא, הוא הדין אם היתה לה רגל קדמית יתירה או חסרה.
  מסופר, <strong>ההיא חיותא דהוה לה תרתי סניא דיבי</strong> <small>[בהמה אחת היו לה שני מעי עיור],</small> <strong>אייתוה</strong> <small>[הביאו אותה]</small> <strong>לרבינא, וטרפה</strong> <small>[והטריפה]</small> <strong>מ</strong>תוך דברי <strong>רב הונא,</strong> שכל היתר כנטול נחשב, וכאילו ניטל חלק מן המעיים, שדבר זה עושה טריפה. ומוסיפים: <strong>ואי שפכן להדדי</strong> <small>[ואם הם שופכים זה לזה],</small> כלומר, המזון עובר מזה לזה — הריהי <strong>כשרה,</strong> שאבר אחד הוא.
  מסופר, <strong>ההיא גובתא דהוה נפקא מבי כסי להובלילא</strong> <small>[</small>מעשה ב<small>שפופרת</small> של בשר, כעין מעי, <small>שהיתה יוצאת מבית הכוסות להמסס],</small> <strong>סבר</strong> <small>[סבור</small> היה<small>]</small> <strong>רב אשי למיטרפה</strong> <small>[להטריף אותה].</small> <strong>אמר ליה</strong> <small>[לו]</small> <strong>רב הונא מר בר חייא לרב אשי: כל הני חיוי ברייתא הכי אית להו</strong> <small>[כל בהמות הבר כך יש להן],</small> כך היא ברייתן, ואין כאן חשש.
  בהמשך לכך מסופר, <strong>ההוא גובתא דהוה מעברא מבי כסי לכרסא</strong> <small>[</small>מעשה ב<small>שפופרת שהיתה עוברת מבית הכוסות לכרס],</small> <strong>סבר</strong> <small>[סבור</small> היה<small>]</small> <strong>מר בר רב אשי לאכשורה</strong> <small>[להכשיר אותה]</small> כמו במקרה הקודם. <strong>אמר ליה</strong> <small>[לו]</small> <strong>רב אושעיא: אטו כולהו בחדא מחיתא מחתינהו</strong> <small>[וכי את כולם באריגה אחת ארגו]?</small> <strong>היכא דאתמר אתמר</strong> <small>[במקום שנאמר</small> שכך דרכן של בהמות <small>נאמר],</small> <strong>היכא דלא אתמר</strong> <small>[במקום שלא נאמר]</small> <strong>לא אתמר</strong> <small>[לא נאמר],</small> והריהי איפוא טריפה.
  ובענין דומה מסופר, <strong>העיד נתן בר שילא רב טבחיא</strong> <small>[ראש הטבחים]</small> של <strong>ציפורי לפני רבי על שני בני מעים היוצאין מן הבהמה,</strong> מן הקיבה שלה, <strong>כאחד</strong> — <strong>שהיא טרפה,</strong> <strong>וכנגדן בעוף</strong> בכגון זה — <strong>כשרה,</strong> שדבר זה מצוי בעוף. <strong>במה דברים אמורים</strong> שטריפה בבהמה? <strong>שיוצאין בשני מקומות, אבל</strong> אם <strong>יוצאין במקום אחד,</strong> בסמוך זה לזה, <strong>וכלין</strong> (ומסתיימים), כלומר, חוזרים ומתחברים למעי אחד <strong>עד כ</strong>שיעור <strong>אצבע</strong> ממקום שיצאו — <strong>כשרה.</strong>
 ומעירים: <strong>פליגי בה</strong> <small>[נחלקו בכך]</small> <strong>רב אמי ורב אסי</strong> מתי היא כשרה כשיצאו ממקום אחד, <strong>חד</strong> <small>[אחד מהם]</small> <strong>אמר:</strong> ו<strong>הוא דהדרי וערבי</strong> <small>[ש</small>הם <small>חוזרים ומתערבים],</small> כלומר, שהם הופכים להיות מעי אחד, <strong>וחד</strong> <small>[ואחד מהם]</small> <strong>אמר: אף על גב דלא הדרי וערבי</strong> <small>[אף על פי שאינם חוזרים ומתערבים].</small>
 ושואלים: <strong>בשלמא למאן דאמר</strong> <small>[נניח לדעת מי שאומר]:</small> <strong>הוא דהדרי וערבי</strong> <small>[שהם חוזרים ומתערבים],</small> והופכים למעי אחד — <strong>היינו דקתני</strong> <small>[זה שהוא שונה]</small> <strong>עד כאצבע,</strong> שמיד לאחר שהם מתפצלים הריהם חוזרים ומתחברים בתוך כאצבע, <strong>אלא למאן דאמר</strong> <small>[ל</small>דעת <small>מי שאומר]:</small> <strong>אף על גב דלא הדרי וערבי</strong> <small>[אף על פי שאינם חוזרים ומתערבים],</small> <strong>מאי</strong> <small>[מהי]</small> לשון "וכלין <strong>עד כאצבע"?</strong> ומשיבים: <strong>עד כאצבע מלמטה,</strong> שאם הם חוזרים ומתחברים עד מרחק של כאצבע מנקב הרעי — הרי זו כשרה.
 <big>ב</big> שנינו במשנה, ש<strong>ר' יהודה אומר: אם ניטלה הנוצה</strong> (הפלומה הצמודה לעור) של העוף — <strong>פסולה,</strong> כלומר, טריפה, כמו בהמה שניטל עורה (גלודה). <strong>אמר ר' יוחנן: ר' יהודה ור' ישמעאל אמרו דבר אחד, ר' יהודה</strong> — <strong>הא דאמרן</strong> <small>[זו שאמרנו],</small> שהוא רואה את הנוצה כחלק מן העור, שאם ניטל מן העוף הרי זו טריפה. <strong>ר' ישמעאל</strong> — <strong>דתנן</strong> <small>[ששנינו]</small> בברייתא, לעניין מחשבת פיגול בחטאת העוף, <strong>ר' ישמעאל אומר: הנוצה מצטרפת,</strong> שאם הכהן מלק את העוף על מנת לאכול כזית מן הבשר ומן הנוצה למחר — הרי זה פיגול. הרי שגם ר' יהודה וגם ר' ישמעאל מחשיבים את הנוצה כעורו של העוף.
 <strong>אמר רבא: דילמא לא היא</strong> <small>[שמא אינו כן]!</small> <strong>עד כאן לא</strong> שמענו כי <strong>קאמר</strong> <small>[אומר]</small> <strong>ר' יהודה הכא</strong> <small>[כאן]</small> שדינה של הנוצה כעור, <strong>אלא לענין טרפה,</strong> מפני <strong>דליכא מידי דמגין עליה</strong> <small>[ש</small>כשהיא ניטלת — <small>אין דבר שמגין עליו]</small> על העוף, <strong>אבל לענין איפגולי</strong> <small>[להתפגל]</small> — <strong>כרבנן סבירא ליה</strong> <small>[כ</small>דעת <small>חכמים הוא סבור],</small> שאין הנוצה נחשבת כעור, מפני שאינה ראויה לאכילה, ורק מחשבת פיגול בדבר שדרכו לאכול מפגלת <strong>ו</strong>להיפך, <strong>עד כאן לא</strong> שמענו כי <strong>קאמר</strong> <small>[אומר]</small> <strong>ר' ישמעאל התם</strong> <small>[שם]</small> <strong>אלא לענין איפגולי</strong> <small>[להתפגל],</small> מפני שהנוצה נחשבת כחלק מן העור, והעור עצמו נאכל, <strong>אבל לענין טרפה</strong> — <strong>אגוני לא מגין</strong> <small>[להגן אין</small> הנוצה <small>מגינה]</small> על העוף, להחשיבו טריפה אם ניטלה.
 <big>ג משנה</big> בהמה שהיא <strong>אחוזת הדם</strong> כלומר, שיש לה עודף דם, <strong>והמעושנת</strong> שהזיק לה העשן, <strong>והמצוננת</strong> שנתקררה וחלתה, <strong>ושאכלה הרדופני,</strong> שיח רעיל לבעלי חיים, <strong>ושאכלה צואת תרנגולים, או ששתת מים הרעים</strong> — בכל אלה <strong>כשרה,</strong> למרות שחייה בסכנה. אבל אם <strong>אכלה סם המות, או שהכישה נחש</strong> — <strong>מותרת משום טרפה,</strong> אבל <strong>אסורה משום סכנת נפשות</strong> לאוכל אותה, בגלל הרעל שנספג בגופה.
 <big>ד גמרא</big> <strong>אמר שמואל:</strong> אם <strong>הלעיטה</strong> את בהמתו <strong>חלתית</strong> שהיא עשב חריף מאד — הרי היא <strong>טרפה, מאי טעמא</strong> <small>[מה טעם</small> הדבר<small>]?</small> <strong>דמינקבה להו למעיינה</strong> <small>[</small>משום <small>שהיא מנקבת את בני המעיים].</small>
 <strong>מתיב</strong> <small>[מקשה על כך]</small> <strong>רב שיזבי</strong> ממה ששנינו בברייתא: <strong>אחוזת הדם, והמעושנת, ושאכלה הרדופני, ושאכלה צואת תרנגולים, ושתת מים הרעים,</strong> או <strong>הלעיטה תיעה</strong> (שיבואר עניינה להלן), <strong>חלתית ופלפלין,</strong> או <strong>אכלה סם המות</strong> — הרי זו <strong>כשרה. הכישה נחש, או שנשכה כלב שוטה</strong> — <strong>מותרת משום טרפה, ואסורה משום סכנת נפשות.</strong> ואם כן, <strong>קשיא</strong> <small>[קשה]</small> מ<strong>חלתית</strong> ששנינו שהיא כשרה, על מה שאמר שמואל שאם אכלה <strong>חלתית</strong> הריהי טריפה, וכן <strong>קשיא</strong> <small>[קשה]</small> ממה ששנינו בברייתא זו שאם אכלה <strong>סם המות</strong> הריהי כשרה, על מה ששנינו במשנה שאם אכלה <strong>סם המות</strong> הריהי אסורה משום סכנה!
  ומתרצים: מ<strong>חלתית</strong> על <strong>חלתית לא קשיא</strong> <small>[קשה]:</small> <strong>כאן</strong> שאם אכלה חילתית היא כשרה — <strong>ב</strong>אוכלת <strong>עלין</strong> של חילתית, שאינם מזיקים כל כך, <strong>כאן</strong> שהיא טריפה — <strong>ב</strong>אוכלת <strong>קרטין</strong> (חתיכות קטנות) של חילתית, שיש בהן חריפות יתירה. וכן מ<strong>סם המות</strong> על ענין <strong>סם המות</strong> גם כן <strong>לא קשיא</strong> <small>[קשה],</small> <strong>הא דידה</strong> <small>[זה</small> שהיא מותרת הרי זה בסם המוות <small>שלה]</small> — שאכלה סם מוות שהורג רק בהמות, ואין בו סכנה לאדם. <strong>הא</strong> <small>[זה]</small> שהיא אסורה — בשאכלה סם שהורג <strong>אדם.</strong> ושואלים על הברייתא: <strong>סם המות</strong> של <strong>בהמה היינו</strong> <small>[הרי זה]</small> <strong>הרדופני,</strong> ומדוע הוצרך להזכיר את שניהם? ומשיבים: <strong>תרי גווני</strong> <small>[שני סוגים]</small> של <strong>סם המות</strong> שונה התנא, הרדופני וסם אחר.
  אגב הבאת ברייתא זו שואלים: <strong>מאי</strong> <small>[מה</small> פירוש<small>]</small> <strong>תיעה? אמר רב יהודה:</strong>
## דף נט.
 <strong>עיקרא דמרירתא</strong> <small>[השורש של ירק מר].</small>
 <strong>אמר רב יהודה: האי מאן דאכל תלתא תקלי חלתית אליבא ריקנא</strong> <small>[מי שאוכל</small> משקל <small>שלושה שקלים חילתית על לב ריק,</small> קיבה ריקה<small>]</small> <strong>—</strong> <strong>מישתלח משכיה</strong> <small>[נפשט עורו]</small> מחמת החום שאוחז בו. <strong>אמר ר' אבהו: בדידי הוה עובדא</strong> <small>[בי</small> עצמי <small>היה מעשה],</small> <strong>ואכלי חד תקלא חלתיתא</strong> <small>[ואכלתי</small> משקל <small>שקל אחד חילתית],</small> <strong>ואי לא דיתבי במיא</strong> <small>[ואם לא שישבתי</small> מיד <small>במים]</small> להצטנן — <strong>מישתלח משכאי</strong> <small>[היה עורי נפשט],</small> <strong>וקיימתי בעצמי</strong> על ידי כך: <strong>"החכמה תחיה בעליה"</strong> (קהלת ז, יב) שבזכות החכמה שלמדתי ניצלו חיי.
 <strong>אמר רב יוסף: האי מאן דאכיל שיתסרי ביעי</strong> <small>[מי שאוכל שש עשרה ביצים],</small> <strong>וארבעי אמגוזי</strong> <small>[וארבעים אגוזים],</small> <strong>ושב בוטיתא דפרחי</strong> <small>[ושבע אביונות</small> פירות <small>של הצלף],</small> <strong>ושתי רביעתא דדובשא</strong> <small>[ושותה רביעית דבש]</small> <strong>בתקופת תמוז, אליבא ריקנא</strong> <small>[על לב ריק,</small> קיבה ריקה<small>]</small> — <strong>מתעקר תליא דליביה</strong> <small>[נעקר חיבור ליבו].</small>
 ובענין הכשת נחש ששנינו במשנתנו מסופר, <strong>ההוא בר טביא דאתא לבי ריש גלותא</strong> <small>[צבי אחד שהובא</small> לאחר שנשחט <small>לבית ראש הגולה],</small> <strong>דהוה מפסק כרען בתרייתא</strong> <small>[שהיו חתוכות רגליו האחוריות],</small> <strong>בדקיה</strong> <small>[בדק אותו]</small> <strong>רב בצומת הגידין</strong> שבתחתית השוק, וראה שלא נפגם, <strong>ואכשריה</strong> <small>[והכשיר אותו].</small> <strong>סבר למיכל מיניה באומצא</strong> <small>[סבור היה לאכול ממנו בצליה קלה],</small> <strong>אמר ליה</strong> <small>[לו]</small> <strong>שמואל:</strong> וכי <strong>לא חייש מר לניקורי</strong> <small>[אין אדוני חושש שמא נשך אותו נחש]?</small>
 <strong>אמר ליה</strong> <small>[לו]</small> רב לשמואל: <strong>מאי תקנתא</strong> <small>[מה התקנה]</small> לברר את הדבר? אמר לו: <strong>נותביה בתנורא דאיהו בדיק נפשיה</strong> <small>[נשים אותו בתנור חם, והוא יבדוק את עצמו].</small> <strong>אותביה, נפל תילחי תילחי</strong> <small>[שם אותו</small> בתנור על שיפוד, <small>ונפלו</small> ממנו <small>חתיכות חתיכות],</small> שהוא סימן שהכישו נחש. <strong>קרי</strong> <small>[קרא]</small> <strong>שמואל עליה</strong> <small>[על]</small> <strong>רב</strong> את הכתוב: <strong>"לא יאונה לצדיק כל און"</strong> (משלי יב, כא), שניצל בזכות צדקותו. <strong>קרי</strong> <small>[קרא]</small> <strong>רב עליה</strong> <small>[על]</small> <strong>שמואל</strong> את הכתוב: <strong>"וכל רז לא אנס לך"</strong> (דניאל ד, ו), לא נסתר ממך, הכל אתה יודע, אפילו עניינים אלה.
 <big>א משנה</big> <strong>סימני בהמה וחיה</strong> הטהורים <strong>נאמרו מן התורה, וסימני העוף לא נאמרו</strong> במפורש, <strong>אבל אמרו חכמים</strong> בהם סימנים: <strong>כל עוף הדורס</strong> שנועץ ציפורניו בטרפו ואוכל — <strong>טמא. כל שיש לו אצבע יתירה</strong> מאחור, <strong>וזפק,</strong> מעין כיס בצד הוושט שבו שוהה המזון קודם העיכול, <strong>וקורקבנו נקלף,</strong> שעורו הפנימי הצהבהב של הקורקבן נקלף ממנו — <strong>טהור. ר' אלעזר בר' צדוק אומר: כל עוף החולק את רגליו,</strong> שכאשר הוא עומד על חוט, שתים מאצבעותיו מצויות מלפנים ושתים מאחור — הרי הוא <strong>טמא.</strong>
 <strong>ובחגבים,</strong> שגם בהם לא ניתנו סימני טהרה מפורשים בתורה — גם בהם נתנו חכמים סימנים: <strong>כל שיש לו ארבע רגלים, וארבע כנפים,</strong> שתים גדולות לעוף בהן, ושתים המכסות אותן בשעת המנוחה, <strong>וקרצולים,</strong> כלומר, רגלי ניתור גבוהות, <strong>וכנפיו חופין את רובו. ר' יוסי אומר,</strong> צריך להוסיף לכל אלה תנאי נוסף: <strong>ושמו חגב. ובדגים,</strong> סימן טהרתם כתוב בתורה: <strong>כל שיש לו</strong> על גופו <strong>סנפיר וקשקשת</strong> (ויקרא יא, ט). <strong>ר' יהודה אומר:</strong> צריכים שיהיו לו לפחות <strong>שני קשקשין וסנפיר אחד. ואלו הן קשקשין</strong> — אותם <strong>הקבועין בו, וסנפירים</strong> — <strong>הפורח בהן,</strong> אלה שהוא שט בהם.
 <big>ב גמרא</big> על מה ששנינו במשנה שסימני בהמה טהורה נאמרו מן התורה, <strong>תנו רבנן</strong> <small>[שנו חכמים],</small> <strong>אלו הן סימני בהמה</strong> — ככתוב: <strong>"כל בהמה מפרסת פרסה</strong> ושוסעת שסע פרסות מעלת גרה" (ראה ויקרא יא, ג). ומוסיפים: <strong>כל בהמה שמעלת גרה</strong> — <strong>בידוע שאין לה שינים</strong> חותכות <strong>למעלה</strong> בקדמת הפה, <strong>וטהורה.</strong>
 ותוהים: <strong>וכללא</strong> <small>[וכי כלל]</small> <strong>הוא</strong> זה? <strong>והרי גמל</strong> ש<strong>מעלה גרה הוא, ואין לו שינים למעלה, ו</strong>בכל זאת הריהו <strong>טמא</strong> (שם ד)! ומשיבים: <strong>גמל ניבי אית ליה</strong> <small>[</small>שני <small>ניבים יש לו]</small> מלמעלה, שן מכאן ושן מכאן.
  ושואלים: ועדיין כלל הוא?  <strong>והרי בן גמל,</strong> גמל צעיר, <strong>דניבי נמי לית ליה</strong> <small>[שניבים גם כן אין לו],</small> והוא טמא! <strong>ותו</strong> <small>[ועוד],</small> <strong>הרי שפן וארנבת</strong> ש<strong>מעלת גרה הן ויש להן שינים למעלה, ו</strong>בכל זאת הם <strong>טמאין</strong> (שם ה—ו)! <strong>ועוד</strong> יש לשאול, <strong>שינים מי כתיבי באורייתא</strong> <small>[האם הן כתובות בתורה]</small> כסימן טומאה? ומסיקים: <strong>אלא הכי קאמר</strong> <small>[כך אומר]</small> התנא, כך צריך להבין את הדברים: <strong>כל בהמה שאין לה שינים למעלה</strong> — <strong>בידוע שהיא מעלת גרה ומפרסת פרסה, וטהורה.</strong>
 <strong>ו</strong>שואלים: לשם מה לו לבדוק בשינים? <strong>ליבדוק בפרסותיה</strong> <small>[שיבדוק את פרסותיה]!</small> ומשיבים: <strong>כגון שהיו פרסותיה חתוכות,</strong> ואינו יכול לבדוק דבר זה. <strong>וכ</strong>דברי <strong>רב חסדא,</strong> ש<strong>אמר רב חסדא: היה מהלך במדבר ומצא בהמה שפרסותיה חתוכות</strong> — <strong>בודק בפיה, אם אין לה שינים למעלה</strong> — <strong>בידוע שהיא טהורה, אם לאו</strong> <small>[לא]</small> — <strong>בידוע שהיא טמאה, ובלבד שיכיר גמל,</strong> כלומר, שידע שאין זה גמל. ותוהים: מדוע צריך לדעת בבירור שאין זה גמל? והרי <strong>גמל ניבי אית ליה</strong> <small>[ניבים יש לו]!</small> <strong>אלא</strong> צריך לומר: <strong>ובלבד שיכיר</strong> שידע שאינו <strong>בן גמל,</strong> שהרי לבן גמל אין ניבים. ומקשים על דברי רב חסדא: וכיצד ניתן לסמוך על כך להתיר בהמה כזו?
 <strong>לאו אמרת איכא</strong> <small>[האם לא אמרת שיש]</small> <strong>בן גמל</strong> שאין לו ניבים ובכל זאת הוא טמא? שמא <strong>איכא נמי מינא אחרינא דדמי</strong> <small>[</small>שמא <small>יש גם כן מין אחר</small> טמא, שאינו מפריס פרסה, <small>שדומה]</small> <strong>לבן גמל,</strong> שהוא מעלה גרה ואין לו שינים! ומשיבים: <strong>לא סלקא דעתך</strong> <small>[לא יעלה על דעתך</small> לומר כן<small>],</small> <strong>דתני דבי</strong> <small>[ששנה</small> החכם <small>מבית מדרשו]</small> של <strong>ר' ישמעאל:</strong> נאמר <strong>"ואת הגמל כי מעלה גרה הוא"</strong> (שם ד), הקדוש ברוך הוא, שהוא <strong>שליט בעולמו, יודע שאין לך דבר</strong> שהוא <strong>מעלה גרה וטמא אלא גמל, לפיכך פרט בו הכתוב</strong> "מעלה גרה <strong>הוא"</strong> — הוא ולא אחר.
 <strong>ואמר רב חסדא: היה מהלך בדרך ומצא בהמה שפיה גמום</strong> (חתוך) ואינו יכול לדעת על פי שיניה — <strong>בודק בפרסותיה, אם פרסותיה סדוקות,</strong> שיש בהן שסע באמצען — <strong>בידוע שהיא טהורה, אם לאו</strong> <small>[לא]</small> — <strong>בידוע שהיא טמאה, ובלבד שיכיר</strong> וידע שאין זה <strong>חזיר,</strong> שחזיר הוא שוסע שסע, וטמא. ושוב שואלים: וכיצד יועיל הדבר שידע שאין זה חזיר?
 <strong>לאו אמרת איכא</strong> <small>[</small>האם <small>לא אמרת שיש]</small> <strong>חזיר</strong> שהוא שוסע שסע וטמא? שמא <strong>איכא נמי מינא אחרינא דדמיא</strong> <small>[</small>שמא <small>יש גם כן מין אחר שדומה]</small> <strong>לחזיר</strong> שהוא מפריס פרסה ואינו שוסע שסע! ודוחים: <strong>לא סלקא דעתך</strong> <small>[לא יעלה על דעתך]</small> לומר כן, <strong>דתנא דבי</strong> <small>[ששנה</small> החכם <small>מבית מדרשו]</small> של <strong>ר' ישמעאל: "ואת החזיר כי מפריס פרסה הוא"</strong> (שם ז) — <strong>שליט בעולמו יודע שאין לך דבר שמפריס פרסה וטמא אלא חזיר, לפיכך פרט בו הכתוב</strong> "כי מפריס פרסה <strong>הוא".</strong>
 <strong>ואמר רב חסדא: היה מהלך במדבר, ומצא בהמה ש</strong>גם <strong>פיה גמום ו</strong>גם <strong>פרסותיה חתוכות</strong> — <strong>בודק בבשרה, אם מהלך</strong> (נמשך) הבשר <strong>שתי וערב,</strong> שחלק ממנו נמשך מלמעלה למטה וחלק ממנו לרוחב — <strong>בידוע שהיא טהורה, ואם לאו</strong> <small>[לא]</small> — <strong>בידוע שהיא טמאה, ובלבד שיכיר</strong> וידע שאין זה <strong>ערוד,</strong> שגם בשרו של ערוד נמשך שתי וערב, והוא טמא.
  ומקשים: וכיצד יועיל סימן זה?  <strong>לאו אמרת איכא</strong> <small>[האם אין אתה אומר שיש]</small> <strong>ערוד</strong> שבשרו שתי וערב, והוא טמא? שמא <strong>איכא נמי מינא אחרינא דדמיא</strong> <small>[יש גם כן מין אחר שדומה]</small> <strong>לערוד</strong> בענין זה! ומשיב: <strong>גמירי דליכא</strong> <small>[למודים אנו</small> במסורת <small>שאין מין אחר].</small> ושואלים: <strong>והיכא</strong> <small>[והיכן]</small> <strong>בודק</strong> את הבשר? <strong>אמר אביי, ואיתימא</strong> <small>[ויש אומרים]</small> שאמר זאת <strong>רב חסדא: בכנפי העוקץ,</strong> בחלק העליון של הירך, מתחת לעצם האליה, שבקצה השדרה.
 <big>ג</big> שנינו במשנה: <strong>סימני חיה</strong> נאמרו מן התורה. ועוד בענין זה <strong>תנו רבנן</strong> <small>[שנו חכמים]:</small> <strong>אלו הן סימני חיה.</strong> ותחלה תוהים: <strong>מדוע יש צורך בסימנים מיוחדים לחיה?</strong> והרי <strong>חיה בכלל בהמה היא לסימנין,</strong> שנאמר: "זאת החיה אשר תאכלו מכל הבהמה... כל מפרסת פרסה" וכו' (ויקרא יא, ב—ג)! <strong>אמר ר' זירא:</strong>
## דף נט:
 <strong>להתיר חלבה,</strong> שכן בניגוד לבהמה טהורה, חלב חיה טהורה מותר באכילה. <strong>והכי קאמר</strong> <small>[וכך אומר</small> התנא<small>]:</small> <strong>אלו הן סימני חיה</strong> טהורה <strong>שחלבה מותר</strong> — <strong>כל שיש לה קרנים, וטלפים,</strong> שהן שתי צפורניים עבות ורחבות של מפריסי הפרסה.
 <strong>ר' דוסא אומר:</strong> אם <strong>יש לה קרנים</strong> — בוודאי חיה טהורה היא, ו<strong>אי</strong> (אין) <strong>אתה צריך לחזור על טלפים,</strong> אבל אם <strong>יש לה טלפים</strong> — אין זה סימן מובהק, ועדיין <strong>צריך אתה לחזור על קרנים. ו</strong>חיה הקרויה <strong>קרש, אף על פי שאין לו אלא קרן אחת</strong> — חלבה <strong>מותר.</strong>
 ותוהים: וכי <strong>כללא</strong> <small>[כלל]</small> קבוע <strong>הוא</strong> זה, שכל שיש לו קרניים וטלפיים הוא חיה, שחלבה מותר? <strong>והרי עז יש לו קרנים וטלפים, וחלבו אסור,</strong> שהוא מין בהמה טהורה! ומשיבים: קרניים <strong>כרוכות בעינן</strong> <small>[צריכים אנו],</small> שיהיו עשויות שכבות זו על גבי זו, כדי להתיר את חלבה. ומקשים: <strong>והרי שור,</strong> שקרניו <strong>כרוכות, וחלבו אסור,</strong> שהוא מין בהמה טהורה! ומשיבים: קרניים <strong>חרוקות בעינן</strong> <small>[צריכים אנו],</small> שיהיו בהם חריצים, ואינן חלקות כקרני השור.
  ומקשים:  <strong>והרי עז,</strong> קרניו <strong>חרוקות, וחלבו אסור,</strong> שאף הוא מין בהמה טהורה! ומשיבים: <strong>מפוצלות בעינן</strong> <small>[צריכים אנו],</small> שהקרניים מתפצלות כענפים לכאן ולכאן כדי להתיר את חלבה. ומקשים: <strong>והרי צבי,</strong> ש<strong>אין</strong> קרניו <strong>מפוצלות, וחלבו מותר!</strong> ומשיבים: <strong>חדורות בעינן</strong> <small>[צריכים אנו],</small> שיהיו הקרנים מעוגלות, ולא רחבות כשל כבש.
  ומסכמים:  <strong>הלכך</strong> <small>[על כן],</small> <strong>היכא דמיפצלא</strong> <small>[במקום ש</small>הקרניים <small>מפוצלות]</small> — <strong>לא דינא ולא דיינא</strong> <small>[אין דין ואין דיין],</small> כלומר, אין מקום לדון בזה, שוודאי חיה היא, וחלבה מותר. <strong>היכא דלא מיפצלא</strong> <small>[במקום שאינן מפוצלות]</small> — <strong>בעינן</strong> <small>[צריכים אנו]</small> שיהיו <strong>כרוכות</strong> (שכבות שכבות) <strong>חדורות</strong> (מעוגלות) <strong>וחרוקות</strong> (מחורצות), כדי להתיר את חלבה. <strong>ו</strong>חרוקות שהזכרנו <strong>הוא</strong> באופן <strong>דמיבלע חירקייהו</strong> <small>[שהחריצים שבהם מובלעים זה בתוך זה].</small>
 <strong>ו</strong>מקרה כעין זה <strong>היינו ספיקא</strong> <small>[וזהו הספק]</small> שהתעורר בבעל חיים שקוראים לו <strong>עיזא כרכוז,</strong> האם יש לה דין חיה וחלבה מותר. שמסופר, <strong>ההיא</strong> <small>[אותה]</small> <strong>עיזא כרכוז דהואי בי ריש גלותא</strong> <small>[שהיתה בבית ראש הגולה],</small> <strong>דעקור מלא צנא דתרבא מינה</strong> <small>[שעקרו מלא הסל חלב ממנה],</small> <strong>רב אחאי אסר</strong> את החלב, משום שהיה סבור שהוא מין בהמה, <strong>רב שמואל בריה</strong> <small>[בנו]</small> של <strong>ר' אבהו אכל מיניה</strong> <small>[ממנו],</small> <strong>קרי אנפשיה</strong> <small>[וקרא על עצמו]</small> פסוק זה: <strong>"מפרי פי איש תשבע בטנו"</strong> (משלי יח, כ), שבזכות מה שלמד שהיא מותרת יכול היה לאכול ממנה.
 <strong>שלחו מתם</strong> <small>[משם]</small> מארץ ישראל: <strong>הלכתא כוותיה</strong> <small>[הלכה כשיטתו]</small> של <strong>רב</strong> <strong>שמואל בריה</strong> <small>[בנו]</small> של <strong>ר' אבהו,</strong> שעז זו מין חיה היא, וחלבה מותר. <strong>ו</strong>אולם, עם זאת, <strong>הזהרו ב</strong>כבודו של <strong>רבינו אחאי</strong> שאסר, ואל תנהגו היתר בפניו, <strong>שמאיר עיני גולה הוא.</strong>
 <big>א</big> ושבים למה ששנינו בברייתא: <strong>וקרש אף על פי שאין לו אלא קרן אחד מותר. אמר רב יהודה: קרש</strong> הוא <strong>טביא</strong> <small>[צבי]</small> החי במקום המכונה <strong>בי עילאי</strong> <small>[בית העליונים].</small> <strong>טגרס</strong> שדיברו בו חכמים — הוא <strong>אריא</strong> <small>[אריה]</small> החי במקום המכונה <strong>בי עילאי</strong> <small>[בית העליונים].</small> <strong>אמר רב כהנא: תשע אמהתא הוי</strong> <small>[תשע אמות יש]</small> <strong>בין אונא לאונא דאריא</strong> <small>[בין אוזן לאוזן של</small> אותו <small>אריה]</small> של <strong>בי עילאי. אמר רב יוסף: שיתסר אמהתא הוי משכיה דטביא</strong> <small>[שש עשרה אמות הוא אורכו של אותו צבי]</small> של <strong>בי עילאי.</strong>
 ובענין אריה של בי עילאי מסופר, <strong>אמר ליה</strong> <small>[לו]</small> <strong>קיסר</strong> רומי <strong>לר' יהושע בן חנניה:</strong> מה ש<strong>אלהיכם כאריה מתיל</strong> <small>[נמשל],</small> <strong>דכתיב</strong> <small>[שנאמר]</small> <strong>"אריה שאג מי לא יירא"</strong> (עמוס ג, ח), <strong>מאי רבותיה</strong> <small>[מה גדולתו]?</small> הלא <strong>פרשא קטיל אריא</strong> <small>[פרש הורג אריה]!</small> <strong>אמר ליה</strong> <small>[לו]:</small> <strong>לאו כהאי אריא מתיל</strong> <small>[לא כאריה זה</small> שפרש מסוגל להרוג הוא <small>נמשל],</small> אלא <strong>כאריא</strong> של <strong>בי עילאי מתיל</strong> <small>[</small>הוא <small>נמשל].</small> <strong>אמר ליה</strong> <small>[לו]</small> הקיסר: <strong>בעינא דמיחזית ליה ניהלי</strong> <small>[רצוני שתראה אותו לי]!</small> <strong>אמר ליה</strong> <small>[לו]</small> ר' יהושע: <strong>לא מצית חזית ליה</strong> <small>[אינך יכול לראות אותו].</small> <strong>אמר ליה</strong> <small>[לו]:</small> <strong>איברא, חזינא ליה</strong> <small>[באמת, אראה אותו]!</small> הראהו לי! <strong>בעא רחמי</strong> <small>[ביקש</small> ר' יהושע <small>רחמים,</small> התפלל<small>],</small> <strong>אתעקר מדוכתיה</strong> <small>[נעקר</small> אותו אריה <small>ממקומו,</small> לעבר רומי<small>],</small>
 <strong>כי הוה מרחיק ארבע מאה פרסי ניהם חד קלא</strong> <small>[כאשר היה מרוחק ארבע מאות פרסות</small> מרומי <small>נהם פעם אחת],</small> <strong>אפילו כל מעברתא</strong> <small>[הפילו כל</small> הנשים <small>המעוברות],</small> <strong>ושורא דרומי נפל</strong> <small>[וחומת רומי נפלה].</small> <strong>אדמרחק תלת מאה פרסי ניהם קלא אחרינא</strong> <small>[כאשר היה מרוחק שלוש מאות פרסות נהם בקול אחר],</small> <strong>נתור ככי ושיני דגברי</strong> <small>[נשרו השיניים הקדמיות והשיניים הטוחנות של האנשים</small> מפחד<small>],</small> <strong>ואף הוא</strong> הקיסר <strong>נפל מכורסייא לארעא</strong> <small>[מהכסא לארץ].</small> <strong>אמר ליה</strong> <small>[לו]</small> לר' יהושע: <strong>במטותא מינך, בעי רחמי עליה דלהדר לדוכתיה</strong> <small>[בבקשה ממך, בקש רחמים עליו שיחזור למקומו].</small> <strong>בעא רחמי עליה</strong> <small>[ביקש</small> ר' יהושע <small>רחמים עליו],</small> <strong>ואהדר ליה לאתריה</strong> <small>[והחזירו למקומו].</small>
 <big>ב</big> ועוד מסופר, <strong>אמר ליה</strong> <small>[לו]</small> <strong>קיסר לר' יהושע בן חנניה: בעינא דאיחזי לאלהיכו</strong> <small>[רוצה אני לראות את אלהיכם]!</small> <strong>אמר ליה</strong> <small>[לו]</small> ר' יהושע: <strong>לא מצית חזית ליה</strong> <small>[לא תוכל לראות אותו],</small> <strong>אמר ליה</strong> <small>[לו]:</small> <strong>איברא</strong> <small>[באמת],</small>
## דף ס.
 <strong>חזינא ליה</strong> <small>[אראה אותו],</small> הראה לי אותו! <strong>אזל אוקמיה להדי יומא</strong> <small>[הלך</small> ר' יהושע <small>העמיד אותו</small> את הקיסר <small>אל מול השמש]</small> <strong>בתקופת תמוז,</strong> כשהשמש יוקדת בעוז, <strong>אמר ליה</strong> <small>[לו]:</small> <strong>איסתכל ביה</strong> <small>[הבט בו]!</small> <strong>אמר ליה</strong> <small>[לו]:</small> <strong>לא מצינא</strong> <small>[איני יכול].</small> <strong>אמר ליה</strong> <small>[לו]:</small> <strong>יומא, דחד משמשי דקיימי קמי דקודשא בריך הוא אמרת לא מצינא לאיסתכלא ביה</strong> <small>[השמש, שהוא אחד מהשמשים שעומדים לפני הקדוש ברוך הוא, אומר אתה איני יכול להסתכל בו],</small> <strong>שכינה</strong> עצמה <strong>לא כל שכן!</strong>
 <big>א</big> מסופר, <strong>אמר ליה</strong> <small>[לו]</small> <strong>קיסר לר' יהושע בן חנניה: בעינא דאיצבית ליה נהמא לאלהיכו</strong> <small>[רוצה אני לערוך לחם,</small> סעודה <small>לאלוהיכם]!</small> <strong>אמר ליה</strong> <small>[לו]</small> ר' יהושע: <strong>לא מצית</strong> <small>[לא תוכל].</small> שאל אותו: <strong>אמאי</strong> <small>[מדוע]?</small> אמר לו: <strong>נפישי חילוותיה</strong> <small>[מרובים חילותיו].</small> <strong>אמר ליה</strong> <small>[לו]:</small> <strong>איברא</strong> <small>[באמת],</small> אעשה זאת! <strong>אמר ליה</strong> <small>[לו]:</small> <strong>פוק צבית לגידא רביתא</strong> <small>[לך ערוך</small> סעודה <small>על הים הגדול</small> הקרוי <small>רביתא],</small> <strong>דרויחא עלמא</strong> <small>[ש</small>שם <small>יש מקום מרווח].</small> <strong>טרח שיתא ירחי קייטא</strong> <small>[טרח</small> הקיסר <small>שישה חודשי הקיץ]</small> בדבר, <strong>אתא זיקא כנשיה לימא</strong> <small>[באה רוח וטאטאה הכל לים].</small>
 חזר ו<strong>טרח</strong> בעריכת סעודה אחרת <strong>שיתא ירחי דסיתוא</strong> <small>[שישה חודשי החורף],</small> <strong>אתא מיטרא טבעיה בימא</strong> <small>[בא גשם</small> סחף מה שהכין <small>וטיבע אותו בים].</small> <strong>אמר ליה</strong> <small>[לו]</small> הקיסר לר' יהושע: <strong>מאי האי</strong> <small>[מה זה]?</small> מדוע אירעו דברים אלה? <strong>אמר ליה</strong> <small>[לו]:</small> <strong>הני כנושאי זלוחאי דאתו קמיה</strong> <small>[אלה הם המטאטאים ושוטפי הרצפה שבאו לפניו],</small> והם אכלו הכל. <strong>אמר ליה</strong> <small>[לו]:</small> <strong>אי הכי</strong> <small>[אם כך],</small> <strong>לא מצינא</strong> <small>[איני יכול].</small>
 <big>ב</big> עוד מסופר, <strong>אמרה ליה</strong> <small>[לו]</small> <strong>בת קיסר לר' יהושע בן חנניה: אלהיכון נגרא</strong> <small>[אלוהיכם נגר]</small> <strong>הוא, דכתיב</strong> <small>[שנאמר]</small> <strong>"המקרה במים עליותיו"</strong> (תהלים קד, ג), הרי שהוא עושה תקרה, <strong>אימא ליה דנעביד לי חדא מסתוריתא</strong> <small>[אמור לי שיעשה לי מסתורית אחת],</small> מתקן פשוט להתרת פקעות צמר! <strong>אמר: לחיי</strong> <small>[בבקשה]!</small> <strong>בעא רחמי עלה ואינגעה</strong> <small>[ביקש רחמים,</small> התפלל <small>עליה ונצטרעה],</small> <strong>אותבה בשוקא דרומי ויהבי לה מסתוריתא</strong> <small>[הושיבו אותה בשוק של רומי ונתנו לה מסתורית],</small> <strong>דהוו נהיגי דכל דמנגע ברומי יהבו ליה מסתוריתא</strong> <small>[שהיו נוהגים שכל שנעשה מנוגע ברומי נותנים לו מסתורית],</small> <strong>ויתיב בשוקא וסתר דוללי</strong> <small>[ויושב בשוק וסותר פקעות],</small> <strong>כי היכי דליחזו אינשי וליבעי רחמי עליה</strong> <small>[כדי שיראו אנשים ויבקשו רחמים,</small> יתפללו <small>עליו].</small>
 <strong>יומא חד הוה קא חליף התם</strong> <small>[יום אחד היה עובר שם]</small> ר' יהושע, <strong>הות יתבא וסתרה דוללי בשוקא דרומאי</strong> <small>[היתה יושבת</small> בת הקיסר <small>וסותרת פקעות בשוק הרומאים],</small> <strong>אמר לה: שפירתא מסתוריתא דיהב ליך אלהי</strong> <small>[יפה המסתורית שנתן לך אלוהי]?</small> <strong>אמרה ליה</strong> <small>[לו]:</small> <strong>אימא ליה</strong> <small>[אמור לו]</small> <strong>לאלהיך לשקול מאי דיהב לי</strong> <small>[שיטול</small> בחזרה <small>מה שנתן לי].</small> <strong>אמר לה: אלהא דידן מיהב יהיב, משקל לא שקיל</strong> <small>[אלוהים שלנו לתת הוא נותן, ליטול אינו נוטל].</small>
 <big>ג</big> אגב משנתנו העוסקת בסימני בהמה וחיה, מביאים מה ש<strong>אמר רב יהודה: שור</strong> דרכו שיהיה <strong>כרסתן,</strong> בעל כרס גדולה, <strong>ופרסתן,</strong> גדול פרסות, <strong>רב רישיה ורב גנובתיה</strong> <small>[גדול ראשו וגדול זנבו],</small> <strong>וחילופא בחמרא</strong> <small>[וחילוף הדברים בחמור].</small> ושואלים: <strong>למאי נפקא מינה</strong> <small>[מה יוצא מכאן]?</small> למה משנה הדבר? ומשיבים: <strong>למקח וממכר,</strong> שהמוכר סתם שור לחבירו צריך לתת לו שור כזה, והיפך הדבר בחמור.
 <strong>ואמר רב יהודה: שור שהקריב אדם הראשון, קרן אחת היתה לו במצחו, שנאמר: "ותיטב לה'</strong> (תודתי) <strong>משור פר מקרין מפריס"</strong> (תהלים סט, לב) — מאותו שור שהקריב אדם הראשון. ותוהים: <strong>"מקרין"</strong> הלוא <strong>תרתי משמע</strong> <small>[שתים,</small> שתי קרנים <small>משמעו],</small> שמשמעות "מקרין" היא — בעל קרניים! <strong>אמר רב נחמן: "מקרן" כתיב</strong> <small>[כתוב],</small> כלומר, הכתוב החסר רומז לקרן אחת.
 <strong>ואמר רב יהודה: שור שהקריב אדם הראשון,</strong> השור הראשון שנוצר — <strong>קרניו קודמות לפרסותיו,</strong> <strong>שלא נולד מפרה, אלא יצא בשלמותו מן הארץ, וכיון שראשו יצא תחילה היו קרניו קודמות לפרסותיו,</strong> <strong>שנאמר: "ותיטב לה' משור פר מקרין מפריס"</strong> — <strong>מקרין ברישא</strong> <small>[בתחילה],</small> <strong>והדר</strong> <small>[ואחר כך]</small> <strong>מפריס.</strong>
 ודבר זה, שהשור הראשון יצאו קרניו תחילה, <strong>מסייע ליה</strong> <small>[לו]</small> <strong>לר' יהושע בן לוי,</strong> ש<strong>אמר ר' יהושע בן לוי: כל מעשה בראשית בקומתן</strong> השלימה <strong>נבראו, בדעתן</strong> השלימה <strong>נבראו, בצביונם</strong> (בשלמות צורתם ויופיים) <strong>נבראו, שנאמר "ויכולו השמים והארץ וכל צבאם"</strong> (בראשית ב, א), <strong>אל תקרי "צבאם", אלא "צביונם".</strong>
 <big>ד</big> ועוד במעשה הבריאה, <strong>דרש ר' חנינא בר פפא:</strong> הכתוב <strong>"יהי כבוד ה' לעולם ישמח ה' במעשיו"</strong> (תהלים קד, לא), <strong>פסוק זה, שר העולם,</strong> המלאך הממונה על העולם, <strong>אמרו; בשעה שאמר הקדוש ברוך הוא "למינהו" באילנות,</strong> שציוה: "תדשא הארץ דשא עשב מזריע זרע, עץ פרי עושה פרי למינו" (בראשית א, יא), <strong>נשאו דשאים,</strong> שלא נאמר בהם "למינו", <strong>קל וחומר בעצמן:</strong>
 <strong>אם רצונו של הקדוש ברוך הוא בערבוביא</strong> של מינים, <strong>למה אמר "למינהו" באילנות? ועוד קל וחומר</strong> הוא: <strong>ומה</strong> ב<strong>אילנות שאין דרכן לצאת בערבוביא,</strong> שגדולים הם, וכל אחד ניכר לעצמו — <strong>אמר הקדוש ברוך הוא "למינהו",</strong> שיצאו כל אחד לעצמו, <strong>אנו,</strong> הדשאים, שדרכנו להיות מעורבבים — <strong>על אחת כמה וכמה?</strong>
 <strong>מיד כל אחד ואחד יצא למינו,</strong> ולא בערבוביא, שנאמר "ותוצא הארץ דשא עשב מזריע זרע למינהו" (שם יב). <strong>פתח שר העולם ואמר: "יהי כבוד ה' לעולם ישמח ה' במעשיו",</strong> שהם עושים את רצונו, אפילו כשאינו אומר ומפרש אותו.
 <strong>בעי</strong> <small>[שאל]</small> <strong>רבינא:</strong> אם <strong>הרכיב שני</strong> מיני <strong>דשאים זה על גב זה,</strong> כעין שעושים בעצים, שלוקחים ענף מעץ אחד ומרכיבים אותו על עץ ממין אחר,
## דף ס:
 <strong>לר' חנינא בר פפא</strong> שדרש דרשה זו, <strong>מהו? כיון דלא כתב בהו</strong> <small>[שלא כתוב בהם</small> בציווי<small>]</small> <strong>"למינהו"</strong> — <strong>לא מיחייב</strong> <small>[אין אדם חייב]</small> על הרכבה של דשאים. <strong>או דילמא</strong> <small>[שמא]</small> <strong>כיון</strong> ש<strong>הסכים</strong> הקדוש ברוך הוא <strong>אידיהו</strong> <small>[על ידם],</small> כפי שדרש את הכתוב "ישמח ה' במעשיו" — <strong>כמאן דכתיב בהו</strong> <small>[כמי שכתוב בהם]</small> <strong>"למינהו" דמיא</strong> <small>[נחשב]</small> הדבר? שאלה זו לא נפתרה ועל כן <strong>תיקו</strong> <small>[תעמוד]</small> במקומה.
 <big>א</big> ועוד במקראות במעשה הבריאה הנראים כסותרים. <strong>ר' שמעון בן פזי רמי</strong> <small>[השליך,</small> הראה סתירה<small>],</small> <strong>כתיב</strong> <small>[נאמר]:</small> <strong>"ויעש אלהים את שני המאורות הגדולים"</strong> (בראשית א, טז), <strong>וכתיב</strong> <small>[ונאמר]:</small> <strong>"את המאור הגדול ואת המאור הקטן"</strong> (שם), הרי שאחד מהם קטן! אלא כך היה המעשה: בתחילה נעשו השמש והירח שניהם גדולים, <strong>אמרה ירח לפני הקדוש ברוך הוא: רבונו של עולם,</strong> וכי <strong>אפשר לשני מלכים שישתמשו בכתר אחד?</strong> ומוכרח הדבר שיהיה סדר דרגות של ראשון ושני לו! <strong>אמר לה: לכי ומעטי את עצמך,</strong> ואז לא יהיו שנים משתמשים בכתר אחד!
 <strong>אמרה לפניו: רבונו של עולם, הואיל ואמרתי לפניך דבר הגון</strong> <strong>אמעיט את עצמי?! אמר לה</strong> כדי לפייסה: <strong>לכי ומשול ביום ובלילה,</strong> שתאירי לא רק בלילה אלא גם ביום, כשהשמש מאירה. <strong>אמרה ליה</strong> <small>[לו]:</small> <strong>מאי רבותיה</strong> <small>[מה גדולתו]</small> של דבר זה? <strong>דשרגא בטיהרא מאי אהני</strong> <small>[שנר בצהרים מה מועיל]?</small> <strong>אמר לה: זיל</strong> <small>[לכי],</small> <strong>לימנו</strong> <small>[שימנו]</small> <strong>בך ישראל ימים ושנים,</strong> ובכך תהא חשיבותך. <strong>אמרה ליה</strong> <small>[לו]:</small> <strong>יומא נמי</strong> <small>[השמש גם כן],</small> <strong>אי אפשר דלא מנו ביה תקופותא</strong> <small>[שלא ימנו בו תקופות],</small> <strong>דכתיב</strong> <small>[שנאמר]</small> <strong>"והיו לאותות ולמועדים ולימים ושנים"</strong> (שם יד)! אמר לה: <strong>זיל</strong> <small>[לכי],</small> <strong>ליקרו צדיקי בשמיך</strong> <small>[שייקראו צדיקים בשמך],</small> כמו שנאמר <strong>"יעקב הקטן", "שמואל הקטן", "דוד הקטן".</strong>
 <strong>חזייה דלא קא מיתבא דעתה</strong> <small>[ראה אותה שאין דעתה מתיישבת],</small> <strong>אמר הקדוש ברוך הוא: הביאו כפרה עלי שמיעטתי את הירח! והיינו דאמר</strong> <small>[וזהו שאמר]</small> <strong>ר' שמעון בן לקיש: מה נשתנה שעיר של ראש חדש</strong> משאר שעירי חטאת שבפרשת קרבנות המועדים, <strong>שנאמר בו</strong> "ושעיר עזים אחד לחטאת <strong>לה' "</strong>(במדבר כח, טו)? <strong>אמר הקדוש ברוך הוא: שעיר זה יהא כפרה על שמיעטתי את הירח.</strong>
 <big>ב</big> ועוד במקראות בפרשת הבריאה הנראים כסותרים. <strong>רב אסי רמי</strong> <small>[השליך,</small> הראה סתירה<small>],</small> <strong>כתיב</strong> <small>[נאמר]:</small> <strong>"ותוצא הארץ דשא"</strong> (בראשית א, יב), ודבר זה נאמר <strong>בתלת בשבתא</strong> <small>[בשלישי בשבת],</small> <strong>וכתיב</strong> <small>[ונאמר]:</small> <strong>"וכל שיח השדה טרם יהיה בארץ"</strong> (שם ב, ה) ודבר זה הוא <strong>במעלי שבתא</strong> <small>[בערב שבת,</small> ביום השישי<small>],</small> קודם בריאת האדם. כיצד? <strong>מלמד שיצאו דשאים</strong> ביום השלישי <strong>ועמדו על פתח קרקע,</strong> אבל לא יצאו החוצה <strong>עד שבא אדם הראשון ובקש עליהם רחמים, וירדו גשמים וצמחו. ללמדך שהקדוש ברוך הוא מתאוה לתפלתן של צדיקים.</strong>
 ובענין זה מסופר, <strong>רב נחמן בר פפא הויא ליה ההיא גינתא</strong> <small>[היתה לו גינה אחת],</small> <strong>שדי ביה ביזרני ולא צמח</strong> <small>[זרע בה זרעים ולא צמחו],</small> <strong>בעא רחמי אתא מיטרא</strong> <small>[ביקש רחמים</small> בתפילה <small>בא הגשם]</small> <strong>וצמח, אמר: היינו</strong> <small>[הוא שאמר]</small> <strong>רב אסי,</strong> שהקדוש ברוך הוא מתאוה לתפילתן של צדיקים.
 <big>ג</big> בפרשת בעלי החיים הטהורים והטמאים שבספר דברים נאמר: "אך את זה לא תאכלו ממעלי הגרה וממפריסי הפרסה השסועה את הגמל ואת הארנבת ואת השפן" (דברים יד, ז). <strong>אמר רב חנן בר רבא: השסועה</strong> אינו תיאור של הפרסה, שהיא מחולקת לשתים, אלא <strong>בריה בפני עצמה היא, שיש לה שני גבין ושני שדראות,</strong> ונראית כמחולקת לשני בעלי חיים נפרדים. ויש לשאול: <strong>וכי משה רבינו</strong> שציוה על כך <strong>קניגי</strong> (צייד) <strong>היה או בליסטרי</strong> (רובה קשת) <strong>היה,</strong> ומכיר בכל מיני חיות שאינן מצויות? אלא <strong>מכאן תשובה לאומר אין תורה מן השמים,</strong> שהרי רק משום שגילו לו מן השמים על חיה זו יכול היה לצוות עליה!
 <strong>אמר ליה</strong> <small>[לו]</small> <strong>רב חסדא לרב תחליפא בר אבינא:</strong> <strong>זיל כתוב</strong> <small>[לך וכתוב]</small> אגדה זו של <strong>"קניגי ובליסטרי" באגדתיך</strong> <small>[בספר האגדה]</small> שלך, <strong>ופרשה</strong> את המילים הללו שבה, שאינן ידועות לכל.
  וכיוצא בזה מסופר, נאמר: <strong>"ואת חמשת סרני פלשתים העזתי והאשדודי האשקלוני הגתי והעקרוני והעוים"</strong> (יהושע יג, ג), וקשה, ש<strong>אמר</strong> תחילה <strong>חמשה</strong> סרני פלשתים <strong>וחשיב שיתא</strong> <small>[ומנה שישה]!</small> <strong>אמר ר' יונתן</strong> בטעם הדבר: באמת היו ששה, ואולם <strong>ארונקי שלהן,</strong> החשובים שבהם, הם <strong>חמשה. אמר ליה</strong> <small>[לו]</small> <strong>רב חסדא לר' תחליפא בר אבינא: כתוב</strong> דרשה זו של <strong>"ארונקי" באגדתיך</strong> <small>[באגדתך],</small> <strong>ופרשה</strong> את המלה הזו. ומעירים: <strong>ופליגא</strong> <small>[וחלוקה]</small> דרשה זו על שיטת <strong>רב,</strong> ש<strong>אמר רב: עוים</strong> אינם מן הפלישתים, אלא <strong>מתימן באו.</strong>
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>עוים מתימן באו, ולמה נקרא שמן עוים</strong> ולא "תימנים"? על שום <strong>שעיותו</strong> והחריבו <strong>את מקומן</strong> כשיצאו משם. <strong>דבר אחר: עוים</strong> בחילוף ע' וא' — משום <strong>שאיוו לאלהות הרבה. דבר אחר: עוים</strong> — שהיו מפחידים כל כך <strong>שכל הרואה אותם אוחזתו עוית. אמר רב יוסף: ואית להו שיתסרי דרי שיני לכל חד וחד</strong> <small>[ויש להם שש עשרה שורות שיניים לכל אחד ואחד].</small>
 ובענין העוים מביאים מה שאמר ר' שמעון בן לקיש: הרבה מקראות יש <strong>שראויין לשרוף כספרי מינין</strong> (כופרים), שנראה שאין בהם צורך, ואינם ראויים להיכתב, <strong>ו</strong>אולם <strong>הן הן גופי</strong> (עיקרי) <strong>תורה.</strong> כגון האמור: <strong>"והעוים היושבים בחצרים עד עזה</strong> כפתורים היוצאים מכפתור השמידום וישבו תחתם" (דברים ב, כג), ולכאורה, <strong>מאי נפקא לן מינה</strong> <small>[מה יוצא לנו מכאן]?</small> לשם מה נכתב?
  אלא כך הוא טעמם של דברים: <strong>מדאשבעיה</strong> <small>[ממה שהשביע]</small> <strong>אבימלך</strong> מלך פלשתים <strong>לאברהם "אם תשקור לי ולניני ולנכדי"</strong> (בראשית כא, כג), נמצא שבני ישראל לא יוכלו לרשת את ארץ פלשתים עד לאחר ארבעה דורות, לכן <strong>אמר הקדוש ברוך הוא:</strong> <strong>ליתו</strong> <small>[יבואו]</small> <strong>כפתורים, ליפקו</strong> <small>[יוציאו]</small> את הארץ <strong>מ</strong>ה<strong>עוים, דהיינו</strong> <small>[שהם]</small> מן ה<strong>פלשתים, וליתו</strong> <small>[ויבואו]</small> <strong>ישראל ליפקו</strong> <small>[יוציאו]</small> <strong>מ</strong>ה<strong>כפתורים.</strong>
 <strong>כיוצא בדבר אתה אומר</strong> על פסוק אחר הנראה כסיפור דברים שאין בו צורך. לאחר שתיארה התורה את כיבוש עבר הירדן מיד סיחון מלך האמורי, נאמר: <strong>"כי חשבון עיר סיחון מלך האמורי היא, והוא נלחם במלך מואב"</strong> (במדבר כא, כו), ולכאורה <strong>מאי נפקא מינה</strong> <small>[מה יוצא מכאן]?</small> לשם מה נאמר שנלחם במלך מואב? אלא משום <strong>דאמר להו</strong> <small>[שאמר להם]</small> <strong>הקדוש ברוך הוא לישראל: "אל תצר את מואב"</strong> (דברים ב, ט), <strong>אמר הקדוש ברוך הוא: ליתי</strong> <small>[יבוא]</small> <strong>סיחון ליפוק</strong> <small>[ויוציא]</small> <strong>ממואב</strong> שטחים אלו, <strong>וליתו</strong> <small>[ו</small>כך <small>יבואו]</small> <strong>ישראל וליפקו</strong> <small>[ויוציאו]</small> אותם <strong>מ</strong>יד <strong>סיחון,</strong> וכך לא יעברו על האיסור. ומעירים, <strong>והיינו דאמר</strong> <small>[וזהו שאמר]</small> <strong>רב פפא: עמון ומואב טיהרו בסיחון,</strong> כלומר חלקים מארצם נעשו <strong>כשרים לכיבוש ישראל על ידי כיבושו של סיחון. ועוד</strong>
 כתוב שאינו מובן: <strong>"צידונים יקראו לחרמון שריון</strong> והאמורי יקראו לו שניר" (דברים ג, ט), ועל כך <strong>תנא</strong> <small>[שנה</small> החכם<small>]:</small> והרי <strong>שניר ושריון</strong> — <strong>מהרי ארץ ישראל</strong> הם! אלא <strong>מלמד שכל אחד ואחד מאומות העולם הלך ובנה לו כרך גדול לעצמו, והעלה</strong> (קרא) <strong>לו</strong> שם <strong>על שם</strong> אחד מ<strong>הרי ארץ ישראל. ללמדך, שאפילו הרי ארץ ישראל חביבין על האומות העולם.</strong>
 <strong>כיוצא בו</strong> מה שנאמר ביוסף <strong>במצרים: "ואת העם העביר אותו לערים"</strong> (בראשית מז, כא), <strong>מאי נפקא מינה</strong> <small>[מה יוצא מכאן]?</small> מה בא ללמדנו? את אהבתו וכבודו של יוסף לאחיו, שהיגלה את כל המצרים ממקומם כדי <strong>דלא ליקרו לאחיו גלוותא</strong> <small>[שלא יקראו לאחיו</small> שבאו מארץ ישראל <small>גולים].</small>
 <big>ד</big> שנינו במשנה: <strong>סימני העוף לא נאמרו</strong> בתורה. ושואלים: <strong>ו</strong>כי <strong>לא</strong> נאמרו? וכי אי אפשר ללמוד אותם מן הכתוב? <strong>והתניא</strong> <small>[והרי שנויה</small> ברייתא<small>]:</small> <strong>נשר</strong> (ויקרא יא, יג) נמנה בין רשימת העופות הטמאים, וממנו יש ללמוד:
## דף סא.
 <strong>מה נשר</strong> שנזכר בכתוב הוא <strong>מיוחד</strong> במה <strong>שאין לו אצבע יתרה, ו</strong>אין לו <strong>זפק, ואין קורקבנו נקלף, ו</strong>הוא <strong>דורס ואוכל</strong> — <strong>טמא, אף כל כיוצא בו</strong> שיש בו ארבע סימנים אלה — <strong>טמא.</strong> ומצד אחר, מה <strong>תורין</strong> (ובני יונה) <strong>שיש להן אצבע יתרה, וזפק, וקורקבן נקלף, ואין דורסין ואוכלין</strong> — <strong>טהורין,</strong> שהרי נבחרו להקרבה על גבי המזבח (ויקרא א, יד), <strong>אף כל כיוצא בהן,</strong> שיש בהם ארבעה סימנים אלה — <strong>טהורין.</strong> ואם כן, כיצד שנינו במשנה שסימני העוף לא נאמרו מן התורה? <strong>אמר אביי,</strong> כך צריך להבין את לשון המשנה: סימני העוף <strong>לא נאמר פירושן,</strong> כלומר, לא נתפרש מה הם <strong>מדברי תורה,</strong> <strong>אלא מדברי סופרים,</strong> שהם פירשו את הסימנים.
 <strong>תני</strong> <small>[שנה]</small> <strong>ר' חייא: עוף הבא</strong> לפנינו <strong>בסימן אחד</strong> בלבד של טהרה, ואינו מן העופות הטמאים שפירטה התורה — <strong>טהור, לפי שאין</strong> זה <strong>דומה לנשר.</strong> שמשום כך הזכיר הכתוב גם נשר ברשימת העופות הטמאים, אף שיכול היה איסורו להילמד מן העופות האחרים שאסרה התורה — כדי ללמדנו: <strong>נשר, דלית ליה</strong> <small>[שאין לו]</small> <strong>כלל</strong> סימני טהרה — <strong>הוא דלא תיכול</strong> <small>[שלא תאכל],</small> <strong>הא איכא דאית ליה חד</strong> <small>[אבל</small> אם <small>יש</small> עוף <small>שיש לו</small> אפילו <small>אחד]</small> מהסימנים — <strong>תיכול</strong> <small>[תאכל]</small> אותו.
  ושואלים: ומדוע נלמד מנשר להכשיר?  <strong>ולילף</strong> <small>[ונלמד]</small> להיפך <strong>מתורין</strong> לאוסרו: <strong>מה תורין</strong> שהכשיר הכתוב במפורש הם עופות <strong>דאיכא כולהו</strong> <small>[שיש</small> להם <small>כל]</small> ה<strong>ארבעה</strong> סימנים — <strong>אף הני נמי</strong> <small>[אלה גם כן],</small> שאר עופות שבאים לפנינו, אינם כשרים <strong>עד דאיכא כולהו</strong> <small>[שיש</small> להם <small>כל]</small> <strong>ארבעה</strong> סימני הטהרה!
  ומשיבים:  <strong>אם כן,</strong> שאנו למדים דבר זה מתורים, <strong>שאר עופות טמאין דכתב רחמנא</strong> <small>[שכתבה התורה]</small> שהם אסורים, <strong>למה לי</strong> לכותבם? והרי אין בהם אחד שיש בו כל ארבעת סימני הטהרה, ואם כן ניתן היה ללמוד את איסורם מתורים! אלא מכאן שאין למדים דין זה מתורים.
  ושואלים: ומדוע למדים מנשר שדי בסימן אחד של טהרה?  <strong>ונילף מינייהו</strong> <small>[ונלמד מהם],</small> מרוב העופות הטמאים, שיש בהם שלושה סימנים טהרה: <strong>מה התם</strong> <small>[שם],</small> בעופות הללו, יש <strong>תלתא</strong> <small>[שלושה]</small> סימנים של טהרה, <strong>ולא אכלינן</strong> <small>[ו</small>עם כל זה <small>אין אנו אוכלים</small> אותם<small>]</small> — <strong>אף כל</strong> עוף שבא לפנינו, שיש לו <strong>תלתא</strong> <small>[שלושה]</small> סימני טהרה — טמא הוא, <strong>ולא ניכול</strong> <small>[ולא נאכל]</small> אותו, <strong>וכל שכן</strong> אם יש בו רק <strong>תרי</strong> <small>[שני]</small> סימנים, או רק <strong>חד</strong> <small>[אחד]!</small>
 ומשיבים: <strong>אם כן, עורב,</strong> שיש לו שני סימני טהרה, <strong>דכתב רחמנא</strong> <small>[שכתבה התורה]</small> שהוא טמא, <strong>למה לי? השתא</strong> <small>[עכשיו]</small> שאתה אומר שעוף <strong>דאית ליה תלתא</strong> <small>[שיש לו שלושה]</small> סימני טהרה בלבד <strong>לא אכלינן</strong> <small>[אין אוכלים אנו אותו],</small> עורב <strong>דאית ליה תרי מיבעיא</strong> <small>[שיש לו שני סימני טהרה</small> בלבד <small>נצרכה לומר]</small> שהוא אסור? אלא מכאן שלא התכוונה התורה שנלמד מהם, אלא דווקא אלה שנזכרו במפורש לאיסור הריהם אסורים, אבל שאר עופות שיש בהם שלושה סימני טהרה — מותרים.
## דף סא:
 ושואלים: <strong>ולילף</strong> <small>[ונלמד]</small> <strong>מעורב</strong> שנזכר ברשימת העופות הטמאים: <strong>מה התם</strong> <small>[שם]</small> <strong>תרי לא</strong> <small>[בשני</small> סימנים בלבד <small>אינו]</small> טהור, <strong>אף כל</strong> עוף שיש בו <strong>תרי</strong> <small>[שני</small> סימנים<small>]</small> <strong>לא</strong> טהור! ומשיבים: <strong>אם כן, פרס ועזניה</strong> שיש בהם רק סימן אחד של טהרה, <strong>דכתב רחמנא</strong> <small>[שכתבה התורה]</small> שהם טמאים, <strong>למה לי? השתא דאית ליה תרי לא אכלינן</strong> <small>[עכשיו,</small> הרי עורב <small>שיש לו שני</small> סימני טהרה <small>אין אנו אוכלים],</small> פרס ועזניה <strong>דאית ליה חד מיבעיא</strong> <small>[</small><small>שיש לו רק סימן אחד נצרכה לומר]</small> שהוא טמא? אלא מכאן שעוף שיש בו שני סימני טהרה — טהור, חוץ מעורב שנאמר במפורש שהוא טמא.
  ושואלים:  <strong>וניגמר</strong> <small>[ונלמד]</small> <strong>מפרס ועזניה</strong> שכל עוף שיש בו רק סימן אחד של טהרה טמא! ומשיבים: <strong>אם כן, נשר,</strong> שאין בו אפילו סימן טהרה אחד, <strong>דכתב רחמנא</strong> <small>[שכתבה התורה]</small> שהוא טמא, <strong>למה לי?</strong> <strong>השתא דאית ליה חד</strong> <small>[עכשיו,</small> פרס ועזניה <small>שיש לו סימן אחד]</small> <strong>לא אכלינן</strong> <small>[אין אנו אוכלים],</small> <strong>דלית ליה כלל מיבעיא</strong> <small>[</small>נשר <small>שאין לו כלל</small> סימני טהרה <small>נצרכה לומר]</small> שהוא טמא? <strong>אלא</strong> לכך הוזכר נשר — כדי ללמד: <strong>נשר דלית ליה</strong> <small>[שאין לו]</small> <strong>כלל</strong> סימני טהרה — <strong>הוא דלא תיכול</strong> <small>[שלא תאכל],</small> <strong>הא דאית ליה חד</strong> <small>[אבל</small> עוף <small>שיש לו</small> סימן טהרה <small>אחד]</small> — <strong>אכול.</strong>
 ושואלים: <strong>ואלא</strong> לפי זה, <strong>טעמא</strong> <small>[הטעם],</small> דווקא משום <strong>דכתב רחמנא</strong> <small>[שכתבה התורה]</small> <strong>נשר</strong> אתה למד כן, <strong>הא לאו הכי</strong> <small>[הרי</small> אם <small>לא כן]</small> <strong>הוה אמינא</strong> <small>[הייתי אומר]:</small> <strong>לילף</strong> <small>[נלמד]</small> <strong>מפרס ועזניה,</strong> שעוף הבא לפנינו בסימן אחד טמא? וכיצד היינו אומרים כן? והרי <strong>הוה ליה</strong> <small>[הרי הם]</small> <strong>פרס ועזניה שני כתובין הבאין כאחד,</strong> ששניהם מלמדים אותו דבר, <strong>ו</strong>כלל הוא במדרש ההלכה ש<strong>שני כתובין הבאין כאחד</strong> — <strong>אין מלמדין</strong> לדינים אחרים!
 ומשיבים: <strong>גמירי</strong> <small>[למודים אנו במסורת],</small> <strong>דאיכא בהאי ליכא בהאי</strong> <small>[</small>שסימן הטהרה <small>שיש בזה,</small> בפרס — <small>אין בזה,</small> בעזניה<small>],</small> <strong>ודאיכא בהאי ליכא בהאי</strong> <small>[ושיש בזה,</small> בעזניה — <small>אין בזה,</small> בפרס<small>],</small> ונמצא שאין הם שני כתובים הבאים כאחד, אלא כל אחד מלמד דבר אחר, וניתן היה, איפוא, ללמוד מהם שכל עוף שיש בו רק סימן טהרה אחד שהוא טמא. ולכן הוצרכה התורה לכתוב נשר, שאין בו אפילו סימן טהרה אחד, כדי ללמדנו שעוף הבא לפנינו, ויש בו סימן אחד — הריהו טהור.
  ושואלים: ועדיין,  <strong>מכדי</strong> <small>[הואיל]</small> ו<strong>עשרים וארבעה עופות טמאים הוו</strong> <small>[הם]</small> שהוזכרו בכתוב, הרי <strong>אי אפשר דחד דאיכא בהנך ליכא בהני</strong> <small>[ש</small>סימן <small>אחד שיש באלה,</small> בפרס ובעזניה, <small>אינו</small> נמצא גם <small>באחרים],</small> <strong>ו</strong>אם כן ביחס לכל אחד מאותם שני סימנים <strong>הוו להו</strong> <small>[יש כאן]</small> <strong>שני כתובים הבאים כאחד,</strong> ואם כן לא ניתן היה ללמוד על העוף הבא לפנינו בסימן טהרה של פרס או של עזניה שהוא טמא, ולא הוצרכנו ללימוד מן הנשר כדי להכשירו!
  ומשיבים:  <strong>גמירי</strong> <small>[למודים אנו]:</small> <strong>עשרים וארבעה עופות טמאים הוו</strong> <small>[הם]</small> המפורשים בתורה, <strong>וארבעה סימנין</strong> של טהרה יש בעוף; <strong>תלתא הדרי בכולהו</strong> <small>[שלושה</small> סימני טהרה <small>נמצאים בכולם],</small> כלומר, הסימנים הללו נמצאים, כולם או חלקם בעופות הטמאים המנויים במקרא. <strong>עשרים מהם</strong> מן העופות — יש בהם <strong>שלשה שלשה</strong> סימני טהרה, <strong>ותרי</strong> <small>[ושנים]</small> מתוך השלושה קיימים <strong>בעורב, חד</strong> <small>[</small>סימן <small>אחד]</small> <strong>בפרס, וחד</strong> <small>[ו</small>סימן <small>אחד]</small> <strong>בעזניה, דאיתיה בהא ליתיה בהא</strong> <small>[והסימן שיש בזה,</small> בפרס, <small>אין בזה,</small> בעזניה<small>],</small> ולהיפך. ונמצא שאחד הסימנים, של פרס או של עזניה, הוא הסימן הרביעי, שנמצא אך ורק בו ולא בעוף אחר מן העופות הטמאים; <strong>מהו דתימא</strong> <small>[שתאמר]:</small> <strong>ליליף מיניה</strong> <small>[נלמד ממנו],</small> שכל שיש לו רק סימן טהרה אחד כמוהו הריהו טמא — על כן <strong>כתב רחמנא</strong> <small>[כתבה התורה]</small> <strong>נשר,</strong> לומר: <strong>נשר דלית ליה</strong> <small>[שאין לו]</small> <strong>כלל</strong> סימנים — <strong>הוא דלא תיכול</strong> <small>[שלא תאכל],</small> <strong>הא איכא דאית ליה חד</strong> <small>[אבל</small> אם <small>יש</small> עוף <small>שיש לו</small> סימן טהרה <small>אחד]</small> <strong>אכול.</strong>
 ואומרים: <strong>אלא,</strong> מאחר שלמדנו מנשר שכל עוף שיש לו אפילו סימן טהרה אחד הריהו טהור, <strong>תורין</strong> שיש בהם ארבעה סימני טהרה <strong>דכתב רחמנא</strong> <small>[שכתבה התורה]</small> שהם טהורים <strong>למה לי? אמר רב עוקבא בר חמא:</strong> לא לענין טהרתם נכתבו, ללמד שהם כשרים לאכילה, אלא <strong>לקרבן,</strong> לומר שמצות קרבן היא באלה דווקא, ולא בעופות אחרים. <strong>אמר רב נחמן:</strong>
## דף סב.
 <strong>היה בקי בהן</strong> בעופות הטמאים <strong>ובשמותיהן,</strong> שיודע מה שמו של כל אחד מהם, הרי <strong>עוף</strong> אחר <strong>הבא</strong> לפניו <strong>בסימן אחד</strong> בלבד של טהרה — <strong>טהור,</strong> שהרי אין עוף טמא שיש בו סימן אחד של טהרה אלא פרס ועזניה, והרי הוא בקי ויודע שלא מדובר בהם. <strong>לא היה בקי בהן ובשמותיהן,</strong> אם בא לפניו עוף שיש לו רק <strong>סימן אחד</strong> של טהרה — <strong>טמא,</strong> שמא הוא פרס או עזניה. אם בא לפניו עוף שיש לו <strong>שני סימנין</strong> של טהרה — <strong>טהור, והוא</strong> (וזהו דווקא) כ<strong>שיכיר</strong> <strong>עורב,</strong> וידע שהעוף שלפניו אינו עורב, שהרי אין עוף טמא שיש לו שני סימנים אלא עורב.
  ושואלים: שיכיר  <strong>עורב ותו לא</strong> <small>[ולא עוד]?</small> <strong>והתניא</strong> <small>[והרי שנויה</small> ברייתא<small>],</small> מה שנאמר ברשימת העופות הטמאים: "את כל עורב למינו" (ויקרא יא, טו), <strong>"עורב"</strong> — <strong>זה עורב</strong> שאנו מכירים, <strong>"למינו"</strong> מה בא לרבות? <strong>ר' אליעזר אומר: להביא</strong> (לרבות) לאיסור <strong>את הזרזיר,</strong> שהוא ממין העורב. <strong>אמרו לו לר' אליעזר: והלא אנשי כפר תמרתא שביהודה היו אוכלים אותן</strong> את הזרזירים, <strong>מפני שיש להן זפק! אמר להם: אף הן עתידין ליתן את הדין</strong> על שאוכלים דברים אסורים.
 <strong>דבר אחר:</strong> מה שנאמר בעורב <strong>"למינהו"</strong> — הרי זה <strong>להביא סנונית לבנה,</strong> שגם היא אסורה, אלו <strong>דברי ר' אליעזר. אמרו לו: והלא אנשי גליל העליון אוכלים אותו, מפני שקרקבנו נקלף! אמר להם: אף הן עתידין ליתן את הדין.</strong> על כל פנים, מוסכם כי יש עופות טמאים נוספים שיש להם שני סימני טהרה כמו עורב, שהרי נאמר בו "למינו"! <strong>אלא</strong> צריך לומר, שמה שאמר רב נחמן שעוף הבא לפנינו בשני סימני טהרה טהור, והוא שיכיר עורב, כוונתו — והוא שיכיר <strong>עורב וכל מין עורב.</strong>
 <strong>אמר אמימר, הלכתא</strong> <small>[הלכה</small> היא<small>]:</small> <strong>עוף</strong> שאינו ידוע כמין טמא <strong>הבא</strong> לפנינו <strong>בסימן</strong> טהרה <strong>אחד</strong> — <strong>טהור, והוא</strong> שידע שהעוף הזה <strong>לא דריס</strong> <small>[אינו דורס].</small> <strong>אמר ליה</strong> <small>[לו]</small> <strong>רב אשי לאמימר: הא</strong> <small>[זו]</small> שאמר <strong>רב נחמן</strong> לעיל, שעוף הבא לפנינו בסימן אחד של טהרה אינו מותר, עד שיהיה בקי בהם ובשמותיהם, וידע שאין זה אחד מהם, <strong>מאי</strong> <small>[מהו]?</small> <strong>אמר ליה</strong> <small>[לו]:</small> <strong>לא שמיע לי</strong> <small>[לא שמעתי],</small> <strong>כלומר,</strong> בלשון נקיה: <strong>לא סבירא לי</strong> <small>[איני סבור כן].</small> שכן, <strong>מאי איכא</strong> <small>[מה יש]</small> לחשוש, <strong>משום פרס ועזניה,</strong> שיש בהם סימן אחד של טהרה? שני אלו הם <strong>ליתנהו</strong> <small>[אינם מצויים]</small> <strong>בישוב,</strong> ואין לחשוש להם.
 <big>א</big> <strong>אמר רב יהודה:</strong> עוף הידוע בכינוי <strong>עוף המסרט</strong> — <strong>כשר לטהרת מצורע,</strong> כלומר, עוף טהור הוא, שנאמר שם: "ולקח למיטהר שתי צפרים חיות טהורות" (ויקרא יד, ד). <strong>וזו היא סנונית לבנה שנחלקו בה ר' אליעזר וחכמים</strong> בברייתא שהובאה קודם, האם היא טהורה.
 <strong>אמר אמימר:</strong> שני מינים מוכרים לנו בשם סנונית לבנה, זו שכריסה לבנה וזו שכריסה ירוקה (צהובה); <strong>בחיורא כרסה</strong> <small>[בכריסה לבנה]</small> — <strong>כולי עלמא לא פליגי דשריא</strong> <small>[הכל אינם חלוקים שהיא מותרת],</small> <strong>כי פליגי</strong> <small>[כאשר נחלקו]</small> הרי זה <strong>בדירוקא כרסה</strong> <small>[בשכריסה ירוקה],</small> <strong>ר' אליעזר אסר</strong> <small>[אוסר],</small> <strong>ורבנן שרו</strong> <small>[וחכמים מתירים],</small> <strong>והלכתא</strong> <small>[והלכה]</small> <strong>כר' אליעזר.</strong>
 <strong>מר זוטרא מתני הכי</strong> <small>[היה שונה כך]</small> את דברי אמימר: <strong>בדירוקא כרסה</strong> <small>[בשכריסה ירוקה]</small> <strong>כולי עלמא לא פליגי דאסיר</strong> <small>[הכל אינם חלוקים שאסור],</small> <strong>כי פליגי</strong> <small>[כאשר נחלקו]</small> הרי זה <strong>בדחיורא כרסה</strong> <small>[בשכריסה לבנה],</small> <strong>ר' אליעזר אסר</strong> <small>[אוסר],</small> <strong>ורבנן שרו</strong> <small>[וחכמים מתירים],</small> <strong>והלכתא כרבנן דשרו</strong> <small>[והלכה כחכמים שמתירים].</small>
 ושואלים: <strong>בשלמא למאן דאמר</strong> <small>[נניח למי שאומר]</small> <strong>בחיורא כרסה פליגי</strong> <small>[בכריסה לבנה הם חלוקים]</small> — <strong>היינו דקתני</strong> <small>[זה שהוא שונה]</small> בברייתא לעיל: "למינו" — <strong>זו היא סנונית לבנה, אלא למאן דאמר</strong> <small>[ל</small>דעת <small>מי שאומר]</small> <strong>בדירוקא פליגי</strong> <small>[בשל ירוקה</small> כרסה <small>הם חלוקים],</small> <strong>מאי</strong> <small>[מה]</small> הלשון <strong>"זו היא סנונית לבנה"?</strong> והלוא כרסה ירוקה! ומשיבים: מה שנאמר "סנונית לבנה" הריהו <strong>לאפוקי דבתי דאוכמתי</strong> <small>[להוציא את סנונית הבתים, שהיא שחורה לגמרי].</small>
 <big>ב</big> <strong>אמר רחבה, אמר ר' יהודה: תסיל,</strong> שהוא עוף הדומה ליונה ותור — <strong>פסול</strong> להקרבה בקטנותו <strong>משום תורין,</strong> שהם כשרים רק כשהם בוגרים, <strong>וכשר</strong> בקטנותו, <strong>משום בני יונה,</strong> שהם כשרים דווקא בקטנותם. כלומר, הוא נחשב למין של יונה. ואילו העוף הקרוי <strong>דאציפי,</strong> <strong>ו</strong>כן <strong>תורין של רחבה</strong> — <strong>כשרין</strong> רק בבגרותם <strong>משום תורין, ופסולין משום בני יונה,</strong> מפני שהם מין תור. <strong>מתיב</strong> <small>[מקשה]</small> <strong>רב דניאל בר רב קטינא</strong> על כך ממה ששנינו במסכת פרה: <strong>כל העופות</strong>
## דף סב:
 <strong>פוסלין מי חטאת</strong> (מים שנותנים לתוכם אפר פרה אדומה) כששתו מהם, מפני שלאחר שהם שותים — מקצת מן המים שבפיהם (שנפסלו) — נופלים בחזרה לכלי. ודבר זה הוא בכל העופות <strong>חוץ מן היונה, מפני שמוצצת</strong> את המים, ואין המים חוזרים מפיה לכלי. <strong>ואם איתא</strong> <small>[אכן]</small> תסיל הוא מין יונה — גם הוא מוצץ, ואם כן <strong>ליתני</strong> <small>[שישנה]:</small> <strong>חוץ מיונה ותסיל!</strong> <strong>אמר ר' זירא:</strong> אף על פי שהוא ממינה, וגם הוא מוצץ, מכל מקום לענין מי חטאת יש הבדל ביניהם, <strong>זה</strong> התסיל — <strong>מוצץ ומקיא</strong> חלק מן המים בחזרה, ולכן הוא פוסל, <strong>וזה</strong> היונה — <strong>מוצץ ואינו מקיא.</strong>
 <strong>אמר רב יהודה: הני כופשני צוצייני</strong> <small>[אותם</small> תורים הקרויים <small>תורים צוציינים]</small> <strong>כשרים</strong> להקרבה <strong>לגבי מזבח, והן הן</strong> <strong>תורין של רחבה,</strong> שנאמר בעמוד הקודם שהם כשרים משום תורים. <strong>מיתיבי</strong> <small>[מקשים על כך]</small> ממה ששנינו: <strong>אזוב</strong> שהצריכה התורה בעניינים שונים, וכגון לטהרת המצורע, הוא אזוב סתם, <strong>ולא</strong> זה הקרוי <strong>אזוב יון, ולא אזוב כוחלי, ולא אזוב רומי, ולא</strong> אזוב <strong>מדברי, ולא כל אזוב שיש לו שם לווי.</strong> ולפי זה נמצא שגם לענין תורים, רק תורים סתם כשרים להקרבה, ולא תורים צוציינים שיש להם שם לווי!
 <strong>אמר אביי: כל שנשתנה שמו קודם מתן תורה,</strong> שהיו בו כמה מינים בעלי שם לווי קודם מתן תורה, <strong>והקפידה תורה עליו,</strong> ולא הזכירה אותו בשם לווי, וכגון אזוב, אם <strong>יש לו שם לווי</strong> — הריהו <strong>פסול.</strong> <strong>והני</strong> <small>[ואלה]</small> התורים הצוציינים — <strong>לא נשתנו שמן,</strong> לא היו מכונים "תורים צוציינים" <strong>קודם מתן תורה,</strong> אלא תורים סתם. ולכן, למרות שעכשיו יש להם שם לווי — כשרים הם. <strong>רבא אמר</strong> תירוץ אחר: <strong>הני כופשני צוצייני</strong> <small>[אלה התורים הצוציינים],</small> <strong>באתרייהו</strong> <strong>סתמא קרי להו</strong> <small>[במקומם,</small> תורים <small>סתם קוראים להם].</small>
 ובענין דומה <strong>אמר רב יהודה: הני כרזי דבי חילפי שרו</strong> <small>[אותם</small> מיני <small>חגבים שמצויים בין שיחי הבר מותרים],</small> שממיני החגבים הטהורים הם, <strong>ודבי כרבי אסירי</strong> <small>[ושבין הכרובים אסורים].</small> <strong>אמר רבינא: ומלקינן עלייהו</strong> <small>[ומלקים עליהם]</small> את מי שאוכל אותם <strong>משום שרץ העוף</strong> ("וכל שרץ העוף טמא הוא לכם לא יאכלו". דברים יד, יט). <strong>ואמר רב יהודה:</strong> העוף הקרוי <strong>צרדא</strong> — <strong>שרי</strong> <small>[מותר],</small> והקרוי <strong>ברדא</strong> — <strong>אסיר</strong> <small>[אסור],</small> <strong>וסימניך</strong> כדי לזכור את האסור: הביטוי <strong>"בר מיניה"</strong> <small>[חוץ ממנו],</small> שמשמעו איסור, שיש לו דמיון למלה "ברדא". <small>העוף הקרוי</small> <strong>מרדא</strong> — <strong>ספקא</strong> <small>[ספק]</small> אם הוא כשר או לא.
 <strong>אמר רב אסי, שמונה</strong> עופות <strong>ספיקות הן: חובא, חוגא, סוגא והרנוגא, תושלמי, ומרדא, כוחילנא, ובר נפחא.</strong> ומסבירים: <strong>מאי ספיקייהו</strong> <small>[מה ספיקם]?</small> <strong>עופות טהורים קורקבנן</strong> (העור הפנימי של הקורקבן) <strong>נקלף,</strong> כפי ששנינו במשנתנו, <strong>וטמאין</strong> — <strong>אין קורקבנן נקלף; והני</strong> <small>[ו</small>שמונה <small>אלה]</small> <strong>קורקבנן נקלף,</strong> אבל לא ביד, <strong>אלא</strong> <strong>בסכינא</strong> <small>[בסכין].</small> ושואלים: ומדוע אינו כשר?
 <strong>והא ההיא בר אווזא דהוה בי</strong> <small>[והרי אותו ברווז שהיה בביתו של]</small> <strong>מר שמואל, דלא הוה קא מקלף קורקבניה</strong> <small>[שלא היה נקלף קורקבנו],</small> <strong>ואותביה בשימשא</strong> <small>[והניח אותו בשמש],</small> <strong>וכיון דרפי איקליף</strong> <small>[וכיון שהתרפה</small> קצת <small>נקלף]!</small> ומשיבים: <strong>התם</strong> <small>[שם]</small> <strong>כי רפי איקליף בידא</strong> <small>[כאשר התרפה נקלף ביד],</small> <strong>הכא</strong> <small>[כאן]</small> בשמונה ספקות אלה, <strong>אף על גב דרפי לא מקליף אלא בסכינא</strong> <small>[אף על פי שמתרפה אינו נקלף אלא בסכין].</small>
 <strong>אמר אביי: תרנגולא דאגמא</strong> <small>[תרנגול האגם,</small> הביצה<small>]</small> <strong>חד</strong> <small>[אחד]</small> <strong>משמונה ספיקות הוא, והיינו</strong> <small>[והוא]</small> העוף הקרוי <strong>מרדו</strong> (מרדא). ובענין זה <strong>אמר רב פפא: תרנגולא דאגמא אסירא</strong> <small>[תרנגול האגם אסור],</small> אבל <strong>תרנגולתא דאגמא שריא</strong> <small>[תרנגולת האגם מותרת],</small> <strong>וסימניך</strong> לזכור איזה מהם מותר ואיזה איסור, מה שדרשו חכמים בכתוב "לא יבוא עמוני בקהל ה'" (דברים כג, ד) — <strong>עמוני ולא עמונית,</strong> שהזכר אסור והנקבה מותרת. <strong>דרש מרימר</strong> בציבור: <strong>תרנגולתא דאגמא אסירא</strong> <small>[תרנגולת האגם</small> גם היא <small>אסורה],</small> שהרי <strong>חזיוה דדרסה ואכלה</strong> <small>[ראו אותה</small> חכמים <small>ש</small>היא <small>דורסת ואוכלת],</small> <strong>והיינו</strong> <small>[וזהו]</small> העוף הנקרא <strong>גירותא,</strong> שידוע היה שהוא אסור (להלן קט,ב).
 <strong>אמר רב:</strong> העוף המכונה <strong>שבור אנדרפטא</strong> — <strong>שרי</strong> <small>[מותר],</small> והמכונה <strong>פירוז אנדרפטא</strong> — <strong>אסור, וסימניך</strong> לזכור איזה מהם אסור — <strong>פירוז רשיעא</strong> <small>[הרשע],</small> שהיה רשע ידוע בשם זה. <strong>אמר רב הונא:</strong> העוף הנקרא <strong>בוניא</strong> — <strong>שרי</strong> <small>[מותר],</small> הקרוי <strong>פרוא</strong> — <strong>אסיר</strong> <small>[אסור],</small> <strong>וסימניך</strong> לזכור איזה מהם אסור — <strong>פרואה אמגושא</strong> <small>[המכשף]</small> הידוע.
 <strong>אמר רב פפא:</strong> העוף הקרוי <strong>"מרדו זגיד ואכיל"</strong> <small>[מרדו המסב ואוכל]</small> — <strong>שרי</strong> <small>[מותר],</small> זה שנקרא "מרדו <strong>סגיד ואכיל"</strong> <small>[המשתחוה ואוכל]</small> — <strong>אסור, וסימניך</strong> — <strong>"לא תשתחוה לאל אחר"</strong> (שמות לד, יח), שהמשתחווה אסור. <strong>אמר שמואל:</strong> הצפור הנקראת <strong>שתיא חמרא</strong> <small>[שתיינית יין]</small> — <strong>אסירא</strong> <small>[אסור],</small> <strong>וסימניך</strong> — מה ששנינו שכהנים <strong>שתויי יין פסולין לעבודה. ואמר שמואל:</strong> הצפור הנקראת <strong>מזגא חמרא</strong> <small>[מוזגת היין]</small> — <strong>אסירא</strong> <small>[אסור],</small>
## דף סג.
 העוף הנקרא <strong>בת מזגא חמרא</strong> <small>[בת מוזגת היין]</small> — <strong>שריא</strong> <small>[מותר],</small> <strong>וסימניך</strong> לזכור — מה שאמרו חכמים בענין אחר: <strong>"יפה כח הבן מכח האב",</strong> שמוזגת היין אסורה, ובת מוזגת היין מותרת.
 <strong>אמר רב יהודה:</strong> העוף הקרוי <strong>שקיטנא</strong> <small>[שקיטן]</small> יש בו כמה מינים, <strong>אריכי שקי</strong> <small>[</small>בעלי <small>שוקיים ארוכים]</small> <strong>וסומקי</strong> <small>[ואדומים,</small> שגופם אדום<small>]</small> — <strong>שריא</strong> <small>[מותר],</small> <strong>וסימניך</strong> לזה הוא עוף בשם <strong>מורזמא,</strong> שכך היה נראה, וידוע היה שהוא טהור. <strong>גוצי וסומקי</strong> <small>[קטנים ואדומים]</small> — <strong>אסירי</strong> <small>[אסורים],</small> <strong>וסימניך</strong> מה ששנו חכמים: כהן <strong>ננוס</strong> (ננס) <strong>פסול</strong> לעבודה במקדש. <strong>אריכי שקי וירוקי</strong> <small>[ארוכי שוקיים, וירוקים,</small> צהובים<small>] —</small> <strong>אסירי</strong> <small>[אסורים],</small> <strong>וסימניך</strong> מה ששנינו בהלכות טריפות: בני מעיים <strong>ירוקין פסולין.</strong>
 <strong>אמר רב יהודה: שלך</strong> שנזכר בין העופות הטמאים (ויקרא יא, יז) — <strong>זה</strong> העוף <strong>השולה דגים מן הים, דוכיפת</strong> (שם יט) נקרא כך על שם <strong>שהודו כפות,</strong> שיש לו כרבולת עבה, הנראית כפופה וקשורה. ומעירים, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>דוכיפת</strong> — הוא העוף <strong>שהודו כפות, וזהו</strong> העוף <strong>ש</strong>כמסופר במקום אחר (גיטין סח,ב) <strong>הביא שמיר לבית המקדש</strong> בימי שלמה, כדי לבקע באמצעותו את האבנים לבנין המקדש, שנאמר בו: "כל כלי ברזל לא נשמע בבית בהיבנותו" (מלכים א ו, ז).
  מסופר:  <strong>ר' יוחנן, כי הוה חזי</strong> <small>[כאשר היה רואה]</small> <strong>שלך, אמר</strong> <small>[</small>היה <small>אומר]:</small> <strong>"משפטיך תהום רבה"</strong> (תהלים לו, ז). <strong>כי הוה חזי</strong> <small>[כאשר היה רואה]</small> <strong>נמלה, אמר</strong> <small>[</small>היה <small>אומר]:</small> <strong>"צדקתך כהררי אל"</strong> (שם).
 <strong>אמר אמימר:</strong> העופות הקרויים <strong>לקני ובטני שריין</strong> <small>[מותרים].</small> אלו הקרויים <strong>שקנאי ובטנאי, מקום שנהגו לאכול</strong> אותם — <strong>אוכלין, מקום שנהגו שלא לאכול</strong> — <strong>אין אוכלין.</strong> ותוהים: <strong>אטו במנהגא תליא מילתא</strong> <small>[וכי במנהג תלוי הדבר]</small> האם הוא מותר או אסור? ומשיבים: <strong>אין</strong> <small>[כן],</small> <strong>ולא קשיא</strong> <small>[ואין זה קשה]:</small> <strong>הא</strong> <small>[זה]</small> שאסור — הרי זה <strong>באתרא דשכיחי</strong> <small>[במקום שמצויים]</small> <strong>פרס ועזניה,</strong> שיש להם דמיון לעופות אלה, ואנשים עלולים להחליף ביניהם. <strong>הא</strong> <small>[זה]</small> שמותר — <strong>באתרא דלא שכיחי</strong> <small>[במקום שאין מצויים]</small> <strong>פרס ועזניה,</strong> והחשש אינו קיים.
 <strong>אמר אביי:</strong> העופות הקרויים <strong>קואי וקקואי אסירי</strong> <small>[אסורים],</small> <strong>קקואתא שריא</strong> <small>[מותרת].</small> ואילו <strong>במערבא מלקו עילוה</strong> <small>[בארץ ישראל היו מלקים עליה]</small> את מי שאוכל אותה, <strong>וקרו</strong> <small>[וקוראים]</small> <strong>לה תחוותא.</strong>
 <strong>תנו רבנן</strong> <small>[שנו חכמים]:</small> <strong>"תנשמת"</strong> שנזכרת בין העופות הטמאים (ויקרא יא, יח) היא <strong>באות שבעופות.</strong> ויש לשאול: <strong>אתה אומר באות שבעופות, או אינו אלא באות שבשרצים?</strong> שהרי גם בין השרצים הטמאים נזכרה תנשמת (שם ל)! <strong>אמרת: צא ולמד משלש עשרה מדות שהתורה נדרשת בהן,</strong> שאחת מהן היא: <strong>דבר הלמד מענינו,</strong> שיש לפרש את הכתוב לפי הענין שבו הוא נזכר. והרי <strong>במה הכתוב</strong> באותם פסוקים <strong>מדבר? בעופות, אף</strong> תנשמת שנזכרת <strong>כאן</strong> היא <strong>בעופות.</strong>
 ומעירים: <strong>תניא נמי</strong> <small>[שנויה גם כן</small> ברייתא<small>]</small> <strong>גבי</strong> <small>[אצל]</small> פרשת ה<strong>שרצים כהאי גוונא</strong> <small>[כגון זה]:</small> <strong>תנשמת</strong> האמורה שם היא <strong>באות שבשרצים. אתה אומר באות שבשרצים, או אינו אלא באות שבעופות? אמרת: צא ולמד משלש עשרה מדות שהתורה נדרשת בהן</strong> במידת <strong>דבר הלמד מענינו, במה הכתוב מדבר? בשרצים, אף</strong> התנשמת הנזכרת <strong>כאן</strong> היא <strong>בשרצים.</strong>
 <strong>אמר אביי: באות שבעופות</strong> הוא הקרוי <strong>קיפוף, באות שבשרצים</strong> הוא הקרוי <strong>קורפדאי. אמר רב יהודה: קאת</strong> הנזכרת בין העופות הטמאים (שם יח) — <strong>זו הקוק, רחם</strong> — <strong>זו</strong> הקרוי <strong>שרקרק.</strong>
 וביחס לרחם הנזכר באותו פסוק, <strong>אמר ר' יוחנן: למה נקרא שמו רחם? כיון שבא רחם</strong> לארץ <strong>באו רחמים לעולם,</strong> שהוא בא סמוך לעונת הגשמים, שהם רחמים לעולם. <strong>אמר רב ביבי בר אביי: והוא</strong> סימן לגשמים רק בשעה <strong>דיתיב אמידי ועביד</strong> <small>[שיושב על דבר מה ועושה</small> קול<small>]</small> <strong>"שרקרק",</strong> ולא כשהוא מעופף. <strong>וגמירי דאי יתיב אארעא ושריק</strong> <small>[ולמודים אנו</small> במסורת <small>שאם הוא יושב על הארץ,</small> שלא כדרכו <small>ושורק]</small> — סימן הוא ש<strong>אתא משיחא</strong> <small>[בא המשיח],</small> <strong>שנאמר "אשרקה להם ואקבצם"</strong> (זכריה י, ח).
 <strong>אמר ליה</strong> <small>[לו]</small> <strong>רב אדא בר שימי למר בר רב אידאי: והא ההוא דיתיב בי כרבא ושרק</strong> <small>[והרי מעשה באותו</small> רחם <small>שישב בשדה חרוש ושרק],</small> <strong>ואתא גלל אפסקיה למוחיה</strong> <small>[ובאה אבן ושברה את מוחו,</small> גולגלתו<small>]!</small> <strong>אמר ליה</strong> <small>[לו]:</small> <strong>ההוא ביידא הוה</strong> <small>[אותו</small> רחם <small>שקרן היה],</small> ולכן אירע לו כן.
  ועל הכתוב "את כל עורב למינו" (ויקרא יא, טו) <strong>תנו רבנן</strong> <small>[שנו חכמים]:</small> <strong>"עורב"</strong> — <strong>זה עורב, "את כל העורב"</strong> — <strong>להביא עורב העמקי, "למינו"</strong> — <strong>להביא עורב הבא בראשי יונים.</strong> ומבארים את הברייתא.
 <strong>אמר מר</strong> <small>[החכם]:</small> <strong>עורב</strong> — <strong>זה עורב.</strong> ושואלים: <strong>אטו קמן קאי</strong> <small>[וכי לפנינו הוא עומד]</small> כשאנו שונים ברייתא זו, שאפשר להראות עליו באצבע ולומר: זה עורב? <strong>אלא אימא</strong> <small>[אמור]</small> כך: <strong>"עורב"</strong> — <strong>זה עורב אוכמא</strong> <small>[שחור],</small> <strong>וכן הוא אומר "קווצותיו תלתלים שחורות כעורב"</strong> (שיר השירים ה, יא). ומה ששנינו עורב <strong>העמקי</strong> עניינו — עורב <strong>חיוורא</strong> <small>[לבן].</small> <strong>וכן הוא אומר:</strong> "ו הנה <strong>מראהו עמוק מן העור"</strong> (ויקרא יג, ל), והסבירו חכמים — <strong>כמראה חמה העמוקה מן הצל,</strong> שהמקום המואר והבהיר נראה נמוך ועמוק יותר מן הצל המוטל עליו.
  ובביאור מה ששנינו: <strong>ועורב הבא בראשי יונים, אמר רב פפא: לא תימא דאתי בריש יוני</strong> <small>[אל תאמר</small> שהכוונה היא <small>שהוא בא בראש היונים],</small> לפניהם, ששוכן עמם. <strong>אלא, דדמי רישיה לדיונה</strong> <small>[שדומה ראשו ל</small>ראש <small>של יונה].</small>
 ועל הכתוב "ואת הנץ למינהו" (ויקרא יא, טז) <strong>תנו רבנן</strong> <small>[שנו חכמים]:</small> <strong>"הנץ"</strong> — <strong>זה הנץ</strong> עצמו, <strong>"למינהו"</strong> — <strong>להביא את</strong> העוף הקרוי <strong>בר חיריא.</strong> ושואלים: <strong>מאי</strong> <small>[מהו]</small> <strong>בר חיריא? אמר אביי:</strong> הוא העוף שנקרא <strong>שורינקא.</strong>
 ועל הכתוב ברשימת העופות הטמאים "ואת החסידה האנפה למינה" (שם יט) <strong>אמר רב יהודה: "החסידה"</strong> — <strong>זו דיה לבנה.</strong> ו<strong>למה נקרא שמה חסידה? שעושה חסידות עם חברותיה,</strong> שעוזרת להם ממזונותיה. <strong>"האנפה"</strong> — <strong>זו דיה רגזנית.</strong> ו<strong>למה נקרא שמה אנפה? שמנאפת</strong> (שכועסת ורבה) <strong>עם חברותיה.</strong>
 <big>א</big> <strong>אמר רב חנן בר רב חסדא אמר רב חסדא אמר רב חנן בריה</strong> <small>[בנו]</small> של <strong>רבא אמר רב: עשרים וארבעה עופות טמאין הן. אמר ליה</strong> <small>[לו]</small> <strong>רב חנן בר רב חסדא לרב חסדא</strong> אביו: עופות טמאים <strong>דהיכא</strong> <small>[של היכן</small> בתורה<small>]?</small> שהרי שתי רשימות של העופות הטמאים יש בתורה, <strong>אי</strong> <small>[אם]</small> אלה שב<strong>ויקרא</strong> (פרק יא) — הלא רק <strong>עשרים הוו</strong> <small>[הם]!</small> <strong>אי</strong> <small>[אם]</small> אלה שב<strong>משנה תורה</strong> (דברים פרק יד) — הלא רק <strong>עשרים וחד הוו</strong> <small>[ואחד הם]!</small> <strong>וכי תימא</strong> <small>[ואם תאמר]:</small> <strong>דאה דכתיבא</strong> <small>[שכתובה]</small> <strong>בויקרא ולא כתיבא</strong> <small>[ואינה כתובה]</small> <strong>במשנה תורה, שדייה עלייהו</strong> <small>[הטל,</small> הוסף <small>אותה עליהם]</small> על אלה שבמשנה תורה — <strong>אכתי עשרין ותרין הוו</strong> <small>[עדיין עשרים ושנים הם],</small> ולא יותר!
 <strong>אמר ליה</strong> <small>[לו]</small> רב חסדא: <strong>הכי אמר אבוה דאמך</strong> <small>[כך אמר אבי אמך],</small> הוא רב חנן בר רבא <strong>משמיה</strong> <small>[משמו]</small> של <strong>רב: "למינה" "למינה" "למינו" "למינהו"</strong> שנזכרו בפרשת העופות הטמאים — <strong>הרי כאן ארבע</strong> נוספים. ומקשים: <strong>אי הכי עשרין ושית הוו</strong> <small>[אם כך עשרים ושש הם]!</small> <strong>אמר אביי: דאה</strong> שנזכרה בויקרא, <strong>וראה</strong> שנזכרה במשנה תורה — <strong>אחת היא, דאי סלקא דעתך תרתי אינון</strong> <small>[שאם עולה על דעתך ששתים הן],</small> שני עופות שונים,
## דף סג:
 <strong>מכדי</strong> <small>[הואיל]</small> ואנו מניחים כי מה שנאמר ברשימת העופות הטמאים שב<strong>משנה תורה</strong> (ספר דברים) <strong>לאוסופי הוא דאתא</strong> <small>[להוסיף</small> על זו שבויקרא <small>הוא שבא],</small> <strong>מאי שנא הכא דכתיב</strong> <small>[מה שונה כאן,</small> בויקרא, <small>שכתוב]</small> <strong>דאה</strong> (ויקרא יא, יד) <strong>ומאי שנא הכא דכתיב</strong> <small>[ומה שונה כאן,</small> במשנה תורה, <small>שכתוב]</small> <strong>ראה</strong> (דברים יד, יג), <strong>ולא כתיב</strong> <small>[ולא כתוב]</small> <strong>דאה? אלא שמע מינה</strong> <small>[למד מכאן]:</small> <strong>מין ראה ודאה אחת היא.</strong>
 ושואלים: <strong>ואכתי</strong> <small>[ועדיין]</small> <strong>עשרים וחמשה הוו</strong> <small>[הם],</small> ולא עשרים וארבעה כפי שאמר רב חסדא בשם רב! <strong>אמר אביי: כשם שראה ודאה אחת היא, כך איה ודיה</strong> שנזכרה במשנה תורה בלבד — <strong>אחת היא. דאי סלקא דעתך תרתי אינון</strong> <small>[שאם עולה על דעתך ששתים הן],</small> <strong>מכדי</strong> <small>[הואיל]</small> ואנו מניחים כי מה שנאמר ב<strong>משנה תורה לאוסופי הוא דאתא</strong> <small>[להוסיף</small> על זו שבויקרא <small>הוא שבא],</small> <strong>מאי שנא הכא דכתיב</strong> <small>[מה שונה כאן,</small> בויקרא, <small>שכתוב]</small> <strong>"למינה"</strong> על <strong>איה</strong> (ויקרא יא, יד), שהכתוב בא לאסור עופות נוספים ממין האיה, <strong>ומאי שנא התם דכתיב</strong> <small>[ומה שונה שם,</small> במשנה תורה, <small>שכתוב]</small> <strong>"למינה"</strong> על <strong>דיה</strong> (דברים יד, יג), לאן נעלם מין האיה? <strong>אלא שמע מינה</strong> <small>[למד מכאן]:</small> <strong>איה ודיה אחת היא.</strong>
 ושואלים: <strong>וכי מאחר שאיה ודיה אחת היא, למה ליה למיכתב</strong> <small>[למה לו לכתוב]</small> גם <strong>איה ו</strong>גם <strong>דיה?</strong> ומשיבים: <strong>כדתניא</strong> <small>[כמו ששנויה</small> ברייתא<small>],</small> <strong>רבי אומר:</strong> איה ודיה עוף אחד הן, ואם כן לכאורה, <strong>אקרא אני</strong> רק <strong>איה,</strong> ודי לי בכך כדי לאוסרה, <strong>דיה למה נאמרה? כדי שלא תתן פתחון פה לבעל דין לחלוק, שלא תהא אתה קורא</strong> אותה <strong>איה,</strong> <strong>והוא,</strong> אדם אחר, <strong>קורא</strong> אותה <strong>דיה,</strong> ורוצה להכשירה. וכן להיפך, אם היה כתוב רק דיה, שלא תהא <strong>אתה קורא</strong> אותה <strong>דיה והוא קורא</strong> אותה <strong>איה</strong> ומכשירה — <strong>לכך כתב במשנה תורה: "והראה ואת האיה והדיה למינה"</strong> (דברים יד, יג), לומר שכל הקרוי באחד משמות אלו — אסור. ונמצא שלשיטת רב חסדא בשם רב, שעשרים וארבעה עופות טמאים יש בתורה, דאה וראה אחת הן, וכן איה ודיה, ולא נוסף במשנה תורה עוף על אלו שבויקרא.
 <strong>מיתיבי</strong> <small>[מקשים על כך]</small> ממה ששנינו בברייתא: <strong>למה</strong> חזרו ו<strong>נשנו</strong> בעלי החיים הטמאים במשנה תורה אחר שכבר הוזכרו בספר ויקרא? <strong>בבהמה</strong> נשנו <strong>מפני השסועה</strong> שנוספה שם (דברים יד, ז), ולא נזכרה בויקרא, <strong>ובעופות</strong> — <strong>מפני הראה. מאי לאו</strong> <small>[האם לא],</small> <strong>מ</strong>מה ש<strong>בהמה</strong> שנזכרת <strong>התם</strong> <small>[שם]</small> במשנה תורה — <strong>לאוסופי</strong> <small>[</small>באה <small>להוסיף]</small> עוד מין אחד, נלמד כי ב<strong>עופות נמי</strong> <small>[גם כן]</small> — <strong>לאוסופי</strong> <small>[להוסיף]</small> מין חדש באו? ודוחים: <strong>לא, התם לאוסופי</strong> <small>[שם,</small> בבהמה, באה כדי <small>להוסיף],</small> <strong>הכא לפרושי</strong> <small>[כאן</small> בעופות, כדי <small>לפרש].</small>
 <strong>ופליגא</strong> <small>[וחלוקה</small> דעה זו<small>],</small> שדאה וראה אחת היא, ואיה ודיה אחת היא, על <strong>ר' אבהו,</strong> ש<strong>אמר ר' אבהו: ראה זו איה, ולמה נקרא שמה ראה?</strong> מפני <strong>שרואה ביותר, וכן הוא אומר "נתיב לא ידעו עיט ולא שזפתו עין איה"</strong> (איוב כח, ז), שאפילו איה שראייתה טובה ביותר אינה מכירה אותו. וכן <strong>תנא</strong> <small>[שנה החכם]:</small> הראה <strong>עומדת בבבל ורואה נבלה בארץ ישראל.</strong> ודנים בדברי ר' אבהו.
 <strong>מ</strong>כיון ש<strong>ראה היינו</strong> <small>[היא]</small> <strong>איה, מכלל</strong> הדברים צריך אתה לומר ש<strong>דאה לאו היינו</strong> <small>[אין היא]</small> <strong>ראה,</strong> כפי שהסברנו לדעת רב חסדא בשם רב. ואולם, <strong>מכדי</strong> <small>[הואיל]</small> ומה שנאמר ב<strong>משנה תורה לאוסופי הוא דאתא</strong> <small>[להוסיף הוא שבא],</small> <strong>מאי שנא הכא דכתיב</strong> <small>[מה שונה כאן,</small> בויקרא, <small>שכתוב]</small> <strong>דאה, ומאי שנא התם דלא כתיב</strong> <small>[ומה שונה שם,</small> במשנה תורה, <small>שלא כתוב]</small> <strong>דאה? אלא לאו שמע מינה</strong> <small>[האם לא תלמד מכאן]</small> שמדובר באותו עוף? ואם כן בהכרח צריך אתה לומר כי לדעת ר' אבהו <strong>דאה וראה ואיה</strong> — <strong>אחת היא. ו</strong>עוד, <strong>מ</strong>כיון שלדברי ר' אבהו
 <strong>ראה היינו</strong> <small>[היא]</small> <strong>איה, מכלל</strong> הדברים צריך אתה לומר לכאורה, ש<strong>דיה לאו היינו</strong> <small>[אין היא]</small> <strong>איה.</strong> ואולם, הואיל ומה שנאמר במשנה תורה בא להוסיף על הנאמר בויקרא, <strong>מאי שנא התם דכתיב</strong> <small>[מה שונה שם,</small> בויקרא, <small>שכתוב]</small> <strong>"למינהו"</strong> על <strong>איה, ומאי שנא הכא דלא כתיב</strong> <small>[ומה שונה כאן</small> במשנה תורה <small>שלא כתוב]</small> <strong>"למינהו"</strong> על <strong>איה, אלא</strong> על <strong>דיה?</strong> לאן נעלם מינה של האיה? <strong>אלא</strong> בא הדבר ללמדנו שאיה ודיה אחת היא. ואם כן <strong>שמע מינה</strong> <small>[למד מכאן]</small> כי לדעת ר' אבהו <strong>דאה וראה דיה ואיה</strong> — <strong>אחת היא,</strong> שכל אלה <strong>הם שמות שונים של מין עוף אחד. ונמצא שלשיטת ר' אבהו יש עשרים ושלושה עופות טמאים, ולא עשרים וארבעה כשיטת רב.</strong>
 <big>א</big> בענין מה שאמרה התורה "האיה למינה" (ויקרא יא, יד) <strong>תניא</strong> <small>[שנויה</small> ברייתא<small>],</small> <strong>איסי בן יהודה אומר: מאה עופות טמאין יש במזרח, וכולן מין איה הן. תני</strong> <small>[שנה]</small> <strong>אבימי בריה</strong> <small>[בנו]</small> של <strong>ר' אבהו: שבע מאות מיני דגים</strong> טמאים <strong>הן, ושמונה מאות מיני חגבים</strong> טמאים הם, <strong>ולעופות אין מספר.</strong> ותמהים: <strong>עופות</strong> טמאים, הלא <strong>עשרים וארבע הוו</strong> <small>[הם]</small> שהוזכרו בתורה! <strong>אלא: ולעופות טהורים אין מספר.</strong>
 <strong>תניא</strong> <small>[שנויה</small> ברייתא<small>],</small> <strong>רבי אומר: גלוי וידוע לפני מי שאמר והיה העולם שבהמה טמאה מרובה</strong> במיניה <strong>מן הטהורות, לפיכך מנה הכתוב בטהורה</strong> את רשימת הבהמות הטהורות — לומר שכל השאר טמאות. ומן הצד השני, <strong>גלוי וידוע לפני מי שאמר והיה העולם שעופות טהורין מרובין על הטמאין, לפיכך מנה הכתוב בטמאין.</strong>
 ושואלים: <strong>מאי קא משמע לן</strong> <small>[מה השמיע לנו]</small> רבי בדבריו אלה? ומשיבים: <strong>כ</strong>דברי <strong>רב הונא אמר רב, ואמרי לה</strong> <small>[ויש אומרים]</small> ש<strong>אמר</strong> זאת <strong>רב הונא אמר רב משום</strong> (בשם) <strong>ר' מאיר: לעולם ישנה אדם לתלמידו דרך קצרה,</strong> את המועט ולא את המרובה, שמן התורה אנו למדים דבר זה.
 <strong>אמר ר' יצחק: עוף טהור נאכל</strong> (מותר באכילה) <strong>במסורת,</strong> בלא לבדוק בסימנים שהוא טהור. וכן <strong>נאמן הצייד לומר: עוף זה טהור,</strong> שכך <strong>מסר לי</strong> אודותיו <strong>רבי. אמר ר' יוחנן: והוא ש</strong>רבו <strong>בקי בהן</strong> מכיר את העופות הטמאים, <strong>ובשמותיהן.</strong>
 <strong>בעי</strong> <small>[שאל]</small> <strong>ר' זירא:</strong> האם מדובר ב<strong>רבו</strong> שהיה <strong>חכם</strong> בתורה, <strong>או רבו</strong> ה<strong>צייד,</strong> שלימדו לצוד? ומציעים, <strong>תא שמע</strong> <small>[בוא</small> ו<small>שמע]</small> תשובה לדבר, ש<strong>אמר ר' יוחנן: והוא שבקי בהן ובשמותיהן. אי אמרת בשלמא</strong> <small>[נניח אם אתה אומר]</small> <strong>רבו</strong> ה<strong>צייד</strong> — <strong>שפיר</strong> <small>[יפה],</small> <strong>אלא אי אמרת</strong> <small>[אם אתה אומר]</small> <strong>רבו</strong> ה<strong>חכם, בשלמא שמייהו</strong> <small>[נניח שמותיהם]</small> — <strong>גמיר להו</strong> <small>[הוא למד אותם],</small> <strong>אלא אינהו</strong> <small>[אותם עצמם]</small> <strong>מי ידע להו</strong> <small>[האם הוא יודע אותם],</small> הרי אינו צייד! <strong>אלא לאו שמע מינה</strong> <small>[האם לא תלמד מכאן]:</small> <strong>רבו</strong> ה<strong>צייד.</strong> ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>ב</big> <strong>תנו רבנן</strong> <small>[שנו חכמים]:</small> <strong>לוקחין</strong> (קונים) <strong>ביצים מן הגוים בכל מקום, ואין חוששין</strong> בהם <strong>לא משום</strong> ביצי <strong>נבלות,</strong> שמא נמצאו בתוך מעיה של תרנגולת נבילה (שמתה שלא על ידי שחיטה כשרה) והן אסורות, <strong>ולא משום</strong> ביצי <strong>טרפות</strong> שהן אסורות, מפני שהן מיעוט, שאין חוששים לו.
  ושואלים:  <strong>ודילמא</strong> <small>[ושמא]</small> של <strong>עוף טמא נינהו</strong> <small>[הם]!</small> <strong>אמר אבוה</strong> <small>[אביו]</small> של <strong>שמואל:</strong> מדובר כאן <strong>ב</strong>אופן ש<strong>אומר</strong> הגוי שהן <strong>של עוף פלוני,</strong> ואנו יודעים שהוא <strong>טהור.</strong> ושואלים: אם אתה סומך עליו, מדוע צריך שיזכיר את שם העוף? <strong>ולימא</strong> <small>[ושיאמר]:</small> רק שהן <strong>של עוף טהור!</strong> ומשיבים: <strong>אי הכי</strong> <small>[אם כך]</small> שאין צורך שיזכיר את שם העוף, הרי אם הוא רוצה לשקר <strong>אית ליה לאישתמוטי</strong> <small>[יש לו</small> אפשרות <small>להשתמט]</small> ולומר: אף על פי שאין אתה מכיר שהוא מעוף טהור פלוני, הרי הוא מעוף טהור אחר. אבל כשהוא מזכיר את שם העוף — ניתן להשוות את הביצים שהוא מוכר לביצים של אותו עוף, ולגלות את התרמית ולכן הוא חושש לשקר. ושואלים: ומדוע להסתמך על הגוי?
 <strong>ולבדוק</strong> <small>[ושיבדוק]</small> <strong>בסימנין, דתניא</strong> <small>[ששנויה</small> ברייתא<small>]:</small> <strong>כסימני ביצים</strong> טהורות — <strong>כך סימני דגים!</strong> ותחילה תוהים: <strong>סימני דגים סלקא דעתך</strong> <small>[עולה על דעתך]?</small> הלא <strong>סנפיר וקשקשת אמר רחמנא</strong> <small>[אמרה התורה],</small> שהם סימני הדגים (ויקרא יא, ט)! <strong>אלא אימא</strong> <small>[אמור]:</small> <strong>כך סימני</strong>
## דף סד.
 <strong>עוברי דגים,</strong> ביצי הדגים הדבוקות יחד במעי הדג.
 <strong>ותניא</strong> <small>[ושנויה</small> ברייתא<small>]</small> <strong>גבי ביצים, אלו הן סימני ביצים: כל שכודרת ועגולגולת,</strong> עשויה כעין כדור עגול, אבל אינה ממש ככדור, אלא <strong>ראשה אחר כד</strong> (מעוגל) <strong>וראשה אחד חד</strong> — היא <strong>טהורה. שני ראשיה כדין, או שני ראשיה חדין</strong> — הרי הם <strong>טמאין.</strong> היה <strong>ה</strong><strong>חלבון</strong> (החלק הלבן) <strong>מבחוץ וחלמון</strong> (החלק הצהוב) שלה <strong>מבפנים</strong> — זו היא <strong>טהורה. חלמון מבחוץ וחלבון מבפנים</strong> — <strong>טמאה. חלמון וחלבון מעורבין זה בזה</strong> — <strong>בידוע שהיא ביצת השרץ.</strong> ואם כן ניתן לזהות אם מדובר בביצה טמאה, ואין צורך לסמוך על עדותו של הגוי!
  ומשיבים:  <strong>לא צריכא</strong> <small>[נצרכה]</small> הלכה זו אלא במקרה שהביצים <strong>חתוכות,</strong> כך שלא ניתן לדעת את צורתן. ושואלים: <strong>וליבדוק</strong> <small>[ושיבדוק]</small> <strong>בחלמון וחלבון</strong> שלהם, מה בפנים ומה בחוץ! ומשיבים: מדובר במקרה שהביצים <strong>טרופות בקערה,</strong> ואי אפשר לדעת.
  ושואלים:  <strong>וכהאי גוונא מי זבנינן מינייהו</strong> <small>[וכגון זה,</small> שהן טרופות, <small>האם אנו קונים מהם]?</small> <strong>והא תניא</strong> <small>[והרי שנויה</small> ברייתא<small>]:</small> <strong>אין מוכרין ביצת</strong> תרנגולת <strong>טרפה לגוי אלא אם כן</strong> היא <strong>טרופה בקערה, לפיכך אין לוקחין</strong> (קונים) <strong>מהם ביצים טרופות בקערה,</strong> שמא ביצת טריפה היא שמכרה להם ישראל. ואם כן, בהכרח מדובר בביצים שאינן טרופות, שניתן לברר, לפי סימניהן, אם טהורות הן או טמאות!
 <strong>אלא אמר ר' זירא:</strong> טעם הדבר שלא ניתן לסמוך על כך, הוא משום ש<strong>סימנין</strong> אלו בביצים <strong>לאו דאורייתא</strong> <small>[אינם מן התורה],</small> ולכן אי אפשר לסמוך עליהם באיסור של תורה. <strong>דאי לא תימא הכי</strong> <small>[שאם לא תאמר כך],</small> אלא ניתן לסמוך על הסימנים, <strong>הא</strong> <small>[זו]</small> ש<strong>אמר רב אסי</strong> בענין עופות טמאים: <strong>שמנה</strong> עופות <strong>ספיקות הן</strong> האם טמאים הם או טהורים — <strong>ליבדוק בביצים דידהו</strong> <small>[שנבדוק את הביצים שלהם],</small> ונראה לפי הסימנים האמורים בברייתא, אם הם טהורים או לא! <strong>אלא שמע מינה</strong> <small>[למד מכאן]:</small> <strong>סימנין לאו דאורייתא</strong> <small>[אינם מן התורה].</small>
 ושואלים: <strong>אלא</strong> אם לא ניתן לסמוך על הסימנים, <strong>למאי הלכתא קתני לה</strong> <small>[לאיזו הלכה שנה אותה]</small> את הברייתא הזו של סימני הביצים? ומשיבים: <strong>הכי קאמר</strong> <small>[כך הוא אומר]:</small> אם <strong>שני ראשיה כדין, או שני ראשיה חדין, או חלמון מבחוץ וחלבון מבפנים</strong> — <strong>ודאי טמאה</strong> היא. אבל <strong>אם</strong> <strong>רישיה חד</strong> <small>[ראשה האחד]</small> <strong>חד, ורישיה חד</strong> <small>[וראשה</small> השני<small>]</small> <strong>כד</strong> <small>[רחב],</small> <strong>וחלבון מבחוץ וחלמון מבפנים, ואמר לך</strong> גוי: <strong>של עוף פלוני</strong> הן, <strong>וטהור הוא</strong> — <strong>סמוך עליהם</strong> על סימנים אלה. אבל <strong>בסתמא</strong> <small>[בסתם]</small> שלא אמר לך באיזה עוף מדובר, אלא באות לפניו ביצים עם סימנים אלה — <strong>לא תסמוך עליהם, דאיכא דעורבא דדמי לדיונה</strong> <small>[שיש</small> ביצים <small>של עורב שדומים לשל יונה].</small>
 ודנים במה ש<strong>אמר מר</strong> <small>[החכם]</small> בברייתא: <strong>חלבון וחלמון מעורבין זה בזה</strong> — <strong>בידוע שהיא ביצת השרץ,</strong> ולא ביצת עוף טמא. ושואלים: <strong>למאי הלכתא</strong> <small>[לאיזו הלכה]</small> נאמר הדבר? והרי בין זו ובין זו אסורות הן! <strong>אמר רב עוקבא בר חמא: לומר שאם</strong> ביצה כזו <strong>ריקמה</strong> (נוצר השרץ בתוכה), <strong>וניקבה,</strong> ונגע בה — <strong>טמאה,</strong> אם גודלו של השרץ שבתוכה הוא <strong>בכעדשה,</strong> שהוא השיעור שבו שרץ מת מטמא.
 <strong>מתקיף לה</strong> <small>[מקשה על כך]</small> <strong>רבינא: ודלמא</strong> <small>[ושמא]</small> ביצת <strong>נחש היא,</strong> שהחלבון והחלמון מעורבים בה, ונחש אינו אחד מן השרצים המטמאים במותם! <strong>אלא אמר רבא,</strong> מה שנאמר בברייתא: בידוע שהיא ביצת השרץ, אינו נוגע לדיני טומאה, אלא לומר <strong>שאם</strong> ביצה כזו <strong>ריקמה</strong> (נוצר השרץ בתוכה) <strong>ואכלה</strong> — <strong>לוקה עליה משום "שרץ השורץ על הארץ"</strong> (ויקרא יא, מא).
  ותוהים:  <strong>אי הכי</strong> <small>[אם כך]</small> שעל איסור אכילה מדובר, <strong>מאי איריא</strong> <small>[מה שייך]</small> בביצה של <strong>טמאה</strong> של שרץ? <strong>אפילו</strong> בביצה של <strong>טהורה נמי</strong> <small>[גם כן]</small> לוקה על אכילתה! <strong>דתניא</strong> <small>[ששנויה ברייתא]:</small> <strong>"כל השרץ השורץ על הארץ"</strong> (שם) —
## דף סד:
 <strong>לרבות</strong> לאיסור אכילה <strong>אפרוחים</strong> של יונים ועוד <strong>שלא נפתחו עיניהם!</strong> ומשיבים: איסור זה הוא <strong>מדרבנן</strong> <small>[מדברי חכמים],</small> <strong>וקרא</strong> <small>[והמקרא]</small> שהבאנו הוא <strong>אסמכתא בעלמא</strong> <small>[בלבד],</small> שחכמים הסמיכו עליו את איסורם. אבל האוכל ביצת שרץ שריקמה — לוקה עליה משום "השרץ השורץ על הארץ".
 <big>א</big> <strong>תנו רבנן</strong> <small>[שנו חכמים]:</small> <strong>גיעולי ביצים,</strong> ביצים טהורות שהתבשלו עם הטמאות — <strong>מותרות. ביצים מוזרות</strong> שלא הופרו במעי התרנגולת על ידי זכר, ואין אפרוח נוצר בהן — מותרות, למרות שהתרנגולת ישבה עליהן ימים רבים, ו<strong>נפש יפה</strong> (אדם שאינו איסטניס) <strong>תאכלם.</strong> <strong>נמצא עליה</strong> על ביצה <strong>קורט</strong> (מעט) <strong>דם</strong> — <strong>זורק את הדם,</strong> שהוא תחילת ריקום האפרוח, <strong>ואוכל את השאר.</strong>
 <strong>אמר ר' ירמיה: והוא שנמצא</strong> הדם <strong>על קשר שלה,</strong> במקום בחלבון שבו מתחילה יצירת האפרוח, שדבר זה מוכיח שלא נתפשט הריקום לשאר הביצה. וכן <strong>תני</strong> <small>[שנה]</small> <strong>דוסתאי אבוה</strong> <small>[אביו]</small> של <strong>רב אפטוריקי</strong> בברייתא: <strong>לא שנו</strong> שזורק את הדם והשאר מותר, <strong>אלא שנמצא</strong> הדם <strong>על חלבון שלה,</strong> כלומר, במקום הקשר, <strong>אבל נמצא על חלמון שלה</strong> — <strong>אפילו ביצה</strong> עצמה (ולא רק הדם) <strong>אסורה, מאי טעמא</strong> <small>[מה טעם</small> הדבר<small>]?</small> — מורה הדבר <strong>דשדא תכלא</strong> <small>[שנתפשט הקלקול]</small> <strong>בכולה.</strong> <strong>אמר ליה</strong> <small>[לו]</small> <strong>רב גביהה מבי כתיל לרב אשי: איפכא תני תנא קמיה</strong> <small>[ההיפך שנה התנא לפני]</small> <strong>אביי:</strong> לא שנו אלא שנמצא על חלמון שלה, אבל נמצא על חלבון שלה — אפילו ביצה אסורה. <strong>ואביי הוא דתרצה ניהליה הכי</strong> <small>[שתירץ,</small> יישב, <small>אותה כך].</small>
 <big>ב</big> <strong>אמר חזקיה: מנין לביצת</strong> עוף <strong>טמאה</strong> (של עוף טמא) <strong>שהיא אסורה</strong> באכילה <strong>מן התורה? שנאמר: "ואת בת היענה"</strong> (ויקרא יא, טז), <strong>וכי בת יש לה ליענה? אלא איזו? זו ביצה טמאה,</strong> שהיא נקראת בת היענה. ושואלים: <strong>ודלמא היינו שמייהו</strong> <small>[ושמא זהו שמם]</small> של עופות אלו, בת היענה! ומשיבים: <strong>לא סלקא דעתך</strong> <small>[לא יעלה על דעתך]</small> לומר כן, <strong>דכתיב</strong> <small>[שהרי נאמר]:</small> <strong>"בת עמי לאכזר כיענים במדבר"</strong> (איכה ד, ג), משמע ששמן הוא יענה.
  ומוסיפים ושואלים: <strong>ולא</strong> בת יענה שמם? <strong>והא כתיב</strong> <small>[והרי נאמר]:</small> <strong>"אעשה מספד כתנים ואבל כבנות יענה"</strong> (מיכה א, ח)! ומשיבים: הכוונה היא <strong>כיענה זו שמתאבלת על בניה,</strong> כלומר: אעשה אבל כאבל היענה על בנות היענה. ושואלים עוד: <strong>והא כתיב</strong> <small>[והרי נאמר]:</small> <strong>"ושכנו שם בנות יענה"</strong> (ישעיה יג, כא), הרי שזהו שמם! ומתרצים, גם כאן הכוונה היא: ושכנו שם <strong>כיענה זו ששוכנת עם בניה.</strong> ומוסיפים להקשות: כיצד ניתן לפרש ש"בת היענה" היא ביצת היענה?
 <strong>והכתיב</strong> <small>[והרי נאמר]:</small> <strong>"תכבדני חית השדה תנים ובנות יענה</strong> כי נתתי במדבר מים נהרות בישימון להשקות עמי" (שם מג, כ), שבעלי החיים שוכני המדבר יהללו את הקדוש ברוך הוא על החסד שהוא עושה לעמו. <strong>ואי סלקא דעתך</strong> <small>[ואם עולה על דעתך]</small> שבת היענה היא <strong>ביצה,</strong> וכי <strong>ביצה בת מימר</strong> <small>[יכולה לומר]</small> <strong>שירה היא,</strong> שתכבד את ה' בשירתה? <strong>אלא</strong> צריך לומר כך: <strong>כתיב</strong> <small>[נאמר]</small> בכתוב <strong>"היענה", וכתיב</strong> <small>[ונאמר]</small> גם <strong>"בת היענה",</strong> ושניהם שמות אפשריים של עוף זה, ולכאורה אין מכאן ראיה.
 <strong>ו</strong>אולם <strong>שאני הכא</strong> <small>[שונה כאן],</small> הכתוב משנה כאן מהרגלו בשמות בעלי חיים, <strong>דפסק ספרא</strong> <small>[שפוסק הסופר]</small> את שם העוף <strong>לשתי תיבות,</strong> "בת היענה", למרות שמדובר בעוף אחד, <strong>ומדפסיק להו ספרא</strong> <small>[ומכיון שפוסק אותם הסופר]</small>
## דף סה.
 <strong>בתרתי</strong> <small>[בשתי]</small> <strong>תיבות</strong> (מילים) — <strong>שמע מינה</strong> <small>[למד מכאן]</small> כי <strong>תרי</strong> <small>[שני]</small> <strong>שמות</strong> נבדלים <strong>נינהו</strong> <small>[הם].</small>
 ושואלים: <strong>אלא מעתה "את כדר לעומר"</strong> (בראשית יד, ד), <strong>דפסק להו ספרא בתרי</strong> <small>[שפוסק אותם הסופר לשנים],</small> <strong>הכי נמי דתרתי שמי נינהו</strong> <small>[כך גם כן</small> אתה אומר <small>ששני שמות הם]?</small> והרי מדובר שם במלך אחד! <strong>אמרי</strong> <small>[אומרים]</small> בתשובה לכך: <strong>התם</strong> <small>[שם]</small> <strong>בשתי תיבות</strong> <strong>פסיק להו</strong> <small>[מפסיק אותם],</small> <strong>בשני שיטין</strong> (שורות) <strong>לא פסיק להו</strong> <small>[אינו מפסיק אותם],</small> אלא כותב אותם באותה שורה. <strong>אבל הכא</strong> <small>[כאן]</small> בבת היענה — <strong>אפילו בשני שיטין נמי פסיק להו</strong> <small>[גם כן פוסק אותם],</small> שרשאי לכתוב "בת" בשורה אחת ו"היענה" בשורה הבאה, משמע שהם נבדלים לגמרי.
 <big>א</big> שנינו במשנה: <strong>אבל אמרו חכמים כל עוף</strong> הדורס טמא. <strong>תניא</strong> <small>[שנויה</small> ברייתא<small>],</small> <strong>רבן גמליאל אומר:</strong> עוף ש<strong>דורס ואוכל</strong> — <strong>בידוע שהוא טמא, יש לו אצבע יתירה וזפק וקרקבנו נקלף</strong> — <strong>בידוע שהוא טהור. ר' אלעזר בר' צדוק אומר: מותחין לו חוט של משיחה,</strong> והוא יושב עליו, ו<strong>אם חולק את רגליו, שתים</strong> מן האצבעות <strong>לכאן</strong> לפנים, <strong>ושתים לכאן</strong> לאחור — <strong>טמא,</strong> היו <strong>שלש לכאן ואחת לכאן</strong> — <strong>טהור. ר' שמעון בן אלעזר אומר: כל עוף הקולט</strong> מאכל <strong>מן האויר</strong> — <strong>טמא.</strong>
 על כך תוהים: העוף הקרוי <strong>ציפרתא נמי מקלט קלטה</strong> <small>[גם כן קולטת</small> מן האויר<small>],</small> והיא טהורה! <strong>אמר אביי:</strong> ש<strong>קולט ו</strong>גם <strong>אוכל</strong> באויר <strong>קאמרי</strong> <small>[אומרים אנו],</small> <small>ולא כזה שקולט באויר ואחר כך מניח לארץ ואוכל, כפי שעושה הציפרתא. ושבים לברייתא,</small>
 <strong>אחרים אומרים:</strong> אם הוא <strong>שכן</strong> (נמצא בשכנות) <strong>עם</strong> עופות <strong>טמאים</strong> — <strong>טמא,</strong> שכן <strong>עם טהורים</strong> — <strong>טהור.</strong>
 ושואלים: <strong>כמאן</strong> <small>[כדעת מי]</small> היא דעת אחרים? האם <strong>כ</strong>דעת <strong>ר' אליעזר, דתניא</strong> <small>[ששנויה</small> ברייתא<small>],</small> <strong>ר' אליעזר אומר: לא לחנם הלך זרזיר</strong> ושכן <strong>אצל עורב,</strong> כפי המוכר לנו, <strong>אלא מפני שהוא מינו?</strong> ודוחים: <strong>אפילו תימא רבנן</strong> <small>[תאמר</small> שהוא כשיטת <small>חכמים]</small> החלוקים על ר' אליעזר, וסבורים שהזרזיר עוף כשר, <strong>שכן ונדמה קאמרינן</strong> <small>[אומרים אנו],</small> כלומר, לא די שהוא שוכן עם עופות טמאים, <strong>אלא רק אם הוא גם דומה להם —</strong> הרי זה סימן שגם הוא ממיניהם.
 <big>ב</big> שנינו במשנה: <strong>ובחגבים, כל שיש לו</strong> ארבע רגלים וארבע כנפיים וקרצולים (כרעי ניתור) וכנפיו חופים את רובו הריהו כשר. ושואלים: <strong>מאי</strong> <small>[מה</small> פירוש<small>]</small> <strong>רובו? אמר רב יהודה אמר רב: רוב ארכו, ואמרי לה</strong> <small>[ויש אומרים]</small> שאמר <strong>רוב הקיפו. אמר רב פפא: הלכך</strong> <small>[מכיון שכך]</small> שיש שתי לשונות — מחמירים אנו בשתיהן, ולכן <strong>בעינן</strong> <small>[צריכים אנו]</small> שכנפיו יהיו חופות <strong>רוב ארכו, ובעינן</strong> <small>[וצריכים אנו]</small> גם שיהיו חופות את <strong>רוב הקיפו.</strong>
 <strong>תנו רבנן</strong> <small>[שנו חכמים]:</small> <strong>אין לו</strong> לחגב כנפיים <strong>עכשיו ועתיד לגדל לאחר זמן, כגון ה</strong>חגב הקרוי <strong>זחל</strong> — הרי זה <strong>מותר. ר' אלעזר בר' יוסי אומר:</strong> נאמר ביחס לחגב "אך את זה תאכלו... <strong>אשר לא כרעים</strong> ממעל לרגליו לנתר בהן על הארץ" (ויקרא יא, כא), הקרי שלו הוא "אשר לו כרעים", והכתיב "אשר לא" — ללמד: <strong>אף על פי שאין לו</strong> כרעים <strong>עכשיו ועתיד לגדל לאחר זמן</strong> הריהו מותר באכילה. ושואלים: <strong>מאי</strong> <small>[מהו]</small> <strong>זחל? אמר אביי:</strong> הוא מה שקורין בארמית <strong>אסקרין.</strong>
 ובענין החגבים הטהורים <strong>תנו רבנן</strong> <small>[שנו חכמים]</small> בפירוש הכתוב: <strong>"את אלה מהם תאכלו את הארבה</strong> למינו ואת הסלעם למינהו ואת החרגול למינהו ואת החגב למינהו" (שם כב), <strong>ארבה</strong> — <strong>זה</strong> הקרוי <strong>גובאי, סלעם</strong> — <strong>זה רשון, חרגול</strong> — <strong>זה ניפול, חגב</strong> — <strong>זה גדיאן. מה תלמוד לומר,</strong> מה בא ללמד <strong>"למינו" "למינהו" "למינהו" "למינהו" ארבע פעמים,</strong> לאחר כל אחד מהם? <strong>להביא</strong> ארבעה מינים דומים לאלו: <strong>ציפורת כרמים, ויוחנא ירושלמית, והערצוביא, והרזבנית,</strong> שגם הם מותרים באכילה.
 <strong>דבי</strong> <small>[</small>החכם מ<small>בית</small> מדרשו<small>]</small> של <strong>ר' ישמעאל תנא</strong> <small>[שנה]:</small> "למינו" "למינהו" "למינהו" "למינהו" <strong>אלו כללי כללות</strong> (כללים), <strong>ו</strong>המינים שנזכרו במפורש <strong>אלו פרטי פרטות</strong> (פרטים). וכך דורשים את הכתוב: <strong>בפסוק הקודם נאמר "אך את זה תאכלו... אשר לו כרעים ממעל לרגליו לנתר בהן על הארץ", ואנו דורשים את האמור בשני פסוקים אלה במידת כלל ופרט וכלל: "אשר לו כרעים" הוא כלל —</strong> כל שיש לו כרעים לנתר בהן (קרצולים), <strong>"ארבה"</strong> — <strong>זה</strong> פרט הקרוי <strong>גובאי, "למינו"</strong> — הרי זה כלל, ולפי כללי מדרש ההלכה, כאשר יש כלל ופרט וכלל — בא הכלל השני להוסיף כל דבר שהוא כעין הפרט, וכאן בא הכלל "למינו" <strong>להביא</strong> (לרבות)
## דף סה:
 <strong>ציפורת כרמים,</strong> שכמו הארבה גם לה אין גבחת, שאין ראשה חלק, אלא יש בו כמין שערות.
  וממשיכה הברייתא: ויש לשאול, <strong>אין לי</strong> להכשיר לפי זה <strong>אלא</strong> מין חגב <strong>הבא</strong> לפנינו <strong>ואין לו גבחת,</strong> אבל <strong>הבא</strong> לפנינו <strong>ויש לו גבחת מנין</strong> שגם הוא כשר? <strong>תלמוד לומר: "סלעם"</strong> (ויקרא יא, כב) — <strong>זה ניפול,</strong> שיש לו גבחת. וממה שנאמר אחר כך <strong>"למינהו",</strong> שהוא כלל, יש לדרוש גם כאן במידת כלל ופרט וכלל (אשר לו כרעים... סלעם... למינהו), לרבות מה שהוא כעין הפרט — <strong>להביא את האושכף,</strong> שיש לו גבחת, שהוא כשר כמו הסלעם.
  ויש לשאול: והרי יש צד משותף לאלו שאין להם זנב, <strong>ו</strong>אם כן <strong>אין לי</strong> להתיר <strong>אלא</strong> חגב <strong>הבא</strong> לפנינו <strong>ואין לו גבחת</strong> כמו ארבה, וכן <strong>חגב</strong> <strong>הבא</strong> לפנינו <strong>ויש לו גבחת,</strong> כמו הסלעם, ואולם מדובר בחגב <strong>הבא</strong> לפנינו <strong>ואין לו זנב;</strong> אבל <strong>הבא ויש לו זנב, מנין</strong> שהוא כשר? <strong>תלמוד לומר</strong> מיד אחר כך: <strong>"חרגול"</strong> — <strong>זה רשון,</strong> שיש לו זנב. ומה שנאמר לאחריו <strong>"למינהו"</strong> — הרי זה כלל, לדון שוב במידת כלל ופרט וכלל — <strong>להביא את הכרספת ואת השחלנית,</strong> שכמו החרגול, גם להם יש זנב.
  וממשיכה הברייתא: <strong>ואין לי</strong> להכשיר ממה שלמדנו עד כה, <strong>אלא</strong> חגב <strong>הבא</strong> לפנינו <strong>ואין לו גבחת,</strong> או <strong>הבא ויש לו גבחת,</strong> וכן <strong>הבא ואין לו זנב,</strong> או <strong>הבא ויש לו זנב,</strong> ואולם דווקא זה <strong>הבא ואין ראשו ארוך,</strong> שהרי כל אלו אין ראשם ארוך; אבל <strong>הבא</strong> לפנינו <strong>וראשו ארוך, מנין</strong> שהוא כשר?
  ומשיבים:  <strong>אמרת</strong> (אומר אתה), <strong>הרי אתה דן</strong> במידת <strong>בנין אב משלשתן:</strong> הרי שלושתם אינם דומים, <strong>לא ראי</strong> (ענין) <strong>ארבה</strong> שאין לו גבחת ואין לו זנב, <strong>כראי חרגול</strong> שיש לו גבחת ויש לו זנב; <strong>ולא ראי חרגול כראי ארבה; ולא ראי שניהם כראי סלעם,</strong> שיש לו גבחת ואין לו זנב, <strong>ולא ראי סלעם כראי שניהם.</strong> הרי שיש בכל אחד מהם צדדים שאין בחבירו, ואת שלושתם הכשיר הכתוב, ונמצא שאין הטהרה תלויה בסימנים אלה, אלא בצד השווה בכולם, ו<strong>הצד השוה שבהן</strong> הוא — <strong>ש</strong>לכל אחד מהם <strong>יש לו ארבע רגלים, וארבע כנפים, וקרצולים</strong> (רגלי ניתור), <strong>וכנפיו חופין את רובו,</strong> ומכאן נלמד כבנין אב: <strong>אף כל שיש לו ארבע רגלים, וארבע כנפים, וקרצולים,</strong> <strong>וכנפיו חופין את רובו</strong> — כשר.
  ויש לשאול: <strong>והלא הצרצור הזה יש לו ארבע רגלים וארבע כנפים וקרצולים וכנפיו חופין את רובו, יכול יהא מותר?</strong> לכן <strong>תלמוד לומר</strong> בסוף הפסוק: <strong>"חגב"</strong> — לומר שצריך <strong>ש</strong>יהא <strong>שמו חגב,</strong> וכל אלו שנזכרו הם ממיני החגבים.
  ויש לשאול: <strong>אי</strong> (אם) <strong>שמו חגב, יכול</strong> יהיה כשר גם אם <strong>אין בו כל הסימנין הללו? תלמוד לומר</strong> מיד אחר כך: <strong>"למינהו"</strong> — ללמד שגם אם שמו חגב אינו כשר <strong>עד שיהא בו כל הסימנין הללו:</strong> ארבעה רגלים, וארבעה כנפים, וקרצולים, וכנפיו חופות את רובו. עד כאן הברייתא ששנה החכם מבית מדרשו של ר' ישמעאל.
 <strong>פריך</strong> <small>[הקשה]</small> על כך <strong>רב אחאי:</strong> וכיצד אתה למד בבנין אב מארבה סלעם וחרגול, לכל שיש לו ארבע רגלים וארבע כנפים וקרצולים וכנפיו חופים את רובו? <strong>מה להנך</strong> <small>[ל</small>שלושה <small>אלה],</small> <strong>שכן</strong> יש בהם צד משותף, ש<strong>אין ראשן ארוך!</strong> ואם כן חגב שראשו ארוך, מניין שהוא כשר? <strong>וכי תימא</strong> <small>[ואם תאמר],</small> <strong>כיון דשוו</strong> <small>[ש</small>הם <small>שווים]</small> <strong>בארבעה סימנין</strong> — <strong>מייתינן ולא פרכינן</strong> <small>[מביאים,</small> לומדים <small>אנו</small> לכל שיש בו ארבעה סימנים אלה, ואיננו <small>פורכים,</small> שוברים את הלימוד<small>],</small> שבמידת "כלל ופרט וכלל" אין צורך שהפרטים הנלמדים יהיו שווים לגמרי לפרט המפורש; <strong>אי הכי</strong> <small>[אם כך]</small> אתה מניח, <strong>חרגול נמי</strong> <small>[גם כן],</small> <strong>דשוו להו</strong> <small>[ששווה להם]</small> לארבה וסלעם בארבעה סימנים אלה — <strong>לא ליכתוב</strong> <small>[שלא ייכתב],</small> <strong>ותיתי</strong> <small>[ושיבוא,</small> יילמד<small>]</small> <strong>מארבה וסלעם</strong> במידה זו!
 <strong>אלא</strong> מדוע הוצרך הכתוב להכשיר חרגול במפורש — מפני שאם היו כתובים רק ארבה וסלעם <strong>איכא למיפרך</strong> <small>[יש מקום להקשות]:</small> <strong>מה להנך</strong> <small>[לאלה]</small> לארבה וסלעם, <strong>שכן אין להן זנב,</strong> וכיון שלחרגול יש זנב, ואינו דומה להם בכל ענין, אינו יכול להילמד מהם. אם כן, <strong>הכי נמי איכא למיפרך</strong> <small>[כך גם כן יש לפרוך]:</small> <strong>מה להנך</strong> <small>[לאלו]</small> שנזכרו בפסוק, <strong>שכן אין ראשן ארוך,</strong> ומניין להכשיר מין חגב שיש בו ארבעה סימנים אבל ראשו ארוך?
 <strong>אלא אמר רב אחאי,</strong> מכאן למד התנא להכשיר חגב שראשו ארוך: <strong>סלעם</strong> שנזכר בפסוק — <strong>יתירא</strong> <small>[יתר]</small> <strong>הוא,</strong> שכן <strong>לא ליכתוב רחמנא</strong> <small>[</small>ש<small>לא תכתוב התורה]</small> <strong>סלעם, ותיתי</strong> <small>[ותביא</small> אותו<small>]</small> בבנין אב <strong>מארבה ומחרגול,</strong> בצד השווה בהם, שיש בהם ארבעה רגלים, וארבע כנפיים, וקרצולים, וכנפיהם חופים את רובם. <strong>דמאי פרכת</strong> <small>[שמה אתה מקשה]?</small> <strong>מה לארבה</strong> שאין אתה יכול ללמוד ממנו לסלעם, שהרי <strong>אין לו גבחת,</strong> ולסלעם יש גבחת — <strong>הרי חרגול</strong> שנזכר בכתוב <strong>יש לו גבחת.</strong> ואם תקשה: <strong>מה לחרגול</strong> ש<strong>יש לו זנב,</strong> ולסלעם אין זנב — <strong>הרי</strong> הכשיר הכתוב <strong>ארבה</strong> ש<strong>אין לו זנב!</strong> ואם כן <strong>סלעם דכתב רחמנא</strong> <small>[שכתבה התורה]</small> <strong>למה לי?</strong> אלא <strong>אם אינו ענין</strong> (אם לא הוצרך) <strong>לגופו</strong> — <strong>תנהו ענין ל</strong>חגב ש<strong>ראשו ארוך,</strong> לומר שהוא כשר.
## דף סו.
 ואומרים: <strong>במאי קמיפלגי</strong> <small>[במה,</small> באיזה מקרה <small>חלוקים]</small> <strong>תנא דבי</strong> <small>[התנא מבית מדרשו]</small> של <strong>רב,</strong> ששנה את הברייתא הראשונה (לעיל סה,א), <strong>ותנא דבי</strong> <small>[והתנא מבית</small> מדרשו<small>]</small> של <strong>ר' ישמעאל? ב</strong>חגב ש<strong>ראשו ארוך קמיפלגי</strong> <small>[חלוקים הם],</small> שלדעת תנא דבי רב הוא אסור, ולדעת תנא דבי ר' ישמעאל הוא מותר.
  ומפרטים:  <strong>תנא דבי</strong> <small>[התנא מבית מדרשו]</small> של <strong>רב סבר</strong> <small>[סבור]</small> שכך יש לדרוש את הכתובים: "את זה תאכלו וכו' <strong>אשר לו כרעים</strong> ממעל לרגליו לנתר בהן על הארץ" (ויקרא יא, כא) — הרי זה <strong>כלל, "ארבה" "סלעם" "חרגול" "חגב",</strong> וגם <strong>"למינהו"</strong> הכתוב אחר כל אחד מהם — כל אחד מהם הוא <strong>פרט,</strong> ולפי כללי מדרש ההלכה <strong>כלל ופרט</strong> — <strong>אין בכלל אלא מה שבפרט,</strong> ונמצא שרק <strong>דמיניה</strong> <small>[</small>מה <small>שהוא מינו]</small> של כל אחד מן הפרטים המפורשים בכתוב — <strong>אין</strong> <small>[כן],</small> טהור, אבל כל <strong>דלאו דמיניה</strong> <small>[שאינו מינו]</small> — <strong>לא. ו</strong>מ"מינהו" שנאמר אחרי כל אחד מן הפרטים הוא <strong>מרבי דדמי ליה</strong> <small>[מרבה את מה שדומה לו]</small> <strong>משני צדדין,</strong> כלומר, רק מה שהוא דומה לו לגמרי. והואיל ולכל אחד מן הפרטים המפורשים בכתוב יש ראש קצר, נמצא שחגב שראשו ארוך אסור באכילה.
 ואילו <strong>תנא דבי</strong> <small>[התנא מבית מדרשו]</small> של <strong>ר' ישמעאל סבר</strong> <small>[סבור]</small> שכך יש לדרוש את הכתוב: <strong>"אשר לו כרעים"</strong> — הרי זה <strong>כלל, "ארבה" "סלעם" "חרגול" "חגב"</strong> — <strong>פרט, "למינהו"</strong> האמור בכל אחד מהם — <strong>חזר וכלל,</strong> ואם כן יש לנו <strong>כלל ופרט וכלל,</strong> ולפי כללי מדרש ההלכה — <strong>אי</strong> (אין) <strong>אתה דן אלא כעין הפרט, ומרבי כל דדמי ליה בחד צד</strong> <small>[ומרבה כל שדומה לו,</small> לפרט, אפילו <small>בצד אחד],</small> כלומר, שיש לו ארבעה סימנים, שהוא הצד המשותף לכל החגבים שהזכיר הכתוב במפורש, למרות שראשו ארוך.
  ותוהים: לדעת תנא דבי ר' ישמעאל, כיצד ניתן לדרוש כאן במידת כלל ופרט וכלל?  <strong>והא לא דמי כללא קמא לכללא בתרא</strong> <small>[והרי אינו דומה הכלל הראשון לכלל האחרון]!</small> שכן <strong>כללא קמא</strong> <small>[הכלל הראשון]</small> — <strong>"אשר לו כרעים</strong> ממעל לרגליו" <strong>אמר רחמנא</strong> <small>[אמרה התורה],</small> <strong>דאית ליה אכול דלית ליה לא תיכול</strong> <small>[</small>כל <small>שיש לו</small> כרעיים <small>אכול, שאין לו</small> כרעיים <small>אל תאכל],</small> ומשמע שאין צורך בסימנים נוספים, ואילו <strong>כללא בתרא</strong> <small>[הכלל האחרון],</small> "למינהו", מלמד שאינם כשרים <strong>עד דשוו</strong> <small>[שיהיו שווים]</small> <strong>בארבעה סימנין,</strong> כפי שלמדנו מן הצד השווה שבכולם!
  ומשיבים:  <strong>תנא דבי</strong> <small>[התנא מבית מדרשו]</small> של <strong>ר' ישמעאל בכללי ופרטי כי האי גוונא דאין</strong> <small>[בכללים ופרטים כגון זה</small> הוא <small>דן],</small> שלמרות שהכללים אינם שווים הוא דן במידת כלל ופרט וכלל. ומעירים: <strong>ודאמרינן נמי בעלמא דדאין תנא דבי</strong> <small>[ומה שאנו אומרים בכלל,</small> בכמה מקומות בתלמוד, <small>שדן התנא מבית מדרשו]</small> של <strong>ר' ישמעאל בכללי ופרטי כי האי גוונא</strong> <small>[בכללים ופרטים כגון זה],</small> דבר זה נלמד <strong>מהכא</strong> <small>[מכאן].</small>
 ודנים במה ש<strong>אמר מר</strong> <small>[החכם],</small> התנא דבי ר' ישמעאל בסוף הברייתא: מ"חגב" שנזכר בפסוק זה למדנו שאינו כשר עד שיהא שמו חגב. ויש לשאול: <strong>אי</strong> (אם) <strong>שמו חגב יכול</strong> יהא כשר גם אם <strong>אין בו כל הסימנין הללו</strong> המשותפים למינים המפורשים בפסוק — ארבעה רגלים וארבע כנפיים, וקרצוליים, וכנפיו חופים את רובו? <strong>תלמוד לומר "למינהו"</strong> — <strong>עד שיהו בו כל הסימנין הללו.</strong> ושואלים: ואם <strong>אין בו כל הסימנין הללו מהיכא תיתי</strong> <small>[מהיכן תבוא,</small> תלמד<small>]</small> שיהיה מותר? הלא <strong>ארבה וחרגול כתיב</strong> <small>[נאמר</small> תחילה<small>],</small> ויש בהם כל אותם סימנים!
  ומשיבים:  <strong>אי לא כתיב</strong> <small>[אם לא היה כתוב]</small> <strong>סלעם</strong> — הייתי מפרש <strong>כדקאמרת</strong> <small>[כמו שאתה אומר].</small> <strong>השתא דכתיב</strong> <small>[עכשיו שנאמר]</small> <strong>סלעם,</strong> ממנו למדנו <strong>לרבויי</strong> <small>[לרבות]</small> זה ש<strong>ראשו ארוך,</strong> ואינו דומה לכל הפרטים המנויים בפסוק זה, אם כן <strong>אימא לירבי נמי כל דהו</strong> <small>[אמור שנרבה גם כן כל שהוא],</small> גם זה שאין בו סימנים אלה, אם שמו חגב — על כן <strong>קא משמע לן</strong> <small>[משמיע לנו]</small> שלא.
  ושואלים על סתירה שיש לכאורה בין הברייתות: <strong>מאי שנא התם דאמרת</strong> <small>[במה שונה שם</small> בברייתא של תנא דבי רב <small>שאתה אומר]:</small> <strong>סלעם</strong> — <strong>זה רשון, חרגול</strong> — <strong>זה ניפול. ומאי שנא הכא דאמרת</strong> <small>[ומה שונה כאן</small> בברייתא של תנא דבי ר' ישמעאל <small>שאמרת]:</small> <strong>סלעם</strong> — <strong>זה ניפול, חרגול</strong> — <strong>זה רשון?</strong> ומשיבים: <strong>מר כי אתריה ומר כי אתריה</strong> <small>[חכם זה כ</small>לשון <small>מקומו וחכם זה כמקומו].</small>
 <big>א</big> שנינו במשנה: <strong>ובדגים כל שיש לו סנפיר וקשקשת. תנו רבנן</strong> <small>[שנו חכמים]:</small> <strong>אין לו עכשיו</strong> קשקשים <strong>ועתיד לגדל לאחר זמן, כגון הסולתנית והעפיאן,</strong> שאין להם קשקשים בצעירותם — <strong>הרי זה מותר.</strong> וכן אם <strong>יש לו</strong> קשקשים <strong>עכשיו ועתיד להשירן בשעה ש</strong>הוא <strong>עולה מן המים, כגון</strong>
## דף סו:
 הדגים הקרויים <strong>אקונס, ואפונס, כספתיאס, ואכספטיאס, ואטונס</strong> — <strong>הרי זה מותר.</strong>
 <strong>תנן התם</strong> <small>[שנינו שם]</small> במשנה במסכת נדה: <strong>כל שיש לו קשקשת</strong> ודאי <strong>יש לו סנפיר, ויש שיש לו סנפיר ואין לו קשקשת. יש לו קשקשת ויש לו סנפיר</strong> — הרי זה <strong>דג טהור, יש לו סנפיר ואין לו קשקשת</strong> — <strong>דג טמא.</strong>
 ושואלים: <strong>מכדי</strong> <small>[הואיל]</small> ורק <strong>על</strong> <strong>קשקשת קא סמכינן</strong> <small>[אנו סומכים]</small> להכשיר דג שבא לפנינו, שהרי כל שיש לו קשקשת ודאי יש לו סנפיר, אבל סנפיר לבד יש גם בדג טמא, אם כן <strong>ליכתוב רחמנא</strong> <small>[שתכתוב התורה]</small> <strong>קשקשת</strong> כסימן טהרה, <strong>ולא ליכתוב</strong> <small>[ושלא תכתוב]</small> <strong>סנפיר</strong> כלל! ומשיבים: <strong>אי כתב רחמנא</strong> <small>[אילו היתה כותבת התורה]</small> <strong>קשקשת ולא כתב</strong> <small>[ולא היתה כותבת]</small> <strong>סנפיר, הוה אמינא</strong> <small>[הייתי אומר]:</small> <strong>מאי</strong> <small>[מה פירוש]</small> <strong>קשקשת?</strong> לא אותם קשקשים הקבועים בו, אלא <strong>סנפיר</strong> שהוא שט בו, <strong>ו</strong>הייתי מכשיר <strong>אפילו דג טמא,</strong> לכן <strong>כתב רחמנא</strong> <small>[כתבה התורה]</small> <strong>סנפיר וקשקשת,</strong> כדי שלא יבואו לידי טעות.
  ושואלים:  <strong>והשתא דכתב רחמנא</strong> <small>[ו</small>הרי גם <small>עכשיו שכתבה התורה]</small> <strong>סנפיר וקשקשת, ממאי</strong> <small>[ממה,</small> מנין<small>]</small> אנו יודעים ש<strong>קשקשת לבושא</strong> <small>[לבוש]</small> הדג <strong>הוא,</strong> ולא מה שהוא שט בו — ממה <strong>דכתיב</strong> <small>[שנאמר]</small> במקום אחר: <strong>"ושריון קשקשים הוא לבוש"</strong> (שמואל א יז, ה); ואם כן חוזרת השאלה: <strong>וליכתוב רחמנא</strong> <small>[ושתכתוב התורה]</small> רק <strong>קשקשת, ולא ליכתוב</strong> <small>[ושלא תכתוב]</small> <strong>סנפיר,</strong> שהרי אנו יודעים מהי קשקשת, ואין חשש שנבוא לידי טעות, לומר שקשקשת היא סנפיר!
 <strong>אמר ר' אבהו, וכן תנא דבי</strong> <small>[שנה החכם מבית</small> מדרשו<small>]</small> של <strong>ר' ישמעאל:</strong> רצה הקדוש ברוך הוא לזכות את ישראל, לפיכך הרבה להם תורה, שנאמר: "ה' חפץ למען צדקו <strong>יגדיל תורה ויאדיר"</strong> (ישעיהו מב, כא), והרחיב גם במקום שניתן היה לכאורה לצמצם.
 <big>א</big> ובענין הדגים הטהורים והטמאים, <strong>תנו רבנן</strong> <small>[שנו חכמים],</small> נאמר: "את זה תאכלו מכל אשר במים כל אשר לו סנפיר וקשקשת" (ויקרא יא, ט), ואחר כך נאמר: "וכל אשר אין לו סנפיר וקשקשת... לא תאכלו" (שם י— יא). ויש לשאול: מדוע הוצרכנו לשניהם? והרי <strong>ממשמע שנאמר: אכול את שיש לו</strong> סנפיר וקשקשת, <strong>שומע אני</strong> ממילא: <strong>אל תאכל את שאין לו, וממשמע שנאמר: אל תאכל את שאין לו</strong> סנפיר וקשקשת, <strong>שומע אני: אכול את שיש לו, ולמה שנאן? לעבור עליו,</strong> על אכילת דג טמא, <strong>ב</strong>איסור <strong>עשה ו</strong>איסור <strong>לא תעשה.</strong> ודנים במקרים בהם מותר לאכול דגים או שאר שרצי מים.
  נאמר: "את זה תאכלו מכל אשר במים, כל אשר לו סנפיר וקשקשת במים בימים ובנחלים אותם תאכלו" (שם ט), ויש לשאול: "את זה  <strong>תאכלו מכל אשר במים" מה תלמוד לומר?</strong> מה בא ללמד? ומסבירים: <strong>ש</strong>לולא כתוב זה <strong>יכול</strong> היית לומר: <strong>הואיל והתיר</strong> הכתוב בפסוק אחד שרצי מים (שאין להם סנפיר וקשקשת) <strong>במפורש, והתיר</strong> אותם בפסוק אחר <strong>בסתם,</strong> שלא בצורה מפורשת (וכפי שיבואר להלן), אם כן יש ללמוד מזה על זה: <strong>מה כשהתיר במפורש</strong> <strong>לא התיר אלא</strong> את אלה שנמצאים במים ש<strong>בכלים,</strong> כמבואר להלן, <strong>אף כשהתיר בסתם</strong> — <strong>לא התיר אלא בכלים.</strong> ואם כן <strong>מנין לרבות</strong> ולהתיר גם <strong>בורות</strong> <strong>שיחין</strong> (חפירות מאורכות) <strong>ומערות, ששוחה ושותה מהן</strong> מים, <strong>ואינו נמנע</strong> מלשתותם עם השרצים שבתוכם? <strong>תלמוד לומר "תאכלו מכל אשר במים",</strong> להתיר גם אלו שבבורות שיחין ומערות.
 ואומרים: <strong>היכן התיר בכלים? דכתיב</strong> <small>[שנאמר]:</small> <strong>"את זה תאכלו מכל אשר במים</strong> כל אשר לו סנפיר וקשקשת במים בימים ובנחלים אותם תאכלו" (שם), ודי היה לומר: "במים", ומדוע נאמר "בימים ובנחלים"? לומר: דווקא <strong>בימים ובנחלים הוא דכי אית ליה</strong> <small>[שכאשר יש לו]</small> סנפיר וקשקשת <strong>אכול</strong> אותו, <strong>דלית ליה לא תיכול</strong> <small>[שאין לו</small> סנפיר וקשקשת <small>אל תאכל]</small> אותו, <strong>הא</strong> <small>[אבל]</small> זה שנמצא במים ש<strong>בכלים</strong> — <strong>אף על גב דלית ליה</strong> <small>[אף על פי שאין לו]</small> סנפיר וקשקשת <strong>אכול.</strong>
 ושואלים, <strong>אימא</strong> <small>[אמור]</small> ודייק להיפך: דווקא בימים ובנחלים — אם יש לו סנפיר וקשקשת תאכל, אבל <strong>בכלים</strong> — <strong>אף על גב דאית ליה</strong> <small>[אף על פי שיש לו]</small> סימנים אלה <strong>לא תיכול</strong> <small>[אל תאכל]!</small> ודוחים: <strong>לא סלקא דעתך</strong> <small>[לא יעלה על דעתך]</small> לומר כן, <strong>דכתיב</strong> <small>[ש</small>הרי <small>נאמר]</small> בהמשך: <strong>"וכל אשר אין לו סנפיר וקשקשת בימים ובנחלים מכל שרץ המים</strong> וכו' לא תאכלו" (שם י— יא), לומר: <strong>בימים ובנחלים</strong> הוא <strong>דלית ליה לא תיכול</strong> <small>[ש</small>אם <small>אין לו</small> סנפיר וקשקשת <small>אל תאכל],</small> <strong>הא</strong> <small>[אבל]</small> <strong>בכלים</strong> — <strong>אף על גב דלית ליה</strong> <small>[אף על פי שאין לו]</small> סימנים אלה <strong>אכול.</strong> ושואלים: ומדוע הוצרכנו לכתוב "תאכלו מכל אשר במים" להתיר שרצי מים שבבורות שיחין ומערות?
 <strong>ואימא</strong> <small>[ואמור]</small> ודרוש כך: "את זה תאכלו מכל אשר במים כל אשר לו סנפיר וקשקשת במים בימים ובנחלים", "את זה תאכלו מכל אשר <strong>במים"</strong> — הרי זה <strong>כלל, "בימים ובנחלים"</strong> — <strong>פרט, כלל ופרט</strong> — <strong>אין בכלל אלא מה שבפרט,</strong> ב<strong>ימים ונחלים</strong> — <strong>אין</strong> <small>[כן],</small> אכול רק את שיש לו סנפיר וקשקשת, אבל בכל מים אחרים, כגון אלו המצויים ב<strong>נעיצין וחריצין,</strong> בברכות ותעלות, וכן בבורות שיחין ומערות — <strong>לא</strong> נאמרה מצוה זו, אלא מותר אתה לאכול גם את אלו שאין להם סנפיר וקשקשת!
  ומשיבים: מה שנאמר שוב  <strong>"במים"</strong> בפסוק זה, לפני "בימים ובנחלים" — <strong>חזר וכלל,</strong> ויש כאן כלל ("מים") ופרט ("בימים ובנחלים") וכלל ("מים"), ולפי כללי מדרש ההלכה, בכלל ופרט וכלל — לא רק הפרט המפורש נאסר, אלא כל שהוא כעין הפרט, ואם כן כל מים שנמצאים בקרקע בכלל זה, משום כך הוצרך הכתוב "תאכלו מכל אשר במים" —  כדי להתיר את אלה הנמצאים בבורות שיחין ומערות (ולא בנעיצין וחריצין).
  ושואלים: וכיצד אתה דורש פסוק זה בדרך כלל ופרט וכלל? והלא  <strong>הני תרי כללי דסמיכי להדדי נינהו</strong> <small>[אלה שני כללים שסמוכים זה לזה הם],</small> ש"במים" השני נאמר גם כן לפני הפרט "בימים ובנחלים", ואם יש כאן כלל וכלל ופרט! <strong>אמר רבינא, כדאמרי במערבא</strong> <small>[כמו שאומרים בארץ ישראל]:</small> <strong>כל מקום שאתה מוצא שני כללות</strong> <strong>הסמוכין זה לזה,</strong> אם יש פרט סמוך להם —
## דף סז.
 <strong>הטל</strong> את ה<strong>פרט ביניהם ודונם בכלל ופרט וכלל.</strong> ולפי זה, כך יש לדרוש את הכתוב "מכל אשר במים וכו' במים בימים ובנחלים אותם תאכלו" (ויקרא יא, ט) כאילו נאמר: "כל אשר במים וכו' בימים ובנחלים במים אותם תאכלו": <strong>"במים"</strong> — הרי זה <strong>כלל, "בימים ובנחלים"</strong> — <strong>פרט, "במים"</strong> —
 <strong>חזר וכלל, כלל ופרט וכלל</strong> — <strong>אי</strong> (אין) <strong>אתה דן אלא כעין הפרט, מה הפרט מפורש</strong> — ימים ונחלים, שהם <strong>מים נובעים, אף כל</strong> <strong>מים נובעים</strong> נאסר בהם מה שאין לו סנפיר וקשקשת. ואם כן <strong>מאי רבי</strong> <small>[מה ריבה</small> בכך<small>]?</small> ריבה <strong>חריצין ונעיצין לאיסורא</strong> <small>[לאיסור],</small> שהמים שבהם נובעים, <strong>ומאי</strong> <small>[ומה]</small> <strong>מיעט? בורות שיחין ומערות להתירא</strong> <small>[להיתר],</small> שאין המים שבהם נובעים, אלא מי גשמים נאספים לתוכם.
  ושואלים, <strong>ואימא</strong> <small>[ואמור]</small> כך: <strong>מה הפרט מפורש</strong> — <strong>מים גדלין</strong> (נמצאים) <strong>על גבי קרקע</strong> — <strong>אף כל</strong> שהוא <strong>מים גדלין על גבי קרקע. ו</strong>לפי זה, <strong>מאי רבי</strong> <small>[מה ריבה]</small> בכך — <strong>אפילו בורות שיחין ומערות לאיסורא</strong> <small>[לאיסור],</small> <strong>ומאי</strong> <small>[ומה]</small> <strong>מיעט</strong> בכך? <strong>מיעט</strong> רק מים שב<strong>כלים!</strong>
 ומשיבים: <strong>אם כן,</strong> הכתוב <strong>"תאכלו</strong> מכל אשר במים" (שם), שנאמר בתחילת הפסוק כדי להתיר, <strong>מאי אהני ליה</strong> <small>[מה הועיל לו]?</small> מה הוא בא להתיר? הרי גם בלעדיו לא היינו אוסרים כלים, שהרי אינם דומים כלל לפרט המפורש, שהוא מים המצויים על הקרקע! אלא לכך נאמר "תאכלו" — ללמדנו שמה שנאסר כעין הפרט, הוא רק חריצין ונעיצין.
 <big>א</big> התנא <strong>דבי</strong> <small>[בבית</small> מדרשו<small>]</small> של <strong>ר' ישמעאל תנא</strong> <small>[שנה]</small> כך, דרש כך את הכתוב: מה שנאמר בפסוק זה <strong>"במים" "במים" שתי פעמים</strong> ("מכל אשר במים כל אשר לו סנפיר וקשקשת במים בימים ובנחלים אותם תאכלו". ויקרא יא, ט) — <strong>אין זה כלל ופרט, אלא</strong> צריך ללמוד אותו בדרך של <strong>ריבה ומיעט,</strong> ובאופן זה: <strong>"במים"</strong> — <strong>ריבה, "בימים ובנחלים"</strong> — <strong>מיעט, "במים"</strong> — <strong>חזר וריבה.</strong> ולפי כללי מדרש ההלכה <strong>ריבה ומיעט וריבה</strong> — <strong>ריבה הכל,</strong> חוץ ממה שאינו דומה כלל לימים ונחלים. ואם כן, <strong>מאי רבי</strong> <small>[מה ריבה]?</small> את הדגים שאין להם סנפיר וקשקשת ב<strong>חריצין ונעיצין לאיסורא</strong> <small>[לאיסור],</small> <strong>ומאי</strong> <small>[ומה]</small> <strong>מיעט?</strong> את אלה שב<strong>בורות שיחין ומערות להתירא</strong> <small>[להיתר].</small>
 ושואלים, הואיל ואתה מרבה הכל חוץ ממה שאינו דומה כלל לימים ונחלים, <strong>אימא</strong> <small>[אמור]:</small> <strong>מאי</strong> <small>[מה]</small> <strong>ריבה?</strong> ריבה <strong>בורות שיחין ומערות לאיסורא</strong> <small>[לאיסור],</small> <strong>ומאי</strong> <small>[ומה]</small> <strong>מיעט</strong> להיתר? <strong>מיעט</strong> רק <strong>כלים!</strong> ומשיבים: <strong>אם כן, "תאכלו"</strong> שנאמר בתחילת הפסוק להתיר, <strong>מאי אהני ליה</strong> <small>[מה הועיל לו]?</small> הרי לדרך זו, כבר הותרו כלים על ידי ריבוי ומיעוט! אלא בוודאי בא כדי ללמדנו שיש ללמוד בריבוי ומיעוט להתיר את אלה שבבורות שיחין ומערות.
  ושואלים:  <strong>ואיפוך אנא</strong> <small>[ואהפוך אני],</small> ואומר שריבה בורות לאיסור, ומיעט חריצין ונעיצין להיתר! ומשיבים: יש לתרץ דבר זה <strong>כדתני</strong> <small>[כמו ששנה]</small> החכם <strong>מתתיה, דתני</strong> <small>[ששנה]</small> <strong>מתתיה בר יהודה: מאי</strong> <small>[מה]</small> <strong>ראית לרבות בורות שיחין ומערות להתירא</strong> <small>[להיתר],</small> <strong>ולהוציא חריצין ונעיצין לאיסורא</strong> <small>[לאיסור]?</small> <strong>מרבה אני בורות שיחין ומערות שהן</strong> המים <strong>עצורים</strong> (סגורים בתוכם) <strong>ככלים, ומוציא אני חריצין ונעיצין שאין עצורין ככלים,</strong> אלא המים זורמים לתוכם ויוצאים מהם.
 <big>ב</big> בברייתא שהובאה בעמוד הקודם נאמר כי הכתוב התיר פעמיים שרץ המים שאין לו סנפיר וקשקשת, פעם במפורש ופעם בסתום, מה כשהתיר במפורש — התיר במים שבכלים, אף כשהתיר בסתום — לא התיר אלא במים שבכלים. ושואלים: <strong>הי</strong> <small>[איזהו]</small> ה<strong>סתום והי</strong> <small>[ואיזהו]</small> ה<strong>מפורש? פליגי בה</strong> <small>[נחלקו בכך]</small> <strong>רב אחא ורבינא, חד</strong> <small>[אחד מהם]</small> <strong>אמר:</strong> הכתוב המתיר כל ש<strong>יש לו</strong> סנפיר וקשקשת בימים ובנחלים (ויקרא יא, ט) הוא ה<strong>מפורש, ו</strong>הכתוב האוסר זה <strong>ש</strong><strong>אין לו</strong> סנפיר וקשקשת בימים ובנחלים (שם י—יא) הוא ה<strong>סתום. וחד</strong> <small>[ואחד מהם]</small> <strong>אמר:</strong> הכתוב האוסר את ש<strong>אין לו</strong> סנפיר וקשקשת בימים ובנחלים, הוא ה<strong>מפורש, ו</strong>הכתוב המתיר את ש<strong>יש לו</strong> סנפיר וקשקשת בימים ובנחלים, הוא ה<strong>סתום.</strong>
 ושואלים: <strong>מאי טעמא דמאן דאמר</strong> <small>[מה הטעם של מי שאומר]</small> שהכתוב המתיר כל ש<strong>יש לו</strong> סנפיר וקשקשת בימים ובנחלים הוא ה<strong>מפורש?</strong> ומשיבים, <strong>אמר לך</strong> <small>[יכול הוא לומר לך]</small> כך: <strong>מיניה הוא דקא משתרו</strong> <small>[</small>שהרי <small>ממנו,</small> מפסוק זה <small>הוא</small> שלמדנו <small>שמותרים]</small> השרצים שבמים ב<strong>כלים.</strong> שכן דרשנו: בימים ובנחלים הוא שתאכלו את שיש לו סנפיר וקשקשת, ולא את זה שאין לו סנפיר וקשקשת. אבל בכלים — אפילו זה שאין לו סנפיר וקשקשת מותר.
  ושואלים:  <strong>מאי טעמא דמאן דאמר</strong> <small>[מה הטעם של מי שאומר]</small> שהכתוב האוסר זה ש<strong>אין לו</strong> סנפיר וקשקשת הוא ה<strong>מפורש?</strong> ומשיבים: מפני <strong>דהאי הוא דקמוכח אהאיך</strong> <small>[שהוא שמוכיח על</small> הכתוב <small>האחר,</small> הראשון<small>]</small> שהוא בא להתיר. <strong>דאי מהאיך</strong> <small>[שאם מהאחר]</small> <strong>הוה אמינא</strong> <small>[הייתי אומר]</small> ומדייק לאיסור: בימים ובנחלים הוא שתאכל את שיש לו סנפיר וקשקשת, ומכאן ש<strong>בכלים</strong> — <strong>אף על גב דאית ליה</strong> <small>[אף על פי שיש לו סנפיר וקשקשת]</small> <strong>נמי לא תיכול</strong> <small>[גם כן לא תאכל],</small> ולכן בא כתוב זה "וכל אשר אין לו סנפיר וקשקשת בימים ובנחלים לא תאכלו", לומר: בימים ובנחלים לא תאכלו את שאין לו סנפיר וקשקשת, אבל בכלים — אף את זה שאין לו סנפיר וקשקשת תאכלו.
 <big>ג</big> ובענין המים שבכלים, שהשרצים שגדלים בהם מותרים, <strong>אמר רב הונא: לא לשפי אינש שיכרא בצבייתא באורתא</strong> <small>[לא ישפוך אדם שיכר</small> לכלי <small>דרך קיסמים בלילה]</small> כדי לסננו, <strong>דילמא פריש לעיל מצבייתא והדר נפיל לכסא</strong> <small>[שמא יפרוש</small> השרץ <small>על הקיסמים ואחר כך יפול</small> מהם <small>לכוס],</small> <strong>ו</strong>כשהוא שותה את השיכר עם השרצים שבתוכו, מתוך הנחה שלא באו מן החוץ (שהרי סינן את השיכר), אלא נוצרו בכלי והריהם מותרים, <strong>הוי</strong> <small>[הריהו]</small> <strong>עובר</strong> עליו <strong>משום "שרץ השורץ על הארץ"</strong> (ויקרא יא, מא).
  ושואלים:  <strong>אי הכי</strong> <small>[אם כך],</small> שאתה חושש לכעין זה, <strong>במנא נמי</strong> <small>[</small>בשיכר סתם הנמצא <small>בכלי גם כן]</small> יש לחשוש, <strong>דלמא פריש לדפנא דמנא והדר נפיל למנא</strong> <small>[שמא פרש לדופן הכלי וחזר ונפל לכלי]!</small> ומשיבים: <strong>התם היינו רביתיה</strong> <small>[שם זהו דרך גידולו],</small> שכשהוא בכלי הוא נדבק לדופן הכלי, ואין זה נחשב כמי שפרש מן המים.
 <strong>ומנא תימרא</strong> <small>[ומנין תאמר]</small> שדבר שהוא בדרך גידולו אין מקפידים עליו? <strong>דתניא</strong> <small>[ששנויה</small> ברייתא<small>]:</small> <strong>מנין לרבות</strong> מים שב<strong>בורות שיחין ומערות ששוחה ושותה מהן, ואינו נמנע</strong> מלשתותם עם שרצים שבהם? <strong>תלמוד לומר: "תאכלו מכל אשר במים"</strong> (שם ט), להתיר הגדל במים שבבורות, למרות שאין לו סנפיר וקשקשת; <strong>ו</strong>לכאורה <strong>ליחוש דלמא פריש לדפנא והדר נפיל</strong> <small>[ושנחשוש שמא פרש לדופן</small> הבור, ונעשה שרץ הארץ, <small>וחזר ונפל]</small> למים! <strong>אלא</strong> אומר אתה: <strong>היינו רביתיה</strong> <small>[זהו דרך גידולו],</small> ואינו נאסר בכך — <strong>הכא נמי</strong> <small>[כאן גם כן]</small> בכלי, אמור: <strong>היינו רביתיה</strong> <small>[זוהי דרך גידולו]</small> ואינו נאסר בכך.
 <strong>אמר ליה</strong> <small>[לו]</small> <strong>רב חסדא לרב הונא, תניא דמסייע לך</strong> <small>[שנויה</small> ברייתא <small>שמסייעת לך],</small> שרק בשיכר שסיננו יש לחשוש לשרצים שפרשו ונפלו לתוכו. ששנינו: מה שנאמר <strong>"כל השרץ השורץ על הארץ"</strong> (שם מא) — הרי זה בא <strong>לרבות יבחושין</strong> הנמצאים במים (או שאר משקים) <strong>שסיננן;</strong> ונדייק: <strong>טעמא</strong> <small>[הטעם,</small> דווקא<small>]</small> ש<strong>סיננן, הא</strong> <small>[אבל]</small> אם <strong>לא סיננן</strong> — <strong>שרי</strong> <small>[מותרים</small> הם<small>],</small> ואין לחשוש אם פרשו לדופן הכלי וחזרו.
 <big>ד</big> ועוד בענייני "שרץ השורץ על הארץ". <strong>אמר שמואל: קישות</strong> (מלפפון) <strong>שהתליעה</strong> (שגדלו בה תולעים)
## דף סז:
 <strong>באביה,</strong> בעוד היא מחוברת לקרקע — <strong>אסורה</strong> התולעת שבה <strong>משום "השרץ השורץ על הארץ"</strong> (ויקרא יא, מא), כיון ששרצה בעוד הקישות מחוברת לארץ.
  ומציעים:  <strong>לימא מסייע ליה</strong> <small>[האם אפשר לסייע לו],</small> ממה שנראה כסתירה לכאורה בין שתי ברייתות, <strong>דתני חדא</strong> <small>[ששנויה</small> ברייתא <small>אחת]:</small> "השרץ השורץ <strong>על הארץ"</strong> — <strong>להוציא את הזיזין</strong> (מיני חרקים) <strong>ש</strong>מצויים <strong>בעדשים, ואת היתושים ש</strong>נמצאים <strong>בכליסים</strong> (מין קטניות), <strong>ותולעת שבתמרים ושבגרוגרות</strong> (תמרים יבשות), שהם מותרים, מפני שאינם שורצים בארץ. <strong>ותניא אידך</strong> <small>[ושנויה</small> ברייתא <small>אחרת]:</small> <strong>"כל השרץ השורץ על הארץ",</strong> "כל" — <strong>לרבות</strong> <strong>תולעת ש</strong>נמצאת <strong>בעיקרי זיתים ושבעיקרי גפנים,</strong> שגם היא אסורה.
 <strong>מאי לאו</strong> <small>[האם לא],</small> <strong>אידי ואידי</strong> <small>[זו וזו]</small> עוסקות בתולעת הנמצאת <strong>בפירא</strong> <small>[בתוך הפרי],</small> <strong>והא</strong> <small>[ו</small>ברייתא <small>זו],</small> שאסרה תולעת בזיתים ובגפנים, עוסקת כשהתליעה <strong>באביה,</strong> כשהפרי צומח ומחובר לקרקע, <strong>והא</strong> <small>[וזו]</small> שהתירה זיזים שבעדשים, עוסקת כשהתליעה <strong>שלא באביה,</strong> אלא לאחר שנתלשו. ומכאן סיוע לדברי שמואל, שקישות שהתליעה באביה אסורה?
  ודוחים:  <strong>לא,</strong> אפשר לומר כי <strong>אידי ואידי</strong> <small>[זו וזו]</small> עוסקות בתולעת שהתליעה <strong>באביה,</strong> בעוד הפרי מחובר, <strong>ולא קשיא</strong> <small>[ואינו קשה]:</small> <strong>הא בפירא</strong> <small>[זו</small> שמתירה, עוסקת בתולעת שגדלה <small>בפרי],</small> וגם כשהוא מחובר, שלא כדברי שמואל שאוסר, <strong>הא באילנא גופא</strong> <small>[וזו</small> האוסרת, עוסקת בתולעת הגדלה <small>בגוף האילן].</small>
 ומעירים: <strong>דיקא נמי</strong> <small>[מדוייק גם כן כך],</small> <strong>דקתני</strong> <small>[שהוא שונה]</small> <strong>תולעת שבעיקרי זיתים ושבעיקרי גפנים,</strong> כלומר, בגזע עץ הזית או הגפן. ומסכמים: אכן <strong>שמע מינה</strong> <small>[למד מכאן]</small> שכן הוא.
 <big>א</big> ממה ששנינו לעיל נמצא שלכל הדעות, תולעת שנוצרה בפרי כשהוא תלוש, ולא פרשה ממנו לארץ — מותרת, ואין בה משום "שרץ השורץ על הארץ". ובפרטי עניין זה <strong>בעי</strong> <small>[שאל]</small> <strong>רב יוסף:</strong> אם <strong>פרשה</strong> התולעת מן הפרי <strong>ומתה</strong> מיד, קודם שהספיקה לרחוש על הארץ, <strong>מהו</strong> דינה, האם היא מותרת? אם פירשה <strong>מקצתה, מהו?</strong> אם פירשה <strong>לאויר העולם</strong> ולא נפלה לארץ, <strong>מהו?</strong> כל השאלות הללו לא נפתרו, ועל כן <strong>תיקו</strong> <small>[תעמוד]</small> השאלה במקומה.
 <strong>בעי</strong> <small>[שאל]</small> <strong>רב אשי:</strong> תולעת שנוצרה בתוך תמרה, וטיפסה ועלתה <strong>לגג</strong> (החלק העליון) של ה<strong>תמרה, מהו?</strong> האם היא נחשבת כרוחשת על דבר אחר, ואסורה משום "שרץ השורץ על הארץ", או שמא היא נחשבת כמצויה במקום גידולה ומותרת? ואם תאמר שגג התמרה אינו נחשב מקום גידולה, עלתה התולעת <strong>לגג גרעינתה</strong> של התמרה, <strong>מהו?</strong> האם גם זה בכלל מקום גידולה, או לא? לא טיפסה התולעת לגג התמרה, אלא יצאה <strong>מתמרה לתמרה</strong> אחרת שהיתה דבוקה לה, <strong>מהו?</strong> שאלות אלה לא נפתרו, ועל כן <strong>תיקו</strong> <small>[תעמוד]</small> השאלה במקומה.
 <big>ב</big> <strong>אמר רב ששת בריה</strong> <small>[בנו]</small> של <strong>רב אידי: קוקיאני,</strong> תולעים שיש באיברים הפנימיים של בהמות, כגון בריאה ובכבד — <strong>אסירי</strong> <small>[אסורות]</small> באכילה, <strong>מאי טעמא</strong> <small>[מה טעם</small> הדבר<small>]?</small> <strong>מעלמא אתו</strong> <small>[מבחוץ באו],</small> שבלעה אותן, וכבר נאסרו קודם לכן משום "שרץ השורץ על הארץ".
 <strong>מתקיף לה</strong> <small>[מקשה על כך]</small> <strong>רב אשי: אי מעלמא אתו</strong> <small>[אם מבחוץ הן באות],</small> שבלעה אותם — <strong>לישתכחו</strong> <small>[שיימצאו]</small> גם ב<strong>דרך בית הריעי,</strong> במערכת העיכול. ומאחר שלא נמצאו במערכת העיכול אלא בכבד או בריאה, משמע שנוצרו בתוך הבהמה, ואין הם שרץ הארץ!
 <strong>איכא דאמרי</strong> <small>[יש שאומרים]</small> ש<strong>אמר רב שישא בריה</strong> <small>[בנו]</small> של <strong>רב אידי: קוקיאני שרו</strong> <small>[מותרות],</small> <strong>מאי טעמא</strong> <small>[מה טעם</small> הדבר<small>]?</small> <strong>מיניה גבלי</strong> <small>[ממנה</small> הם <small>נוצרים].</small> <strong>אמר רב אשי: פשיטא</strong> <small>[פשוט]</small> שכן הוא, <strong>דאי מעלמא קא אתו</strong> <small>[שאם מהעולם,</small> מהחוץ <small>הן באות]</small> — <strong>לישתכחו</strong> <small>[שיימצאו]</small> <strong>דרך בית הריעי!</strong>
 ומסכמים, <strong>והלכתא</strong> <small>[והלכה]:</small> <strong>קוקיאני אסירי</strong> <small>[אסורות],</small> <strong>מאי טעמא</strong> <small>[מה טעם</small> הדבר<small>]?</small> <strong>מינם ניים, ועיילי ליה באוסייה</strong> <small>[ישנה</small> הבהמה <small>ונכנסות בחוטמה]</small> ה<strong>תולעים,</strong> ומשם עוברים לאיבריה הפנימיים, שלא דרך מערכת העיכול. <strong>דרני דבשרא</strong> <small>[תולעים שנמצאות בבשר]</small> הבהמה, בין העור לבשר — <strong>אסירי</strong> <small>[אסורות],</small> <strong>דכוורי</strong> <small>[</small>אלו <small>שנמצאות בדגים]</small> — <strong>שריין</strong> <small>[מותרות].</small>
 וכן מסופר, <strong>אמר לה רבינא לאימיה</strong> <small>[לאמו]:</small> <strong>אבלע לי ואנא איכול</strong> <small>[הבליעי לי</small> את <small>התולעים שבדגים,</small> שלא אראה אותן, שנפשי קצה בדבר, <small>ואני אוכל]</small> את הדגים. <strong>אמר ליה</strong> <small>[לו]</small> <strong>רב משרשיא בריה</strong> <small>[בנו]</small> של <strong>רב אחא לרבינא</strong> שנהג כן: <strong>מאי שנא מהא דתניא</strong> <small>[במה שונה</small> הדבר <small>מזו ששנויה</small> בברייתא<small>]:</small> <strong>"ואת נבלתם תשקצו"</strong> (ויקרא יא, יא) — <strong>לרבות את הדרנים</strong> (התולעים) <strong>שבבהמה,</strong> שהם אסורים! מדוע אלו שבדגים מותרות?
 <strong>אמר ליה</strong> <small>[לו]:</small> <strong>הכי השתא</strong> <small>[כך אתה משווה]?</small> <strong>בהמה</strong> — רק <strong>בשחיטה הוא דמשתריא</strong> <small>[שנעשית מותרת],</small> וקודם לכן הריהי בכלל איסור אבר מן החי, היא וכל מה שגדל בגופה. <strong>והני, מדלא קא מהניא להו</strong> <small>[ואלה,</small> התולעים שבה, <small>מכיון שאין מועילה להן]</small> ה<strong>שחיטה,</strong> שהרי יש להן חיים לעצמן — <strong>באיסורייהו קיימן</strong> <small>[באיסורן הן עומדות].</small> <strong>אבל דגים</strong> — <strong>באסיפה בעלמא מישתרי</strong> <small>[באסיפה בלבד הם מותרים],</small> ואין בהם איסור אבר מן החי, <strong>והני כי קא גבלן</strong> <small>[ו</small>תולעים <small>אלה, כאשר הן נוצרות</small> בתוכם<small>]</small> — <strong>בהיתרא קא גבלן</strong> <small>[בהיתר הם נוצרות].</small>
 <big>ג</big> <strong>תנו רבנן</strong> <small>[שנו חכמים]</small> על הנאמר: "כל הולך על גחון, וכל הולך על ארבע, עד כל מרבה רגלים לכל השרץ השורץ על הארץ לא תאכלום" (ויקרא יא, מב), <strong>"הולך על גחון"</strong> — <strong>זה נחש, "כל</strong> הולך על גחון" — <strong>לרבות השילשול ואת הדומה לשילשול, "על ארבע"</strong> — <strong>זה עקרב, "כל הולך</strong> על ארבע" — <strong>לרבות את החיפושית ואת הדומה לחיפושית, "מרבה רגלים"</strong> — <strong>זה נדל, "עד כל</strong> מרבה רגלים" — <strong>לרבות את הדומה</strong> לנדל, <strong>ואת הדומה לדומה.</strong>
 <strong>תניא</strong> <small>[שנויה</small> ברייתא<small>],</small> <strong>ר' יוסי בן דורמסקית אומר: לויתן</strong> שנזכר בכתובים — <strong>דג טהור הוא, שנאמר</strong> בו: <strong>"גאוה אפיקי מגנים"</strong> (איוב מא, ז), וכן נאמר בו: <strong>"תחתיו חדודי חרש"</strong> (שם, כב); <strong>"אפיקי מגנים"</strong> — <strong>אלו קשקשים שבו,</strong> שמגינים עליו כמו שריון, <strong>"תחתיו חדודי חרש"</strong> — <strong>אלו סנפירין שפורח</strong> (ששט) <strong>בהן,</strong>
## דף סח.
 <big>א משנה</big> <strong>בהמה המקשה לילד</strong> ועמדו לשוחטה, <strong>והוציא העובר את ידו,</strong> <strong>והחזירו</strong> לפני שנשחטה הבהמה — אינו נחשב כילוד ו<strong>מותר באכילה,</strong> שהעובר ניתר באכילה בשחיטת אמו. <strong>הוציא</strong> העובר <strong>את ראשו, אף על פי שהחזירו</strong> לאחר מכן — <strong>הרי זה כילוד,</strong> וצריך שחיטה לעצמו.
  אם היה <strong>חותך מעובר שבמעיה</strong> קודם שחיטה, ולא הוציא ממעיה את מה שחתך — הרי זה <strong>מותר באכילה</strong> לאחר שחיטתה, אבל אם חתך <strong>מן הטחול ומן הכליות</strong> של הבהמה עצמה קודם שחיטה — <strong>אסור באכילה,</strong> למרות שלא הוציאם מגופה, משום שנעשו אבר שנחתך מן החי, ושוב לא תועיל השחיטה להתירם. <strong>זה הכלל: דבר ש</strong>הוא <strong>גופה</strong> — <strong>אסור</strong> באכילה, <strong>ו</strong>דבר <strong>שאינה גופה</strong> — <strong>מותר.</strong>
 <big>ב גמרא</big> על מה ששנינו שאם הוציא עובר את ידו והחזירו קודם שחיטה — מותר, <strong>אמר רב יהודה אמר רב: ואבר עצמו,</strong> היד שהוציא העובר — <strong>אסור</strong> באכילה לעולם.
 <strong>מאי טעמא</strong> <small>[מה טעם</small> הדבר<small>]?</small> <strong>דאמר קרא</strong> <small>[שאמר הכתוב]</small> <strong>"ובשר בשדה טרפה לא תאכלו"</strong> (שמות כב, ל), והמלה "בשדה", שהיא מיותרת לכאורה, באה ללמדנו הלכה כללית: <strong>כיון שיצא בשר חוץ למחיצתו,</strong> מחוץ למקום בו הוא מותר — <strong>נאסר.</strong> והרי הרחם הוא מחיצת העובר, ששם הוא נעשה מותר בשחיטת האם, ולכן כשיצא אבר משם — נאסר.
  ומקשים, <strong>תנן</strong> <small>[שנינו</small> במשנה<small>]:</small> <strong>בהמה המקשה לילד, והוציא העובר את ידו והחזירו</strong> — <strong>מותר באכילה, מאי לאו</strong> <small>[האם אין]</small> הכוונה <strong>ל</strong><strong>אבר,</strong> ליד שהוציא, שהוא מותר באכילה? והרי זה שלא כדעת רב. ודוחים: <strong>לא,</strong> על ה<strong>עובר</strong> עצמו מדובר, שהוא מותר, חוץ מן האבר שיצא.
  ושואלים:  <strong>אי</strong> <small>[אם]</small> על ה<strong>עובר, מאי איריא</strong> <small>[מה שייך,</small> מדוע מדובר דווקא<small>]</small> כש<strong>החזירו</strong> את האבר? <strong>אפילו לא החזירו נמי</strong> <small>[גם כן]</small> יהיה העובר עצמו מותר! ומשיבים: באמת, <strong>הוא הדין אף על גב</strong> <small>[אף על פי]</small> ש<strong>לא החזירו</strong> גם כן מותר העובר באכילה, <strong>ואיידי דקא בעי מיתנא סיפא</strong> <small>[ו</small>רק <small>מתוך שרצה לשנות בסוף,</small> בהמשך<small>],</small> שאם <strong>הוציא את ראשו אף על פי שהחזירו הרי זה כילוד,</strong> ואינו ניתר בשחיטת האם — <strong>תנא נמי רישא</strong> <small>[שנה גם כן בתחילה]</small> לשון <strong>החזירו.</strong>
 ומקשים: <strong>וסיפא</strong> <small>[ובסוף</small> עצמו<small>]</small> <strong>מאי קמשמע לן</strong> <small>[מה בא להשמיע לנו],</small> ש<strong>כיון</strong> ש<strong>יצא ראשו הויא לה</strong> <small>[הרי זו]</small> <strong>לידה?</strong> הלוא <strong>תנינא</strong> <small>[שנינו]</small> כבר דבר זה במסכת בכורות, בדיני בכור אדם: <strong>איזהו בכור לנחלה,</strong> שיורש חלק כפול מאחיו, <strong>ו</strong>אולם <strong>אינו בכור לכהנים,</strong> שאינו קדוש בבכורה ואיך צורך לפדותו? <strong>זה</strong> <strong>הבא</strong> (הנולד) <strong>אחר נפלים,</strong> אחרי עובר שלא נגמר הריונו, <strong>אף על פי שיצא ראשו</strong> של הנפל <strong>חי, או</strong> הנולד אחר <strong>בן תשעה</strong> חדשים, שכבר נגמר הריונו, אלא <strong>שיצא ראשו</strong> כשהוא <strong>מת.</strong>
 ונדייק מכאן: <strong>טעמא</strong> <small>[הטעם,</small> דווקא<small>]</small> במקרה שיצא <strong>ראשו מת</strong> — הבא אחריו בכור לנחלה, <strong>הא</strong> <small>[אבל]</small> אם יצא <strong>ראשו</strong> של בן תשעה <strong>חי</strong> אף שמת קודם שיצא כולו — לידה גמורה היא, <strong>ו</strong><strong>הבא אחריו</strong> אפילו <strong>בכור לנחלה נמי לא הוי</strong> <small>[גם כן איננו].</small> ואם כן, כבר השמיע לנו התנא שיציאת הראש נחשבת לידה!
 <strong>וכי תימא</strong> <small>[ואם תאמר]</small> שם <strong>אשמעינן</strong> <small>[השמיע לנו]</small> דין זה <strong>באדם, וקא משמע לן</strong> <small>[ומשמיע לנו]</small> דין זה במשנתנו <strong>בבהמה.</strong>
 והוצרך לכך, שכן <strong>אדם מבהמה</strong> לכאורה <strong>לא יליף</strong> <small>[אינו לומד],</small> לפי ש<strong>אין פרוזדור לבהמה,</strong> אלא פתח הרחם שלה מגולה, ויש לומר שדווקא בה נחשבת יציאת הראש בלידה. אבל באדם, שירכיה של האשה הן כעין פרוזדור לפתח הרחם, ואין יציאת הראש לבדו ניכרת, הייתי אומר שלא תיחשב יציאת הראש כלידה. <strong>ו</strong>כן מצד שני, אם היה שונה רק את המשנה בענין אדם, הייתי אומר כי <strong>בהמה מאדם לא ילפא</strong> <small>[אינה נלמדת],</small> כי דווקא באדם יציאת הראש לעצמה נחשבת לידה, מפני <strong>דחשיב</strong> <small>[שחשוב]</small> <strong>פרצוף פנים דידיה</strong> <small>[שלו],</small> שנברא בצלם אלקים, ויש בו דעת, מה שאין כן בבהמה. ולכן הוצרכנו למה ששנינו במשנתנו, שהוצאת הראש בבהמה נחשבת כלידה.
  ואולם <strong>הא נמי תנינא</strong> <small>[</small>דבר <small>זה,</small> שדין הבהמה כדין האדם, <small>גם כן שנינו]:</small> <strong>שליא</strong> (מעין כיס שבתוכו מצוי הוולד) <strong>שיצתה</strong> (שיצאה) <strong>מקצתה</strong> קודם שחיטת הבהמה — <strong>אסורה</strong> כולה <strong>באכילה,</strong> שמא יצא ראש העובר באותו מקצת, והרי זה כילוד שלא הותר בשחיטה, מפני שהשליא, <strong>כ</strong>שם שהיא <strong>סימן ולד באשה</strong> — <strong>כך</strong> היא <strong>סימן ולד בבהמה!</strong>
 ומעתה, <strong>אי אמרת בשלמא</strong> <small>[נניח אם אתה אומר]</small> ש<strong>החזירו דרישא דוקא</strong> <small>[</small>של תחילת המשנה <small>מדוייק],</small> לומר: עובר שהוציא את ידו, אם החזירה קודם שחיטה — מותרת היד באכילה, ואם לא החזירה — היד עצמה אסורה, מובן מדוע שנה בסיפא דין החזיר ראשו, למרות שכבר שנינו דין זה במשנה במסכת בכורות, שכן <strong>תנא סיפא אטו רישא</strong> <small>[שנה את הסוף</small> שהוציא ראשו והחזירו <small>משום</small> דין החזיר ידו <small>שבתחילה].</small>
 <strong>אלא אי אמרת</strong> <small>[אם אתה אומר]:</small> <strong>לא דרישא דוקא ולא דסיפא דוקא</strong> <small>[לא</small> דין החזיר ידו <small>של ההתחלה</small> נאמר בדווקא, <small>ולא</small> דין החזיר ראשו <small>של הסוף</small> נאמר בדווקא<small>],</small> <strong>למה ליה למתנייה</strong> <small>[למה לו לשנות אותו]</small> <strong>כלל</strong> דין הוציא אבר והחזירו במשנתנו! אלא בהכרח, מה שנאמר בתחילת המשנה: הוציא ידו והחזירו מותר —  על היד נאמר, שאם החזירה הריהי מותרת, שלא כדברי רב יהודה בשם רב!
  ודוחים:  <strong>לא, לעולם</strong> מה שנאמר מותר באכילה מדבר על ה<strong>עובר</strong> עצמו, ולא על היד שהחזיר. <strong>ו</strong>אף שלכאורה, העובר עצמו מותר גם אם לא החזיר את היד — יש להסביר את הדבר כמו ש<strong>אמר רב נחמן בר יצחק</strong> בהסבר הברייתא להלן (עמוד ב), ש<strong>לא נצרכה אלא למקום חתך. הכא נמי</strong> <small>[כאן גם כן]</small> יש להסביר: <strong>לא נצרכה</strong> הלכה זו, <strong>אלא למקום חתך,</strong> שאם לא החזיר העובר את ידו — נאסר המקום בגוף העובר אליו מחוברת היד, אבל אם החזירה — רק היד עצמה נאסרה, וכדברי רב.
  ומציעים, <strong>תא שמע</strong> <small>[בוא</small> ו<small>שמע]</small> ראיה נגד רב ממה ששנינו בברייתא: <strong>בהמה המקשה לילד, הוציא עובר את ידו והחזירה, ואחר כך שחט</strong> השוחט <strong>את אמו</strong> — <strong>מותר באכילה. שחט את אמו ואחר כך החזירה</strong> את ידו — <strong>אסור באכילה.</strong>
 <strong>הוציא</strong> העובר <strong>את ידו וחתכו, ואחר כך שחט את אמו,</strong> אותו חלק <strong>ש</strong>היה <strong>בחוץ</strong> ונחתך — <strong>טמא ואסור,</strong> כדין אבר מן החי, <strong>ו</strong>מה <strong>ש</strong>היה <strong>בפנים</strong> — <strong>טהור ומותר.</strong>
 ואם <strong>שחט את אמו ואחר כך חתכו</strong> —
## דף סח:
 <strong>הבשר,</strong> כלומר, כל בשר העובר חוץ מן היד, וכן בשר הבהמה שנשחטה — טמאים בטומאת <strong>מגע נבלה,</strong> כדין בשר הנוגע בנבילה, שהרי נגעו באבר מן החי, שמטמא כנבילה, אלו <strong>דברי רבי מאיר.</strong>
 <strong>וחכמים אומרים:</strong> למרות שהאבר עצמו אסור באכילה, הועילה שחיטת האם לטהרו מידי נבילה, כשם ששחיטה מועילה לטריפה. ולכן דין בשר העובר ובשר הבהמה — כדין <strong>מגע טריפה שחוטה,</strong> שמדין תורה היא טהורה, וחכמים גזרו שתטמא בשר קדשים שנגע בה.
 <strong>קתני מיהא רישא</strong> <small>[הריהו שונה על כל פנים בתחילה]:</small> <strong>הוציא עובר את ידו והחזירה ואחר כך שחט את אמו</strong> — <strong>מותר באכילה; מאי לאו</strong> <small>[האם לא]</small> מדובר על ה<strong>אבר,</strong> שהוא מותר כשהחזירו, ושלא כדברי רב? ודוחים: <strong>לא,</strong> הכוונה ל<strong>עובר.</strong>
 ומקשים: <strong>אי</strong> <small>[אם]</small> על ה<strong>עובר</strong> מדובר, <strong>אימא סיפא</strong> <small>[אמור את סופה,</small> המשכה של הברייתא<small>]:</small> <strong>שחט את אמו ואחר כך החזירו</strong> (את היד) — <strong>אסור באכילה, ואי</strong> <small>[ואם]</small> הכוונה ל<strong>עובר, אמאי</strong> <small>[מדוע]</small> הוא עצמו <strong>אסור?</strong> הרי ניתר בשחיטת אמו!
  ומשיבים, <strong>כדאמר</strong> <small>[כמו שאמר]</small> <strong>רב נחמן בר יצחק: לא נצרכה</strong> הלכה זו <strong>אלא ל</strong>אסור בגוף העובר את <strong>מקום</strong> ה<strong>חתך</strong> של היד שיצאה, <strong>הכא נמי</strong> <small>[כאן גם כן]</small> נאמר: <strong>לא נצרכה</strong> הלכה זו <strong>אלא למקום חתך,</strong> שאם לא החזיר את היד קודם שחיטה —  גם מקום החתך אסור. ומכל מקום היד עצמה אסורה בכל מקרה, גם אם החזירה.
  ושואלים:  <strong>איני</strong> <small>[וכך הוא]?</small> <strong>והא כי אתא</strong> <small>[והרי כאשר בא]</small> <strong>אבימי מבי חוזאי, אתא ואייתי מתניתא בידיה</strong> <small>[בא והביא ברייתא</small> זו <small>בידו]:</small> בכתוב שממנו למדנו שעובר ניתר בשחיטת אמו הוזכרו "פרסה" ו"פרסות", ומשם יש ללמוד כי אם הוציא העובר <strong>פרסה</strong> (יד) ו<strong>החזיר</strong> — <strong>אכול,</strong> וכן אם הוציא <strong>פרסות</strong> ו<strong>החזיר</strong> — <strong>אכול. מאי לאו</strong> <small>[האם אין]</small> הכוונה: <strong>החזיר פרסה</strong> — <strong>אכול פרסה,</strong> החזיר פרסות —  אכול פרסות? הרי שהאבר שהחזירו מותר. ושלא כדברי רב!
  ודוחים:  <strong>לא,</strong> הכוונה היא: <strong>החזיר פרסה</strong> — <strong>אכול</strong> את ה<strong>עובר,</strong> ולא את הפרסה. ומקשים: <strong>אי</strong> <small>[אם]</small> מדובר בהיתר אכילה של ה<strong>עובר, מאי איריא</strong> <small>[מה שייך,</small> מדוע דווקא<small>]</small> כש<strong>החזיר</strong> פרסה? <strong>אפילו לא החזיר נמי</strong> <small>[גם כן]</small> העובר עצמו מותר! <strong>אמר רב נחמן בר יצחק: לא נצרכה</strong> הלכה זו <strong>אלא למקום חתך</strong> (מקום חיבור היד שיצאה לגוף), שאם החזיר את היד — לא נאסר מקום החתך שבגוף העובר, ואם לא החזירו —  נאסר מקום החתך.
  ומקשים:  <strong>והא תרי קראי קא נסיב לה</strong> <small>[והרי שני מקראות הוא מביא],</small> "פרסה" ו"פרסות", <strong>מאי לאו</strong> <small>[האם לא]</small> <strong>חד</strong> <small>[אחד</small> מהם<small>]</small> נאמר <strong>ל</strong>ענין היתר ה<strong>אבר</strong> שהחזירו, <strong>וחד</strong> <small>[ואחד מהם]</small> <strong>ל</strong>היתר <strong>מקום חתך?</strong> ודוחים: <strong>לא, חד</strong> <small>[אחד מהם]</small> <strong>ל</strong>היתר <strong>מקום חתך, וחד</strong> <small>[ואחד מהם]</small> לענין אחר, <strong>ל</strong>התיר עובר <strong>קלוט</strong> (שפרסותיו קלוטות, אינן שסועות) שנמצא <strong>במעי פרה,</strong> לומר שהוא מותר בשחיטתה.
 <strong>ו</strong>הוצרכנו לכך <strong>אליבא</strong> <small>[על פי שיטתו]</small> של <strong>ר' שמעון,</strong> ש<strong>אמר ר' שמעון: קלוט בן פרה אסור,</strong> מפני שאינו שוסע שסע, שהוא אחד מסימני הטהרה של בהמה, ובא הכתוב לומר: <strong>הני מילי</strong> <small>[דברים אלה</small> אמורים<small>]</small> <strong>היכא</strong> <small>[במקום]</small> ש<strong>יצא לאויר העולם,</strong> ואז הוא אסור, <strong>אבל במעי אמו</strong> — <strong>שרי</strong> <small>[מותר],</small> כחלק ממנה.
 <big>א</big> עד כאן דנו בשיטת רב יהודה בשם רב, שאם הוציא עובר אבר ממעי אמו — אותו אבר נאסר, למרות שהחזירו. ובניגוד לכך, <strong>עולא אמר</strong> בשם <strong>ר' יוחנן: ואבר עצמו מותר.</strong>
 <strong>אמר ליה</strong> <small>[לו]</small> <strong>רב יהודה לעולא, והא</strong> <small>[והרי]</small> <strong>רב ושמואל דאמרי תרוייהו</strong> <small>[שאמרו שניהם]:</small> <strong>אבר עצמו אסור! אמר ליה</strong> <small>[לו]</small> עולא: <strong>מאן יהיב לן מעפרא</strong> <small>[מי יתן לנו מעפרם]</small> של <strong>רב ושמואל ומלינן עיינין</strong> <small>[ונמלא ממנו את עינינו],</small> שאני מכבדם ומעריצם. <strong>אלא</strong> שאני הולך בשיטת ר' יוחנן, והרי <strong>הכי</strong> <small>[כך]</small> <strong>אמר ר' יוחנן: הכל,</strong> כל היוצאים מן המחיצה שבתוכה הם מותרים, <strong>היו בכלל</strong> הכתוב <strong>"בשר בשדה טרפה</strong> <strong>לא תאכלו"</strong> (שמות כב, ל), לומר שמשעה שיצאו חוץ ממחיצתם ("בשדה") — נאסרו עולמית, ובכלל זה עובר במעי אמו, וכן קדשים שיצאו ממקומם, כגון קדשים קלים שיצאו חוץ לירושלים, וקדשי קדשים שיצאו חוץ לחומת העזרה;
 <strong>כש</strong>חזר ו<strong>פרט לך הכתוב</strong> בפרשת שמיני (ויקרא י, יח) <strong>גבי</strong> <small>[אצל]</small> <strong>חטאת שיצתה</strong> (שיצאה) <strong>חוץ למחיצתה וחזרה,</strong> שהיא <strong>אסורה,</strong> למרות שלא הוצרך לכך, הרי זה בא ללמד: <strong>חטאת הוא דפרט רחמנא בה</strong> <small>[שפרטה התורה בה],</small> שגם אם חזרה למחיצתה עדיין נשארה באיסורה, <strong>אבל כל מילי</strong> <small>[הדברים]</small> שיצאו למחיצתם — <strong>כיון דהדור שרי</strong> <small>[שחזרו למקומם מותרים],</small> ובכלל זה עובר שהוציא את ידו והחזירה, שהיד מותרת.
 <strong>מיתיבי</strong> <small>[מקשים</small> על דברי ר' יוחנן<small>]</small> ממה ששנינו בברייתא: מה שנאמר <strong>"בשר בשדה טרפה לא תאכלו", מה תלמוד לומר?</strong> אם ללמד על בשר שיצא ממחיצתו ("שדה") שהוא אסור, לשם מה נזכרה שם טריפה? אלא <strong>לפי שמצינו במעשר שני ובכורים, שאף על פי שיצאו חוץ למחיצתן,</strong> חוץ לירושלים, שרק בה הם מותרים באכילה, <strong>ו</strong>למרות זאת, אם <strong>חזרו</strong> למקומם — <strong>מותרין, יכול אף זה,</strong> העובר שהוציא ידו ממעי אמו, דינו <strong>כן,</strong> שאם חזר האבר למחיצתו — מותר? <strong>תלמוד לומר "טרפה".</strong>
 ושואלים: <strong>מאי תלמודא</strong> <small>[מה התלמוד],</small> כיצד הדברים נלמדים מן הכתוב? <strong>אמר רבה:</strong> לומר שדינו של בשר שיצא ממחיצתו הוא <strong>כטרפה, מה טרפה,</strong> <strong>כיון שנטרפה</strong> — <strong>שוב אין לה היתר, אף בשר, כיון שיצא חוץ למחיצתו</strong> — <strong>שוב אין לו היתר!</strong> ואם כן הרי זו <strong>תיובתא</strong> <small>[קושיה חמורה]</small> על <strong>עולא</strong> בשם ר' יוחנן. ומסכמים: אכן <strong>תיובתא</strong> <small>[קושיה חמורה]</small> היא, ונדחו דבריו.
  ושבים לדון במה ש<strong>אמר מר</strong> <small>[החכם]</small> בברייתא: <strong>לפי שמצינו במעשר שני ובכורים</strong> שאם יצאו חוץ למחיצתם, כלומר, חוץ לירושלים, וחזרו — מותרים. ושואלים: <strong>היכן מצינו</strong> דבר זה?
  ומשיבים:  <strong>דכתיב</strong> <small>[שנאמר]:</small> <strong>"לא תוכל לאכול בשעריך מעשר דגנך...</strong> ותרומת ידך (כלומר, ביכורים) כי אם לפני ה' אלקיך תאכלנו" <strong>וגו'</strong> (דברים יב, יז— יח). ולכאורה, די היה לומר "לפני ה' אלקיך תאכלנו", אלא ממה שנאמר "לא תוכל בשעריך" (כלומר, בכל עריך) אתה למד הדגשה נוספת: <strong>בשעריך הוא דלא תיכול</strong> <small>[שלא תאכל]</small> מעשר שני וביכורים שיצאו חוץ לירושלים, <strong>אבל</strong> אם <strong>יצאו חוץ למחיצתן</strong> (חוץ לירושלים) <strong>וחזרו</strong> לירושלים — <strong>מותרין.</strong>
 <big>ב</big> ומעירים: בבבל היו שונים את המחלוקת בענין עובר שהוציא את ידו והחזירה, כפי שנאמר לעיל, שרב אמר: ואבר עצמו אסור, ור' יוחנן אמר: ואבר עצמו מותר. <strong>במערבא מתנו הכי</strong> <small>[בארץ ישראל היו שונים</small> את המחלוקת <small>כך,</small> בלשון אחרת<small>],</small> <strong>רב אמר: יש לידה לאברים,</strong> שאבר שיצא הריהו כנולד, ואינו ניתר בשחיטת אמו, אפילו אם החזירו. <strong>ור' יוחנן אמר: אין לידה לאברים,</strong> ולכן אם החזיר את האבר —  הריהו מותר.
  ושואלים:  <strong>מאי בינייהו</strong> <small>[מה</small> ההבדל <small>ביניהם]</small> להלכה בין שתי הלשונות? ומשיבים: <strong>איכא בינייהו</strong> <small>[יש ביניהם</small> הבדל<small>]</small> כשיצא רובו של אבר, ולענין <strong>למיסר</strong> <small>[לאסור]</small> <strong>מיעוט אבר ש</strong>נשאר <strong>בפנים,</strong> שלפי הלשון הראשונה שאמר רב: אבר עצמו אסור — רק מה שיצא אסור, למרות שהחזירו, אבל מה שנותר בפנים לא נאסר. אבל לפי הלשון "יש לידה לאיברים" — כיון שיצא רובו הריהו נחשב כאילו יצא כולו, ובכך נאסר גם המיעוט שבפנים.
 <strong>איבעיא להו</strong> <small>[נשאלה להם]</small> שאלה בבית המדרש: <strong>לדברי האומר אין לידה לאברים,</strong> אם <strong>הוציא העובר את ידו והחזירה, וחזר והוציא את ידו</strong> השניה <strong>והחזירה,</strong> והוציא אבר אחר והחזירו, <strong>עד שהשלימו לרובו,</strong> שרובו של העובר יצא וחזר, <strong>מהו? מי אמרינן</strong> <small>[האם אומרים אנו]</small> <strong>הא נפק ליה רובא</strong> <small>[הרי יצא לו הרוב],</small> ואם כן כנולד הוא, ולא תועיל שחיטת אמו להתירו. <strong>או דלמא</strong> <small>[או שמא]</small> נאמר: <strong>כיון דהדר הדר</strong> <small>[כיון שחזר</small> — <small>חזר],</small> והותר בשחיטתה?
  ו<strong>אם תמצי לומר כיון דהדר הדר</strong> <small>[אם תמצא לומר כיון שחזר חזר],</small> ואין רואים את הדבר כיציאת רובו, יש לשאול: אם <strong>הוציא עובר את ידו וחתכה</strong> אדם, <strong>וחזר והוציא את ידו</strong> האחרת <strong>וחתכה,</strong> וכן הלאה, <strong>עד שהשלימו לרובו</strong> של עובר, <strong>מהו? מי אמרינן</strong> <small>[האם אומרים אנו]</small> <strong>הא נפיק ליה רובא</strong> <small>[הרי יצא לו רובו]</small> של העובר, ולא תועיל שחיטת האם למה שנותר ממנו בפנים. <strong>או דלמא</strong> <small>[שמא]:</small> <strong>רובא</strong> <small>[רוב]</small> שיצא <strong>בבת אחת בעינן</strong> <small>[צריכים אנו],</small> כדי שייחשב כילוד?
  ומציעים:  <strong>תא שמע</strong> <small>[בוא</small> ו<small>שמע]</small> ראיה ממה ששנינו במשנתנו:
## דף סט.
 <strong>זה הכלל:</strong> החותך מקרבי הבהמה בחייה <strong>דבר ש</strong>הוא <strong>גופה</strong> — <strong>אסור,</strong> ולא תועיל לו שחיטתה, גם אם היה בגופה בשעת השחיטה. <strong>ו</strong>החותך דבר <strong>שאינה גופה,</strong> אלא מן העובר, אם נשאר בגופה — <strong>מותר</strong> בשחיטתה. ויש לשאול: דבר <strong>שאין גופה</strong> שהוא מותר, <strong>לאתויי מאי</strong> <small>[להביא את מה]</small> הוא בא? <strong>לאו לאתויי כהאי גוונא</strong> <small>[האם לא להביא כגון זה],</small> שיצא רוב העובר מחותך, ולהתיר מה שנותר בפנים?
  ודוחים:  <strong>לא,</strong> יש לומר שבא <strong>לאתויי</strong> <small>[להביא]</small> עובר <strong>קלוט</strong> (שפרסותיו אינן שסועות) שנמצא <strong>במעי פרה,</strong> לומר שהוא מותר בשחיטת אמו. <strong>ו</strong>הוצרך הדבר <strong>אליבא</strong> <small>[על פי שיטתו]</small> של <strong>ר' שמעון.</strong> לומר, <strong>דאף על גב</strong> <small>[שאף על פי]</small> ש<strong>אמר ר' שמעון: קלוט בן פרה אסור,</strong> מפני שאין לו סימני בהמה טהורה — <strong>הני מילי</strong> <small>[דברים אלה</small> אמורים<small>]</small> <strong>היכא</strong> <small>[במקום]</small> שכבר <strong>יצא לאויר העולם, אבל במעי אמו</strong> — <strong>שרי</strong> <small>[מותר].</small>
 <big>א</big> בענין עובר שהוציא ידו ממעי אמו קודם שחיטה, ששנינו שהיד אסורה משום שיצאה חוץ למחיצתה, <strong>בעי</strong> <small>[שאל]</small> <strong>רב חנניא: הוציא עובר</strong> של בהמת קדשים <strong>את ידו בעזרה</strong> קודם שנשחטה, <strong>מהו?</strong> האם נאמר: <strong>מגו דהוי</strong> <small>[מתוך ש</small>העזרה <small>הריהי]</small> <strong>מחיצה לגבי קדשים,</strong> שהיא מתירה את אמו שנשחטה בתוכה, ולא חוצה לה — <strong>הוי נמי לגבי דהאי</strong> <small>[הריהי</small> נחשבת מחיצה גם <small>לגבי</small> עובר <small>זה],</small> ואף שהוציא את ידו בעזרה — אינה נחשבת כיוצאת מחוץ למחיצתה, והותרה בשחיטת אמו. <strong>או דלמא</strong> <small>[שמא]:</small> <strong>לגבי דהאי</strong> <small>[לגבי</small> עובר <small>זה]</small> העזרה <strong>לאו</strong> <small>[לא]</small> <strong>מחיצה היא,</strong> מפני ש<strong>מחיצת עובר</strong> — <strong>אמו היא,</strong> ואם יצא אבר ממנה — יצא ממחיצתו?
 <strong>אמר ליה</strong> <small>[לו]</small> <strong>אביי: ותבעי לך</strong> <small>[ותישאל לך]</small> שאלה זו לגבי בהמת <strong>קדשים קלים בירושלים,</strong> שהוציא העובר את ידו ממעיה: האם ירושלים, שרק בין חומותיה מותר לאכול קדשים קלים, נחשבת כמחיצה לגביו, ולא נאסרה ידו, או שמא מאחר שיצאה ממעי אמו הריהי נחשבת כיוצא חוץ למחיצה? אלא <strong>קדשים קלים בירושלים מאי טעמא לא קא מיבעיא לך</strong> <small>[מה טעם לא נשאלה לך]</small> — משום שאתה מניח ש<strong>מחיצת עובר</strong> — <strong>אמו הוא, הכא נמי</strong> <small>[כאן גם כן],</small> כשהוציא ידו בעזרה, אמור: <strong>מחיצת עובר אמו הוא,</strong> ולא העזרה.
 <big>ב</big> בברייתא שהובאה לעיל (סא,ב) שנינו שעובר שהוציא ידו ממעי אמו, אף ששחיטת האם אינה מתירה את היד באכילה, מכל מקום היא מטהרת אותו מטומאת נבילה. ובענין זה <strong>בעי</strong> <small>[שאל]</small> <strong>אילפא:</strong> אם <strong>הוציא עובר את ידו בין</strong> שחיטת <strong>סימן לסימן,</strong> בין שחיטת הקנה לשחיטת הוושט, קודם שנגמרה השחיטה, <strong>מהו?</strong>
 <strong>מי</strong> <small>[האם]</small> <strong>מצטרף סימן ראשון לסימן שני לטהריה</strong> <small>[לטהר אותו,</small> את היד שיצאה<small>]</small> <strong>מידי</strong> טומאת <strong>נבלה, או לא?</strong> שהרי כששחטו את הסימן הראשון, מתירה השחיטה את האבר באכילה וגם מטהרת אותו מטומאת נבילה, כחלק מן העובר. אבל שחיטת הסימן השני באה רק לטהרו מטומאת נבילה, שהרי נאסר באכילה, ושמא אינן מצטרפות לשחיטה אחת לטהרו? <strong>אמר רבא: קל וחומר, אם הועיל לו</strong> ה<strong>סימן ראשון לסימן</strong> ה<strong>שני להתירו באכילה</strong> את העובר כולו, <strong>לא יועיל לו</strong> לאבר שיצא <strong>לטהריה</strong> <small>[לטהר אותו]</small> על כל פנים <strong>מידי</strong> טומאת <strong>נבלה?</strong>
 <big>ג</big> <strong>בעי</strong> <small>[שאל]</small> <strong>ר' ירמיה:</strong> עובר שהוציא את ידו ממעי אמו, ונשחטה האם, ששנינו שאף שהעובר עצמו הותר בשחיטתה, אותה יד נאסרה לעולם משום בשר שיצא ממחיצתו, <strong>מהו לחוש</strong> (לחשוש) <strong>ל</strong>איסור של אותה יד ב<strong>זרעו</strong> של אותו עובר, שהוליד לאחר שהוציאוהו ממעי אמו וגדל?
  ומבררים:  <strong>היכי דמי</strong> <small>[כיצד בדיוק מדובר]?</small> <strong>אילימא דאזל אבהמה מעלייתא</strong> <small>[אם תאמר שהלך,</small> בא, <small>על בהמה מעולה,</small> רגילה<small>],</small> וילדה, <strong>מאי איריא האי דאית ביה</strong> <small>[מה שייך,</small> מדוע לשאול על <small>זה שיש בו]</small> <strong>איסור יוצא</strong> ממחיצתו?
 <strong>אפילו בן פקועה דעלמא</strong> <small>[סתם],</small> כל עובר שהוציאוהו ממעי אמו שנשחטה — <strong>נמי</strong> <small>[גם כן]</small> יש איסור בזרעו. שכך <strong>אמר רב משרשיא, לדברי האומר: חוששין</strong> בבהמה <strong>לזרע האב,</strong> שמייחסים את הבן לאב ולא רק לאם, <strong>בן פקועה</strong> (שלאחר שנשחטה אמו פקעו את בטנה והוציאוהו ממעיה) <strong>הבא על בהמה מעלייתא</strong> <small>[מעולה,</small> רגילה<small>]</small> — <strong>הולד אין לו תקנה,</strong> שכיון שמצד האב אינו טעון שחיטה, ומצד אמו טעון שחיטה — לא תועיל שחיטה להכשירו!
  ומשיבים:  <strong>לא צריכא</strong> <small>[לא נצרכה]</small> שאלה זו אלא במקרה <strong>דאזל</strong> <small>[שהלך,</small> בא<small>]</small> אותו בן פקועה שהוציא את ידו קודם שחיטה, על נקבה שהיא <strong>בן פקועה דכוותיה</strong> <small>[שכיוצא בו],</small> שגם היא אינה טעונה שחיטה, וילדה, איפוא, ולד שאינו טעון שחיטה, אלא שהוא בא מכוחו של אב שידו נאסרה משום יוצא. והשאלה היא: <strong>מאי</strong> <small>[מה]</small> הדין? האם כל <strong>אבר</strong> של האב <strong>מוליד</strong> את ה<strong>אבר</strong> המקביל לו בוולד, <strong>ו</strong>אם כן <strong>חתיך ליה ושרי</strong> <small>[חותך את</small> היד של הוולד <small>ו</small>הוולד כולו <small>מותר].</small> <strong>או דלמא מבלבל זרעיה</strong> <small>[או שמא מבולבל</small> מפוזר <small>זרעו]</small> בוולד כולו, וכולו אסור?
  לאחר ששאל שאלה זו <strong>הדר</strong> <small>[חזר]</small> ו<strong>אמר</strong> ר' ירמיה: <strong>פשיטא דמבלבל זרעיה</strong> <small>[פשוט</small> הדבר <small>שמתבלבל זרעו],</small> ש<strong>אם כן,</strong> שכל אבר מוליד אבר מקביל לו, הרי כל אב <strong>סומא</strong> היה <strong>יולד סומא, וקיטע</strong> (שידו קטועה) היה <strong>יולד קיטע!</strong>
 <strong>אלא פשיטא דמבלבל זרעיה</strong> <small>[פשוט</small> הדבר <small>שמתבלבל זרעו],</small> <strong>והכי קמיבעיא לן</strong> <small>[וכך נשאלה לנו]</small> השאלה: <strong>בהמה בעלמא</strong> <small>[סתם],</small> <strong>לאו</strong> <small>[האם לא]</small> <strong>מכח חלב ודם</strong> של האב והאם <strong>קאתיא</strong> <small>[היא באה],</small> שהם מצד עצמם אסורים, <strong>ו</strong>בכל זאת <strong>שריא</strong> <small>[</small>היא <small>מותרת]?</small> ואם כן, <strong>הכא נמי לא שנא</strong> <small>[כאן גם כן,</small> באיסור בשר שיצא ממחיצתו, <small>אינו שונה],</small> ולמרות שיש באב איסור מחמת היד שהוציא ממעי אמו — הולד שבא מכוחו מותר. <strong>או דלמא</strong> <small>[שמא]:</small> <strong>תרי איסורי אמרינן</strong> <small>[</small>ב<small>שני איסורים</small> שהולד בא מכוחם, חלב ודם, <small>אנו אומרים]</small> שהתורה התירה, אבל <strong>תלתא לא אמרינן</strong> <small>[</small>ב<small>שלושה</small> איסורים, חלב ודם ואיסור יוצא, <small>אין אנו אומרים]?</small>
 ומקשים: <strong>ולמאן</strong> <small>[ול</small>שיטת <small>מי]</small> יש כאן שלושה איסורים? <strong>אי</strong> <small>[אם]</small> <strong>ל</strong>שיטת <strong>ר' מאיר</strong> — <strong>איסור חלב ודם איכא</strong> <small>[יש],</small> באב שהוציא ידו ממעי אמו, אבל <strong>איסור יוצא ליכא</strong> <small>[אין</small> בו<small>]</small> כלל.
 <strong>אי</strong> <small>[אם]</small> <strong>ל</strong>שיטת <strong>ר' יהודה</strong> — <strong>איסור יוצא איכא</strong> <small>[יש</small> בו<small>],</small> אבל <strong>איסור חלב (ודם) ליכא</strong> <small>[אין</small> בו<small>]!</small> ומנין שכך סבור כל אחד מהם?
 <strong>דתנן</strong> <small>[ששנינו]:</small> איסור <strong>גיד הנשה נוהג בשליל</strong> (עובר) שכלו חדשי עיבורו, ונמצא חי במעי בהמה שנשחטה, <strong>ו</strong>כן <strong>חלבו אסור,</strong> אלו <strong>דברי ר' מאיר.</strong> שהוא סבור שדינו של עובר זה ככל בהמה, ולשיטתו גם אינו ניתר בשחיטת אמו (להלן פט,א). וכיון שאינה נחשבת לגביו מחיצה מתרת, ממילא, אם הוציא את ידו קודם שחיטת אמו — אינה נאסרת משום בשר שיצא חוץ למחיצתו. <strong>ר' יהודה אומר: אין</strong> איסור גיד הנשה <strong>נוהג בשליל</strong> כזה, <strong>וחלבו מותר.</strong> שהוא סבור שהעובר אינו נחשב בהמה לעצמה, להחיל עליו איסורים אלה, אלא הוא חלק מאמו. אך מטעם זה עצמו שחיטת אמו מתירה אותו, ולכן אם הוציא את ידו ממעיה קודם שחיטה — נאסרה היד משום בשר שיצא ממחיצתו. ונמצא שלכל הדעות, ולד לאב שהוציא ידו ממעי אמו, בא מכח שני איסורים לכל היותר, ככל בהמה!
 <strong>אלא,</strong> צריך אתה לומר, ש<strong>כל</strong> שבא <strong>מכח</strong> איסור — <strong>לא אמרינן</strong> <small>[אין אנו אומרים]</small> שהוא אסור משום כך, אלא אומרים אנו <strong>דשרי</strong> <small>[שהוא מותר],</small> ואם כן זרעו של עובר שהוציא ידו ממעי אמו בוודאי מותר, ולא בכך נסתפק ר' ירמיה.
 <strong>ו</strong>אלא <strong>הכי קמיבעיא לן</strong> <small>[כך נשאלה לנו],</small> כך יש להסביר את שאלת ר' ירמיה: אם היה זה עובר נקבה שהוציא ידו ממעי אמו, <strong>מהו לגמוע את חלבו?</strong> האם נאמר: <strong>חלב דעלמא</strong> <small>[של סתם</small> בהמות<small>],</small> האם <strong>לא כאבר מן החי דמי</strong> <small>[הוא נחשב],</small> שהרי הוא פורש מגוף החי, <strong>ו</strong>למרות זאת <strong>שרי</strong> <small>[הוא מותר]?</small> אם כן, <strong>האי נמי לא שנא</strong> <small>[</small>חלב <small>זה גם כן אינו שונה],</small> ולמרות שיש בבהמה איסור בשר שיצא ממחיצתו — אין החלב שלה אסור.
 <strong>או דלמא</strong> <small>[שמא]:</small> <strong>התם</strong> <small>[שם],</small> סתם חלב התירה התורה, שכן <strong>אית ליה תקנתא לאיסוריה</strong> <small>[יש לו תקנה לאיסורו]</small> לאיסור אבר מן החי — <strong>בשחיטה,</strong> שמוציאה את הבהמה כולה מאיסור אבר מן החי. אבל <strong>הכא</strong> <small>[כאן],</small> באיסור יוצא שיש בחלב של עובר שהוציא ידו — <strong>לית ליה תקנתא לאיסוריה</strong> <small>[אין לו תקנה לאיסורו]</small> <strong>בשחיטה?</strong> שאלה זו לא נפתרה, ועל כן <strong>תיקו</strong> <small>[תעמוד]</small> במקומה.
 <big>ד</big> שנינו במשנה: ה<strong>חותך מעובר</strong> שבמעי בהמה קודם שחיטה, ולא הוציא את חתיכות העובר ממעיה — מה שחתך מותר באכילה לאחר שחיטת האם. ושואלים: <strong>מנלן</strong> <small>[מנין לנו]</small> דבר זה? ומשיבים: <strong>דכתיב</strong> <small>[שנאמר]:</small> <strong>"וכל בהמה מפרסת פרסה</strong> ושוסעת שסע פרסות בבהמה אותה תאכלו" (דברים יד, ו), ומה שנאמר בפסוק זה <strong>"בהמה... בבהמה"</strong> הרי זה <strong>לרבות את הולד,</strong> שהוא כבהמה המצויה בתוך בהמה.
  ומקשים:  <strong>אלא מעתה,</strong> שאתה למד כן מן הביטוי "בהמה בבהמה", אם כן גם בדין תמורה שנאמר בו ביטוי זה: "ואם המר ימיר בהמה בבהמה, והיה הוא ותמורתו יהיה קודש" (ויקרא כז, י) — <strong>ימירו בו</strong> בעובר, שאם יאמר על בהמת חולין, שהיא תמורת עובר שבמעי בהמת קדשים — תחול עליה הקדושה!
 <strong>אלמה תנן</strong> <small>[מדוע שנינו</small> במשנה<small>]:</small> <strong>אין ממירין לא אברין בעוברין,</strong> שאם אמר על אבר של בהמת חולין שיהיה תמורת עובר של בהמת קדשים — אין הקדושה חלה על האבר, <strong>ו</strong>כן <strong>לא</strong> ממירין <strong>עוברין</strong> של בהמות חולין <strong>באברין</strong> של קדשים. <strong>ו</strong>כן <strong>לא</strong> ממירים <strong>אברין ועוברין</strong> של חולין <strong>בשלמין,</strong> בבהמות קדשים שלמות, <strong>ו</strong>גם <strong>לא</strong> ממירים בעלי חיים <strong>שלמין</strong> של חולין <strong>בהן,</strong> באברים ועוברים של בהמות קדשים!
 <strong>אלא</strong> לא מ"בהמה בבהמה" למדים להתיר עובר שבמעי בהמה, אלא ממה ש<strong>אמר</strong> שם <strong>קרא</strong> <small>[הכתוב]:</small> <strong>"וכל בהמה...</strong> בבהמה תאכלו", שלשון "כל" באה <strong>לרבות את</strong> כל מה שבבהמה, ובכלל זה <strong>הולד,</strong> שהוא מותר כחלק מגופה של הבהמה שהותר בשחיטה.
  ושואלים:  <strong>אי הכי</strong> <small>[אם כך],</small> שכל מה שבבהמה תאכלו, <strong>אפילו חותך מן הטחול ומן הכליות</strong> שבמעיה <strong>נמי</strong> <small>[גם כן]</small> יהיה מותר! <strong>אלמה תנן</strong> <small>[מדוע שנינו</small> במשנתנו<small>]:</small> <strong>חותך מן העובר שבמעיה</strong> — <strong>מותר באכילה,</strong> חותך <strong>מן הטחול ומן הכליות</strong> — <strong>אסור באכילה?</strong> ומשיבים, <strong>אמר</strong> שם <strong>קרא</strong> <small>[הכתוב]:</small> "בבהמה <strong>אותה</strong> תאכלו" — אותה כשהיא <strong>שלמה ולא חסרה,</strong> שאם נחסר דבר ממנה עצמה לא תאכלנו, שלא הותר בשחיטתה.
  ומקשים:  <strong>אלא מעתה,</strong> שאתה מתיר עובר שלם שבתוכה מ"כל בבהמה", <strong>השוחט את הבהמה ומצא בה</strong> עובר ב<strong>דמות יונה</strong> — <strong>תשתרי</strong> <small>[תהיה מותרת]</small> אותה דמות יונה באכילה! <strong>אלמה</strong> <small>[משום מה]</small> <strong>אמר רבי יוחנן: השוחט את הבהמה ומצא בה דמות יונה</strong> — <strong>אסור באכילה?</strong>
## דף סט:
 ומשיבים: <strong>בעינא</strong> <small>[צריכים אנו]</small> שיהיו <strong>פרסות,</strong> כפי שנאמר שם "וכל בהמה וכו' ושוסעת שסע שתי פרסות ומעלת גרה בבהמה אותה תאכלו" (דברים יד, ו), <strong>וליכא</strong> <small>[ואין כאן].</small>
 ושואלים: <strong>אלא מעתה,</strong> שצריך שיהיו לו פרסות, עובר <strong>קלוט</strong> (שפרסותיו אינן שסועות לשתיים) שנמצא <strong>במעי פרה ליתסר</strong> <small>[שייאסר]!</small> ומשיבים: <strong>הא תנא דבי</strong> <small>[הרי שנה החכם בבית מדרשו]</small> של <strong>ר' ישמעאל כ</strong>שיטת <strong>ר' שמעון בן יוחי:</strong> מה שנאמר שם <strong>"פרסה... בבהמה</strong> אותה <strong>תאכלו"</strong> (שם), מלמד שעובר הנמצא במעי בהמה, שיש לו פרסה אחת, שאינה שסועה לשתים — מותר באכילה.
 <strong>רב שימי בר אשי אמר: לעולם</strong> יש להסביר <strong>כדקאמרת מעיקרא</strong> <small>[כמו שאמרת מתחילה],</small> שעובר הנמצא במעי פרה מותר מן הביטוי "בהמה... בבהמה אותה תאכלו" (שם), שעובר קרוי "בהמה בבהמה". <strong>ודקא קשיא לך</strong> <small>[ו</small>מה <small>שהיה קשה לך]</small> לדרך זו, ממה ששנינו במשנה בתמורה: <strong>אין ממירין</strong> בעוברים, שאין דין תמורה בעוברים, למרות שגם שם נאמר "בהמה בבהמה" (ויקרא כז, י), על כך יש להשיב כי <strong>הא מני</strong> <small>[זו,</small> אותה משנה, <small>כשיטת מי היא]?</small> שיטת <strong>רבי שמעון היא,</strong> ש<strong>מקיש</strong> (משוה) במקום אחר <strong>תמורה למעשר</strong> בהמה, לומר שדין תמורה שייך רק בדברים שנוהג בהם מעשר בהמה, ולשיטתו יש לומר גם: <strong>מה מעשר אינו נוהג באברים ועוברים,</strong> אלא רק בבעלי חיים שיכולים ללכת, שנאמר: "כל אשר יעבור תחת השבט" (ויקרא כז, לב) — <strong>אף תמורה אינה נוהגת באברים ועוברים.</strong>
 <strong>ומנא תימרא</strong> <small>[ומנין אתה אומר]</small> שמשנה זו, שיטת ר' שמעון היא? <strong>דתנן</strong> <small>[ששנינו]</small> באותה משנה, <strong>אמר ר' יוסי: והלא במוקדשים,</strong> כלומר, כשמקדיש בדרך רגילה, <strong>האומר: "רגלה של</strong> בהמה <strong>זו עולה"</strong> — הרי <strong>כולה</strong> נעשית <strong>עולה.</strong> ואם כן, <strong>אף</strong> בתמורה, <strong>כשיאמר:</strong> <strong>"רגל של</strong> בהמה <strong>זו תחת</strong> בהמה <strong>זו"</strong> — <strong>תהא</strong> הבהמה <strong>כולה,</strong> ולא רק הרגל, <strong>תמורה תחתיה.</strong> ומדברים אלו משמע שגם התנא שר' יוסי חולק עליו מסכים עמו בהנחה הבסיסית, שבמוקדשים, כשאומר "רגלה של זו עולה" — כולה עולה.
  ויש לשאול: <strong>למאן קא מהדר ליה</strong> <small>[למי הוא משיב]</small> דברים אלו? כלומר, מי הוא התנא של המשנה, שעמו הוא דן? <strong>אילימא</strong> <small>[אם תאמר]</small> <strong>לר' מאיר ור' יהודה, מי אית להו האי סברא</strong> <small>[האם יש להם,</small> מקבלים הם <small>סברה זו]</small> במוקדשים? <strong>והתניא</strong> <small>[והרי שנויה</small> ברייתא<small>]:</small> <strong>יכול האומר "רגלה של זו עולה"</strong> — <strong>תהא כולה עולה? תלמוד לומר:</strong> "ואם בהמה אשר יקריבו ממנה לה' <strong>כל אשר יתן ממנו לה' יהיה קדש"</strong> (ויקרא כז, ט), ומכאן יש לדייק: מה שיתן <strong>ממנו</strong> יהיה <strong>קדש</strong> — <strong>ולא כולו</strong> יהיה <strong>קדש.</strong>
 <strong>יכול</strong> יפדה אותו אבר שהוקדש, וכך <strong>תצא</strong> בהמה זו כולה <strong>לחולין? תלמוד לומר: "יהיה</strong> קדש" — <strong>בהוייתה תהא,</strong> שאותו אבר ישאר בקדושתו. <strong>הא כיצד</strong> יש לנהוג? <strong>תמכר</strong> הבהמה <strong>לצרכי עולות,</strong> לאנשים שצריכים להקריב קרבן עולה, והם יקדישו אותה כולה לעולה, <strong>ודמיה</strong> שקיבל תמורתה יהיו <strong>חולין, חוץ מדמי</strong> אותו <strong>אבר שבה</strong> שהקדיש, אלו <strong>דברי ר' מאיר ור' יהודה.</strong>
 <strong>ר' יוסי ור' שמעון אומרים: מנין לאומר "רגלה של זו עולה"</strong> — <strong>תהא כולה עולה? תלמוד לומר: "יהיה</strong> קדש" — <strong>לרבות את כולה.</strong> ואם כן, <strong>למאן</strong> <small>[למי]</small> משיב ר' יוסי, שכשם שאם הקדיש אבר אחד חלה הקדושה על הבהמה כולה, כך אם המיר אבר של בהמת חולין בבהמת קדשים תהא בהמת החולין כולה תמורה?
 <strong>אי</strong> <small>[אם]</small> תאמר שהוא משיב <strong>לר' מאיר ור' יהודה</strong> — <strong>מי אית להו האי סברא</strong> <small>[האם יש להם סברה זו]</small> במוקדשים? והרי לשיטתם אין הקדושה חלה על כולה! <strong>אלא לאו</strong> <small>[האם אינו]</small> משיב <strong>לר' שמעון</strong> הסבור כן? ונמצא שר' שמעון הוא התנא של אותה משנה.
  ודוחים:  <strong>לא,</strong> יש לומר שהתנא של אותה משנה הוא ר' מאיר או ר' יהודה. ומה שטען ר' יוסי: והלא במוקדשים האומר "רגלה של זו עולה" — כולה עולה, אין זה משום שכך סבור גם התנא הראשון, אלא <strong>ר' יוסי טעמא דנפשיה קאמר</strong> <small>[את הטעם של עצמו הוא אומר],</small> לשיטתו שלו, ואין מכאן ראיה לענייננו.
 <big>א משנה</big> בהמה <strong>המבכרת</strong> (העומדת ללדת את ולדה הראשון), <strong>המקשה לילד,</strong> ובעליה רוצה שלא תמות — <strong>מחתך אבר אבר</strong> מהעובר שבמעיה, <strong>ומשליך לכלבים,</strong> ואינו צריך לקבור כל אבר שחתך, כדין קדשים שאסורים בהנאה, לפי שאין הבכור קדוש בבכורה עד שיצא רובו מן הרחם. ואם <strong>יצא רובו</strong> של הוולד כאחד, וחתכו — <strong>הרי זה יקבר,</strong> משום שביציאת רובו חלה עליו קדושת הבכורה. <strong>ו</strong>האם <strong>נפטרת מן הבכורה,</strong> שהוולד הבא שייוולד לה אינו בכור.
 <big>ב גמרא</big> <strong>אתמר</strong> <small>[נאמר]</small> שנחלקו אמוראים במקרה זה: <strong>יצא שליש</strong> העובר חוץ לרחם אמו, <strong>ומכרו</strong> את השליש הזה <strong>לגוי, וחזר ויצא שליש אחר,</strong> ובכך יצא רובו — <strong>רב הונא אמר:</strong> ולד זה <strong>קדוש</strong> בבכורה, <strong>רבה אמר: אינו קדוש.</strong>
 ומסבירים את טעמיהם: <strong>רב הונא</strong> ש<strong>אמר קדוש, קסבר</strong> <small>[סבור הוא]:</small> בכור שמתקדש כשיצא רובו — <strong>למפרע</strong> הוא <strong>קדוש, וכיון דנפק ליה רוביה</strong> <small>[שיצא לו רובו]</small> — <strong>איגלאי מילתא למפרע דמעיקרא הוה</strong> <small>[התגלה הדבר למפרע שמתחילה היה]</small> <strong>קדוש, ו</strong>לפיכך <strong>מאי דזבין</strong> <small>[מה שמכר]</small> לגוי — <strong>לא כלום זבין</strong> <small>[מכר],</small> שאינו יכול למכור דבר שאינו שלו.
  ואילו <strong>רבה</strong> ש<strong>אמר אינו קדוש, קסבר</strong> <small>[סבור הוא]:</small> בכור <strong>מכאן ולהבא</strong> הוא <strong>קדוש,</strong> רק משעה שיצא רובו, <strong>ו</strong>לפיכך, <strong>מאי דזבין</strong> — <strong>שפיר זבין</strong> <small>[מה שמכר</small> לגוי מתחילה — <small>יפה מכר],</small> ונמצא שוולד זה פטור מבכורה, מפני החלק שנמכר לגוי.
  ומעירים:  <strong>ואזדו לטעמייהו</strong> <small>[והולכים</small> רב הונא ורבה <small>לשיטותיהם].</small> <strong>דאתמר</strong> <small>[שנאמר]</small> שנחלקו בשאלה זו: אם <strong>יצא שליש</strong> מן הבכור <strong>דרך דופן</strong> הרחם, בניתוח, <strong>ו</strong>אחר כך יצאו שאר <strong>שני שלישי</strong> העובר <strong>דרך</strong> פתח <strong>רחם</strong> — <strong>רב הונא אמר: אינו קדוש</strong> בבכורה, <strong>רבה אמר: קדוש.</strong>
 ומסבירים: <strong>רב הונא אמר: אינו קדוש</strong> — <strong>רב הונא לטעמיה</strong> <small>[לטעמו,</small> לשיטתו<small>],</small> ש<strong>אמר:</strong> בכור <strong>למפרע</strong> הוא <strong>קדוש,</strong> שלאחר שיצא רובו מתברר כי כשנולד נתקדש. <strong>ו</strong>אולם במקרה זה <strong>רובא קמא ליתיה</strong> <small>[הרוב הראשון לא היה בלידה]</small> <strong>ב</strong>דרך ה<strong>רחם,</strong> והרי בכור שיצא שלא דרך פתח הרחם אינו קדוש בבכורה. ואילו <strong>רבה אמר: קדוש</strong> — <strong>רבה לטעמיה</strong> <small>[לטעמו,</small> לשיטתו<small>],</small> ש<strong>אמר:</strong> בכור <strong>מכאן ולהבא קדוש,</strong> משייוולד רובו. <strong>ו</strong>הרי במקרה זה, כשיצא <strong>רובא</strong> <small>[הרוב]</small> — <strong>דרך</strong> פתח ה<strong>רחם נפיק</strong> <small>[יצא].</small>
 ומעירים: <strong>וצריכא</strong> <small>[וצריכה]</small> המחלוקת להיאמר בשני המקרים. <strong>דאי אשמעינן בהא</strong> <small>[שאם היה משמיע לנו רק בזו],</small> שיצא שליש ומכרהו לגוי, הייתי אומר: <strong>בהא קאמר</strong> <small>[בזו אמר]</small> <strong>רב הונא</strong> שלמפרע הוא קדוש, <strong>משום</strong> שאם היינו אומרים מכאן ולהבא הוא קדוש, נמצא <strong>דלקולא</strong> <small>[שהוא מקל],</small> שהוא פוטרו מן הבכורה. <strong>אבל בהך</strong> <small>[בזו],</small> שיצא שליש דרך דופן, <strong>דלחומרא</strong> <small>[ש</small>הוא <small>להחמיר],</small> שאם נאמר כדברי רבה, שמכאן ולהבא הוא קדוש, הריהו מחייבו בבכורה — <strong>אימא מודי ליה</strong> <small>[אמור שמודה</small> הוא <small>לו]</small> רב הונא <strong>לרבה.</strong>
## דף ע.
 <strong>ואי אתמר בהא</strong> <small>[ואילו היה נאמר בזו],</small> כשיצא שליש דרך דופן ושני שליש דרך רחם, הייתי אומר: <strong>בהא קאמר</strong> <small>[בזו אמר]</small> <strong>רבה</strong> שהוא קדוש מכאן ולהבא, מפני שהוא לחומרה, שהוא מחייבו בבכורה. <strong>אבל בהא</strong> <small>[בזו],</small> שיצא שליש ומכרו לגוי, וחזר ויצא שליש, שאם נאמר שמכאן להבא הוא קדוש הרי זו קולה, שנפטר מן הבכורה <small>—</small> <strong>אימא מודי ליה</strong> <small>[אמור שמודה לו]</small> <strong>לרב הונא,</strong> שלמפרע הוא קדוש, על כן <strong>צריכא</strong> <small>[צריך]</small> שתיאמר המחלוקת בשני המקרים. ומקשים על דברי רב הונא.
 <strong>תנן</strong> <small>[שנינו</small> במשנתנו<small>]:</small> <strong>המבכרת המקשה לילד</strong> — <strong>מחתך אבר אבר ומשליך לכלבים.</strong> <strong>מאי לאו</strong> <small>[האם אין]</small> הכוונה היא ש<strong>מחתך</strong> אבר אבר <strong>ומניח,</strong> ואחר כך משליך לכלבים כל מה שחתך? <strong>ואי אמרת</strong> <small>[ואם אתה אומר]</small> שבכור <strong>למפרע הוא קדוש,</strong> שכשיצא רובו מתברר כי כבר מתחילה היה קדוש, הלוא <strong>יקבר מיבעי ליה</strong> <small>[צריך היה לו</small> לומר<small>],</small> שאת כל מה שחתך יצטרך לקבור, כדין קדשים שאי אפשר להקריבם!
  ודוחים:  <strong>לא, הכא במאי עסקינן</strong> <small>[כאן במה אנו עוסקים]?</small> <strong>במחתך ומשליך</strong> מיד לכלבים כל אבר שהוא חותך, שבשעה שהוא עושה כן עדיין אינו קדוש.
  ומקשים:  <strong>אבל מחתך ומניח, מאי</strong> <small>[מה]</small> דינו, <strong>יקבר?</strong> אם כן <strong>אדתנא סיפא</strong> <small>[עד ש</small>הוא מוסיף ו<small>שונה בסוף]:</small> <strong>יצא רובו</strong> בבת אחת — <strong>יקבר, ונפטרה מן הבכורה</strong> — <strong>ליפלוג וליתני בדידיה</strong> <small>[שיחלק וישנה</small> בדין הראשון <small>בעצמו]:</small> <strong>במה דברים אמורים</strong> שמשליך לכלבים? <strong>במחתך ומשליך אבר אבר, אבל מחתך ומניח</strong> — <strong>יקבר</strong> כל מה שחתך!
  ומשיבים:  <strong>הכי נמי קאמר</strong> <small>[כך גם כן הוא אומר],</small> כלומר, כך אכן צריך להבין את הדברים: <strong>במה דברים אמורים</strong> שמחתך אבר אבר ומשליך לכלבים? <strong>במחתך ומשליך, אבל מחתך ומניח</strong> — <strong>נעשה כמי שיצא רובו</strong> כאחת, <strong>ויקבר.</strong>
 <big>א</big> בענין ששנינו במשנתנו שאם יצא ראשו של עובר מבכרת — הרי זה קדוש בבכורה, <strong>בעי</strong> <small>[שאל]</small> <strong>רבא:</strong> האם <strong>הלכו באיברין אחר הרוב, או לא הלכו באיברין אחר הרוב?</strong> ומבררים: <strong>היכי דמי</strong> <small>[כיצד בדיוק מדובר]?</small>
 <strong>אילימא</strong> <small>[אם תאמר]</small> <strong>כגון שיצא רוב</strong> העובר <strong>במיעוט אבר,</strong> שיצא כמחצית מגוף העובר, ועוד אחד מן האברים יצא במיעוטו, ואותו מיעוט משלים לרובו של העובר, <strong>וקא מיבעיא ליה</strong> <small>[ונשאלה לו]</small> לרבא: <strong>האי</strong> <small>[אותו]</small> <strong>מיעוט</strong> אבר <strong>דבראי</strong> <small>[שבחוץ],</small> האם <strong>בתר רוב דאבר שדינן ליה</strong> <small>[</small><small>אחר רוב האבר</small> שנשאר בפנים <small>אנו משליכים אותו],</small> וכאילו לא יצא, ואם כן לא יצא רובו של העובר, <strong>או</strong> שמא <strong>בתר רובא דעובר שדינן ליה</strong> <small>[</small><small>אחר רוב העובר אנו משליכים אותו]</small> — הרי
 <strong>פשיטא דלא שבקינן רובא דעובר ואזלינן בתר רוב אבר</strong> <small>[פשוט</small> הדבר <small>שאין אנו מניחים את רוב העובר והולכים אחר רוב האבר]!</small>
 <strong>אלא</strong> מדובר <strong>כגון שיצא חציו</strong> של העובר <strong>ברוב אבר,</strong> שיצא כמעט חציו של העובר, ועוד אחד מן האברים יצא ברובו, ורוב האבר שיצא משלים לחציו של העובר, <strong>וקא מיבעיא ליה</strong> <small>[ונשאלה לו]</small> לרבא: <strong>ההוא</strong> <small>[אותו]</small> <strong>מיעוט</strong> אבר <strong>דבגואי</strong> <small>[ש</small>נשאר <small>בפנים],</small> <strong>מהו למישדייה בתר</strong> <small>[להשליך אותו אחר]</small> <strong>רוב</strong> ה<strong>אבר,</strong> ולהחשיבו כאילו גם הוא יצא?
  ומציעים, <strong>תא שמע</strong> <small>[בוא</small> ו<small>שמע]</small> ממה ששנינו במשנתנו: <strong>יצא רובו</strong> — <strong>הרי זה יקבר.</strong> ויש לברר: <strong>מאי</strong> <small>[מה]</small> פירוש <strong>רובו? אילימא</strong> <small>[אם תאמר]</small> <strong>רובו</strong> של העובר <strong>ממש,</strong> וכי <strong>עד השתא לא אשמעינן</strong> <small>[עד עכשיו לא השמיע לנו]</small> התנא דין <strong>רובו ככולו?</strong> הרי כלל ידוע הוא, ואין חידוש בדבר!
 <strong>אלא לאו</strong> <small>[האם לא]</small> מדובר <strong>כגון שיצא חציו ברוב אבר?</strong> ומכאן יש ללמוד שמיעוט האבר שבפנים מצטרף לרוב האבר שבחוץ, וכאילו יצא רובו של העובר!
  ודוחים:  <strong>לא,</strong> אפשר לפרש שמדובר במשנה <strong>כגון שיצא רובו</strong> של העובר <strong>במיעוט אבר, וקא משמע לן</strong> <small>[ומשמיע לנו]:</small> <strong>דלא שבקינן</strong> <small>[שאין אנו מניחים]</small> <strong>רובו</strong> של <strong>עובר</strong> של <strong>בהמה, ואזלינן בתר</strong> <small>[והולכים אחר]</small> רוב <strong>אבר.</strong>
 <big>ב</big> ועוד בענין האופן המדוייק שבו חלה קדושה על הבכור, <strong>בעי</strong> <small>[שאל]</small> <strong>רבא:</strong> הואיל ופתח הרחם הוא המקדש את הבכור כשהוא יוצא דרכו, שנאמר "פטר רחם" (שמות יג, יד ועוד), אם <strong>כרכו</strong> את העובר <strong>בסיב</strong> בעודו ברחם וכך הוציאוהו, וכך כשנולד לא נגע בפתח הרחם, <strong>מהו</strong> הדין? האם מהווה הדבר חציצה? וכן אם עטף אותו <strong>בטליתו</strong> והוציאו <strong>מהו?</strong>
 וכן אם יצא כשהוא עטוף <strong>בשליתו</strong> (השק שבו הוא נתון) <strong>מהו?</strong> על הדבר האחרון תוהים: <strong>בשליתו? אורחיה</strong> <small>[דרכו]</small> <strong>הוא,</strong> הרי כך הוא נולד כרגיל! <strong>אלא</strong> כך שאל: אם יצא כשהוא עטוף <strong>בשליא אחרת,</strong> של עובר אחר, <strong>מהו?</strong>
 אם <strong>כרכתו</strong> אשה בידיה <strong>ואחזתו והוציאתו</strong> כך שלא נגע בפתח הרחם, <strong>מהו</strong> הדין? ומבררים: <strong>היכי דמי</strong> <small>[איך בדיוק מדובר]</small> בכל המקרים הללו? <strong>אי דנפק דרך רישיה</strong> <small>[אם שיצא דרך ראשו,</small> שראשו יצא תחילה<small>],</small> ואחר כך עטפוהו — הלוא כבר <strong>פטרתיה</strong> <small>[פטרה אותו],</small> כלומר, הרי זה פטר רחם, שמשעה שיצא ראשו הריהו כיילוד אף שלא יצא רובו, וכבר נתקדש בבכורה! <strong>אלא</strong> צריך לומר <strong>דנפק</strong> <small>[שיצא]</small> <strong>דרך מרגלותיו</strong> (רגליו האחוריות), וקודם שיצא רובו עטפוהו.
  ועוד שאל רבא: אם <strong>בלעתהו חולדה</strong> את העובר בתוך הרחם, <strong>והוציאתו</strong> מן הרחם כשהוא במעיה, <strong>מהו?</strong> ותוהים: <strong>הוציאתו? הא אפיקתיה</strong> <small>[הרי הוציאה אותו]</small> במעיה, ובוודאי אין זה פטר רחם! <strong>אלא</strong> הכוונה היא: <strong>בלעתו והוציאתו,</strong> וחזרה <strong>והכניסתו והקיאתו</strong> ברחם, <strong>ו</strong>אחר כך <strong>יצא מאליו, מהו</strong> דינו? האם נתקדש בבכורה בלידה זו?
  ועוד, אם <strong>הדביק שני רחמים</strong> של שתי מבכירות, <strong>ויצא</strong> עובר <strong>מ</strong>רחם <strong>זה ונכנס לזה,</strong> ולאחר מכן יצא דרך פתח הרחם השני <strong>מהו?</strong> האם נפטרה השניה מן הבכורה? וצדדי השאלה: האם הוולד <strong>דידיה פטר</strong> <small>[</small>רחם <small>שלו,</small> שהוא גדל בו, <small>הוא פוטר],</small> <strong>דלאו דידיה לא פטר</strong> <small>[</small>רחם <small>שאינו שלו אינו פוטר].</small> <strong>או דלמא דלאו דידיה נמי פטר</strong> <small>[שמא</small> רחם <small>שאינו שלו</small> הוא <small>גם כן פוטר]?</small> לכל השאלות הללו לא נמצאה תשובה, ולכן <strong>תיקו</strong> <small>[תעמוד]</small> השאלה במקומה.
 <strong>בעי</strong> <small>[שאל]</small> <strong>רב אחא: נפתחו</strong> ונתרחבו <strong>כותלי בית הרחם</strong> עד שבשעת הלידה אין העובר נוגע בהם, <strong>מהו?</strong> האם אנו אומרים ש<strong>אויר,</strong> חלל פתח ה<strong>רחם מקדיש</strong> <small>[מקדש],</small> <strong>והאיכא</strong> <small>[והרי יש כאן],</small> <strong>או דלמא</strong> <small>[שמא]</small> <strong>נגיעת</strong> פתח ה<strong>רחם מקדשה</strong> <small>[</small>היא ה<small>מקדשת],</small> <strong>והא ליכא</strong> <small>[והרי אין כאן]?</small>
 <strong>בעי</strong> <small>[שאל]</small> <strong>מר בר רב אשי: נעקרו כותלי בית הרחם, מהו?</strong> ותוהים: האם במקרה שכבר <strong>נעקרו</strong> קודם הלידה אתה שואל? הלא במקרה זה <strong>ליתנהו</strong> <small>[אינם],</small> ואין כאן פתח רחם שמקדש בבכור! <strong>אלא</strong> הכוונה היא: <strong>נעקרו</strong> כותלי פתח הרחם ממקומם לתוך הרחם קודם הלידה, ויצא הוולד דרכם, <strong>ותלו ליה בצואריה</strong> <small>[ותלויים הם בצווארו]</small> <strong>מאי</strong> <small>[מה]</small> הדין? האם דווקא <strong>במקומן</strong> <strong>מקדשי</strong> <small>[</small>הם <small>מקדשים],</small> <strong>שלא במקומן לא מקדשי</strong> <small>[אינם מקדשים],</small> <strong>או דלמא</strong> <small>[שמא]</small> <strong>שלא במקומן</strong> הם <strong>נמי מקדשי</strong> <small>[גם כן מקדשים]?</small>
 <strong>בעי מיניה</strong> <small>[שאל אותו]</small> <strong>ר' ירמיה מר' זירא: נגממו</strong> (נחתכו) <strong>כותלי בית הרחם,</strong> שניטל מעובי כתלי פתח הרחם סביב סביב, <strong>מהו? אמר לו: קא נגעת בבעיא דאיבעיא לן</strong> <small>[נגעת בבעיה שנשאלה לנו כבר],</small> ומשם תמצא תשובה לשאלתך. <strong>דבעי</strong> <small>[ששאל]</small> <strong>ר' זירא, ואמרי לה</strong> <small>[ויש אומרים]</small> בנוסח אחר: <strong>בעא מיניה</strong> <small>[שאל אותו]</small> <strong>ר' זירא מרבי אסי:</strong> אם נחתך חלק מכותלי פתח הרחם, והיה ה<strong>עומד.</strong> כלומר, מה שנשאר, <strong>מרובה על הפרוץ, ויצא</strong> הוולד <strong>דרך</strong> ה<strong>פרוץ,</strong> או אם היה ה<strong>פרוץ מרובה על העומד, ויצא</strong> הוולד <strong>דרך</strong> ה<strong>עומד, מאי</strong> <small>[מה]</small> הדין?
  ומכאן נלמד לשאלתך, שהרי <strong>עד כאן לא</strong> שמענו כי <strong>איבעיא ליה</strong> <small>[נשאלה לו]</small> השאלה <strong>אלא</strong> במקרה שיש <strong>פרוץ מרובה על העומד, דאיכא</strong> <small>[ש</small>על כל פנים <small>יש]</small> <strong>עומד בעולם,</strong> אלא שיש שהפרוץ מרובה ממנו, <strong>אבל</strong> אם <strong>נגממו</strong> כותלי בית הרחם לגמרי, <strong>לא קא מיבעיא ליה</strong> <small>[לא נשאלה לו],</small> שבזה בוודאי אינו מתקדש.
## דף ע:
 <big>א משנה</big> <strong>בהמה שמת עוברה בתוך מעיה, והושיט הרועה את ידו ונגע בו, בין</strong> שהיה זה <strong>בבהמה טמאה, בין בבהמה טהורה</strong> — הרועה <strong>טהור,</strong> שאין העובר מטמא כנבילה. <strong>ר' יוסי הגלילי אומר: ב</strong>בהמה <strong>טמאה</strong> — <strong>טמא, ובטהורה</strong> — <strong>טהור.</strong>
 <big>ב גמרא</big> ושואלים: <strong>מאי טעמא דתנא קמא</strong> <small>[מה הטעם של התנא הראשון]</small> שמטהר עובר מת במעי בהמה? <strong>אמר רב חסדא, קל וחומר</strong> הוא: <strong>אם הועילה</strong> שחיטת <strong>אמו להתירו באכילה,</strong> אם נמצא מת במעיה, <strong>לא תועיל לו</strong> כשהיא חיה <strong>לטהוריה</strong> <small>[לטהר אותו]</small> <strong>מידי</strong> טומאת <strong>נבלה</strong> כשהוא במעיה?
  ושואלים:  <strong>אשכחן</strong> <small>[מצאנו]</small> טעם לדין זה ב<strong>בהמה טהורה,</strong> ב<strong>בהמה טמאה מנלן</strong> <small>[מנין לנו]?</small> ומשיבים, <strong>אמר קרא</strong> <small>[הכתוב]:</small> "וכי ימות מן הבהמה אשר היא לכם לאוכלה הנוגע בנבלתה יטמא" (ויקרא יא, לט), <strong>"וכי ימות מן הבהמה"</strong> — <strong>זו בהמה טמאה, "אשר היא לכם לאכלה"</strong> — <strong>זו בהמה טהורה,</strong> ובכך <strong>איתקש</strong> <small>[הוקשה,</small> הושוותה<small>]</small> בכתוב דין נבלת <strong>בהמה טמאה ל</strong>דין נבלת <strong>בהמה טהורה, מה בהמה טהורה</strong> — <strong>עוברה</strong> שמת במעיה <strong>טהור,</strong> כפי שלמדנו לעיל מקל וחומר, <strong>אף בהמה טמאה</strong> — <strong>עוברה</strong> שמת במעיה <strong>טהור.</strong>
 ושואלים: <strong>ור' יוסי הגלילי,</strong> האומר שעובר מת שנמצא בבהמה טמאה טמא, <strong>מאי טעמא</strong> <small>[מה</small> לדעתו <small>טעם</small> הדבר<small>]?</small> <strong>אמר ר' יצחק: דאמר קרא</strong> <small>[שאמר הכתוב]</small> בדין החיות הטמאות: <strong>"וכל הולך על כפיו בכל החיה ההולכת</strong> על ארבע טמאים הם לכם, כל הנוגע בנבלתם יטמא" (שם כז), וכך דורשים את הכתוב — <strong>מהלכי כפים</strong> (שאין להם פרסה שסועה כשל בהמה טהורה) ש<strong>ב</strong>תוך גופה של בהמה <strong>חיה טמאתי לך.</strong>
 ושואלים: <strong>אלא מעתה,</strong> לפי הסבר זה, עובר <strong>קלוט,</strong> שפרסותיו אינן שסועות אלא שלימות, שנמצא <strong>במעי פרה</strong> — <strong>ליטמא</strong> <small>[שיטמא]</small> במותו אף שהוא ממין טהור, שהרי בכלל <strong>מהלכי כפים</strong> שנמצא <strong>ב</strong>בהמה <strong>חיה הוא!</strong> ומשיבים: הכתוב מטמא <strong>מהלכי כפים</strong> שנמצאים <strong>במהלכי ארבע</strong> ("וכל הולך על כפיו בכל החיה ההולכת על ארבע"), <strong>והאי</strong> <small>[וזה]</small> הקלוט שבמעי פרה — <strong>מהלכי ארבע</strong> שנמצאים <strong>במהלכי שמנה הוא,</strong> שלקלוט יש ארבע פרסות, וכיון שפרסותיה של הפרה שסועות לשתים, נמצא כאילו יש לה שמונה פרסות.
  ומקשים: אם באופן זה אתה מפרש, שרק מהלכי כפיים (בעלי פרסה אחת) שנמצאים במהלכי ארבע מטמאים, עובר שפרסותיו שסועות כשל  <strong>פרה,</strong> שנמצא <strong>במעי גמל,</strong> שהוא בהמה טמאה שפרסתה אינה שסועה — <strong>לא תטמא</strong> במותה, שהרי <strong>מהלכי שמנה במהלכי ארבע הוא!</strong> ומשיבים: יכול היה הכתוב לומר: <strong>"הולך"</strong> ונאמר: <strong>"וכל הולך"</strong> — <strong>לרבות פרה במעי גמל,</strong> שהיא מטמאת במותה.
  ושואלים: עובר  <strong>קלוט</strong> טהור <strong>במעי</strong> טהורה <strong>קלוטה ליטמא</strong> <small>[שיטמא],</small> שהרי <strong>מהלכי ארבע ב</strong>תוך <strong>מהלכי ארבע הוא!</strong> ומשיבים: <strong>להכי אהני</strong> <small>[לזה הועיל]</small> ה<strong>קל וחומר</strong> של <strong>רב חסדא,</strong> לטהר כל עובר מת במעי כל בהמה טהורה, שאם הועילה לו אמו להתירו באכילה — קל וחומר שתועיל לטהרו מידי טומאת נבילה.
 <strong>מתקיף לה</strong> <small>[מקשה על כך]</small> <strong>רב אחדבוי בר אמי: חזיר</strong> שנמצא <strong>במעי חזירתא</strong> <small>[חזירה]</small> — <strong>לא ליטמא</strong> <small>[שלא יטמא]</small> במותו, לפי הסבר זה, שכיון שהוא שוסע פרסה — <strong>מהלכי שמנה במהלכי שמנה הוא!</strong>
 <strong>אלא אמר רב נחמן בר יצחק, מהכא</strong> <small>[מכאן]</small> המקור לשיטת ר' יוסי הגלילי, ממה שנאמר בקרבן עולה ויורד, שמביא מי שנטמא ונעלם ממנו שהוא טמא, ואכל קודש או נכנס למקדש: <strong>"נפש כי תגע בכל טמא או בנבלת חיה טמאה או בנבלת בהמה טמאה או בנבלת שרץ טמא</strong> והוא טמא ואשם" (שם ה, ב), ויש לתמוה: מדוע לא הזכיר כאן מי שנוגע בנבלת בהמה טהורה?
 <strong>וכי נבלת בהמה טמאה מטמאה, ובטהורה</strong> נבלתה <strong>לא מטמאה? אלא איזה זה</strong> שיש בו הבדל בין זו לזו? <strong>זה עובר, שב</strong>מעי בהמה <strong>טמאה</strong> הוא <strong>טמא, וב</strong>מעי <strong>טהורה</strong> הוא <strong>טהור.</strong>
 ושואלים: <strong>ומאחר דנפקא ליה</strong> <small>[שיוצאת לו]</small> הלכה זו <strong>מ</strong>דברי <strong>רב נחמן בר יצחק,</strong> הראיה של <strong>ר' יצחק,</strong> מן הכתוב "וכל הולך על כפיו בכל החיה ההולכת על ארבע" (ויקרא יא, כז) <strong>למה לי?</strong> ומשיבים: <strong>אי לאו</strong> <small>[אם לא]</small> הראיה של <strong>ר' יצחק, הוה אמינא</strong> <small>[הייתי אומר]:</small> <strong>כוליה לכדרבי הוא דאתא</strong> <small>[</small>הפסוק <small>כולו</small> שממנו דורש רב נחמן בר יצחק, למה שדרש <small>רבי</small> מפסוק זה <small>הוא שבא],</small> כמבואר להלן, ומדבריו של ר' יצחק <strong>קא משמע לן</strong> <small>[משמיע לנו</small> לא<small>],</small> שדורשים מפסוק זה גם דרשה זו.
 <big>ג</big> <strong>תניא</strong> <small>[שנויה</small> ברייתא<small>],</small> שבה נזכרה הדרשה שהביא ר' יצחק לעיל מ"כל הולך על כפיו בכל החיה". <strong>אמר ר' יונתן,</strong> שהיה מתלמידיו של ר' ישמעאל: <strong>נמתי</strong> (אמרתי) <strong>לו לבן עזאי, למדנו</strong> מן הכתוב על <strong>נבלת בהמה טהורה ש</strong>היא <strong>מטמאה, ו</strong>על <strong>נבלת בהמה טמאה ש</strong>היא <strong>מטמאה,</strong> וכן על <strong>נבלת חיה טמאה ש</strong>היא <strong>מטמאה,</strong> ואילו
 <strong>נבלת חיה טהורה לא למדנו מנין</strong> שהיא מטמאה! <strong>נם</strong> (אמר) <strong>לי:</strong> הדבר נלמד ממה שנאמר <strong>"כל הולך על כפיו בכל החיה ההולכת</strong> על ארבע טמאים הם לכם הנוגע בנבלתם יטמא" (ויקרא יא, כז), ש"בכל החיה" מרבה גם חיה טהורה.
 <strong>נמתי לו: וכי נאמר "וכל חיה"? והלא לא נאמר אלא: "בכל החיה",</strong> וכפי שהסברנו לעיל, <strong>ל</strong>טמא <strong>מהלכי כפים</strong> הנמצאים <strong>ב</strong>גופה של בהמה <strong>חיה הוא דאתא</strong> <small>[שבא],</small> כלומר, לעובר מת שבמעי בהמה או חיה טמאה! <strong>נם לי: ומה ישמעאל</strong> (ר' ישמעאל) <strong>אומר בדבר הזה?</strong>
 <strong>נמתי לו</strong> בשם ר' ישמעאל: דבר זה נלמד ממה שנאמר "וכי ימות מן הבהמה אשר היא לכם לאכלה הנוגע בנבלתה יטמא" (ויקרא יא, לט), מה שנאמר: <strong>"וכי ימות מן הבהמה"</strong> — <strong>זו בהמה טמאה, "אשר היא לכם לאכלה"</strong> — <strong>זו בהמה טהורה,</strong> וכיון ש<strong>למדנו</strong> מן הכתובים (ראה להלן) ש<strong>חיה בכלל בהמה,</strong> שכאשר הכתוב מזכיר בהמה — גם חיה בכלל זה, <strong>ו</strong>כן ש<strong>בהמה בכלל חיה</strong> — יש ללמוד גם לענייננו, שכשטימא הכתוב נבלת בהמה טהורה — טימא גם נבלת חיה טהורה.
  וכן לעניינים אחרים, <strong>חיה טהורה בכלל בהמה טהורה, חיה טמאה בכלל בהמה טמאה,</strong>
## דף עא.
 <strong>בהמה טמאה בכלל חיה טמאה, בהמה טהורה בכלל חיה טהורה.</strong> והוסיף ר' יונתן, <strong>ובלשון הזה אמר לי</strong> בן עזאי, לאחר שאמרתי לו דברים אלו בשם ר' ישמעאל: חבל על בן עזאי שלא שימש את ר' ישמעאל!
 לגופו של הענין מבררים, מה ששנינו: <strong>חיה בכלל בהמה מנלן</strong> <small>[מנין לנו]?</small> <strong>דכתיב</strong> <small>[שנאמר]:</small> <strong>"זאת הבהמה אשר תאכלו שור שה כשבים וגו' איל וצבי ויחמור" וגו'</strong> (דברים יד, ד), <strong>הא כיצד</strong> מונה הכתוב איל וצבי שהן חיות, בתוך "זאת הבהמה"? אלא מכאן למדנו ש<strong>חיה בכלל בהמה.</strong>
 <strong>בהמה בכלל חיה מנלן</strong> <small>[מנין לנו]?</small> <strong>דכתיב</strong> <small>[שנאמר]:</small> <strong>"זאת החיה אשר תאכלו מכל הבהמה אשר על הארץ כל מפרסת פרסה"</strong> (ויקרא יא, ב), <strong>הא כיצד</strong> אתה מיישב את הכתוב, שמתחילה הוא פותח ב"זאת החיה", וממשיך ב"מכל הבהמה כל מפרסת פרסה"? אלא מכאן למדנו ש<strong>בהמה בכלל חיה.</strong>
 ומעתה מבארים את המשך הברייתא: מה ששנינו <strong>חיה טהורה בכלל בהמה טהורה</strong> — <strong>ל</strong>ענין <strong>סימנים</strong> נאמר, שהחיה נחשבת טהורה אם יש לה אותם סימנים שנמנו אצל הבהמה הטהורה, שהיא מעלה גרה ומפריסה פרסה, ופרסתה שסועה. ומה ששנינו:
 <strong>חיה טמאה בכלל בהמה טמאה</strong> — נוגע <strong>ל</strong>ענין איסור <strong>הרבעה</strong> של מינים שונים, וכפי שבבהמה אין חילוק בין הטהורה לטמאה לענין זה, שנאמר: "בהמתך לא תרביע כלאים" (ויקרא יט, יט), כך גם בחיה אין חילוק בין טהורה לבין טמאה.
  ומה שנאמר: <strong>בהמה טמאה בכלל חיה טמאה</strong> — <strong>ל</strong>ענין מה שאמר <strong>רבי</strong> נאמר. <strong>דתניא</strong> <small>[ששנויה</small> ברייתא<small>],</small> נאמר בפרשת קרבן "עולה ויורד", שמביא מי שנטמא ונעלם הדבר ממנו ואכל קודש או נכנס למקדש: "נפש אשר תגע וכו' או בנבלת חיה טמאה או בנבלת בהמה טמאה ונעלם ממנו והוא טמא ואשם" (ויקרא ה, ב), ועל כך
 <strong>רבי אומר: אקרא אני</strong> (כלומר, די שיהיה כתוב כאן) רק <strong>חיה</strong> טמאה, <strong>בהמה למה נאמרה?</strong> והרי בהמה בכלל חיה!
  אלא כדי ללמדנו גזירה שווה: <strong>נאמרה כאן "בהמה טמאה", ונאמר להלן,</strong> בטמא האוכל את הקודש (במזיד) גם כן <strong>"בהמה טמאה"</strong> ("ונפש כי תגע וכו' או בבהמה טמאה וכו' ואכל מבשר זבח השלמים אשר לה' ונכרתה הנפש ההיא מעמיה" (שם ז, כא), <strong>מה להלן</strong> מדובר ב<strong>טומאת קדש</strong> — <strong>אף כאן,</strong> שצריך להביא קרבן על השגגה, מדובר ב<strong>טומאת קדש,</strong> שאינו מביא קרבן זה אלא אם אכל קודש (או נכנס למקדש) בשגגה כשהוא טמא. והרי דרשה זו מסתמכת על כך שבהמה טמאה בכלל חיה טמאה.
  ומה ששנינו: <strong>בהמה טהורה בכלל חיה טהורה</strong> נוגע <strong>ל</strong>ענין <strong>יצירה. דתנן</strong> <small>[ששנינו</small> במשנה<small>]:</small> אשה <strong>המפלת</strong> נפלים שצורתם כ<strong>מין בהמה חיה ועוף, בין</strong> שהיו כמין בהמה חיה ועוף <strong>טמאין, בין טהורין, אם</strong> הפילה <strong>זכר</strong> — <strong>תשב</strong> ימי טומאה וימי טהרה שנתנה התורה <strong>ל</strong>יולדת <strong>זכר;</strong>
 <strong>אם נקבה</strong> — <strong>תשב</strong> ימי טומאה וימי טהרה שנתנה התורה <strong>ל</strong>יולדת <strong>נקבה;</strong> אם
 <strong>אינו ידוע</strong> מה מינו של העובר — <strong>תשב</strong> ימי טומאה וימי טהרה גם <strong>לזכר ו</strong>גם <strong>לנקבה,</strong> אלו
 <strong>דברי ר' מאיר.</strong>
 <strong>וחכמים אומרים: כל שאינו מצורת אדם אינו</strong> נחשב <strong>ולד,</strong> לשבת עליו ימי טומאה וטהרה. ובמקום אחר נתבאר כי לשיטת ר' מאיר נלמד הדבר ממה שהזכיר הכתוב לשון יצירה בחיה ובעוף ("ויצר ה' אלקים מן האדמה כל חית השדה ואת כל עוף השמים". בראשית ב, יט), כפי שהזכיר באדם ("ויצר ה' אלקים את האדם". שם ז). ולענין זה נאמר בברייתא שבהמה בכלל חיה, שהיולדת כמין בהמה — יושבת ימי טומאה וטהרה, כמו היולדת כמין חיה, שהרי בהמה בכלל חיה. ושבים למה שנאמר (לעיל ע,ב) בשם רב נחמן בר יצחק, כי ר' יוסי הגלילי, שאמר במשנתנו שעובר מת שבמעי בהמה טמאה — טמא, למד דין זה ממה שנאמר בקרבן עולה ויורד: "ונפש כי תגע וכו' בנבלת בהמה טמאה" (ויקרא ז, כא), שיש לשאול: וכי נבלת בהמה טהורה לא מטמאה? אלא למדנו מכאן לעובר מת שנמצא במעי בהמה, שבבהמה טמאה הוא טמא, ובבהמה טהורה הוא טהור.
  ושואלים:  <strong>ולרבנן</strong> <small>[ו</small>לדעת <small>חכמים]</small> של משנתנו, שגם עובר מת שנמצא בבהמה טמאה — טהור, <strong>האי קרא</strong> <small>[אותו מקרא]</small> <strong>למה לי?</strong>
 ומשיבים: <strong>כוליה לכדרבי הוא דאתא</strong> <small>[</small>אותו כתוב <small>כולו לכמו</small> שדרש <small>רבי</small> מכתוב זה <small>הוא שבא],</small> ללמד שקרבן עולה ויורד בא על אכילת קודש בטומאה בשגגה.
 <big>א משנה</big> <strong>האשה שמת ולדה בתוך מעיה, ופשטה</strong> (והושיטה) <strong>חיה</strong> (המיילדת) <strong>את ידה ונגעה בו</strong> בעובר כשהוא במעי אמו — <strong>החיה טמאה</strong> <strong>טומאת שבעה</strong> ימים, כמי שנוגע במת, <strong>והאשה טהורה</strong> מכל טומאה <strong>עד שיצא הולד.</strong>
 <big>ב גמרא</big> בקשר לדין משנתנו מביאים מה ש<strong>אמר רבה: כשם שטומאה</strong> ש<strong>בלועה</strong> בתוך הגוף <strong>אינה מטמאה</strong> מה שנגעה בו — <strong>כך טהרה בלועה אינה מיטמאה,</strong> אינה מקבלת טומאה, וכגון אדם שבלע טבעת טהורה ונכנס לאוהל שהמת נמצא בו — אין הטבעת נטמאת.
  ושואלים, <strong>טומאה בלועה מנלן</strong> <small>[מנין לנו]</small> שאינה מטמאת? <strong>דכתיב</strong> <small>[שנאמר]</small> בדין בהמה שמתה: <strong>"והאוכל מנבלתה יכבס בגדיו</strong> וטמא עד הערב" (ויקרא יא, מ), שצריך לטבול גופו ובגדיו, וכשמגיע הערב הריהו טהור; <strong>מי לא עסקינן</strong> <small>[האם אין אנו עוסקים]</small> אפילו במקרה <strong>ש</strong><strong>אכל סמוך לשקיעת החמה? וקאמר רחמנא</strong> <small>[ואמרה התורה]</small> שהוא <strong>טהור</strong> משעה שיגיע הערב, למרות שיש במעיו חתיכת נבילה שלא נתעכלה.
  ודוחים:  <strong>ודלמא שאני התם</strong> <small>[ושמא שונה שם],</small> <strong>דלא חזיא</strong> <small>[ש</small>אותה חתיכה <small>אינה ראויה]</small> <strong>ל</strong>אכילת <strong>גר,</strong> כלומר, אינה ראויה לאכילת אדם, ובמקרה זה פקע ממנה שם נבילה!
  ומוסיפים:  <strong>הניחא</strong> <small>[זה נוח],</small> אמנם יש מכאן הוכחה אם נלך <strong>ל</strong>שיטת <strong>רבי יוחנן</strong> ש<strong>אמר</strong> בענין זה: <strong>אחת זו ואחת זו,</strong> בין טומאה חמורה לטמא אדם, ובין טומאה קלה לטמא אוכלים, הנבילה מטמאה <strong>עד</strong> שתיפסל <strong>ל</strong>אכילת <strong>כלב;</strong> לשיטתו <strong>שפיר</strong> <small>[יפה,</small> מובן הדבר<small>],</small> שמוכח מכאן שטומאה בלועה אינה מטמאת, שאם לא כן — היתה מטמאת, שהרי עדיין ראויה היא לאכילת כלב.
 <strong>אלא ל</strong>דעת <strong>בר פדא</strong> ש<strong>אמר: טומאה חמורה</strong> מטמאה הנבילה כל זמן שהיא ראויה לאכילה <strong>לגר, וטומאה קלה</strong> היא מטמאה <strong>עד</strong> שתיפסל <strong>ל</strong>אכילת <strong>כלב</strong> — אין מכאן הוכחה, שיש לומר שאינה מטמאה כשהיא במעי האוכל <strong>משום דלא חזיא</strong> <small>[ש</small>כבר <small>אינה ראויה]</small> <strong>לגר הוא,</strong> שמשעה שנבלעה אינה ראויה לאכילת אדם!
 ומשיבים: חתיכת נבילה שזה עתה נבלעה, <strong>נהי דלא חזיא</strong> <small>[</small>גם <small>אם אמנם אינה ראויה]</small> לאדם <strong>בפניו,</strong> כשהוא יודע שנבלעה, מכל מקום <strong>שלא בפניו,</strong> אם לא היה יודע על כך — <strong>מיחזיא חזיא ליה</strong> <small>[ראויה היא לו],</small> וכגון שהיתה זו חתיכה קטנה שלא נלעסה, ודין נבילה גמורה יש לה.
 ושואלים: <strong>אשכחן</strong> <small>[מצאנו, איפוא]</small> מקור לכך ש<strong>טומאה בלועה</strong> אינה מטמאה את הנוגע בה, <strong>טהרה בלועה מנלן</strong> <small>[מנין לנו]</small> שאינה נטמאת?
  ומשיבים, <strong>קל וחומר</strong> הוא: <strong>ומה כלי חרס</strong> שאין בו חלל טפח <strong>המוקף צמיד פתיל,</strong> שמכסהו צמוד ומהודק, <strong>שאינו מציל על טומאה שבתוכו מלטמא,</strong> שאם כזית מן המת מצוי בתוכו — נטמא הכלי וגם כל מה שבאותו בית; <strong>דאמר מר</strong> <small>[שאמר החכם]:</small> <strong>טומאה רצוצה,</strong> דחוסה בקרקע או בכלי, שאין לה חלל טפח <strong>בוקעת ועולה עד לרקיע</strong> — בכל זאת <strong>מציל</strong> אותו כלי חרס כשהוא באוהל המת <strong>על טהרה שבתוכו מלטמא,</strong>
## דף עא:
 <strong>אדם שמציל על טומאה שבתוכו מלטמא,</strong> כפי שלמדנו לעיל מן האוכל נבילה, שהוא טהור לאחר שטבל, למרות שהטומאה בגופו — <strong>אינו דין שמציל על טהרה שבתוכו מליטמא?</strong>
 ודוחים: <strong>מה לכלי חרס,</strong> דין הוא שיציל על טהרה שבתוכו מלהיטמא, <strong>שכן אין</strong> כלי חרס <strong>מטמא מגבו,</strong> שאם נגעה טומאה מצידו החיצוני אינו נטמא, אלא רק מתוכו, <strong>תאמר באדם שמטמא</strong> <strong>מגבו,</strong> כשנגעה בו טומאה, ושמא לא יציל על טהרה שבלועה בתוכו מלהיטמא!
 ומשיבים: <strong>אטו אנן</strong> <small>[וכי אנו]</small> <strong>מגבו</strong> של כלי חרס <strong>קאמרינן</strong> <small>[אמרנו,</small> רצינו להוכיח<small>]?</small> והלא <strong>מתוכו קאמרינן</strong> <small>[אמרנו],</small> מתוכו של חרס רצינו להוכיח לתוכו של אדם, שכשם שתוכו של כלי חרס מציל על טהרה שבו מלהיטמא — כך תוכו של אדם יציל על טהרה שבו מלהיטמא.
  ומצד זה, <strong>אדרבה</strong> <small>[גדולה מזו,</small> להיפך<small>],</small> <strong>כלי חרס חמור</strong> יותר מאדם, <strong>שכן</strong> הוא <strong>מטמא מאוירו,</strong> כשהטומאה מצויה בחללו, גם בלא שתיגע בו הטומאה. ואילו אדם אינו נטמא מטומאה שנמצאת בחלל גופו (כגון בחלל פיו), אלא רק אם נגעה בו. ונמצא שהקל וחומר עומד בעינו.
  ושואלים:  <strong>אשכחן</strong> <small>[מצאנו]</small> מקור ל<strong>בלוע</strong> של <strong>למעלה,</strong> שאדם מציל על טומאה שבלע דרך פיו מלטמא — ממה שאמרה התורה, שהאוכל נבילה טובל ונטהר למרות שחתיכת הנבילה מצויה בגופו. אבל <strong>בלוע</strong> של <strong>למטה,</strong> דבר שהוכנס לגופו דרך פי הטבעת, <strong>מנלן</strong> <small>[מנין לנו]</small> שאינו מטמא? ומשיבים, <strong>קל וחומר</strong> הוא: <strong>ומה למעלה, שאינו עושה עיכול</strong> <strong>— בכל זאת</strong> <strong>מציל</strong> מה שבלוע בו; <strong>למטה,</strong> שהוא מקום <strong>שעושה עיכול,</strong> שכבר נתעכלה שם הטומאה — <strong>אינו דין ש</strong>הוא <strong>מציל?</strong> ודוחים: ומה קל וחומר יש כאן?
 <strong>כלום,</strong> כלומר, הרי אינו <strong>עושה עיכול</strong> (אינו מעוכל) <strong>למטה אלא על ידי</strong> הלעיסה והעיכול שמל <strong>מעלה!</strong> ומשיבים: <strong>אפילו הכי</strong> <small>[כך],</small> <strong>עיכול</strong> של <strong>למטה רב</strong> <small>[גדול יותר]</small> משל מעלה.
  ושואלים: <strong>אשכחן</strong> <small>[מצאנו,</small> איפוא<small>]</small> <strong>בלוע</strong> שב<strong>אדם</strong> שאינו מטמא, <strong>בלוע</strong> ב<strong>בהמה מנלן</strong> <small>[מנין לנו]?</small> ומשיבים, <strong>קל וחומר: ומה אדם</strong> <strong>ש</strong>הוא <strong>מטמא מחיים,</strong> שגם בחייו הוא מטמא, כגון זב ומצורע — <strong>מציל בבלוע, בהמה שאינה מטמאה מחיים,</strong> אלא רק כשהיא נבילה — <strong>אינו דין שתציל בבלוע?</strong>
 ופורכים את הקל וחומר: <strong>מה לאדם,</strong> שיש בו צד קל, <strong>שכן צריך שהייה בבית המנוגע</strong> בצרעת כדי שייטמאו מלבושיו, ואינם נטמאים מיד כשנכנס לבית, <strong>תאמר בבהמה, שאינה צריכה שהייה בבית המנוגע</strong> כדי לטמא כלים שעליה?
  ודוחים:  <strong>בהמה</strong> ש<strong>אינה צריכה שהייה בבית המנוגע,</strong> <strong>למאי הלכתא</strong> <small>[למה,</small> לאיזו <small>הלכה]</small> נאמר הדבר? <strong>ל</strong>ענין <strong>כלים ש</strong>מונחים <strong>על גבה.</strong> ואולם לענין כלים שעל גביו, <strong>אדם נמי לא בעי</strong> <small>[גם כן אינו צריך]</small> שהייה כדי שייטמאו!
 <strong>דתנן</strong> <small>[ששנינו</small> במשנה<small>]:</small> אדם <strong>הנכנס לבית המנוגע וכליו</strong> (בגדיו) מונחים <strong>על כתפיו,</strong> שאינו לבוש בהם, <strong>וסנדליו וטבעותיו</strong> מונחים <strong>בידיו</strong> — <strong>הוא והן טמאין מיד.</strong> אבל אם <strong>היה לבוש כליו, וסנדליו ברגליו, וטבעותיו באצבעו</strong> — <strong>הוא טמא מיד, והן טהורין עד שישהא בכדי אכילת פרס</strong> (חצי ככר לחם). ומדובר באכילת פרס מ<strong>פת חטים ולא</strong> מ<strong>פת שעורים,</strong> שהוא זמן ארוך יותר, וכן בשיעור הזמן שנצרך לאוכלה כשהוא <strong>מיסב</strong> (שוכב על צידו), <strong>ואוכל</strong> אותה <strong>בליפתן,</strong> יחד עם דברים שרגילים לאכול עם הפת.
 <big>א</big> <big>ובעיקר דברי רבה, שכשם שטומאה בלועה אינה מטמאה, כך טהרה בלועה אינה נטמאת,</big> <strong>אמר רבא:</strong> מדוע הוצרך רבה לומר דבר זה? והרי <strong>תרוייהו תננהי</strong> <small>[</small>את <small>שני הדברים הללו</small> כבר <small>שנינו במשנה],</small> <strong>טומאה בלועה תנינא</strong> <small>[שנינו],</small> וגם <strong>טהרה בלועה תנינא</strong> <small>[שנינו]!</small>
 ומפרטים: <strong>טומאה בלועה</strong> — <strong>דתנן</strong> <small>[ששנינו</small> במשנה<small>]:</small> אדם ש<strong>בלע טבעת טמאה</strong> בטומאת מת, ונטמא בשעה שבלע אותה — הרי זה <strong>טובל</strong> לטומאתו, <strong>ו</strong>מיד אחר כך <strong>אוכל בתרומתו,</strong> למרות שהטבעת הטמאה במעיו, מפני שהיא בלועה. אם <strong>הקיאה</strong> את הטבעת הזו — הרי הטבעת עדיין <strong>טמאה,</strong> שלא נטהרה בטבילתו, ולכן חזרה <strong>וטמאתו</strong> כשיצאה מגופו.
 וכן <strong>טהרה בלועה תנינא</strong> <small>[שנינו]</small> שאינה נטמאת, <strong>דתנן</strong> <small>[ששנינו</small> באותה משנה<small>]:</small> <strong>בלע טבעת טהורה, ונכנס לאהל המת</strong> ונטמא שבעת ימים, <strong>והזה</strong> (היזו עליו) ממי פרה אדומה ביום השלישי לטהרתו, <strong>ושנה,</strong> שחזרו והיזו עליו ביום השביעי, <strong>וטבל והקיאה</strong> — <strong>הרי היא</strong> טהורה <strong>כמה שהיתה,</strong> שלא נטמאה באוהל המת!
  ומשיבים:  <strong>כי קאמר</strong> <small>[כאשר אמר]</small> <strong>רבה</strong> שטומאה בלועה אינה מטמאת, וטהרה בלועה אינה נטמאת, אינו במקרה המפורש במשנה זו, אלא <strong>כגון שבלע שתי טבעות, אחת</strong> מהן <strong>טמאה ואחת טהורה,</strong> ובא כאן לחדש ולומר <strong>דלא מטמיא לה</strong> <small>[שאינה מטמאת אותה],</small> ה<strong>טמאה לטהורה,</strong> למרות שנגעו זו בזו.
## דף עב.
 ושואלים: <strong>והא</strong> <small>[והרי]</small> <strong>עובר</strong> הבלוע במעי אמו <strong>וחיה</strong> (מילדת) שנגעה בו במעי אמו, ש<strong>כשתי טבעות</strong> בלועות <strong>דמו</strong> <small>[נחשבים],</small> <strong>וקא מטמא לה</strong> <small>[ו</small>בכל זאת <small>מטמא]</small> ה<strong>עובר</strong> את ה<strong>חיה,</strong> כפי ששנינו במשנתנו!
 <strong>אמר רבה: שאני</strong> <small>[שונה]</small> <strong>עובר,</strong> שאינו נחשב כבלוע <strong>הואיל וסופו לצאת. אמר רבא</strong> בתמיהה: וכי <strong>עובר סופו לצאת,</strong> ו<strong>טבעת</strong> טמאה שבלע אדם <strong>אין סופו לצאת</strong> ממעיו? ומדוע לא תטמא את הטבעת הטהורה? <strong>אלא אמר רבא: פומבדיתאי ידעי טעמא דהא מילתא</strong> <small>[חכמי פומבדיתא יודעים טעם דבר זה]</small> ששנינו במשנתנו, <strong>ומנו</strong> <small>[ומי הוא]?</small> <strong>רב יוסף.</strong>
 ש<strong>אמר רב יוסף אמר רב יהודה אמר שמואל: טומאה זו</strong> של החיה <strong>אינה מדברי תורה, אלא מדברי סופרים</strong> (חכמים). ושואלים: <strong>מאי</strong> <small>[מה]</small> פירוש <strong>אינה מדברי תורה אלא מדברי סופרים?</strong> מה פשר ההדגשה "אינה מדברי תורה"? ומשיבים: <strong>דלא תימא</strong> <small>[שלא תאמר]</small> שמשנה זו היא דווקא <strong>אליבא</strong> <small>[לפי שיטת]</small> <strong>ר' עקיבא</strong> ש<strong>אמר: עובר במעי אשה טמא, אלא אפילו ל</strong>דעת <strong>ר' ישמעאל</strong> ש<strong>אמר: עובר במעי אשה טהור</strong> — <strong>גזרו בה,</strong> בחיה, <strong>טומאה מדרבנן</strong> <small>[מדברי סופרים].</small>
 ושואלים: <strong>מאי טעמא</strong> <small>[מה טעם]</small> הדבר? <strong>אמר רב הושעיא: גזירה שמא יוציא</strong> ה<strong>ולד</strong> המת את <strong>ראשו חוץ לפרוזדור</strong> הרחם, שאז הוא נחשב כילוד ומטמא, והחיה לא תרגיש בדבר, ותהא סבורה שהיא טהורה.
  ושואלים:  <strong>אי הכי</strong> <small>[אם כך],</small> על ה<strong>אשה נמי</strong> <small>[גם כן]</small> יגזרו טומאה! ומשיבים: <strong>אשה מרגשת בעצמה</strong> אם יצא ראש העובר חוץ לפרוזדור. ושואלים: אם כן, מדוע לגזור טומאה על החיה? <strong>ותימא</strong> <small>[ושתאמר]</small> <strong>לה</strong> היולדת <strong>לחיה</strong> מתי יצא ראשו! ומשיבים: <strong>טרידא</strong> <small>[</small>היולדת <small>טרודה]</small> בכאביה, ואינה פנויה להזהיר את החיה שלא תגע.
 <big>א</big> ומבררים: <strong>מאי</strong> <small>[מהו]</small> שאמר <strong>ר' ישמעאל, ומאי</strong> <small>[ומהו]</small> שאמר <strong>ר' עקיבא?</strong> ומשיבים, <strong>דתניא</strong> <small>[ששנויה</small> ברייתא<small>]:</small> נאמר בפרשת טומאת המת <strong>"וכל אשר יגע על פני השדה</strong> בחלל חרב וכו' יטמא שבעת ימים" (במדבר יט, טז), והביטוי "על פני השדה", שמשמעו מקום גלוי — בא <strong>להוציא עובר</strong> מת <strong>במעי אשה,</strong> לומר שאינו מטמא, אלו <strong>דברי ר' ישמעאל. ר' עקיבא אומר:</strong> מה שנאמר "על פני השדה" בא <strong>לרבות גולל</strong> (כיסוי הקבר) <strong>ודופק</strong> (דופן הקבר שעליה נסמך הגולל), לומר שהם מטמאים.
  ומעירים:  <strong>ו</strong>לדעת <strong>ר' ישמעאל, גולל ודופק</strong> שמטמאים — <strong>הלכתא גמירי לה</strong> <small>[הלכה</small> למשה מסיני <small>לומד הוא אותה],</small> ולא מן הכתוב. ושואלים: <strong>ור' עקיבא</strong> שאמר ש<strong>עובר במעי אשה טמא מדאורייתא</strong> <small>[מן התורה],</small> <strong>מנא ליה</strong> <small>[מנין לו]?</small> היכן בתורה נלמד הדבר? <strong>אמר ר' אושעיא, אמר קרא</strong> <small>[הכתוב]:</small> "כל <strong>הנוגע במת בנפש</strong> האדם" (שם יג), <strong>איזהו מת ש</strong>נמצא <strong>בנפש</strong> (בתוכו) <strong>של אדם? הוי אומר זה עובר שבמעי אשה.</strong>
 ומן הצד השני, <strong>ור' ישמעאל</strong> מה הוא משיב לכך? לשיטתו <strong>האי מיבעי ליה</strong> <small>[</small>דבר <small>זה נצרך לו]</small> <strong>ל</strong>ענין <strong>רביעית</strong> הלוג של <strong>דם הבאה מן המת,</strong> לומר <strong>ש</strong>היא <strong>מטמאה</strong> באוהל כמת, <strong>שנאמר: "הנוגע במת בנפש האדם", איזהו נפש של אדם שמטמא? הוי אומר זו רביעית דם,</strong> כפי שנאמר "כי הדם הוא הנפש" (דברים יב, כג), וברביעית דם הנפש מתקיים הדבר.
 <strong>ור' עקיבא,</strong> שאינו למד דין זה מכאן, הולך <strong>לטעמיה</strong> <small>[לטעמו,</small> לשיטתו<small>],</small> ש<strong>אמר: אף רביעית דם הבא משני מתים מטמא באהל. דתניא</strong> <small>[ששנויה</small> ברייתא<small>],</small> <small>ר' עקיבא אומר: מנין לרביעית דם הבאה משני מתים</small> <strong>שמטמאה באהל?</strong>
 <strong>שנאמר</strong> באיסור הטומאה לכהן גדול: <strong>"ועל כל נפשות מת לא יבא"</strong> (ויקרא כא, יא), והשינוי מלשון רבים ללשון יחיד ("נפשות מת") מלמד על מקרה של <strong>שתי נפשות</strong> (מתים) <strong>ושיעור אחד</strong> של נפש המת (רביעים דם), שמטמא באוהל, וכל שכן ברביעית הבאה ממת אחד, ולכן לא הוצרך לפסוק של ר' ישמעאל.
 <big>ב משנה</big> <strong>בהמה המקשה לילד, והוציא</strong> ה<strong>עובר את ידו, וחתכה</strong> הרועה, <strong>ואחר כך שחט את אמו,</strong> למרות שהאבר שנחתך מטמא, שלא הותר בשחיטת הבהמה — <strong>הבשר</strong> של העובר כולו שהיה מחובר ליד <strong>טהור,</strong> מפני שבעל חיים אינו מקבל טומאה בחייו. אבל אם <strong>שחט את אמו ואחר כך חתכה</strong> את היד, הרי <strong>הבשר</strong> של העובר כולו שנגע בה טמא איפוא ב<strong>מגע נבלה,</strong> אלו <strong>דברי ר' מאיר,</strong> שלדעתו יש ליד דין נבילה, שלא נטהרה בשחיטת האם.
 <strong>וחכמים אומרים:</strong> שחיטת הבהמה, למרות שלא הועילה לאבר שיצא להתירו באכילה, מכל מקום הועילה לטהרו מטומאת נבילה, ודין בשר העובר שנגע בה כדין <strong>מגע טרפה שחוטה,</strong> שאסורה באכילה, אבל טהורה מטומאת נבילה.
## דף עב:
 <strong>מה מצינו ב</strong>בהמה <strong>טרפה ששחיטתה מטהרתה</strong> מטומאת נבילה, למרות שהיא אסורה באכילה — <strong>אף שחיטת בהמה תטהר את האבר</strong> של העובר שבמעיה, למרות שהוא אסור באכילה.
 <strong>אמר להם ר' מאיר: לא, אם טיהרה שחיטת טרפה אותה,</strong> משום שהוא <strong>דבר ש</strong>הוא <strong>גופה,</strong> וכי <strong>תטהר את האבר</strong> של העובר, שהוא <strong>דבר שאינו גופה?</strong>
 ושואלים: <strong>מנין לטרפה ששחיטתה מטהרתה</strong> מלטמא כנבילה? והרי <strong>בהמה טמאה אסורה באכילה,</strong> ו<strong>אף</strong> בהמה טהורה שהיא <strong>טרפה אסורה באכילה,</strong> ואם כן נאמר: <strong>מה בהמה טמאה</strong> — <strong>אין שחיטתה מטהרתה, אף טרפה</strong> — <strong>לא תטהרנה שחיטה!</strong>
 ודוחים: <strong>לא, אם אמרת בבהמה טמאה שלא היתה לה</strong> מעולם <strong>שעת הכושר,</strong> להיטהר מטומאתה על ידי שחיטה, <strong>תאמר בטרפה שהיתה לה שעת הכושר</strong> להיטהר, קודם שנטרפה? וכיון שחלה עליה תורת שחיטה לטהרה — שוב אינה פוקעת ממנה.
  ודוחים:  <strong>טול לך מה שהבאת,</strong> חזור בך מטענה זו, שכן לפי דבריך, <strong>הרי שנולדה טרפה מן הבטן, מנין</strong> ששחיטתה מטהרתה? הרי לא היתה לה שעת הכושר כלל! אלא צריך לומר כך:
 <strong>לא, אם אמרת בבהמה טמאה</strong> שאין שחיטתה מטהרתה — <strong>שכן אין במינה</strong> כלל <strong>שחיטה,</strong> שדין שחיטה נאמר רק בבקר וצאן, להתירם באכילה ובהקרבה, ולא בבהמה טמאה, <strong>תאמר בטרפה שיש במינה שחיטה?</strong> וכיון שכן, יש לומר שלא יצאה מכלל דין שחיטה.
  ומוסיפים: לפי זה, עובר של פרה  <strong>בן שמנה</strong> חדשים שנולד <strong>חי,</strong> קודם שנגמרו חדשי הריונו — <strong>אין שחיטתו מטהרתו</strong> מטומאת נבילה, <strong>לפי שאין במינו</strong> של בן שמונה <strong>שחיטה,</strong> שכיון שלא נשלם עיבורו הריהו כירך אמו, ואינו ניתר אלא בשחיטת אמו כשהוא במעיה.
 <big>א גמרא</big> שנינו במשנה, שעובר שהוציא ידו ממעי אמו, ושחט את האם, לדעת ר' מאיר נטמא בשר העובר כולו בגלל חיבורו ליד, שהיא טמאה כנבילה. ושואלים: <strong>אמאי</strong> <small>[מדוע]</small> יהיה העובר טמא? הלוא <strong>טומאת בית הסתרים היא,</strong> שמגע העובר באבר הוא בחיבור שביניהם, שאינו גלוי לעין, <strong>וטומאת בית הסתרים לא מטמיא</strong> <small>[אינה מטמאה]!</small> <strong>לימא</strong> <small>[האם נאמר]</small> ש<strong>ר' מאיר</strong> הולך <strong>לטעמיה</strong> <small>[לשיטתו],</small> שמגע בית הסתרים מטמא?
 <strong>דתנן</strong> <small>[ששנינו</small> במשנה<small>]:</small> בגד קטן ששיעורו <strong>שלשה על שלשה</strong> טפחים, שישב עליו הזב וטימאו, <strong>שנחלק</strong> לשנים — <strong>טהור מן המדרס,</strong> שאינו מטמא אדם וכלים כדין מדרס הזב, מפני שאינו ראוי יותר לישיבה,
 <strong>אבל</strong> אם נשאר בכל אחד משני החלקים שיעור שלוש על שלוש אצבעות, שראוי לקבל טומאה אחרת, כגון טומאת מת — <strong>טמא</strong> טומאת <strong>מגע</strong> (נוגע ב) <strong>מדרס,</strong> שהרי נגע בחלק השני בעודם מחוברים, <strong>אלו דברי ר' מאיר,</strong> שהוא סבור שמגע בית הסתרים מטמא.
 <strong>ותניא</strong> <small>[ושנויה</small> ברייתא<small>],</small> <strong>אמר ר' יוסי: וכי באיזה מדרס נגע זה</strong> לאחר שנחלק? ומה שנגעו זה בזה בשעה שהיו מחוברים — אינו מגע, מפני שהוא מגע בית הסתרים! <strong>אלא</strong> אם יש מקום לומר שנשתייר בו מטומאת הזב, הרי זה במקרה <strong>שאם</strong> גם <strong>נגע בו זב</strong> בגופו, ולא רק דרס עליו בנעליו — <strong>שיהא טמא</strong> משום <strong>מגע זב,</strong> שצד זה של טומאה לא פקע ממנו כל עוד יש בו שלוש על שלוש אצבעות. ואם כן, האם נאמר שחכמים הסבורים במשנתנו שהיד שהוציא העובר אינה מטמאה את בשרו, סבורים כר' יוסי, שמגע בית הסתרים אינו מטמא?
  ודוחים:  <strong>לאו איתמר עלה</strong> <small>[וכי לא נאמר עליה]</small> על הלכה זו, <strong>אמר עולא: לא שנו</strong> שנחלק ר' יוסי <strong>אלא</strong> בבגד שיש בו <strong>שלשה על שלשה שנחלק,</strong> ואין באף אחד מחלקיו שיעור טומאת מדרס שיטמא את חבירו,
 <strong>אבל</strong> חתיכה של <strong>שלש על שלש</strong> אצבעות <strong>הבאות מבגד גדול</strong> — <strong>בשעת פרישתן מאביהן,</strong> מן הבגד, קודם שנחתכו ממנו לגמרי, הריהן <strong>מקבלות טומאה מאביהן.</strong> ואם כן <strong>הא נמי</strong> <small>[זה גם כן]</small> במשנתנו, יש לומר כי כאשר חותכים את ידו של העובר משאר אבריו — <strong>בשעת פרישתן מ</strong>ה<strong>אבר</strong> (מן היד) <strong>מקבל</strong> בשר העובר <strong>טומאה מ</strong>ן ה<strong>אבר,</strong> גם לדעת מי שסבור שמגע בית הסתרים אינו מטמא.
 <strong>רבינא אמר:</strong> יש לחלק בין דין משנתנו לבין דין בגד שנחלק, באופן אחר: <strong>בגד</strong> — <strong>לאו לחתיכה קאי</strong> <small>[אינו עומד לחיתוך],</small> ולכן מקום החיבור שבין חלקיו נחשב בית הסתרים. אבל <strong>עובר</strong> זה — <strong>לחתיכה קאי</strong> <small>[עומד],</small> לחתוך את היד שהוציא, שהעובר עצמו מותר באכילה והיד אסורה, <strong>וכל העומד לחתוך</strong> —
## דף עג.
 <strong>כחתוך דמי</strong> <small>[נחשב],</small> ונמצא שהעובר והאבר נחשבים (כשהם מחוברים) כשני דברים נפרדים שנוגעים זה בזה.
  ושואלים:  <strong>כמאן</strong> <small>[כ</small>שיטת <small>מי]</small> אמר רבינא חילוק זה? האם <strong>כ</strong>שיטת <strong>רבי מאיר</strong> דווקא? <strong>דתנן</strong> <small>[ששנינו]</small> בענין טבילת כלים טמאים: <strong>כל ידות הכלים שהן ארוכות ועתיד לקצצן</strong> — <strong>מטביל עד מקום מדה,</strong> עד המקום בו היד עתידה להיקצץ, אלו <strong>דברי ר' מאיר,</strong> שהוא רואה את מה שעתיד ליקצץ כאילו נקצץ.
 <strong>ו</strong>אילו <strong>חכמים אומרים: עד שיטביל את כולו.</strong> הרי שלדעתם העומד להיקצץ אינו נחשב כקצוץ.
  ומשיבים:  <strong>אפילו תימא</strong> <small>[תאמר]</small> כדעת <strong>רבנן</strong> <small>[חכמים],</small> שגם אם לענין כלים אין אומרים שכל העומד ליחתך — כחתוך נחשב, <strong>חבורי אוכלין</strong> (אוכלים מחוברים) כיון שהם רכים — <strong>כמאן דמפרתי דמי</strong> <small>[כמו נפרדים הם נחשבים],</small> <strong>ונגיעי בהדדי</strong> <small>[ונוגעים זה בזה],</small> ולכן רואים את יד העובר כחתוכה מגופו, ומטמאה אותו במגעה.
  ושואלים:  <strong>בשלמא</strong> <small>[נניח]</small> <strong>ל</strong>הסברו של <strong>עולא,</strong> שבשעת חיתוך האבר מגוף העובר נטמא העובר — <strong>היינו דקתני</strong> <small>[זהו שהוא שונה]</small> במשנה: שחט את אמו ואחר כך <strong>חתכה</strong> הבשר מגע נבילה, שכל עוד לא חתכה — אינו נטמא. <strong>אלא ל</strong>הסברו של <strong>רבינא</strong> שכל העומד לחתוך נחשב כחתוך, <strong>מאי</strong> <small>[מה]</small> לשון <strong>חתכה?</strong> הרי כבר קודם שחתכה הבשר נטמא! ומשיבים: <strong>איידי דתנא רישא</strong> <small>[מתוך ששנה בתחילת המשנה]</small> <strong>חתכה,</strong> ושם הוצרך הדבר — <strong>תנא נמי סיפא</strong> <small>[שנה גם כן בסופה]</small> <strong>חתכה.</strong>
 <big>א</big> שנינו במשנה, <strong>וחכמים אומרים:</strong> עובר שהוציא את ידו, ושחט את אמו ואחר כך חתכה — דין הבשר כדין <strong>מגע</strong> (מה שנוגע) ב<strong>טרפה שחוטה.</strong> ושואלים: <strong>טרפה שחוטה מי מטמיא</strong> <small>[האם היא מטמאה]?</small> הרי טהורה היא! ומשיבים: <strong>אין</strong> <small>[כן],</small> <strong>כ</strong>מו שאמר <strong>אבוה</strong> <small>[אביו]</small> של <strong>שמואל,</strong> ש<strong>אמר אבוה</strong> <small>[אביו]</small> של <strong>שמואל: טרפה ששחטה</strong> — <strong>מטמאה במוקדשין.</strong>
 <big>ב</big> שנינו במשנה שכך מסבירים חכמים את טעמם: <strong>מה מצינו בטרפה ששחיטתה מטהרתה</strong> — <strong>אף שחיטת בהמה תטהר את</strong> היד שהוציא <strong>העובר</strong> שבמעיה, למרות שהיד אסורה באכילה משום בשר שיצא חוץ למחיצתו.
 <strong>תניא</strong> <small>[שנויה</small> ברייתא<small>]</small> שכך <strong>אמר להן רבי מאיר:</strong> לשיטתכם, <strong>וכי מי טיהרו לאבר זה מידי נבלה?</strong> הרי <strong>שחיטת אמו</strong> טיהרתו, <strong>אם כן תתירנו</strong> אף <strong>באכילה!</strong>
 <strong>אמרו לו: הרבה</strong> (יותר) <strong>מצלת</strong> שחיטת בהמה <strong>על</strong> מה <strong>שאינו גופה יותר מ</strong>על <strong>גופה, שהרי שנינו:</strong> ה<strong>חותך מן העובר שבמעיה</strong> ולא הוציא את החתיכות ממעיה עד שנשחטה — <strong>מותר באכילה,</strong> שהותר בשחיטתה. אבל החותך <strong>מן הטחול ומן הכליות</strong> קודם שנשחטה — מה שבמעיה <strong>אסור באכילה,</strong> שלא התירה אותו שחיטתה.
  ושואלים:  <strong>מאי קאמר</strong> <small>[מהו אומר]?</small> מה משיבים לו חכמים? הרי אינם עונים כלל לטענתו! <strong>אמר רבא ואמרי לה כדי</strong> <small>[ויש אומרים אותה בסתם,</small> בלי שם<small>]:</small> <strong>חסורי מחסרא והכי קתני</strong> <small>[חסרה</small> הברייתא <small>וכך היא שנויה],</small> <strong>אמר להן ר' מאיר: וכי מי טהרו לאבר זה מידי נבלה</strong> לשיטתכם? <strong>שחיטת אמו, אם כן תתירנו</strong> גם כן <strong>באכילה! אמרו לו: טרפה תוכיח, ששחיטתה מטהרתה מידי נבלה, ואינה מתירתה באכילה.</strong>
 <strong>אמר להן: לא, אם טיהרה שחיטת טרפה אותה,</strong> מפני שהיא מטהרת <strong>דבר שהיא גופה, תטהר את האבר</strong> של העובר, שהוא <strong>דבר שאינו גופה? אמרו לו:</strong> מצאנו כי <strong>הרבה</strong> (יותר) <strong>מצלת</strong> ומועילה השחיטה <strong>על</strong> דבר <strong>שאינו גופה, יותר מ</strong>על דבר שהוא <strong>גופה, שהרי שנינו:</strong> ה<strong>חותך מן העובר שבמעיה</strong> של בהמה, ולא הוציא את החתיכות עד שנשחטה — <strong>מותר באכילה,</strong> חתך <strong>מן הטחול ומן הכליות</strong> שבמעיה — <strong>אסור באכילה,</strong> ולא הועילה שחיטתה להתירו, למרות שהוא מגופה.
  ומעירים:  <strong>תניא נמי הכי</strong> <small>[שנויה ברייתא גם כן כך],</small> כפי שהסביר רבא, <strong>אמר להן רבי מאיר: וכי מי טיהרו לאבר זה</strong> שהוציא העובר <strong>מידי נבלה? אמרו לו: שחיטת אמו.</strong> אמר להם: <strong>אם כן, תתירנו באכילה! אמרו לו: טרפה תוכיח, ששחיטתה מטהרתה מידי נבלה,</strong> למרות ש<strong>אינה מתירתה באכילה.</strong>
 <strong>אמר להן: אם טיהרה שחיטת טרפה אותה</strong> עצמה, <strong>ו</strong>כן אם טיהרה שחיטת בהמה <strong>את האבר המדולדל בה,</strong> שנחתך ומחובר בה במקצת, שאף על פי שהוא אסור באכילה אינו מטמא כנבילה (להלן קכז,ב), שכן הוא <strong>דבר שגופה, תטהר את</strong> האבר שהוציא <strong>העובר, שאינו גופה?</strong>
 <strong>אמרו לו: הרבה מצלת</strong> שחיטה <strong>על</strong> דבר <strong>שאינו גופה</strong> של הבהמה <strong>יותר</strong> מעל דבר ש<strong>מגופה, שהרי שנינו: חותך מן העובר שבמעיה</strong> — <strong>מותר באכילה,</strong> בשחיטת האם, חתך <strong>מן הטחול ומן הכליות</strong> — <strong>אסור באכילה.</strong>
 <big>ג</big> בענין מחלוקת ר' מאיר וחכמים, <strong>אמר ר' שמעון בן לקיש: כמחלוקת</strong> ששנינו <strong>בעוברין,</strong> האם שחיטת האם מועילה לאבר שהוציא העובר לטהרו מטומאת נבילה — <strong>כך מחלוקת באיברין</strong> מדולדלים של הבהמה עצמה, שלר' מאיר שחיטתה אינה מטהרת אותם מטומאת נבילה, ולדעת חכמים מטהרת.
 <strong>ורבי יוחנן אמר: מחלוקת באבר</strong> של <strong>עובר</strong> שהוציאו, <strong>אבל באבר</strong> מדולדל של <strong>בהמה</strong> — <strong>דברי הכל שחיטה עושה ניפול</strong> כלומר, מחשיבה את האבר כאילו נפל ונחתך מגופה, ואינה מועילה לטהרו, וגם לדעת חכמים.
 <strong>אמר ר' יוסי בר' חנינא: מאי טעמא</strong> <small>[מה טעמו]</small> של <strong>ר' יוחנן אליבא דרבנן</strong> <small>[לפי שיטת חכמים]?</small> <strong>האי</strong> <small>[זה]</small> האבר שהוציאו העובר <strong>אית ליה תקנתא</strong> <small>[יש לו תקנה]</small> <strong>בחזרה,</strong> שאם החזיר העובר את ידו, ושחט את האם — מותרת היד באכילה, <strong>והא</strong> <small>[וזה],</small> האבר המדולדל של הבהמה — <strong>לית ליה תקנתא</strong> <small>[אין לו תקנה]</small> <strong>בחזרה,</strong> שהרי אין מציאות שיחזור ויידבק בגוף הבהמה.
 <strong>מיתיבי</strong> <small>[מקשים]</small> על כך ממה ששנינו בברייתא לעיל, <strong>אמר להם ר' מאיר</strong> לחכמים: <strong>לא, אם טיהרה שחיטת טרפה אותה, ואת האבר המדולדל בה</strong> — <strong>דבר שגופה, תטהר את העובר</strong> — <strong>דבר שאינו גופה?</strong>
## דף עג:
 <strong>בשלמא</strong> <small>[נניח]</small> <strong>ל</strong>שיטת <strong>רבי שמעון בן לקיש,</strong> ר' מאיר <strong>לדבריהם</strong> של חכמים <strong>קאמר להו</strong> <small>[אומר להם]:</small> <strong>לדידי</strong> <small>[לשיטתי],</small> <strong>לא שנא</strong> <small>[אינו שונה]</small> <strong>אבר</strong> שהוציאו <strong>עובר, ולא שנא</strong> <small>[ואינו שונה]</small> <strong>אבר</strong> מדולדל של <strong>בהמה</strong> — <strong>כי הדדי נינהו</strong> <small>[זה כמו זה הם]</small> ודינם אחד, שאין שחיטת הבהמה מטהרת אותם. אבל גם לשיטתכם, ששחיטת בהמה מטהרת את האבר המדולדל שבה, היה לכם לטמא את האבר שהוציא העובר, שהרי אינו גופה.
 <strong>אלא ל</strong>שיטת <strong>רבי יוחנן,</strong> שלדעת הכל אבר מדולדל אינו נטהר בשחיטה, <strong>קשיא</strong> <small>[קשה],</small> שהרי מפורש בברייתא שהיא מטהרתו!
 <strong>אלא, אי אתמר הכי אתמר</strong> <small>[אם נאמרה</small> המחלוקת <small>כך נאמרה],</small> <strong>אמר רבי שמעון בן לקיש: כמחלוקת ב</strong>אברים של <strong>עוברים</strong> — <strong>כך מחלוקת באיברין</strong> מדולדלים של הבהמה, <strong>ורבי יוחנן אמר: מחלוקת באבר</strong> שהוציא <strong>עובר,</strong> שלדעת חכמים נטהר האבר בשחיטת האם, ולדעת ר' מאיר אינו נטהר. <strong>אבל באבר</strong> מדולדל של <strong>בהמה</strong> עצמה — <strong>דברי הכל אין שחיטה עושה</strong> את האבר <strong>ניפול,</strong> כאילו נפל מן הבהמה בחייה, ולכן הוא נטהר על ידי השחיטה.
 <strong>אמר ר' יוסי בר' חנינא, מאי טעמא</strong> <small>[מה טעמו]</small> של <strong>רבי יוחנן אליבא</strong> <small>[לפי שיטתו]</small> של <strong>ר' מאיר,</strong> שאבר מדולדל נטהר בשחיטה, ואבר שהוציא עובר לא נטהר? <strong>האי</strong> <small>[זה],</small> אבר מדולדל — הוא <strong>גופה</strong> של הבהמה, <strong>והאי לאו</strong> <small>[וזה,</small> אבר שהוציא העובר, <small>אינו]</small> <strong>גופה.</strong>
 <big>א</big> ועוד בענין מחלוקת ר' מאיר וחכמים, <strong>אמר רב יצחק בר יוסף אמר ר' יוחנן: הכל מודים שמיתה עושה ניפול,</strong> שאם מתה הבהמה — נחשב האבר כאילו נפל מגופה קודם לכן, ואינו מטמא כמוה כנבילה, אלא כאבר מן החי. <strong>ו</strong>כן הכל מודים ש<strong>אין שחיטה עושה ניפול,</strong> שאם נשחטה הבהמה — רואים את האבר כמחובר לגופה בשעת שחיטה, והוא נטהר בשחיטתה, למרות שהוא אסור באכילה.
  ושואלים:  <strong>במאי עסקינן</strong> <small>[במה עוסקים אנו]?</small> <strong>אילימא</strong> <small>[אם תאמר]</small> <strong>באבר</strong> שהוציא <strong>עובר</strong> — הלוא <strong>מיפלג פליגי</strong> <small>[חלוקים הם],</small> שלדעת ר' מאיר שחיטה עושה ניפול, ואינו נטהר בשחיטתה, ולדעת חכמים נטהר בשחיטתה! <strong>אלא</strong> תאמר שמדובר <strong>באבר</strong> מדולדל של <strong>בהמה,</strong> לשם מה הוצרך ר' יוחנן לומר דבר זה? הרי גם בענין <strong>מיתה תנינא</strong> <small>[שנינו</small> במשנה<small>]</small> דבר זה במפורש, וגם לענין <strong>שחיטה תנינא</strong> <small>[שנינו]!</small>
 ומפרטים: <strong>מיתה תנינא</strong> <small>[שנינו]</small> להלן (קכז,ב) בענין בשר ואבר מדולדלים: <strong>מתה הבהמה</strong> — <strong>הבשר</strong> המדולדל נחשב כבשר שפרש מן החי, ולכן אינו מטמא כנבילה, אלא <strong>צריך הכשר,</strong> שיבואו עליו מים, כדי להיטמא משרץ וכדומה שיגע בו, <strong>והאבר מטמא משום אבר מן החי, ואינו מטמא משום אבר מן הנבלה, דברי ר' מאיר.</strong> הרי שר' מאיר רואה את האבר כאילו נפל מן הבהמה בחייה, ולכן דינו כאבר מן החי, ולא מצאנו שחכמים חלוקים עליו.
 וכן ביחס ל<strong>שחיטה</strong> שאינה עושה ניפול <strong>נמי תנינא</strong> <small>[גם כן שנינו]</small> שם: <strong>נשחטה</strong> ה<strong>בהמה</strong> — <strong>הוכשרו</strong> הבשר והאבר המדולדל <strong>בדמיה,</strong> בדם שיצא ממנה בשחיטה, לקבל טומאה, <strong>דברי ר' מאיר. ר' שמעון אומר: לא הוכשרו.</strong> ועל כל פנים אין האבר מטמא משום אבר מן החי, שהוא אב הטומאה, ולכן הוא צריך הכשר לקבל טומאה, ומכאן ששחיטה אינה עושה ניפול, ואם כן, מה חידש ר' יוחנן בדבריו?
  ומשיבים:  <strong>אי מההיא</strong> <small>[אם מאותה</small> משנה<small>]</small> <strong>הוה אמינא</strong> <small>[הייתי אומר]:</small> שחיטה גם כן עושה ניפול, ו<strong>מאי</strong> <small>[מה]</small> פירוש <strong>הוכשרו?</strong> אין כוונתו לאבר המדולדל, שהוא אכן טמא כאבר מן החי, ואינו צריך הכשר. אלא כוונתו רק ל<strong>בשר</strong> המדולדל, שכן בשר שנפל מן החי — אינו מטמא, והוצרך לומר שדם שחיטת הבהמה הכשיר אותו לקבלת טומאה.
  ומקשים:  <strong>והא</strong> <small>[והרי]</small> <strong>"הוכשרו" קתני</strong> <small>[שנינו],</small> בלשון רבים, ומשמע — הבשר והאבר המדולדלים, שבהם דנה המשנה! ומשיבים, <strong>מהו דתימא</strong> <small>[שתאמר],</small> כלומר, לדרך זו הייתי מפרש לשון "הוכשרו" על שני מיני בשר שיש כאן: <strong>חד</strong> <small>[אחד]</small> <strong>לבשר הפורש מן הבהמה, וחד</strong> <small>[ואחד]</small> <strong>לבשר הפורש מן האבר</strong> המדולדל, הנדון כבשר הפורש מאבר מן החי, ללמד ששניהם מוכשרים בדם השחיטה.
  ושואלים:  <strong>ומאי אולמיה דהאי מהאי</strong> <small>[ומה כוחו של זה</small> יותר <small>מזה]?</small> מדוע הוצרך להוסיף ולשנות גם בשר הפורש מן האבר? ומשיבים: <strong>סלקא דעתך אמינא</strong> <small>[יעלה על דעתך לומר],</small> <strong>הואיל ו</strong>בשר שעל אבר מן החי <strong>מטמא טומאה חמורה אגב אביו,</strong> כחלק מאבר מן החי, שהוא אב הטומאה — <strong>אימא לא ליבעי</strong> <small>[אמור שלא יצטרך]</small> <strong>הכשר</strong> לאחר שפרש מן האבר, לכן <strong>קא משמע לן</strong> <small>[משמיע לנו]</small> התנא ב"הוכשרו" שגם הוא צריך הכשר. ושבים לעיקר דבריו של רב יצחק בר יוסף בשם ר' יוחנן, ששחיטה אינה עושה ניפול לאבר המדולדל בבהמה, להחשיבו כאבר מן החי, אלא הוא ניתר בשחיטתה.
 <strong>אמר רב יוסף: נקוט</strong> <small>[החזק]</small> את דבריו של <strong>רב יצחק בר יוסף בידך,</strong> שאכן כך אמר ר' יוחנן, שהרי <strong>רבה בר בר חנה קאי כוותיה</strong> <small>[עומד בשיטתו].</small> <strong>דתניא</strong> <small>[ששנויה ברייתא]:</small> <strong>"ובשר בשדה טרפה לא תאכלו"</strong> (שמות כב, ל) — <strong>להביא האבר והבשר המדולדלין בבהמה ובחיה ובעוף, ושחטן, שהן אסורין</strong> משום אבר מן החי. <strong>ואמר רבה בר בר חנה</strong> שכך <strong>אמר ר' יוחנן</strong> על דברים אלו:
## דף עד.
 <strong>אין בהן אלא מצות פרוש בלבד,</strong> כלומר, אינם אסורים מן התורה, אלא מצוה מדברי סופרים לפרוש מאכילתם. הרי שלדעתו אין השחיטה עושה ניפול באבר המדולדל, לאוסרו משום אבר מן החי. ובענין זה מסופר,
 <strong>יתיב</strong> <small>[ישב]</small> <strong>רב יוסף קמיה</strong> <small>[לפני]</small> <strong>רב הונא, ויתיב וקאמר</strong> <small>[ויושב היה ואומר],</small> <strong>אמר רב יהודה אמר רב: אכלו לזה,</strong> לאבר המדולדל — הרי הוא <strong>לוקה</strong> משום איסור אבר מן החי. <strong>אמר ליה ההוא מרבנן</strong> <small>[אמר לו אחד</small> מן <small>החכמים]:</small> <strong>לא תציתו ליה</strong> <small>[אל תקשיבו לו],</small> למה שאמר בשם רב, שהרי <strong>הכי</strong> <small>[כך]</small> <strong>אמר רב יצחק בר שמואל בר מרתא משמיה</strong> <small>[משמו]</small> של <strong>רב: אכלו לזה</strong> — <strong>אינו לוקה.</strong>
 <strong>אמר ליה</strong> <small>[לו]</small> <strong>רב הונא: אנן אמאן</strong> <small>[אנחנו על מי]</small> <strong>נסמוך?</strong> שהרי יש לנו שתי שמועות סותרות בשם רב! <strong>אהדרינהו</strong> <small>[החזיר]</small> <strong>רב יוסף לאפיה</strong> <small>[את פניו]</small> בהקפדה, <strong>אמר ליה</strong> <small>[לו]:</small> <strong>מאי קושיא</strong> <small>[מה הקושיה]?</small> <strong>כי אמרי אנא</strong> <small>[כאשר אמרתי אני]</small> בשם רב שלוקה משום אבר מן החי — אמר רב דבר זה <strong>ב</strong>מקרה של <strong>מיתה,</strong> שהיא <strong>עושה ניפול,</strong> שהאבר נחשב כאילו נפל מן הבהמה בחייה. <strong>כי</strong> <small>[כאשר]</small> <strong>אמר איהו</strong> <small>[הוא]</small> רב יצחק בר שמואל בר מרתא בשם רב שאינו לוקה — הרי <strong>זה</strong> <strong>בשחיטה,</strong> ש<strong>אינה עושה ניפול,</strong> והאבר נחשב כמחובר לגוף הבהמה בשעת השחיטה, והותר בשחיטתה, ולכן אינו לוקה על אכילתו.
 <strong>אמר רבא: מנא הא מלתא דאמור רבנן</strong> <small>[מנין דבר זה שאמרו חכמים]:</small> <strong>מיתה עושה ניפול, שחיטה אינה עושה ניפול? דכתיב</strong> <small>[שנאמר]</small> בפרשת השרצים הטמאים: <strong>"וכל אשר יפול עליו מהם במותם יטמא"</strong> (ויקרא יא, לב), ויש לשאול: המילה "במותם" <strong>למעוטי מאי</strong> <small>[למעט את מה]</small> היא באה? <strong>אילימא למעוטי</strong> <small>[אם תאמר למעט]</small> <strong>בחייהם,</strong> לומר שבחייהם אינם מטמאים — הרי דבר זה <strong>מ"נבלתם" נפקא</strong> <small>[יוצא],</small> שנאמר: "כל אשר יפול מנבלתם עליו יטמא" (שם לז), ונבילה משמעה יצור מת! <strong>אלא שמע מינה</strong> <small>[למד מכאן]</small> דין אחר, ביחס לאברים המדולדלים שבהם, כאילו נאמר: כל אשר יפול מהם — במותם, לומר: דווקא <strong>מיתה</strong> <strong>עושה</strong> להם <strong>ניפול,</strong> להחשיבם כאילו נפלו, ומטמאים כאבר מן החי, <strong>ואין שחיטה עושה ניפול,</strong> אלא הריהם נחשבים כחלק מגוף הבהמה בשעת השחיטה.
 <strong>אמר ליה</strong> <small>[לו]</small> <strong>רב אדא בר אהבה לרבא:</strong> וכיצד ניתן לדייק מכאן ששחיטה אינה עושה ניפול? <strong>והא קרא</strong> <small>[והרי המקרא]</small> <strong>בשרצים כתיב</strong> <small>[נאמר],</small> ואין בהם שחיטה כלל! <strong>אמר ליה</strong> <small>[לו]:</small> <strong>אם אינו ענין,</strong> כלומר, הואיל ומקרא זה אינו נצרך <strong>לשרצים, דלאו</strong> <small>[שאין]</small> <strong>בני שחיטה נינהו</strong> <small>[הם]</small> — <strong>תנהו ענין לבהמה.</strong>
 ומקשים: <strong>ואכתי מבעי ליה</strong> <small>[ועדיין צריך אותו]</small> את מה שנאמר "במותם יטמא" לומר: <strong>כעין מיתה,</strong> שדווקא כשהשרצים <strong>לחין</strong> כבשעת המיתה הם <strong>מטמאים,</strong> כשהם <strong>יבשים</strong> — <strong>אין מטמאים!</strong> ומשיבים: <strong>תרי</strong> <small>[שתי</small> פעמים<small>]</small> <strong>"במותם" כתיבי</strong> <small>[נאמרו],</small> ודין זה נלמד ממה שנאמר בפסוק הקודם (שם לא): "כל הנוגע בהם במותם יטמא".
 <big>א</big> ושבים למחלוקת במשנתנו, בענין עובר שהוציא את ידו, ושחט את אמו, שלדעת ר' מאיר אין היד נטהרת בשחיטת האם, והיא מטמאת כאבר מן החי, ולדעת חכמים טיהרה אותה שחיטת האם. <strong>אמר רב חסדא: מחלוקת</strong> זו היא <strong>באבר</strong> של <strong>עובר חי, אבל באבר</strong> של <strong>עובר מת</strong> — <strong>דברי הכל: שחיטה עושה ניפול,</strong> ולא נטהרה היד בשחיטת האם, אלא מטמאת משום נבילה. <strong>ורבה אמר: כמחלוקת בזה כך מחלוקת בזה,</strong> וגם בעובר שהוציא ידו ומת, שלדעת חכמים שחיטת אמו מטהרת את היד מטומאת נבילה.
 <big>ב</big> שנינו במשנה שטריפה יש במינה שחיטה, ולכן שחיטתה מטהרתה מטומאת נבילה. ובהמשך לכך נאמר: עובר <strong>בן שמנה חי</strong> אין שחיטתו מטהרתו, מפני שאין במינו שחיטה. ומתקשים, <strong>והתניא</strong> <small>[והרי שנויה</small> ברייתא<small>]:</small> <strong>בן שמנה חי יוכיח, שאף על פי שיש במינו שחיטה</strong> — <strong>אין שחיטתו מטהרתו,</strong> הרי שבברייתא זו מחשיבים בן שמונה כמי יש במינו שחיטה!
 <strong>אמר רב כהנא:</strong> מה שנאמר באותה ברייתא ש<strong>יש במינו שחיטה,</strong> כוונתו — <strong>אגב אמו,</strong> שכאשר שוחטים את אמו גם הוא נעשה מותר על ידה. <strong>ותנא דידן</strong> <small>[והתנא שלנו],</small> <strong>מינא דאמיה לא פריך</strong> <small>[מהמין של אמו אינו מקשה],</small> שמה שהעובר ניתר בשחיטת אמו אינו מחשיב אותו כמי שיש במינו שחיטה, מפני שהוא נחשב אז כחלק מאמו.
  ושואלים:  <strong>ולהאי תנא דפריך</strong> <small>[ולאותו תנא שמקשה</small> קושיה זו<small>],</small> <strong>טרפה</strong> ש<strong>שחיטתה מטהרתה מנא ליה</strong> <small>[מנין לו]?</small> והרי לשיטתו, מה שיש במינה שחיטה אינו מועיל לטהר! ומשיבים: <strong>נפקא ליה</strong> <small>[יוצא לו</small> הדבר<small>]</small> <strong>מ</strong>מה שאמר <strong>רב יהודה אמר רב,</strong> ש<strong>אמר רב יהודה אמר רב, ואמרי לה</strong> <small>[ויש אומרים]</small> <strong>במתניתא תנא</strong> <small>[בברייתא היא שנויה]:</small> <strong>אמר קרא</strong> <small>[הכתוב]</small> <strong>"וכי ימות מן הבהמה</strong> וכו' הנוגע בנבלתה יטמא" (ויקרא יא, לט), והלשון "מן" באה ללמד: <strong>מקצת בהמה מטמאה</strong> בטומאת נבילה, <strong>ומקצת בהמה אינה מטמאה, ואיזו זו</strong> שאינה מטמאה? <strong>זו טרפה ששחטה.</strong>
 <big>ג</big> <strong>בעי</strong> <small>[שאל]</small> <strong>רב הושעיא: הושיט את ידו למעי בהמה, ושחט</strong> בתוכה <strong>בן תשעה חי, מהו?</strong> האם שחיטתו במעי אמו מתירה אותו? ובזה <strong>תבעי</strong> <small>[תישאל</small> השאלה<small>]</small> <strong>ל</strong>דעת <strong>ר' מאיר, ותבעי לרבנן</strong> <small>[ותישאל ל</small>דעת <small>חכמים].</small>
 ומפרטים: <strong>תבעי</strong> <small>[תישאל]</small> <small>לר' מאיר:</small> <strong>עד כאן לא קאמר</strong> <small>[לא שמענו שאמר]</small> <strong>ר' מאיר</strong> במשנה שבהמשך עמוד זה, ש<strong>בן פקועה,</strong> בן תשעה שהוציאוהו חי ממעי בהמה שנשחטה, <strong>טעון שחיטה</strong> — <strong>הני מילי</strong> <small>[דברים אלה אמורים]</small> <strong>היכא</strong> <small>[היכן]</small> שכבר <strong>יצא לאויר העולם, אבל</strong> בעודו <strong>במעי אמו</strong> — <strong>לא שריא ליה</strong> <small>[אין מתירה אותו]</small> <strong>שחיטה</strong> שלו.
 <strong>או דילמא</strong> <small>[שמא],</small> <strong>אפילו לרבנן</strong> <small>[ל</small>דעת <small>חכמים]</small> החולקים על ר' מאיר, וסבורים ששחיטת אמו כשהוא במעיה מתירה אותו, יש לומר ש<strong>ארבעה סימנין אכשר ביה רחמנא</strong> <small>[הכשירה בו התורה],</small> שהוא ניתר בין בשחיטת שני סימנים (קנה וושט) של אמו, בין בשחיטת סימנים של עצמו?
 <strong>אמר רב חנניא, תא שמע</strong> <small>[בוא</small> ו<small>שמע]</small> תשובה לדבר, ממה ששנינו במשנתנו: <strong>הרי שנולדה טרפה מן הבטן,</strong> שלא היתה לה שעת הכושר — לא תטהרנה שחיטתה. <strong>ואי איתא</strong> <small>[ואם אכן]</small> ניתן לשחוט בן תשעה כשהוא במעי אמו, <strong>משכחת לה</strong> <small>[מוצא אתה אותה]</small> ש<strong>היתה לה</strong> לזו שנולדה כשהיא טריפה <strong>שעת הכושר, דאי בעי עייל ידיה ושחטה</strong> <small>[שאם היה רוצה היה מכניס ידו ושוחט אותה]</small> במעי אמה קודם שנטרפה!
 <strong>אמר ליה</strong> <small>[לו]</small> <strong>רבא, תני</strong> <small>[שנה]:</small> הרי <strong>שנוצרה טרפה מן הבטן,</strong> שמתחילת יצירתה טריפה היא, ובמקרה זה לא ניתן היה לשוחטה. <strong>ומשכחת לה</strong> <small>[ומוצא אתה אותה]</small> <strong>בבעלת חמש רגלים,</strong> שהיא טריפה מעיקרה, ואין לה היתר כלל.
 <big>ד משנה</big> <strong>השוחט את הבהמה, ומצא בה</strong> עובר <strong>בן שמנה</strong> חודשים (שלא נגמר הריונו) <strong>חי או מת, או</strong> אפילו <strong>בן תשעה</strong> שנגמרו חודשי הריונו, אבל הוא <strong>מת</strong> — הותר בשחיטת הבהמה, ואינו צריך לשוחטו, אלא <strong>קורעו, ומוציא את דמו,</strong> שהדם אסור כחלק מדם אמו, ואז הוא מותר באכילה.
 <strong>מצא</strong> בה <strong>בן תשעה חי</strong> — הרי זה <strong>טעון שחיטה, וחייב</strong> על שחיטתו <strong>באותו ואת בנו,</strong> אם שחט אותו ביום ששחט את אמו, אלו <strong>דברי ר' מאיר. וחכמים אומרים:</strong> גם בן תשעה חי שנמצא במעי בהמה שחוטה — <strong>שחיטת אמו מטהרתו,</strong> ואינו טעון שחיטה.
## דף עד:
 <strong>ר' שמעון שזורי אומר:</strong> בן תשעה חי שנמצא במעי בהמה שנשחטה <strong>אפילו</strong> המתינו לו עד שגדל, והוא <strong>בן חמש שנים</strong> <strong>וחורש בשדה</strong> — בכל זאת <strong>שחיטת אמו מטהרתו,</strong> ואינו טעון שחיטה. <strong>קרעה</strong> את הבהמה <strong>ומצא בה בן תשעה חי</strong> — <strong>טעון שחיטה</strong> לכל הדעות, <strong>לפי שלא נשחטה אמו.</strong>
 <big>א גמרא</big> בענין עובר בן תשעה חי, שנחלקו ר' מאיר וחכמים במשנתנו האם הוא טעון שחיטה, <strong>אמר ר' אלעזר אמר ר' אושעיא: לא הילכו</strong> (דנו) <strong>בו</strong> חכמים בבן תשעה חי, <strong>אלא על עסקי שחיטה בלבד.</strong> ושואלים: <strong>למעוטי מאי</strong> <small>[למעט את מה]?</small> אם תאמר <strong>למעוטי</strong> <small>[למעט]</small> איסור <strong>חלבו</strong> (שומן אסור שלו) <strong>ו</strong>איסור <strong>גידו</strong> גיד הנשה שלו, יש לשאול:
 <strong>חלבו דמאי</strong> <small>[של מה]?</small> <strong>אילימא</strong> <small>[אם תאמר]:</small> <strong>חלבו</strong> של ה<strong>שליל,</strong> העובר — הלוא <strong>מפלג פליגי</strong> <small>[נחלקו</small> בדבר<small>]!</small> <strong>דתניא</strong> <small>[ששנויה</small> ברייתא<small>]:</small> איסור <strong>גיד הנשה נוהג בשליל</strong> (עובר), <strong>וחלבו אסור,</strong> אלו <strong>דברי ר' מאיר. ר' יהודה אומר:</strong> גיד הנשה <strong>אינו נוהג בשליל, וחלבו מותר. ואמר ר' אלעזר אמר ר' אושעיא: מחלוקת</strong> זו היא <strong>בבן תשעה חי, והלך ר' מאיר לשיטתו,</strong> שעובר כזה נחשב כבהמה גמורה, שחלבה וגידה אסורים, <strong>ור' יהודה לשיטתו,</strong> שהיא דעת חכמים במשנתנו, שאינו נחשב בהמה לעצמה!
 <strong>אלא</strong> תאמר שהכוונה היא ל<strong>חלבו</strong> של <strong>גיד</strong> הנשה של השליל, שלמרות שר' מאיר אוסר את חלב הכליות והקרב של העובר, גם הוא מודה שחלב הגיד שלו מותר; והרי גם בזה <strong>מפלג פליגי</strong> <small>[חלוקים הם]!</small> <strong>דתניא</strong> <small>[ששנויה</small> ברייתא<small>]:</small> <strong>גיד הנשה</strong> — <strong>מחטט אחריו</strong> ומוציא אותו <strong>בכל מקום שהוא</strong> בירך, <strong>וחותך שמנו מעיקרו,</strong> אפילו את המובלע בעומק הבשר, <strong>דברי ר' מאיר. רבי יהודה אומר: גוממו</strong> (חותך אותו) את הגיד והשומן <strong>עם השופי,</strong> בשווה לבשר הירך, ואינו צריך לחטט אחריו. ונמצא שנחלקו לא רק על עסקי שחיטה של בן תשעה חי, אלא גם על איסורים אחרים, שלא כדברי ר' אלעזר בשם ר' אושעיא!
 <strong>אלא אי אתמר</strong> — <strong>הכי אתמר</strong> <small>[אם נאמר — כך נאמר],</small> <strong>אמר ר' אלעזר אמר ר' אושעיא: לא הילכו בו</strong> בבן תשעה חי <strong>אלא על עסקי אכילה בלבד,</strong> כגון שחיטה, וגיד הנשה וחלב, ודבר זה בא <strong>למעוטי</strong> <small>[למעט]</small> אם <strong>רובעו,</strong> או <strong>חורש בו</strong> עם מין אחר, כגון חמור, שיש בו איסור "לא תחרוש בשור ובחמור יחדיו" (דברים כב, י), לומר שדינו לענין זה כבהמה גמורה.
 <big>ב</big> ועוד נחלקו אמוראים בענין זה. <strong>אמר ר' שמעון בן לקיש: לדברי</strong> ר' יהודה <strong>המתיר בחלבו</strong> של בן תשעה חי הנמצא במעי בהמה שחוטה — <strong>מתיר</strong> גם <strong>בדמו, לדברי</strong> ר' מאיר <strong>האוסר בחלבו</strong> — <strong>אוסר</strong> גם <strong>בדמו. ורבי יוחנן אמר: אף לדברי המתיר בחלבו</strong> — <strong>אוסר בדמו.</strong>
 <strong>איתיביה</strong> <small>[הקשה לו]</small> <strong>רבי יוחנן לר' שמעון בן לקיש</strong> ממה ששנינו במשנתנו: השוחט את הבהמה ומצא בה בן שמונה חי או מת, או בן תשעה מת — <strong>קורעו,</strong> שאינו טעון שחיטה, <strong>ומוציא את דמו.</strong> משמע שגם במקרה שהעובר אינו טעון שחיטה, וחלבו מותר — דמו אסור! <strong>אמר ר' זירא:</strong> מה שאמר ר' שמעון בן לקיש, שלדעה זו דמו מותר, כוונתו <strong>לומר שאין ענוש כרת</strong> על אכילתו, כדין האוכל מדם שהנפש יוצאת בו. אבל גם לדעתו הריהו אסור באכילה, כדם איבריה של האם, ולכן צריך להוציאו.
  ושואלים: והרי  <strong>למאן קאמרי</strong> <small>[לדעת מי הם אומרים]</small> דבר זה? <strong>ל</strong>דעת <strong>רבי יהודה,</strong> שהוא המתיר את חלבו; והרי גם לשיטתו, <strong>לא יהא</strong> דינו של דם הנפש של העובר <strong>אלא</strong> כ<strong>דם התמצית,</strong> הדם שמתמצה מן הבהמה לאחר שיצא ממנה דם הנפש, והרי גם עליו מחייב ר' יהודה כרת. <strong>דתניא</strong> <small>[ששנויה</small> ברייתא<small>]:</small> <strong>דם התמצית</strong> אינו בכרת אלא <strong>באזהרה</strong> בלא תעשה בלבד, שחייב עליו מלקות, <strong>ר' יהודה אומר: בהכרת!</strong>
 <strong>תרגמא</strong> <small>[תרגם,</small> הסביר <small>אותה]</small> <strong>רב יוסף בריה</strong> <small>[בנו]</small> של <strong>רב סלא חסידא קמיה</strong> <small>[לפני]</small> <strong>רב פפא: אית ליה</strong> <small>[יש לו]</small> <strong>לר' יהודה</strong> דרשה זו של <strong>"דם" ו"כל דם",</strong> שהוא למד את דינו של דם התמצית מריבוי הכתוב "כל דם" שנאמר בעונש הכרת ("...אשר יאכל כל דם וכו' והכרתי אותה". ויקרא יז, י), שמ"דם" למדנו לדם הנפש, ומ"כל דם" — דם התמצית. ולכן, <strong>כל היכא דמיחייב</strong> <small>[כל מקום שהוא חייב]</small> כרת על <strong>דם הנפש</strong> — <strong>מיחייב</strong> <small>[חייב]</small> גם על <strong>דם התמצית, וכל היכא דלא מחייב</strong> <small>[וכל מקום שאינו מחוייב]</small> על <strong>דם הנפש</strong> — <strong>לא מחייב</strong> <small>[אינו מחוייב]</small> על <strong>דם התמצית.</strong> ולדעת ר' יהודה, עיקר דמו של עובר זה אינו נחשב דם הנפש, לחייב עליו כרת, מפני שהוא חלק מאמו, וממילא גם אין חייבים כרת על דם התמצית שלו, אבל איסור יש בו.
 <big>ג</big> <strong>איבעיא להו</strong> <small>[נשאלה להם]:</small> <strong>מהו לפדות</strong> פטר חמור <strong>ב</strong>שה שהוא <strong>בן פקועה,</strong> ששחטו כבשה ופקעו את רחמה והוציאו משם שה שנגמרו חדשי הריונו, האם ניתן לקיים בו את המצוה "ופטר חמור תפדה בשה" (שמות יג, יג)? ומסבירים: <strong>אליבא</strong> <small>[לפי שיטתו]</small> של <strong>ר' מאיר לא תיבעי</strong> <small>[תישאל]</small> <strong>לך,</strong> ש<strong>כיון</strong> ש<strong>אמר</strong> שהוא <strong>טעון שחיטה</strong> אם כן <strong>שה מעליא</strong> <small>[מעולה,</small> גמור<small>]</small> <strong>הוא,</strong> ובוודאי אפשר לפדות בו.
 <strong>כי תיבעי</strong> <small>[כאשר תישאל]</small> <strong>לך</strong> השאלה הרי זה <strong>אליבא דרבנן</strong> <small>[לפי שיטת חכמים],</small> <strong>דאמרי</strong> <small>[שהם אומרים]:</small> <strong>שחיטת אמו מטהרתו, מאי</strong> <small>[מה]</small> דינו? האם <strong>כיון דאמרי</strong> <small>[שהם אומרים]</small> <strong>שחיטת אמו מטהרתו</strong> — <strong>כבשרא בדיקולא</strong> <small>[כבשר</small> של בהמה שחוטה שמונח <small>בתוך הסל]</small> <strong>הוא</strong> נחשב, אף על פי שהוא חי, ואין פודים בשחוטה (בכורות יב,א). <strong>או דילמא</strong> <small>[שמא]</small> <strong>כיון דרהיט ואזיל, ורהיט ואתי</strong> <small>[שהוא רץ והולך, ורץ ובא],</small> שהרי בפועל הוא חי — <strong>"שה" קרינא ביה</strong> <small>[קוראים אנו אותו]?</small>
 <strong>מר זוטרא אמר: אין פודין, ורב אשי אמר: פודין.</strong>
 <strong>אמר ליה</strong> <small>[לו]</small> <strong>רב אשי למר זוטרא: מאי</strong> <small>[מה]</small> <strong>דעתך?</strong> מדוע אתה סבור שאין פודים בו — מפני <strong>דגמרת</strong> <small>[שאתה לומד]</small> בגזירה שווה <strong>"שה" "שה" מפסחים,</strong> מקרבן הפסח, שגם בו נאמרה לשון "שה" (שם יב, יב), שכשם שבן פקועה פסול לקרבן פסח, שהרי הוא יוצא דופן שפסול לקרבן — כך הוא פסול לפדיון פטר חמור.
  ואולם <strong>אי</strong> <small>[אם</small> כן<small>]</small> תאמר גם: <strong>מה להלן</strong> בענין פסחים — צריך להיות השה <strong>זכר, תמים, ובן שנה, אף כאן</strong> בפדיון פטר חמור — צריך שיהיה <strong>זכר, תמים, ובן שנה!</strong> והרי שנינו במפורש שפודים גם בנקבה, וכן בבעל מום, ובגדול שאינו בן שנה (בכורות ט,א)! השיב לו: במה שחזר הכתוב באותו פסוק על הציווי <strong>"תפדה" "תפדה"</strong> ("וכל פטר חמור תפדה, בשה ואם לא תפדה וערפתו", שמות יג, יג) הרי זה <strong>ריבה,</strong> שניתן לפדות גם בכל אלה.
  ומקשים:  <strong>אי</strong> <small>[אם]</small> <strong>"תפדה" "תפדה" ריבה, אפילו כל מילי נמי</strong> <small>[כל דבר גם כן]</small> יכול לפדות בו, ואפילו בבן פקועה, שהוא יוצא דופן! ומתרצים: <strong>אם כן,</strong> גזירה שווה <strong>"שה" "שה"</strong> מפסחים, <strong>מאי אהני לך</strong> <small>[מה הועיל לך]?</small> אלא היא באה על כל פנים למעט יוצא דופן.
 <big>ד</big> <strong>איבעיא להו</strong> <small>[נשאלה להם]:</small> עובר הנמצא במעי אמו שנשחטה, ולדעת חכמים הותר בשחיטתה באכילה, ויש לו דין אוכל לקבל טומאה, <strong>מהו למנות בו</strong> לענין טומאה <strong>ראשון ושני?</strong> אם נטמאה אמו לאחר שחיטה ממגע של אב הטומאה, ודינה כראשון לטומאה, האם גם העובר נחשב ראשון לטומאה, כחלק מאמו, או האם הוא נחשב כנוגע בבשר אמו, ודינו כשני לטומאה?
 <strong>ר' יוחנן אמר: מונין בו ראשון ושני. רבי שמעון בן לקיש אומר: אין מונין בו ראשון ושני,</strong> שכן <strong>נעשה</strong> דינו <strong>כ</strong>דין <strong>אגוז המתקשקש בקליפתו,</strong> שטומאה שנגעה בקליפה, שהיא שומר של הפרי, נחשבת כנוגעת באגוז עצמו.
 <strong>איתיביה</strong> <small>[הקשה לו]</small> <strong>ר' שמעון בן לקיש לרבי יוחנן</strong> ממה ששנינו במשנה (לעיל עב,ב): הוציא עובר ידו ממעי אמו, ונשחטה האם — דין היד כנבילה, ולא הותרה בשחיטת האם, ולכן <strong>הבשר</strong> של העובר טמא ב<strong>מגע נבלה,</strong> כדין בשר שנגע בנבילה, אלו <strong>דברי ר' מאיר,</strong>
 <strong>וחכמים אומרים:</strong> דין היד אינו כדין נבילה, אלא כטריפה, ולכן דין בשר העובר שנוגע בה כדין <strong>מגע</strong> ב<strong>טרפה שחוטה.</strong>
 ומעתה, <strong>בשלמא לדידי</strong> <small>[נניח לשיטתי],</small> <strong>דאמינא חד גופא</strong> <small>[שאני אומר</small> שהאם והעובר <small>גוף אחד]</small> <strong>הוא</strong> — <strong>היינו דאיתכשר בדמא דאמיה</strong> <small>[זהו שהוכשר</small> בשר העובר <small>לקבל טומאה</small> מן היד <small>בדם של אמו],</small> שכשם שדם השחיטה מכשיר את בשר האם לקבלת טומאה — כך הוא מכשיר את העובר שהוא חלק מבשרה. <strong>אלא לדידך</strong> <small>[לשיטתך],</small> שהעובר נחשב כגוף לעצמו, <strong>במאי איתכשר</strong> <small>[במה הוא הוכשר]</small> לקבל טומאה מן היד?
 <strong>אמר ליה</strong> <small>[לו]:</small> <strong>בשחיטה</strong> של אמו הוכשר, <strong>וכ</strong>דעת <strong>ר' שמעון</strong> ששחיטה מכשירה את בשר האם לקבל טומאה גם ללא דם. שכיון שגם העובר ניתר בשחיטה זו — הריהי מכשירה אותו לקבלת טומאה, למרות שאינו חלק מגופה של אמו.
 מן הצד השני <strong>איתיביה</strong> <small>[הקשה לו]</small> <strong>רבי יוחנן לר' שמעון בן לקיש</strong> ממה ששנינו: בן פקועה ש<strong>עבר בנהר</strong> ונרטב במימי הנהר — <strong>הוכשר</strong> לקבל טומאה ממי הנהר, וכיון ש<strong>הלך</strong> משם <strong>לבית הקברות</strong> — <strong>נטמא.</strong>
 ומעתה, <strong>בשלמא לדידי דאמינא תרי גופי נינהו</strong> <small>[נניח לשיטתי שאני אומר</small> ש<small>שני גופים הם],</small> האם והעובר שבמעיה — <strong>משום הכי</strong> <small>[כך],</small> אם <strong>הוכשר</strong> במי הנהר — <strong>אין</strong> <small>[כן]</small> נטמא בבית הקברות, <strong>לא הוכשר</strong> — <strong>לא. אלא לדידך</strong> <small>[לשיטתך],</small> <strong>דאמרת חד גופא</strong> <small>[שאתה אומר</small> שהעובר <small>גוף אחד]</small> <strong>הוא</strong> עם אמו, מדוע צריך שיעבור בנהר? <strong>הא איתכשר בדמא דאמיה</strong> <small>[הרי הוא הוכשר כבר בדם</small> השחיטה <small>של אמו]!</small>
## דף עה.
 ענה לו ריש לקיש: מדובר כאן <strong>בשחיטה יבישתא</strong> <small>[יבשה],</small> שלא יצא בה דם, שגם האם שנשחטה לא הוכשרה לקבל טומאה. <strong>ו</strong>הוא ש<strong>לא כ</strong>דעת <strong>רבי שמעון</strong> האומר שהשחיטה לבדה מכשירה.
  ושואלים:  <strong>מאן תנא</strong> <small>[מיהו התנא]</small> שכשיטתו שנו בברייתא: <strong>עבר</strong> בן פקועה <strong>בנהר</strong> — <strong>הוכשר, הלך לבית הקברות</strong> — <strong>נטמא,</strong> למרות שהוא חי? <strong>אמר רבי יוחנן:</strong> שיטת <strong>רבי יוסי הגלילי היא, דתניא</strong> <small>[ששנויה</small> ברייתא<small>],</small> <strong>רבי שמעון בן אלעזר אומר משום רבי יוסי הגלילי:</strong> בן פקועה <strong>מטמא טומאת אוכלים,</strong> כלומר מקבל טומאה כאוכל, <strong>וצריך הכשר</strong> משקה כדי לקבל טומאה. <strong>וחכמים אומרים: אינו מטמא טומאת אוכלין, מפני שהוא חי, וכל שהוא חי</strong> — <strong>אינו מטמא טומאת אוכלין,</strong> למרות שהוא מותר באכילה.
  ומעירים:  <strong>ואזדא</strong> <small>[והלך]</small> <strong>רבי יוחנן לטעמיה</strong> <small>[לשיטתו],</small> ש<strong>אמר רבי יוחנן: רבי יוסי הגלילי ובית שמאי אמרו דבר אחד</strong> כלומר, הלכו בשיטה אחת, שכל שאינו טעון שחיטה להתירו — מיטמא טומאת אוכלים;
 <strong>רבי יוסי הגלילי</strong> — <strong>הא דאמרן</strong> <small>[זו שאמרנו]</small> בענין בן פקועה; <strong>בית שמאי</strong> — <strong>דתנן</strong> <small>[ששנינו</small> במשנה<small>]:</small> <strong>דגים, מאימתי מקבלין טומאה</strong> כאוכלים? <strong>בית שמאי אומרים: משיצודו,</strong> שבכך הם עומדים לאכילה, שהרי אינם צריכים שחיטה להתירם. <strong>ובית הלל אומרים: משימותו. רבי עקיבא אומר: משעה שאין יכולין לחיות</strong> עוד.
  ושואלים:  <strong>מאי בינייהו</strong> <small>[מה</small> ההבדל <small>ביניהם]</small> בין ר' עקיבא ובית הלל? <strong>אמר רבי יוחנן: דג מקרטע</strong> (מפרפר) <strong>איכא בינייהו</strong> <small>[יש ביניהם],</small> שאינו יכול לחיות עוד, שלדעת ר' עקיבא מיטמא, ולדעת בית הלל אינו מיטמא עד שימות לגמרי.
  ובענין זה <strong>בעי</strong> <small>[שאל]</small> <strong>רב חסדא:</strong> אם <strong>נולדו בדגים סימני טרפה,</strong> כגון נקב בבני המעים, שעושה טריפה בבהמה (לעיל מב,א), <strong>מהו?</strong> האם הם מיטמאים בטומאת אוכלים, כאילו היו מתים, או האם דינם כחיים? ואומרים: <strong>תיבעי למאן דאמר</strong> <small>[תישאל</small> השאלה <small>ל</small>דעת <small>מי שאומר]</small> <strong>טרפה</strong> שאסרה התורה — <strong>חיה,</strong> אינה עומדת למות כתוצאה מכך. <strong>ותיבעי למאן דאמר</strong> <small>[ותישאל ל</small>דעת <small>מי שאומר]</small> <strong>טרפה אינה חיה,</strong> אלא עומדת למות מחמת אותה לקות שיש בה.
  ומפרטים:  <strong>תיבעי למאן דאמר</strong> <small>[תישאל ל</small>דעת <small>מי שאומר]</small> <strong>טרפה חיה; בהמה הוא</strong> שאינה עומדת למות כתוצאה מכך, מפני <strong>דנפישא</strong> <small>[שמרובה]</small> <strong>חיותה, אבל דגים דלא נפישא חיותייהו</strong> <small>[שאין חיותם מרובה]</small> — <strong>לא,</strong> ואם יש בהם סימני טריפה, הריהם עומדים למות. <strong>או דילמא</strong> <small>[שמא],</small> <strong>אפילו למאן דאמר</strong> <small>[ל</small>דעת <small>מי שאומר]</small> <strong>טרפה אינה חיה, הני מילי</strong> <small>[דברים אלה</small> אמורים<small>]</small> ב<strong>בהמה,</strong> ש<strong>יש במינה שחיטה,</strong> וכיון שאינה ראויה לשחיטה — רואים אותה כמתה, <strong>אבל דגים</strong> ש<strong>אין במינן שחיטה</strong> — <strong>לא,</strong> וגם אם יש בהם סימני טריפה — אין זה מחשיב אותם כמתים? שאלה זו לא נפתרה, ונשארה ב<strong>תיקו</strong> <small>[תעמוד].</small>
 <big>א</big> ושבים לדין עובר הנמצא במעי בהמה שנשחטה, שלדעת חכמים הסבורים שהותר בשחיטתה — אינו נחשב כבהמה לעצמו, ולכן חלבו מותר. ונשאלה השאלה: בהמה <strong>ש</strong><strong>הטילה נפל,</strong> מה דין חלבו? <strong>רבי יוחנן אמר: חלבו</strong> נידון <strong>כחלב בהמה,</strong> וחייב כרת על אכילתו. <strong>ורבי שמעון בן לקיש אמר:</strong> אינו נחשב כבהמה, שחלבה אסור, ולכן דין <strong>חלבו כ</strong>דין <strong>חלב חיה,</strong> שאין בה איסור חלב.
  ומסבירים, <strong>רבי יוחנן אמר: חלבו כחלב בהמה,</strong> משום שלדעתו <strong>אוירא גרים</strong> <small>[האויר גורם],</small> היציאה לאויר העולם היא הגורמת לעובר להיחשב בהמה בפני עצמה, וממילא לאסור את חלבו. <strong>רבי שמעון בן לקיש אמר:</strong> דין <strong>חלבו כ</strong>דין <strong>חלב חיה,</strong> כי לדעתו <strong>חדשים גרמי</strong> <small>[גורמים]</small> שייחשב כבהמה שיש בה איסור חלב, ונפל זה לא נגמרו חודשיו.
 <strong>איכא דאמרי</strong> <small>[יש שאומרים]</small> בהסבר מחלוקת זו: <strong>כל היכא</strong> <small>[כל מקום]</small> ש<strong>לא כלו לו חדשיו</strong> — <strong>לא כלום הוא,</strong> ובוודאי אין חלבו אסור. <strong>כי פליגי</strong> <small>[כאשר נחלקו]</small> הרי זה <strong>היכא</strong> <small>[היכן]</small> ש<strong>הושיט</strong> אדם <strong>ידו למעי בהמה, ותלש חלב של בן תשעה חי ואכל; רבי יוחנן אמר: חלבו כחלב בהמה,</strong> משום שלדעתו <strong>חדשים</strong> לבד <strong>גרמי</strong> <small>[גורמים]</small> להחשיבו כבהמה לעצמו. <strong>רבי שמעון בן לקיש אמר: חלבו</strong> מותר <strong>כחלב חיה,</strong> כי לדעתו גם <strong>חדשים ו</strong>גם <strong>אוירא</strong> <small>[היציאה לאויר]</small> יחד <strong>גרמי</strong> <small>[גורמים]</small> לכך, וכיון שלא נולד — חלבו מותר.
 <strong>איתיביה</strong> <small>[הקשה לו]</small> <strong>ר' יוחנן לרבי שמעון בן לקיש</strong> ממה ששנינו בענין הקרבת חלבו של עובר הנמצא במעי בהמת קדשים: <strong>מה</strong> דין הקרבת <strong>חלב ושתי כליות האמורות ב</strong>קרבן <strong>אשם</strong> — <strong>מוצא מכלל שליל</strong> (עובר), אינו יכול להתקיים בשליל שבמעי אמו, שהרי קרבן אשם בא רק מן הזכרים, <strong>אף כל</strong> קרבן, גם זה הבא מן הנקבה — <strong>מוצא מכלל שליל,</strong> אין מצוה להקריב את החלב של השליל שנמצא בה.
  ומעתה, <strong>בשלמא לדידי</strong> <small>[נניח לשיטתי],</small> שחלב שליל שבמעי אמו חלב גמור הוא — <strong>היינו דאיצטריך קרא למעוטי</strong> <small>[זה הוא</small> הטעם <small>שהוצרך הפסוק למעט],</small> לומר שאין מקריבים אותו. <strong>אלא לדידך</strong> <small>[לשיטתך],</small> שאינו נחשב כחלב גמור, <strong>אמאי איצטריך</strong> <small>[מדוע הוצרך]</small> הכתוב למעט אותו? <strong>אמר ליה</strong> <small>[לו]</small> ריש לקיש: <strong>טעמא דידי נמי מהכא</strong> <small>[הטעם שלי גם כן מכאן הוא]</small>, כלומר, מדרשה זו עצמה אני לומד שחלב העובר אין בו איסור חלב.
 <strong>ואיכא דאמרי</strong> <small>[ויש שאומרים]</small> בלשון אחרת, <strong>איתיביה</strong> <small>[הקשה לו]</small> <strong>רבי שמעון בן לקיש לרבי יוחנן</strong> ממה ששנינו בברייתא זו: <strong>מה חלב ושתי כליות האמורות באשם</strong> — <strong>מוצא מכלל שליל, אף כל</strong> — <strong>מוצא מכלל שליל.</strong>
 ומעתה, <strong>בשלמא לדידי</strong> <small>[נניח לשיטתי],</small> שחלבו של עובר אינו נחשב חלב — <strong>משום הכי מיעטיה רחמנא</strong> <small>[משום כך מיעטה אותו התורה]</small> מהקרבה, <strong>אלא לדידך</strong> <small>[לשיטתך],</small> שדינו ככל חלב בהמה — <strong>ליקרב</strong> <small>[שיקרב]!</small> <strong>אמר ליה</strong> <small>[לו]</small> ר' יוחנן: טעם הדבר שאינו מוקרב אינו משום שאינו חלב גמור, אלא משום שהשליל עצמו אינו נחשב קרבן שצריך להקריב את חלבו. <strong>מידי דהוה</strong> <small>[כמו שהוא הדין]</small> בקרבן שהוא <strong>מחוסר זמן,</strong> שלא מלאו לו שבעה ימים, שהוא פסול להקרבה (ויקרא כב, כז), למרות שחלבו בוודאי אסור.
 <big>ב</big> ושבים למחלוקת במשנתנו בדינו של בן תשעה חי הנמצא במעי בהמה שנשחטה, שלדעת ר' מאיר טעון שחיטה, ולדעת חכמים (ר' יהודה) הותר בשחיטת אמו. <strong>אמר רבי אמי: השוחט את הטרפה ומצא בה בן תשעה חי, לדברי</strong> ר' מאיר <strong>האוסר</strong> בן תשעה הנמצא בבהמה כשרה, שאינו ניתר בשחיטת אמו, וטעון שחיטה לעצמו, גם אם נמצא בטריפה הרי הוא <strong>מתיר</strong> אותו בשחיטת עצמו. <strong>לדברי</strong> ר' יהודה <strong>המתיר</strong> בן תשעה הנמצא בבהמה כשרה, ששחיטת אמו מתירתו, אם נמצא בטריפה — הריהו <strong>אוסר</strong> אותו, מפני ששחיטת אמו לא התירה אותו באכילה, כשם שלא התירה את עצמה, וגם אינו ניתר בשחיטת עצמו.
 <strong>רבא אמר: לדברי המתיר</strong> בן תשעה שנמצא בבהמה כשרה שנשחטה, כשנמצא בטריפה <strong>נמי</strong> <small>[גם כן]</small> הוא <strong>מותר</strong> בשחיטת עצמו, שכן <strong>ארבע סימנין אכשר ביה רחמנא</strong> <small>[הכשירה בו התורה]</small> בבן תשעה חי, או בשחיטת שני סימנים (קנה וושט) של אמו, או במקרה שלא הותר בשחיטתה — בשחיטת שני סימנים שלו.
  בענין זה מסופר, <strong>ש</strong><strong>אמר רב חסדא</strong> לתלמידיו: <strong>השוחט את הטרפה, ומצא בה בן תשעה חי</strong> —
## דף עה:
 הרי זה <strong>טעון שחיטה</strong> בעצמו ומותר באכילה, <strong>ו</strong>כיון שיש בו שחיטה לעצמו הריהו <strong>חייב ב</strong>נתינת <strong>זרוע והלחיים והקבה,</strong> שצריך לתת לכהן מכל בהמת חולין שנשחטה, <strong>ואם מת</strong> — <strong>טהור מלטמא במשא</strong> כנבילה, ששחיטת אמו כשהוא במעיה טיהרה אותו.
 <strong>אמר ליה</strong> <small>[לו]</small> <strong>רבא</strong> לרב חסדא בתמיהה: כשאתה אומר <strong>טעון שחיטה, כמאן</strong> <small>[כ</small>דעת <small>מי]</small> אתה אומר? <strong>כ</strong>דעת <strong>ר' מאיר</strong> במשנתנו, שבן תשעה חי אינו ניתר כלל בשחיטת אמו, <strong>ו</strong>כשאתה אומר <strong>ש</strong><strong>אם מת טהור מלטמא במשא, כמאן</strong> <small>[כדעת מי]</small> אתה אומר? <strong>כרבנן</strong> <small>[כ</small>דעת <small>חכמים]</small> אתה אומר, ששחיטת אמו מטהרתו!
  אמר לו רב חסדא: <strong>וליטעמיך</strong> <small>[ולשיטתך],</small> <strong>הא דתני</strong> <small>[</small>ברייתא <small>זו ששנה]</small> <strong>רבי חייא: השוחט את הטרפה ומצא בה בן תשעה חי</strong> — <strong>טעון שחיטה, וחייב בזרוע והלחיים והקבה, ואם מת</strong> — <strong>טהור מלטמא במשא</strong> — גם על ברייתא זו תקשה: <strong>טעון שחיטה, כמאן</strong> <small>[כשיטת מי]?</small> <strong>כר' מאיר, ואם מת</strong> — <strong>טהור מלטמא במשא, כרבנן</strong> <small>[כדעת חכמים]!</small>
 השיב לו רבא: <strong>הא לא קשיא</strong> <small>[זה אינו קשה],</small> כי אפשר לומר ש<strong>ר' חייא, אם כבר מצאו מת</strong> במעי אמו <strong>קאמר</strong> <small>[אמר]</small> שאינו מטמא במשא, ובמקרה זה גם ר' מאיר מודה ששחיטת אמו מטהרתו, כפי ששנינו במשנה, ויש לומר שברייתא זו כולה כשיטת ר' מאיר. <strong>אלא לדידך</strong> <small>[לשיטתך]</small> שלא תירצת כך, <strong>קשיא</strong> <small>[קשה]!</small>
 <strong>אמר ליה</strong> <small>[לו]</small> רב חסדא: <strong>לדידי נמי לא קשיא</strong> <small>[לשיטתי גם כן לא קשה],</small> כי יש לומר שברייתא זו כולה שיטת חכמים, הסבורים ששחיטת האם מטהרתו, ולמרות זאת הריהו ניתר בשחיטה עצמו, כי <strong>ארבעה סימנים אכשר ביה רחמנא</strong> <small>[הכשירה בו התורה]</small> בבן תשעה, בשחיטת סימנים (קנה וושט) של אמו, וגם בשחיטת סימנים שלו.
  מסופר, <strong>כי סליק</strong> <small>[כאשר עלה]</small> <strong>ר' זירא</strong> לארץ ישראל, <strong>אשכחיה</strong> <small>[מצא אותו]</small> את <strong>רב אסי דיתיב</strong> <small>[שיושב],</small> <strong>וקאמר ליה להא שמעתא</strong> <small>[ואמר את השמועה הזו],</small> שאמר רב חסדא, שארבעה סימנים הכשירה התורה בבן תשעה חי. <strong>אמר ליה</strong> <small>[לו]:</small> <strong>יישר</strong> <small>[יפה],</small> <strong>וכן אמר ר' יוחנן.</strong> שאל אותו ר' זירא: האם <strong>מכלל</strong> הדברים יש להבין <strong>דפליג</strong> <small>[שחלק]</small> <strong>עליה ר' שמעון בן לקיש</strong> שהיה יושב עמו בבית המדרש?
  אמר לו: לא נתברר לי הדבר, כי <strong>משהא הוה שהי ליה ושתיק ליה</strong> <small>[שוהה היה לו ושותק לו]</small> באותה שעה, ואיני יודע האם לאחר מכן חלק עליו. <strong>ואיכא דאמרי</strong> <small>[ויש שאומרים]</small> שכך אמר רב אסי: <strong>משתא הוה שתי ושתיק ליה</strong> <small>[שותה היה דבר מה ושותק לו],</small> ואין אני יודע אם חלק עליו או לא.
 <big>א</big> שנינו במשנה, שלדעת חכמים, בן תשעה חי הנמצא במעי בהמה שחוטה (בן פקועה) — הותר בשחיטתה. <strong>רבי שמעון שזורי אומר: אפילו</strong> בן חמש שנים וחורש בשדה — שחיטת אמו (כשהיה במעיה) מטהרתו, ואינו טעון שחיטה. ושואלים: שיטת ר' שמעון שזורי <strong>היינו תנא קמא</strong> <small>[הרי זו שיטתו של התנא הראשון],</small> דעת חכמים! <strong>אמר רב כהנא:</strong> אם <strong>הפריס</strong> (עמד, הניח פרסותיו) <strong>על גבי קרקע איכא בינייהו</strong> <small>[יש ביניהם].</small> שלדעת התנא הראשון, אם לאחר שהוציאוהו ממעי אמו נעמד על רגליו — הריהו טעון שחיטה, גזירה שמא יבואו אנשים להתיר בהמות אחרות ללא שחיטה.
  ובענין בן פקועה <strong>אמר רב משרשיא: לדברי</strong> התנא <strong>האומר</strong> ש<strong>חוששין</strong> בבהמה <strong>לזרע האב,</strong> כלומר, מתחשבים גם באב בהגדרת הוולד, <strong>בן פקועה</strong> שאינו טעון שחיטה, <strong>הבא על בהמה מעלייתא</strong> <small>[מעולה,</small> רגילה<small>]</small> — <strong>הולד</strong> של זו <strong>אין לו תקנה</strong> להתירו בשחיטה, כיון שמצד אמו הוא טעון שחיטה, ומצד אביו אינו טעון שחיטה. ושבים למחלוקת חכמים ור' שמעון שזורי.
 <strong>אמר אביי: הכל,</strong> כלומר, גם חכמים המצריכים שחיטה לבן פקועה שהפריס, גם הם <strong>מודים</strong> לענין <strong>קלוט</strong> (שפרסתו אינה שסועה, כשל בהמה רגילה) <strong>בן פקועה, ש</strong>הוא <strong>מותר</strong> בלא שחיטה; <strong>מאי טעמא</strong> <small>[מה טעם</small> הדבר<small>]?</small> <strong>כל מלתא דתמיהא מידכר דכירי לה אינשי</strong> <small>[כל דבר תמוה,</small> חריג, <small>זוכרים אותו בני האדם],</small> שכיון שהוא קלוט, זוכרים שהוא מקרה יוצא דופן, ולא יבואו ללמוד ממנו. <strong>איכא דאמרי</strong> <small>[יש שאומרים]</small> בלשון אחרת, <strong>אמר אביי: הכל מודים בקלוט בן קלוטה בן פקועה שמותר</strong> בלא שחיטה, <strong>מאי טעמא</strong> <small>[מה טעם</small> הדבר<small>]?</small> <strong>תרי תמיהי מידכר דכירי אינשי</strong> <small>[שני</small> דברים <small>תמוהים זוכרים אנשים].</small>
 <strong>אמר זעירי אמר ר' חנינא: הלכה כר' שמעון שזורי,</strong> שבן פקועה מותר בלא שחיטה, אפילו הפריס על גבי הקרקע. <strong>וכן היה רבי שמעון שזורי מתיר בבנו</strong> של בן פקועה <strong>ובן בנו עד סוף כל הדורות. ר' יוחנן אמר: הוא מותר, ובנו אסור.</strong>
 מסופר, <strong>אדא בר חבו הוה ליה</strong> <small>[היה לו]</small> <strong>בן פקועה דנפל דובא עליה</strong> <small>[שנפל דוב עליו],</small> טרף אותו, ועמד למות. <strong>אתא לקמיה</strong> <small>[בא לפני]</small> <strong>רב אשי</strong> לשאול מה לעשות, <strong>אמר ליה</strong> <small>[לו]:</small> <strong>זיל שחטיה</strong> <small>[לך שחוט אותו]</small> קודם שימות כדי שתוכל לאוכלו, וכדין בן פקועה שהפריס על גבי קרקע. <strong>אמר ליה</strong> <small>[לו],</small> <strong>האמר</strong> <small>[הרי אמר]</small> <strong>זעירי אמר ר' חנינא: הלכה כר' שמעון שזורי</strong> שבן פקועה אינו טעון שחיטה, <strong>וכן היה ר' שמעון שזורי מתיר בבנו ובן בנו עד סוף כל הדורות. ואפילו ר' יוחנן לא קאמר</strong> <small>[אמר]</small> שיש לאסור <strong>אלא</strong> את <strong>בנו, אבל איהו</strong> <small>[הוא עצמו]</small> — <strong>לא!</strong>
 <strong>אמר ליה</strong> <small>[לו]:</small> <strong>רבי יוחנן לדברי ר' שמעון שזורי קאמר</strong> <small>[אמר],</small> שגם לדברי ר' שמעון שזורי, דווקא בן פקועה עצמו מותר, אבל בנו אסור. ואולם ר' יוחנן עצמו סבור כחכמים, שגם בן הפקועה עצמו אסור.
  הוסיף והקשה לו אדא בר חבו: <strong>והאמר</strong> <small>[והרי אמר]</small> <strong>רבין בר חנינא אמר עולא אמר רבי חנינא</strong> לענין אחר: <strong>הלכה כרבי שמעון שזורי; ו</strong>הוסיף כי <strong>לא עוד, אלא כל מקום ששנה ר' שמעון שזורי במשנתנו</strong> (בששה סדרי משנה) <strong>הלכה כמותו!</strong>
 <strong>אמר ליה</strong> <small>[לו]</small> רב אשי: <strong>אנא כי הא סבירא לי</strong> <small>[אני כשיטה זו סבור אני],</small> ש<strong>אמר רבי יונתן: הלכה כר' שמעון שזורי ב</strong>דין <strong>מסוכן, וב</strong>דין <strong>תרומת מעשר של דמאי,</strong> ולא בשאר דברים כגון בדין בן פקועה.
  ומפרטים:  <strong>מסוכן</strong> מהו? <strong>דתנן</strong> <small>[ששנינו</small> במשנה<small>]:</small> <strong>בראשונה היו אומרים, היוצא בקולר</strong> ליהרג <strong>ואמר: "כתבו גט לאשתי",</strong> אף על פי שלא אמר <strong>"תנו" —</strong> <strong>הרי אלו</strong> השומעים <strong>יכתבו ויתנו,</strong> שבוודאי לכך היתה כוונתו. <strong>חזרו לומר</strong> — <strong>אף המפרש</strong> לים <strong>והיוצא בשיירא</strong> שאמר "כתבו" — דנים אותו כאילו אמר "תנו", ו<strong>ר' שמעון שזורי אומר: אף</strong> החולה <strong>המסוכן.</strong>
 <strong>תרומת מעשר של דמאי,</strong> מה עניינה? <strong>דתנן</strong> <small>[ששנינו</small> במשנה<small>]:</small> <strong>תרומת מעשר של דמאי,</strong> שהפרישו מתבואה של עם הארץ החשוד על המעשרות, <strong>שחזרה</strong> ונפלה <strong>למקומה</strong> והתערבה עם שאר התבואה, <strong>ר' שמעון שזורי אומר:</strong> במקרה זה, לא רק בשבת התירו לשאול את עם הארץ אם עישר את תבואתו, ולסמוך עליו, אלא <strong>אף בחול שואלו, ו</strong><strong>אם אמר שהוא היה מעושר מתחילה —</strong> <strong>אוכלו על פיו.</strong>
## דף עו.
 <big>א משנה</big> <strong>בהמה שנחתכו רגליה</strong> האחוריות, <strong>מן הארכובה</strong> (הברך) <strong>ולמטה</strong> — <strong>כשרה, מן הארכובה ולמעלה</strong> — <strong>פסולה</strong> (טריפה), <strong>וכן שניטל צומת הגידין,</strong> המקום שבו מתחברים הגידים יחד בתחתית העצם האמצעית, עצם השוק.
 <strong>נשבר העצם,</strong> ולא נחתכה הרגל לגמרי, <strong>אם רוב הבשר קיים</strong> במקום השבר — <strong>שחיטתו</strong> של הבהמה <strong>מטהרתו,</strong> והוא מותר באכילה, <strong>ואם לאו,</strong> אם אין רוב הבשר קיים — <strong>אין שחיטתו מטהרתו,</strong> אלא כל אותו חלק מדולדל אסור באכילה.
 <strong>אמר רב יהודה אמר רב אמר רבי חייא:</strong> מה ששנינו שבהמה שנחתכו רגליה מן הארכובה ולמטה כשרה, <strong>למטה</strong> כוונתו — כל מה ש<strong>למטה מן הארכובה,</strong> ומה ששנינו: מן הארכובה ולמעלה טריפה, <strong>למעלה</strong> כוונתו — כל מה ש<strong>למעלה מן הארכובה,</strong> ו<strong>באיזו ארכובה אמרו? בארכובה</strong> שבראש העצם התחתונה, <strong>הנמכרת עם הראש,</strong> שהקצבים חותכים ומוכרים יחד עם הפרסה. והיא הארכובה שבין העצם האמצעית לעצם התחתונה. ולפי זה, רק אם נחתכה הרגל בעצם האמצעית ולמעלה — הרי זו טריפה.
 <strong>עולא אמר</strong> בשם <strong>רבי אושעיא:</strong> ארכובה שמדובר עליה היא הארכובה העליונה, שבין העצם העליונה והאמצעית, שאינה ניכרת כלפי חוץ, אבל <strong>כנגדו ב</strong>רגל ה<strong>גמל</strong> הוא <strong>ניכר,</strong> בולט. ולפי זה, רק אם נחתכה העצם העליונה הריהי טריפה, אבל אם נחתכה העצם האמצעית — כשרה.
 <strong>אמר ליה</strong> <small>[לו]</small> <strong>עולא לרב</strong> <strong>יהודה: בשלמא לדידי דאמינא</strong> <small>[נניח לשיטתי שאני אומר]</small> שהארכובה היא זו ש<strong>כנגדו בגמל ניכר,</strong> ואם נחתכה העצם האמצעית כשרה — <strong>היינו דקתני</strong> <small>[זהו ש</small>התנא <small>שונה]</small> במשנה: <strong>וכן שניטל צומת הגידין,</strong> להשמיענו שלמרות שאם נחתכה הרגל בחלקה העליון של העצם האמצעית — הריהי כשרה, אם נחתכה בתחתית אותה עצם וכך ניטל צומת הגידים — הריהי טריפה. <strong>אלא</strong> <strong>לדידך</strong> <small>[לשיטתך],</small> שמדובר בארכובה התחתונה, ואם נחתכה הרגל בכל מקום למעלה משם הריהי טריפה, <strong>מאי</strong> <small>[מהו]</small> <strong>וכן שניטל צומת הגידין?</strong> מדוע הוצרך לומר כן? והרי כל מקום בעצם האמצעית הוא למעלה מן הארכובה, וגם מקום צומת הגידים!
 <strong>אמר ליה</strong> <small>[לו]</small> רב יהודה: לשיטתי שנינו שני מקרים שעושים טריפה: האחד — שנחתכה העצם למעלה מן ה<strong>רכובה</strong> (הארכובה) <strong>בלא</strong> שיינטל <strong>צומת הגידים, ו</strong>השני — שניטל <strong>צומת הגידים בלא</strong> שנחתכה הרגל למעלה מן ה<strong>רכובה.</strong> הקשה לו עולא: כיצד אתה יכול לפרש כך? <strong>והא</strong> <small>[והרי]</small> <strong>"נחתכו</strong> רגליה מן הארכובה ולמעלה" <strong>קתני</strong> <small>[הוא שונה],</small> ומשמע — נחתכו לגמרי, כולל צומת הגידים! <strong>אישתיק</strong> <small>[שתק]</small> רב יהודה ולא מצא תשובה.
 <strong>לבתר דנפק</strong> <small>[אחרי שיצא]</small> עולא <strong>אמר</strong> רב יהודה לעצמו: <strong>מאי טעמא לא אמרי ליה</strong> <small>[מה טעם לא אמרתי לו],</small> שלשיטתי, "מן הארכובה ו<strong>למטה</strong> כשרה" פירושו — <strong>למטה מן הארכובה,</strong> אבל "מן הארכובה ו<strong>למעלה</strong> טריפה" פירושו — <strong>למעלה</strong> מן הארכובה וגם <strong>מצומת הגידין?</strong> שהרי באופן זה, צריך התנא להוסיף ולומר כי לא רק אם נחתכה הרגל למעלה מצומת הגידים הרי זו טריפה, אלא גם אם נחתכה בצומת הגידים!
 <strong>הדר</strong> <small>[חזר]</small> רב יהודה ו<strong>אמר</strong> לעצמו: <strong>ולא אמרי ליה</strong> <small>[ו</small>כי <small>לא אמרתי לו]</small> תירוץ, <strong>ואמר לי: "נחתכו" קתני</strong> <small>[שנה],</small> שהדבר אינו עולה כראוי עם לשון המשנה? <strong>הכא נמי</strong> <small>[כאן גם כן]</small> יכול היה להקשות לי: כיצד אתה מפרש מן הארכובה ולמעלה — למעלה מן הארכובה ומצומת הגידים? והרי <strong>"מן הארכובה ולמעלה" קתני</strong> <small>[הוא שונה],</small> ומשמע — כל מה שלמעלה מן הארכובה, וגם בצומת הגידים. עד כאן נוסח אחד של הדברים.
 <strong>רב פפא מתני הכי</strong> <small>[היה שונה</small> <small>כך]</small>, <strong>אמר רב יהודה אמר רב אמר רבי חייא:</strong> הארכובה שמדובר עליה במשנה היא הארכובה העליונה, שבין העצם האמצעית לעצם העליונה, שכנגדו בגמל ניכר. ולפיכך, מה ששנינו: נחתכו רגליה <strong>למטה</strong> מן הארכובה כשרה, כוונתו — <strong>למטה מן הארכובה ומצומת הגידין</strong> שבתחתית העצם האמצעית, כלומר, כשנחתכו בעצם התחתונה. ומה ששנינו שאם נחתכו רגליה <strong>למעלה</strong> מן הארכובה טריפה — פירושו שנחתכו <strong>למעלה מן הארכובה ומצומת הגידין,</strong> כלומר שנחתכו בעצם העליונה. ועל כך הוסיף התנא: <strong>וכן שניטל,</strong> שנחתכה הרגל במקום <strong>צומת הגידין</strong> שבתחתית העצם האמצעית, גם כן טריפה, למרות שאם נחתכה הרגל בעצם האמצעית למעלה משם — הריהי כשרה. <strong>ו</strong>כאמור, לדרך זו <strong>ארכובה גופה</strong> <small>[עצמה]</small> היא הארכובה העליונה, הניכרת בגמל, <strong>כ</strong>דברי <strong>עולא</strong> ש<strong>אמר</strong> כן לעיל בשם <strong>רב אושעיא.</strong>
 ותמהים על הסבר זה: <strong>ומי איכא מידי</strong> <small>[והאם יש,</small> יתכן <small>דבר כזה],</small> <strong>דאילו מדלי פסיק ליה</strong> <small>[שאם למעלה,</small> בעצם האמצעית, <small>חותך אותו]</small> <strong>ו</strong>הבהמה <strong>חיה, מתתי פסיק ליה</strong> <small>[</small>ואם <small>למטה,</small> בצומת הגידים שבתחתית עצם זו, <small>חותך אותו]</small> <strong>ו</strong>היא <strong>מתה?</strong>
 <strong>אמר רב אשי: טרפות קא מדמית להדדי</strong> <small>[אתה מדמה זו לזו]?</small> <strong>אין אומרין בטרפות זו דומה לזו, שהרי</strong> מקומות שונים יש בגוף הבהמה, <strong>חותכה מכאן ומתה, חותכה מכאן וחיה.</strong>
 <big>ג</big> ושואלים: <strong>ואלו הן,</strong> מהם גבולות <strong>צומת הגידין</strong> שאם נחתכו שם הגידים הרי זו טריפה<strong>? רבה אמר רב אשי: דאגרמא ולבר</strong> <small>[</small>המקום <small>שמן העצם ולחוץ],</small> לא ממש בתחתית העצם האמצעית, שם הגידים צמודים לעצם, אלא למעלה משם, ממקום בו הגידים נפרדים מן העצם. ומשם ולמעלה, כל זמן שהם צמותים יחד עד שהם מתפצלים ונבלעים בבשר (בשרירים) — הרי זה צומת הגידים. <strong>רבה בר רב הונא אמר רב אשי: דאגרמא ולגיו</strong> <small>[מן העצם ולפנים],</small> האזור שבו הגידים צמודים לעצם — הוא צומת הגידים. <strong>רבא בריה</strong> <small>[בנו]</small> של <strong>רבה בר רב הונא אמר רב אסי:</strong> גם למטה משם, <strong>דעילוי ערקומא</strong> <small>[</small>באזור <small>שמעל הערקום],</small> מעל אותה עצם קטנה שבין העצם האמצעית לעצם התחתונה — הרי זה צומת הגידים.
  מסופר, <strong>יתיב ההוא מרבנן קמיה</strong> <small>[ישב אחד מהחכמים לפני]</small> <strong>ר' אבא, ויתיב וקאמר</strong> <small>[ויושב היה ואומר]:</small> צומת הגידים הוא <strong>דערקומא גופה</strong> <small>[</small>הגידים <small>של הערקום עצמו].</small> <strong>אמר ליה</strong> <small>[לו]</small> <strong>רבי אבא: לא תציתו ליה</strong> <small>[אל תקשיבו לו],</small> מחמיר הוא מדי, להטריף בהמה שנחתכו שם גידיה! <strong>הכי</strong> <small>[כך]</small> <strong>אמר רב יהודה: היכא דפרעי טבחי</strong> <small>[במקום שבו פותחים,</small> חותכים <small>הטבחים]</small> את רגלי הבהמות. ומעירים: <strong>והיינו</strong> <small>[והוא</small> הדבר<small>]</small> שאמר <strong>רבא בריה</strong> <small>[בנו]</small> של <strong>רבה בר רב הונא אמר רב אסי,</strong> שהוא האזור שמעל הערקום.
  ומביאים מה ש<strong>אמר רב יהודה אמר שמואל: צומת הגידים שאמרו</strong> במשנה הוא ה<strong>מקום ש</strong>בו <strong>הגידין צומתין</strong> (מתחברים ונראים כאחד), <strong>ועד כמה</strong><strong>?</strong> מה אורכו? <strong>אמר להו ההוא מדרבנן</strong> <small>[אמר להם אחד מהחכמים],</small> <strong>ורב יעקב שמיה</strong> <small>[שמו]:</small> <strong>כי הוינן בי</strong> <small>[כאשר היינו בבית]</small> <strong>רב יהודה אמר לן</strong> <small>[לנו]:</small> <strong>שמעו מני מלתא דמגברא רבה שמיע לי</strong> <small>[שמעו ממני דבר, שמאדם גדול שמעתי אותו],</small> <strong>ומנו</strong> <small>[ומיהו]?</small> <strong>שמואל: צומת הגידין שאמרו</strong> — <strong>מקום שהגידין צומתין בו, וממקום שצומתין עד מקום שמתפשטין.</strong>
 <strong>וכמה?</strong> עד היכן? <strong>אמר אביי: ארבעה בטדי בתורא</strong> <small>[טפחים בשור].</small> ושואלים: <strong>ב</strong>בהמה <strong>דקה מאי</strong> <small>[מה השיעור]?</small> <strong>אמר אביי: בליטי</strong> <small>[כל שהם בולטים]</small> ואינם נבלעים בבשר <small>—</small> <strong>הוו</strong> <small>[הריהם]</small> נחשבים כ<strong>צומת הגידים, בליעי</strong> <small>[</small>כאשר הם <small>מובלעים</small> בבשר<small>]</small> — <strong>לא הוו</strong> <small>[אין הם]</small> נחשבים <strong>צומת הגידים.</strong>
 <strong>אשוני</strong> <small>[</small>כאשר הם <small>קשים]</small> — <strong>הוו</strong> <small>[הריהם]</small> <strong>צומת הגידים, רכיכי</strong> <small>[</small>כאשר הם <small>רכים]</small> — <strong>לא הוו</strong> <small>[אין הם]</small> נחשבים <strong>צומת הגידים; אלימי</strong> <small>[</small>כשהם <small>עבים]</small> — <strong>הוו</strong> <small>[הריהם]</small> <strong>צומת הגידים, קטיני</strong> <small>[</small>כאשר הם <small>דקים]</small> — <strong>לא הוו</strong> <small>[אין הם]</small> <strong>צומת הגידים; חוורי</strong> <small>[</small>כאשר הם <small>לבנים]</small> — <strong>הוו</strong> <small>[הריהם]</small> <strong>צומת הגידים, לא חוורי</strong> <small>[כשאינם לבנים]</small> — <strong>לא הוו</strong> <small>[אין הם]</small> <strong>צומת הגידים.</strong>
## דף עו:
 <strong>מר בר רב אשי אמר: כיון דזיגי</strong> <small>[שהם שקופים],</small> <strong>אף על גב דלא חוורי</strong> <small>[אף על פי שאינם לבנים]</small> ממש, הרי זה מקום צומת הגידים.
 <big>א</big> ובשאלה מה נחשבת נטילה של צומת הגידים, שעושה טריפה, <strong>אמר אמימר משמיה</strong> <small>[משמו]</small> של <strong>רב זביד: תלתא חוטי הוו</strong> <small>[שלושה חוטים,</small> גידים <small>הם],</small> <strong>חד אלימא ותרי קטיני</strong> <small>[אחד עבה ושנים דקים];</small> <strong>איפסיק אלימא</strong> <small>[נפסק,</small> נחתך החוט <small>העבה]</small> — <strong>אזדא</strong> <small>[הלך]</small> <strong>רוב</strong> ה<strong>בנין</strong> של צומת הגידים, שהעבה — עבה משני הדקים יחדיו, ודין רובו ככולו; <strong>איפסיק קטיני</strong> <small>[נפסקו הדקים]</small> — <strong>אזדא</strong> <small>[הלך]</small> <strong>רוב מנין</strong> הגידים, וגם בזה דין רובו ככולו. ואילו <strong>מר בר רב אשי מתני לקולא</strong> <small>[היה שונה</small> אותו דבר אבל <small>להקל]:</small> <strong>איפסיק אלימא</strong> <small>[נפסק העבה]</small> — <strong>האיכא</strong> <small>[הרי יש]</small> עדיין <strong>רוב מנין,</strong> ואינו טריפה, וכן <strong>איפסיק קטיני</strong> <small>[נפסקו הדקים]</small> — <strong>האיכא</strong> <small>[הרי יש]</small> עדיין <strong>רוב בנין.</strong>
 וממשיכה הגמרא: וכל זה הוא בבהמה, אבל <strong>בעופות שיתסר חוטי הוו</strong> <small>[שישה עשר חוטים הם],</small> <strong>אי פסיק חד מינייהו</strong> <small>[אם נפסק אחד מהם]</small> — הרי זו <strong>טרפה. אמר מר בר רב אשי: הוה קאימנא קמיה</strong> <small>[הייתי עומד לפני]</small> <strong>אבא,</strong> רב אשי, <strong>ואייתו לקמיה עופא</strong> <small>[והביאו לפניו עוף],</small> <strong>ובדק ואשכח ביה חמיסר</strong> <small>[ובדק ומצא בו חמישה עשר</small> חוטים<small>],</small> <strong>הוה חד דהוה שני מחבריה</strong> <small>[היה אחד מהם שהיה שונה מחבריו],</small> <strong>נפציה ואשכח תרי</strong> <small>[ניפץ,</small> פירק <small>אותו ונמצא</small> שהיה מורכב מ<small>שני</small> חוטים<small>]</small> דבוקים זה לזה. ושבים לדין צומת הגידים שבבהמה.
 <strong>אמר רב יהודה אמר רב: צומת הגידין שאמרו</strong> שאם ניטל הרי זו טריפה — <strong>ברובו;</strong> והוסיף: <strong>מאי</strong> <small>[</small>ו<small>מה</small> פירוש<small>]</small> <strong>רובו?</strong> אם נחתך <strong>רוב אחד מהן</strong> מן הגידים. והוסיף רב יהודה <strong>כי אמריתה קמיה</strong> <small>[כאשר אמרתי הלכה זו</small> בשם רב <small>לפני]</small> <strong>שמואל, אמר לי: מכדי תלתא הוו</strong> <small>[הואיל ושלושה</small> גידים <small>הם],</small> <strong>כי מיפסיק חד מינייהו</strong> <small>[כאשר נפסק אחד מהם]</small> <strong>לגמרי, הא איכא תרי</strong> <small>[הרי יש</small> עדיין <small>שנים],</small> ורובו של צומת הגידים קיים!
  ומדייקים מדברי שמואל: <strong>טעמא</strong> <small>[הטעם,</small> דווקא<small>]</small> <strong>דאיכא תרי</strong> <small>[כשיש שנים]</small> הרי זו כשרה, <strong>הא ליכא תרי</strong> <small>[הרי כשאין</small> אפילו <small>שנים]</small> — <strong>לא,</strong> אלא טריפה היא, למרות שהגיד שנותר שלם. ומעירים: <strong>ופליגא</strong> <small>[וחלוק</small> הדבר הזה<small>]</small> על מה שאמר <strong>רבנאי</strong> משמו, ש<strong>אמר רבנאי אמר שמואל: צומת הגידים, אפילו לא נשתייר בה אלא</strong> גיד אחד שעוביו <strong>כחוט הסרבל</strong> —
 הרי זו <strong>כשרה. ואיכא דאמרי</strong> <small>[ויש שאומרים]</small> מסורת אחרת בענין זה. שרב יהודה אמר בשם רב: צומת הגידים שאמרו שאם ניטל עושה טריפה — ברובו, <strong>מאי</strong> <small>[מה פירוש]</small> <strong>רובו?</strong> שנחתך <strong>רוב</strong> של <strong>כל אחד ואחד.</strong> והוסיף רב יהודה: <strong>כי אמריתה קמיה</strong> <small>[כאשר אמרתי הלכה זו לפני]</small> <strong>שמואל, אמר לי: מכדי תלתא הוו</strong> <small>[הואיל ושלושה</small> גידים <small>הם],</small> <strong>האיכא תלתא דכל חד וחד</strong> <small>[הרי</small> עדיין <small>יש שליש של כל אחד ואחד],</small> ודי בכך! ומעירים: דבר זה שאמר רב יהודה בשם שמואל <strong>מסייע ליה</strong> <small>[לו]</small> <strong>לרבנאי,</strong> ש<strong>אמר רבנאי אמר שמואל: צומת הגידין שאמרו, אפילו לא נשתייר בה</strong> בכל אחד משלושת הגידים <strong>אלא כחוט הסרבל</strong> — <strong>כשרה.</strong>
 <big>ב</big> שנינו במשנה: <strong>נשבר העצם</strong> של רגל הבהמה האחורית, אם רוב הבשר שם קיים — שחיטתו מטהרתו, ואם לאו — אין שחיטתו מטהרתו, והוא אסור באכילה כדין אבר המדולדל העומד ליפול.
  ובענין זה <strong>אמר רב:</strong> נשבר העצם <strong>למעלה מן הארכובה, אם רוב הבשר קיים</strong> במקום השבר — <strong>זה וזה מותר,</strong> כלומר, גם הבהמה מותרת — שאינה נעשית טריפה בכך, וגם האבר — שאינו נחשב כאבר מדולדל, אלא ניתר בשחיטת הבהמה. <strong>ואם לאו</strong> <small>[לא],</small> שאין רוב הבשר קיים במקום השבר — <strong>זה וזה אסור.</strong> אבל אם נשבר העצם <strong>למטה מן הארכובה, אם רוב הבשר קיים</strong> — <strong>זה וזה מותר, אם לאו</strong> <small>[לא]</small> — <strong>אבר</strong> עצמו <strong>אסור</strong> (ממקום השבר ולמטה), שאינו ניתר בשחיטת הבהמה, <strong>ובהמה</strong> עצמה <strong>מותרת.</strong>
 <strong>ושמואל אמר: בין</strong> נשבר <strong>למעלה</strong> מן הארכובה <strong>בין למטה</strong> ממנה, <strong>אם רוב הבשר קיים</strong> — <strong>זה וזה,</strong> האבר והבהמה, <strong>מותר, אם לאו</strong> <small>[לא]</small> נשתייר רוב הבשר — ה<strong>אבר אסור, ובהמה</strong> עצמה <strong>מותרת,</strong> שאינה נעשית טריפה (אפילו נשברה הרגל למעלה מן הארכובה) עד שתיחתך הרגל לגמרי.
 <strong>מתקיף לה</strong> <small>[מקשה על כך]</small> <strong>רב נחמן: ל</strong>שיטת <strong>שמואל,</strong> כשנשברה העצם למעלה מן הארכובה (ורוב הבשר אינו קיים), שהאבר אסור והבהמה מותרת — <strong>יאמרו</strong> אנשים בתמיהה: <strong>אבר ממנה</strong> מן הבהמה <strong>מוטל באשפה,</strong> שנאסר באכילה, <strong>ו</strong>היא עצמה <strong>מותרת? אמר ליה</strong> <small>[לו]</small> <strong>רב אחא בר רב הונא לרב נחמן: ל</strong>שיטת <strong>רב נמי</strong> <small>[גם כן],</small> כשנשברה העצם למטה מן הארכובה, ואין רוב הבשר קיים — גם כן <strong>יאמרו: אבר ממנה מוטל באשפה ומותרת!</strong>
 <strong>אמר ליה</strong> <small>[לו]</small> רב נחמן, <strong>הכי קאמינא</strong> <small>[כך אני אומר]:</small> לשיטת שמואל, האומר דין זה בעצם שנשברה למעלה מן הארכובה, יאמרו: <strong>אבר ש</strong>בהמה זו <strong>חיה ממנה,</strong> שאם נחתכה שם הריהי נעשית טריפה — <strong>מוטל באשפה,</strong> <strong>ו</strong>היא <strong>מותרת?</strong> אבל דברי רב נאמרו כשנשבר העצם מן הארכובה ולמטה, והוא מקום שאינו עושה טריפה.
  בפסיקת ההלכה בענין זה, <strong>שלחו מתם</strong> <small>[משם],</small> מארץ ישראל: <strong>הלכתא כוותיה</strong> <small>[הלכה כשיטתו]</small> של <strong>רב,</strong> ואם נשברה העצם למעלה מן הארכובה ואין בשר קיים — גם האבר וגם הבהמה אסורים, שטריפה היא. <strong>הדור</strong> <small>[חזרו]</small> ו<strong>שלחו:</strong> הלכה <strong>כוותיה</strong> <small>[כשיטתו]</small> של <strong>שמואל,</strong> שרק האבר אסור. <strong>הדור</strong> חזרו ו<strong>שלחו:</strong> הלכה <strong>כוותיה</strong> <small>[כשיטתו]</small> של <strong>רב,</strong> שהבהמה טריפה, ואמרו: <strong>ואבר עצמו</strong> אינו נטהר בשחיטתה, אלא <strong>מטמא במשא</strong> כדין אבר מן החי. שהוא נחשב כאילו נפל ממנה, ואין שחיטתה מטהרת אותו, כפי שהיא מטהרת את הבהמה עצמה מטומאת נבילה.
 <strong>מתיב</strong> <small>[מקשה]</small> על כך <strong>רב חסדא</strong> ממה ששנינו בברייתא: <strong>לא, אם טיהרה שחיטת טרפה אותה ואת האבר המדולדל בה</strong> — <strong>דבר שגופה, תטהר את העובר</strong> — <strong>דבר שאינו גופה?</strong> הרי שהאבר המדולדל של טריפה נטהר בשחיטה, ואינו נחשב כאבר מן החי!
 <strong>אמר ליה</strong> <small>[לו]</small> <strong>רבה: הדורי אפירכי</strong> <small>[לחזר אחר פירכות,</small> קושיות<small>]</small> מברייתות שאינן ידועות לכל <strong>למה לך? אותיב ממתניתין</strong> <small>[תקשה ממשנה</small> מפורשת<small>]</small> ששנינו להלן (קכז,ב) ביחס לאבר ובשר המדולדלים: <strong>נשחטה בהמה</strong> — <strong>הוכשרו</strong> <strong>בדמיה</strong> לקבל טומאת אוכלים, <strong>דברי ר' מאיר, ר' שמעון אומר: לא הוכשרו.</strong> הרי שדין אוכלים יש להם, שאם תיגע בהם טומאה ייטמאו, ואין להם דין אבר מן החי, שמטמא כבר עכשיו, ואינו צריך הכשר במשא!
 <strong>אמר ליה</strong> <small>[לו]:</small> <strong>מתניתין איכא לדחויי כדדחינן</strong> <small>[את משנתנו אפשר לדחות כמו שדחינו]</small> לעיל (עג,ב), ש"הוכשרו" אינו מתייחס לאבר המדולדל, שהוא טמא כאבר מן החי, אלא דווקא לבשר הפורש מן החי, שהוא אינו מטמא במשא.
  מסופר <strong>כי סליק</strong> <small>[כאשר עלה]</small> <strong>ר' זירא</strong> לארץ ישראל <strong>אשכחיה</strong> <small>[מצא אותו]</small> את <strong>רב ירמיה דיתיב וקאמר לה להא שמעתא</strong> <small>[שיושב ואומר את ההלכה הזו],</small> שנאמרה לעיל בשם רב, שאם נשבר העצם למעלה מן הארכובה ואין הבשר קיים — הרי זו טריפה. <strong>אמר ליה</strong> <small>[לו]:</small> <strong>יישר</strong> <small>[יפה],</small> <strong>וכן תרגמה</strong> <small>[תרגם,</small> הסביר אותה<small>]</small> את משנתנו, <strong>אריוך בבבל.</strong> ושואלים: <strong>אריוך מנו</strong> <small>[מי הוא]?</small> כינויו של מי הוא? <strong>של</strong> <strong>שמואל, והא מיפלג פליג</strong> <small>[והרי חולק הוא],</small> כפי שנאמר לעיל! ומשיבים: <strong>הדר ביה</strong> <small>[חזר בו]</small> <strong>שמואל לגביה</strong> <small>[לשיטתו]</small> של <strong>רב.</strong>
 <big>ג</big> ועוד בביאור משנתנו, מביאים מה ש<strong>תנו רבנן</strong> <small>[שנו חכמים]:</small> <strong>נשבר העצם ויצא לחוץ, אם עור ובשר חופין</strong> (מכסים) <strong>את רובו</strong> של העצם — <strong>מותר, אם לאו</strong> <small>[לא]</small> — <strong>אסור.</strong> ושואלים: <strong>וכמה</strong> הוא <strong>רובו</strong> של עצם? <strong>כי אתא</strong> <small>[כאשר בא]</small> <strong>רב דימי אמר</strong> בשם <strong>ר' יוחנן: רוב עוביו, ואמרי לה</strong> <small>[ויש אומרים]</small> שאמר: <strong>רוב הקיפו. אמר רב פפא: הלכך</strong> <small>[משום כך],</small> שאין לנו הלכה ברורה, <strong>בעינן</strong> <small>[צריכים אנו]</small> שיהיה מחופה ב<strong>רוב עוביו, ובעינן</strong> <small>[וצריכים אנו]</small> שיהיה מחופה גם <strong>רוב הקיפו.</strong>
 <strong>אמר עולא אמר רבי יוחנן: עור הרי הוא כבשר</strong> לענין זה, שאם ניטל הבשר, והעור חופה את רוב העצם — הרי זה מותר. <strong>אמר ליה</strong> <small>[לו]</small> <strong>רב נחמן לעולא: ולימא מר</strong> <small>[ושיאמר אדוני]</small> <strong>עור מצרף</strong> <small>[מצטרף]</small> <strong>לבשר,</strong> שאם בשר ועור יחד חופים את רוב העצם הרי זה כשר, <strong>דהא</strong> <small>[שהרי]</small> <strong>"עור ובשר" קתני</strong> <small>[התנא שונה]</small> בברייתא לעיל, אבל עור לבדו אינו מועיל! <strong>אמר ליה</strong> <small>[לו]:</small> <strong>אנן</strong> <small>[אנחנו]</small> <strong>"עור או בשר" תנינן</strong> <small>[שונים אנו].</small>
 <strong>איכא דאמרי</strong> <small>[יש שאומרים]</small> נוסח אחר לדברים אלו, <strong>אמר עולא אמר ר' יוחנן: עור מצטרף לבשר. אמר ליה</strong> <small>[לו]</small> <strong>רב נחמן לעולא: ולימא מר</strong> <small>[ושיאמר אדוני]:</small> <strong>עור משלים לבשר,</strong> והוא <strong>לחומרא</strong> <small>[להחמיר],</small> שאם רוב העצם מחופה ברובו בבשר, ובמיעוטו בעור — הרי זה כשר, אבל מחצה למחצה אינו מצטרף!
 <strong>אמר ליה</strong> <small>[לו]:</small> <strong>אנא עובדא ידענא</strong> <small>[אני מעשה יודע אני],</small> <strong>דההוא בר גוזלא דהוה בי</strong> <small>[של אותו גוזל שהיה בביתו]</small> של <strong>רבי יצחק,</strong> ונשברה רגלו, ו<strong>עור מצרף</strong> <small>[מצטרף]</small> <strong>לבשר הוה</strong> <small>[היה],</small> <strong>ואתא לקמיה</strong> <small>[ובא לפני]</small> <strong>ר' יוחנן, ואכשריה</strong> <small>[והכשיר אותו].</small> <strong>אמר ליה</strong> <small>[לו]</small> רב נחמן: <strong>בר גוזלא קאמרת</strong> <small>[בן גוזל אומר אתה]?</small> <strong>בר גוזלא דרכיך שאני</strong> <small>[</small>עורו של <small>בן גוזל שהוא רך שונה],</small> שהוא נחשב כבשר!
  מסופר, <strong>הנהו</strong> <small>[אותם]</small> <strong>גידין רכין</strong> שהיו מצטרפים לבשר לכסות את רוב העצם שנשברה <strong>דאתו לקמיה</strong> <small>[שבאו לפני]</small> <strong>רבה, אמר רבה: למאי ליחוש להו</strong> <small>[למה נחשוש להם]?</small> <strong>חדא</strong> <small>[אחת],</small> ש<strong>אמר ר' יוחנן, גידין שסופן להקשות</strong>
## דף עז.
 <strong>נמנין עליהן בפסח</strong> לאוכלם, משום שהם נחשבים כבשר. <strong>ועוד: התורה חסה על ממונן של ישראל.</strong>
 <strong>אמר ליה</strong> <small>[לו]</small> <strong>רב פפא לרבה</strong> בתמיהה: והרי <strong>ר' שמעון בן לקיש</strong> חולק על ר' יוחנן, וסבור שאין נמנים על גידים כאלה, מפני שסופם להקשות, <strong>ואיסורא דאורייתא</strong> <small>[ו</small>יש כאן חשש ל<small>איסור תורה]</small> של אכילת טריפה, <strong>ואת אמרת מאי ליחוש להו</strong> <small>[ואתה אומר מה נחשוש להם]?!</small> <strong>אישתיק</strong> <small>[שתק]</small> רבה.
  ושואלים:  <strong>ואמאי אישתיק</strong> <small>[ומדוע שתק]?</small> <strong>והאמר</strong> <small>[והרי אמר]</small> <strong>רבא: הלכתא כוותיה</strong> <small>[הלכה כשיטתו]</small> של <strong>ר' שמעון בן לקיש</strong> במחלוקתו עם ר' יוחנן רק <strong>בהני תלת</strong> <small>[באותם שלושה]</small> עניינים שהוזכרו במסכת יבמות (לו,א), ולא בעניינים אחרים, ואם כן יכול היה לומר שאין הלכה כריש לקיש בענין זה!
  ומשיבים:  <strong>שאני הכא דהדר ביה</strong> <small>[שונה כאן,</small> בענין גידים שסופם להקשות, <small>שחזר בו]</small> <strong>ר' יוחנן לגביה</strong> <small>[לשיטתו]</small> של <strong>ר' שמעון בן לקיש.</strong> שהרי בענין עור רך שעתיד להקשות אמר שהוא נדון על שם סופו. וכשהקשה לו ריש לקיש ממשנה שמוכח ממנה להיפך, <strong>אמר לו: אל תקניטני,</strong> אל תצער אותי, אל תקשה עלי מאותה משנה, ש<strong>בלשון יחיד אני שונה אותה,</strong> שדעת יחיד היא, ואין הלכה כמותו.
  
 ובפסיקת הלכה למעשה בענין משנתנו מסופר, <strong>ההוא</strong> <small>[אותו</small> מקרה<small>]</small> ש<strong>נשבר העצם</strong> של רגל הבהמה <strong>ויצא לחוץ,</strong> והיה מכוסה ברובו בבשר ועור, אלא <strong>דאישתקיל קורטיתא מיניה</strong> <small>[שניטלה חתיכה קטנה ממנו]</small> מן העצם, <strong>אתא לקמיה</strong> <small>[בא אותו</small> מקרה <small>לפני]</small> <strong>אביי. שהייה תלתא ריגלי</strong> <small>[השהה אותו</small> אביי <small>שלושה רגלים]</small> כדי להתייעץ בדבר עם חכמים אחרים.
 <strong>אמר ליה</strong> <small>[לו]</small> <strong>רב אדא בר מתנא</strong> לבעל הבהמה: <strong>זיל קמיה</strong> <small>[לך לפני]</small> <strong>רבא בריה</strong> <small>[בנו]</small> של <strong>רב יוסף בר חמא,</strong> הוא רבא המפורסם, <strong>דחריפא סכיניה</strong> <small>[שחריפה סכינו]</small> כלומר, שהוא פוסק במהירות. <strong>אתא לקמיה</strong> <small>[בא לפניו]</small> ושאלו, <strong>אמר</strong> לו רבא: <strong>מכדי</strong> <small>[הואיל]</small> ו<strong>נשבר העצם ויצא לחוץ תנן</strong> <small>[שנינו]</small> במשנתנו, שאם רוב הבשר קיים שחיטתו מטהרתו, <strong>מה לי</strong> אם <strong>נפל</strong> העצם, <strong>מה לי איתיה</strong> <small>[אם ישנו]</small> במקומו?
  עוד בעניינים אלה, <strong>אמר ליה</strong> <small>[לו]</small> <strong>רבינא לרבא:</strong> אם נשברה העצם והבשר מכסה את רובה כשהוא <strong>מתלקט</strong> מעט כאן ומעט כאן, <strong>מהו?</strong> וכן אם היה הבשר <strong>מתרוסס,</strong> מרוסק ודק, <strong>מהו?</strong> וכן אם היה <strong>מתמסמס</strong> (רקוב) <strong>מהו?</strong> ושואלים: <strong>היכי דמי</strong> <small>[כיצד הוא בדיוק]</small> <strong>מתמסמס? אמר רב הונא בריה</strong> <small>[בנו]</small> של <strong>רב יהושע: כל</strong> שהוא בשר כזה <strong>שהרופא קודרו,</strong> חותך אותו מסביב ומוציא אותו, כדי שיוכל המקום להירפא.
 <strong>איבעיא להו</strong> <small>[נשאלה להם]:</small> אם <strong>ניקב</strong> הבשר המכסה את העצם <strong>מהו?</strong> האם דינו כניטל? וכן אם <strong>נקלף</strong> הבשר מעל העצם <strong>מהו?</strong> אם <strong>נסדק מהו?</strong> אם <strong>ניטל שליש התחתון</strong> של עוביו, הצמוד לעצם, וכל השאר מנותק מן העצם, אבל עדיין מכוסה בעור, <strong>מהו?</strong>
 ומשיבים: <strong>תא שמע</strong> <small>[בוא</small> ו<small>שמע]</small> ממה ש<strong>אמר עולא אמר ר' יוחנן: עור הרי הוא כבשר,</strong> הרי שדי במה שנשאר העור. ודוחים: מכאן אין להוכיח, <strong>דלמא</strong> <small>[שמא]</small> עוסק ר' יוחנן במקום שמעיקרו אין בו בשר, אלא רק עור, כגון סמוך לארכובה, <strong>דקנה משכא דידיה</strong> <small>[שקנה,</small> החזיק <small>העור בשלו],</small> שהעור דבוק לעצם ומחזיקו. אבל במקום שהבשר ניטל והעור אינו דבוק לעצם לא אמר!
 <strong>אמר רב אשי: כי הוינן בי</strong> <small>[כאשר היינו בבית]</small> <strong>רב פפי איבעיא לן</strong> <small>[נשאלה לנו]</small> השאלה: אם <strong>נקדר,</strong> נחתך הבשר והעור בסכין <strong>כמין טבעת</strong> סביב מקום השבר, ומכל מקום רוב היקף העצם מכוסה בבשר, <strong>מהו? ופשטנא מהא</strong> <small>[ופתרנו</small> שאלה זו <small>מזו]</small> ש<strong>אמר רב יהודה אמר רב: דבר זה שאלתי לחכמים ולרופאים,</strong> מה לעשות כשנשבר העצם וחתכו את הבשר סביב, <strong>ואמרו: מסרטו</strong> את מקום החתך <strong>ב</strong>חתיכת <strong>עצם</strong> חדה, והדם שיוצא נקרש, <strong>ו</strong>כך הוא <strong>מעלה ארוכה.</strong> ומעירים: ודווקא כשסורטים בעצם, <strong>אבל פרזלא מזרף זריף</strong> <small>[ברזל רק חותך]</small> ואינו מתקן. <strong>אמר רב פפא: והוא</strong> שאנו רואים <strong>דקנה גרמא דידיה</strong> <small>[שקנה,</small> החזיק <small>העצם את</small> הבשר <small>שלו],</small> שהוא דבוק אליו.
 <big>א משנה</big> <strong>השוחט את הבהמה ומצא בה</strong> ברחמה <strong>שליא</strong> — <strong>נפש היפה</strong> (מי שאינו איסטניס) <strong>תאכלנה,</strong> מפני שהותרה בשחיטת הבהמה. <strong>ו</strong>כל עוד לא חישב אדם לאוכלה, השליה <strong>אינה מטמאה לא טומאת אוכלין,</strong> שאם נגעה בה טומאה אינה נטמאת, לפי שאינה עומדת לאכילה, ודינה כפרש בלבד. <strong>ו</strong>כן מטעם זה, אם מתה הבהמה <strong>לא</strong> מטמאה השליה <strong>טומאת נבלות,</strong> שהנוגע בה אינו טמא. אבל אם <strong>חישב עליה</strong> לאכול אותה — <strong>מטמאה טומאת אוכלין, אבל לא טומאת נבלות.</strong>
 <strong>שליא שיצתה</strong> אפילו <strong>מקצתה</strong> קודם שנשחטה הבהמה — הרי היא <strong>אסורה</strong> כולה <strong>באכילה,</strong> שכן שליה היא <strong>סימן ולד באשה וסימן ולד בבהמה,</strong> ויש לחשוש שבאותו מקצת שיצא — יצא ראש העובר, ובמקרה זה דינו כילוד שאינו נטהר בשחיטת אמו, וכשנאסר הוולד — נאסרה השליה שלו.
 <strong>המבכרת</strong> שעדיין לא ילדה, <strong>שהפילה שליא</strong> — <strong>ישליכנה לכלבים,</strong> ואין חוששים שהיה שם זכר והוא בכור. <strong>ובמוקדשין</strong> אם היתה זו בהמה שהוקדשה לקרבן — <strong>תקבר</strong> השליה, מפני שאין שליה בלא ולד, ובהמת קדשים שילדה — ולדה קדוש בקדושתה, בין זכר ובין נקבה. ועוד אמרו בענין שליה: <strong>ואין קוברין אותה בפרשת</strong> (בצומת) <strong>דרכים, ואין תולין אותה באילן,</strong> כדי שבהמה זו לא תפיל עוד, <strong>מפני דרכי האמורי,</strong> שהן אמונות טפילות שבהם נוהגים הגויים.
 <big>ב גמרא</big> על מה ששנינו ששליה שנמצאת בבהמה מותרת באכילה, אומרים: <strong>מנא הני מילי</strong> <small>[מנין הדברים הללו]?</small> <strong>דתנו רבנן</strong> <small>[ששנו חכמים],</small> <strong>"כל</strong> ב<strong>בהמה</strong> אותה <strong>תאכלו"</strong> (דברים יד, ו), לשון "כל" — הרי זה בא <strong>לרבות את השליא. יכול אפילו יצתה מקצתה</strong> של השליה קודם שחיטה הריהי מותרת? <strong>תלמוד לומר: "אותה</strong> תאכלו" — <strong>אותה ולא</strong> את <strong>שליתה.</strong>
 ושואלים: <strong>מכדי</strong> <small>[הואיל]</small> ואנו מניחים כי <strong>אין שליא בלא ולד,</strong> הרי די בטעם זה כדי לאוסרה, ואם כן <strong>למה לי קרא</strong> <small>[מקרא]</small> ללמד שאם יצאה מקצתה אסורה? ומשיבים: <strong>קרא אסמכתא בעלמא</strong> <small>[הכתוב היא אסמכתא בלבד],</small> שהסמיכו אליו דין זה, אף שבאמת אין צורך ללומדו מכאן.
 <big>ג</big> שנינו על השליה הנמצאת במעי בהמה שנשחטה: <strong>ואינה מטמאה</strong> לא טומאת אוכלין ולא טומאת נבלות. <strong>בעי</strong> <small>[שאל]</small> <strong>ר' יצחק בר נפחא: עור חמור ששלקו</strong> (שבישל אותו), <strong>מהו</strong> דינו? ושואלים: <strong>למאי</strong> <small>[לאיזה ענין]</small> הוא שואל, <strong>אי</strong> <small>[אם]</small> <strong>ל</strong>ענין <strong>טומאת אוכלין</strong> — <strong>תנינא</strong> <small>[שנינו]</small> כבר דבר זה,
## דף עז:
 <strong>אי</strong> <small>[אם]</small> <strong>ל</strong>ענין <strong>טומאת נבלות</strong> — <strong>תנינא</strong> <small>[שנינו]!</small>
 ומפרטים: <strong>טומאת אוכלין</strong> — <strong>דתניא</strong> <small>[ששנויה</small> ברייתא<small>]:</small> <strong>העור והשליא</strong> — <strong>אין מטמאין טומאת אוכלין,</strong> אבל <strong>עור ששלקו, והשליא שחישב עליה</strong> — <strong>מטמאין טומאת אוכלין.</strong>
 <strong>טומאת נבילות נמי תנינא</strong> <small>[גם כן שנינו]:</small> שעור ששלקו אינו מטמא, שנאמר: "וכי ימות מן הבהמה וכו' הנוגע בנבלתה יטמא עד הערב" (ויקרא יא, לט), ודרשו חכמים <strong>"בנבלתה"</strong> — <strong>ולא בעור, ולא בעצמותיו, ולא בגידין, ולא בקרנים, ולא בטלפים.</strong>
 <strong>ואמר רבה בר רב חנא: לא נצרכה</strong> הלכה זו <strong>אלא</strong> אפילו <strong>שעשאן ציקי קדרה,</strong> שבישל את העור והעצמות וכו' בישול מרובה עם תבלינים, שבכל זאת אינם מטמאים. ואם כן, מדוע הוצרך ר' יצחק נפחא לשאול מה דינו של עור חמור ששלקו?
  ומשיבים:  <strong>לעולם</strong> שאל ר' יצחק נפחא מה דינו לענין <strong>טומאת אוכלין, ו</strong>אף שלכאורה שנינו שעור ששלקו מיטמא טומאת אוכלים, יש לומר ש<strong>שאני</strong> <small>[שונה]</small> <strong>עור חמור דמאיס</strong> <small>[שהוא מאוס],</small> והשאלה היתה האם על ידי הבישול הוא נעשה אוכל.
 <big>א</big> שנינו במשנה: <strong>שליא שיצתה</strong> מקצתה קודם שחיטה אסורה באכילה, שמא יצא באותו מקצת ראשו של העובר. <strong>אמר ר' אלעזר: לא שנו אלא שאין עמה ולד</strong> שלם במעי הבהמה, <strong>אבל יש עמה ולד</strong> שלם — <strong>אין חוששין לולד אחר</strong> שהיה בשליה זו ויצא ראשו או רובו. <strong>ור' יוחנן אמר: בין אין עמה ולד, בין יש עמה ולד</strong> — <strong>חוששין לולד אחר</strong> שהיה בה, ויצא, ואסורה באכילה. ומכאן עולה שר' יוחנן הוא המחמיר ור' אלעזר מיקל.
  ושואלים:  <strong>איני</strong> <small>[כן הוא]?</small> <strong>והא</strong> <small>[והרי]</small> <strong>אמר ר' ירמיה</strong> בקשר למחלוקת זו: <strong>לחומרא</strong> <small>[להחמיר]</small> <strong>אמרה ר' אלעזר,</strong> ור' יוחנן הוא המיקל!
 <strong>אלא, אי אתמר הכי אתמר</strong> <small>[אם נאמר כך נאמר],</small> <strong>אמר ר' אלעזר: לא שנו</strong> ששליה שיצאה מקצתה אסורה באכילה <strong>אלא</strong> במקרה <strong>שאינה קשורה בולד</strong> (שלם) שנמצא במעי הבהמה, <strong>אבל</strong> אם <strong>קשורה בולד</strong> — <strong>אין חוששין לולד אחר.</strong>
 <strong>ור' יוחנן אמר: אנו אין לנו</strong> לאסור <strong>אלא</strong> ב<strong>שליא בלא ולד, אבל יש עמה ולד, בין קשורה בולד בין אין קשורה בולד</strong> — <strong>אין חוששין לולד אחר. והיינו</strong> <small>[והוא]</small> ש<strong>אמר ר' ירמיה: לחומרא</strong> <small>[להחמיר]</small> <strong>אמרה ר' אלעזר.</strong>
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' אלעזר:</strong> אשה <strong>המפלת</strong> עובר הנראה כ<strong>מין בהמה חיה ועוף, ושליא עמהן, בזמן ש</strong>השליה <strong>קשורה בהן</strong> — <strong>אין חוששין לולד אחר,</strong> וכיון שעובר כזה אינו נחשב לוולד — אין האשה נחשבת יולדת, להביא עליו קרבן ולשבת בגללו ימי טומאה וימי טהרה. אבל אם השליה <strong>אינה קשורה בהן</strong> — <strong>הריני מטיל עליה חומר שני ולדות,</strong> שדנים אותה להחמיר כיולדת זכר וכיולדת נקבה,
 <strong>שאני אומר: שמא נימוח שפיר</strong> (עובר) <strong>של שליא</strong> זו שנמצא שם, והיתה בו צורת אדם (ואין ידוע אם זכר או נקבה), ו<strong>שמא נימוחה שליתו של שפיר</strong> זה שנמצא, שיש לו צורת בהמה, והשליה שנמצאה היא של עובר אחר בצורת אדם שהיה שם.
 <big>ב</big> שנינו: <strong>המבכרת שהפילה</strong> שליה — יכול להשליכה לכלבים, ואין חוששים שהיה שם זכר והוא בכור. ושואלים: <strong>מאי טעמא</strong> <small>[מה טעם</small> הדבר<small>]?</small> <strong>אמר רב איקא בריה</strong> <small>[בנו]</small> של <strong>רב אמי: רוב בהמות יולדות דבר הקדוש בבכורה</strong> כלומר, ולד גמור, <strong>ומיעוט בהמות</strong> יולדות <strong>דבר שאינו קדוש בבכורה, ומאי ניהו</strong> <small>[ומהו זה]?</small> <strong>נדמה,</strong> שהוא דומה ליצור אחר ולא לאמו;
 <strong>וכל היולדות</strong> — <strong>יולדות מחצה זכרים ומחצה נקבות.</strong> אם כן, <strong>סמוך מיעוטא</strong> <small>[צרף את המיעוט] ל</small>של <strong>נדמה</strong> שפטור מבכורה, <strong>למחצה</strong> של <strong>נקבות, והוו להו</strong> <small>[ונמצאו]</small> ה<strong>זכרים מיעוטא</strong> <small>[מיעוט],</small> ולכן אין לחשוש שזו שליה של בכור. עוד שנינו:
 <strong>ו</strong>שליה שנמצאה <strong>ב</strong>מעי בהמת <strong>מוקדשין</strong> — <strong>תקבר,</strong> מפני שהיא אסורה בהנאה. ומסבירים: <strong>מאי טעמא</strong> <small>[מה טעם</small> הדבר<small>]?</small> <strong>רובא בר מיקדש</strong> <small>[רוב</small> הוולדות <small>בן הקדשה]</small> <strong>הוא,</strong> שהרי בניגוד לבכורה, בשאר קדשים גם ולד נקבה קדוש.
 <big>ג</big> עוד שנינו בענין שליה, <strong>ואין קוברים אותה</strong> בפרשת דרכים. ובענין זה, <strong>אביי ורבא דאמרי תרווייהו</strong> <small>[שאמרו שניהם]:</small> <strong>כל דבר שיש בו רפואה,</strong> שאנשים עושים אותו כדי להתרפא — <strong>אין בו משום</strong> איסור <strong>דרכי האמורי,</strong> וכל דבר ש<strong>אין בו רפואה,</strong> אלא עושים אותו כמין כישוף — <strong>יש בו משום דרכי האמורי.</strong>
 ומקשים: <strong>והתניא</strong> <small>[והרי שנויה</small> ברייתא<small>]:</small> <strong>אילן שמשיר פירותיו,</strong> שפירותיו נושרים — <strong>סוקרו</strong> (צובעו) <strong>בסיקרא</strong> בצבע אדום, <strong>וטוענו</strong> (מעמיס אותו) <strong>באבנים! בשלמא</strong> <small>[נניח]</small> שמה ש<strong>טוענו באבנים</strong> יש לזה טעם מסברה — <strong>כי היכי</strong> <small>[כדי]</small>
## דף עח.
 <strong>דניכחוש חיליה</strong> <small>[שייחלש כוחו],</small> שמא מרוב שומן שבו הוא משיר פירותיו. <strong>אלא סוקרו בסיקרא, אמאי</strong> <small>[מדוע]?</small> ומשיבים: <strong>כי היכי דליחזיוה אינשי וליבעי רחמי עילויה</strong> <small>[כדי שיראו אותו בני האדם ויבקשו רחמים עליו].</small>
 <strong>כדתניא</strong> <small>[כמו ששנויה ברייתא]</small> על המצורע: <strong>"וטמא טמא יקרא"</strong> (ויקרא יג, נה) — <strong>צריך להודיע לרבים</strong> שהוא טמא, <strong>ורבים מבקשים עליו רחמים. וכן</strong> כל <strong>מי שאירע בו דבר</strong> של צרה <strong>צריך להודיע לרבים, ורבים מבקשים עליו רחמים.</strong>
 <strong>אמר רבינא: כמאן תלינן כובסא בדיקלא</strong> <small>[כ</small>דעת <small>מי תולים אנו אשכול תמרים בדקל שמשיר פירותיו],</small> <strong>כמאן</strong> <small>[כ</small>דעת <small>מי]?</small> <strong>כי האי תנא</strong> <small>[כדעת תנא זה]</small> שאומר שצריך להודיע לרבים, ורבים יבקשו עליו רחמים.
 
 <big>א משנה</big> איסור <strong>אותו ואת בנו נוהג בין בארץ בין בחוץ לארץ,</strong> בין <strong>בפני הבית,</strong> בזמן שהמקדש קיים, <strong>ו</strong>בין <strong>שלא בפני הבית, בחולין ובמוקדשין.</strong>
 <strong>כיצד? השוחט אותו ואת בנו</strong> באותו יום, והיו שניהם <strong>חולין,</strong> ושחטם <strong>בחוץ,</strong> מחוץ לעזרה — <strong>שניהם כשרים</strong> לאכילה, <strong>ו</strong>על שחיטת <strong>השני סופג את הארבעים</strong> מלקות, שעבר על "אותו ואת בנו לא תשחטו ביום אחד" (ויקרא כב, כח).
  אם היו שניהם <strong>קדשים</strong> ושחטם <strong>בחוץ</strong> ביום אחד — על <strong>הראשון חייב כרת</strong> משום שחיטת קדשים בחוץ. ועל השני אינו חייב משום שחיטת חוץ, שהרי אינו ראוי להקרבה בגלל איסור אותו ואת בנו. <strong>ושניהם פסולים</strong> להקרבה. <strong>ו</strong>על שחיטת <strong>שניהם סופגים את הארבעים,</strong> על הראשון — משום שחיטת חוץ, ועל השני — משום אותו ואת בנו.
  אם היו שניהם <strong>חולין</strong> ושחטם <strong>בפנים</strong> העזרה — <strong>שניהם פסולין</strong> להקרבה, כדין חולין שנשחטו בעזרה, <strong>ו</strong>על <strong>השני סופג את הארבעים</strong> משום אותו ואת בנו. היו שניהם <strong>קדשים</strong> ושחטום <strong>בפנים</strong> ביום אחד — <strong>הראשון כשר</strong> להקרבה <strong>ופטור</strong> על שחיטתו, <strong>ו</strong>על <strong>השני</strong> — <strong>סופג את הארבעים</strong> משום אותו ואת בנו, <strong>ופסול,</strong> להקרבה, משום שהוא מחוסר זמן עד שיעבור אותו יום.
  שחט <strong>חולין ו</strong>אחר כך <strong>קדשים בחוץ</strong> ביום אחד — <strong>הראשון כשר</strong> לאכילה, <strong>ופטור, ו</strong>על <strong>השני סופג את הארבעים</strong> משום אותו ואת בנו, <strong>ופסול</strong> להקרבה.
  שחט תחילה <strong>קדשים ו</strong>אחר כך <strong>חולין בחוץ</strong> — על <strong>הראשון חייב כרת</strong> משום שחיטת חוץ, <strong>ו</strong>הוא <strong>פסול</strong> להקרבה, <strong>והשני כשר</strong> לאכילה, <strong>ו</strong>על <strong>שניהם סופגים את הארבעים,</strong> על הראשון — משום שחיטת קדשים בחוץ, ועל השני — משום אותו ואת בנו.
  שחט <strong>חולין ו</strong>אחר כך <strong>קדשים בפנים</strong> — <strong>שניהם פסולין</strong> להקרבה, הראשון — משום שהוא חולין, והשני — משום שהוא מחוסר זמן, <strong>ו</strong>על <strong>השני סופג את הארבעים</strong> משום אותו ואת בנו. שחט <strong>קדשים ו</strong>אחר כך <strong>חולין בפנים</strong> ביום אחד — <strong>הראשון כשר ופטור, ו</strong>על שחיטת <strong>השני סופג את הארבעים</strong> משום אותו ואת בנו, <strong>ופסול</strong> להקרבה, משום שהוא חולין.
  שחט <strong>חולין בחוץ ו</strong>אחר כך את השני <strong>בפנים</strong> — <strong>הראשון כשר ופטור, ו</strong>על <strong>השני סופג את הארבעים</strong> משום אותו ואת בנו, <strong>ופסול</strong> מפני שהוא חולין.
  שחט <strong>קדשים בחוץ ו</strong>אחר כך <strong>בפנים</strong> — על <strong>הראשון חייב כרת, ו</strong>על <strong>שניהם סופגים את הארבעים,</strong> על הראשון — משום שחיטת חוץ, ועל השני — משום אותו ואת בנו, <strong>ושניהם פסולים</strong> להקרבה, הראשון — מפני שנשחט בחוץ, והשני — מפני שהוא מחוסר זמן.
  שחט אותו ואת בנו <strong>חולין בפנים ו</strong>אחר כך את השני <strong>בחוץ</strong> — <strong>הראשון פסול</strong> להקרבה, שהרי הוא חולין, <strong>ופטור</strong> עליו ממלקות, <strong>ו</strong>על <strong>השני סופג את הארבעים</strong> משום אותו ואת בנו, <strong>וכשר.</strong> שחט <strong>קדשים בפנים ו</strong>אחר כך <strong>בחוץ</strong> — <strong>הראשון כשר ופטור, ו</strong>על <strong>השני סופג את הארבעים</strong> משום אותו ואת בנו, <strong>ופסול,</strong> שהרי הוא מחוסר זמן.
 <big>ב גמרא</big> <strong>תנו רבנן</strong> <small>[שנו חכמים]:</small> <strong>מנין ל</strong>איסור <strong>אותו ואת בנו שנוהג במוקדשין? תלמוד לומר: "שור או כשב או עז כי יולד</strong> וכו' ומיום השמיני והלאה ירצה לקרבן לה'" (ויקרא כב, כז), <strong>וכתיב בתריה</strong> <small>[ונאמר</small> מיד <small>אחריו]:</small> <strong>"ושור או שה אותו ואת בנו לא תשחטו ביום אחד"</strong> (שם כח) — <strong>לימד על אותו ואת בנו שנוהג</strong> גם <strong>במוקדשין.</strong>
 ושואלים: הואיל ונאמר איסור זה בענייני קדשים, <strong>ואימא</strong> <small>[ואמור]:</small> <strong>במוקדשין</strong> — <strong>אין</strong> <small>[כן]</small> יש איסור אותו ואת בנו, <strong>בחולין</strong> — כלל <strong>לא!</strong> ומשיבים, מה שחזר הכתוב ואמר <strong>"שור</strong> או שה", שלא הוצרך, שהרי בשור ושה עסק מתחילה — <strong>הפסיק הענין,</strong> לומר שאין כתוב זה מדבר בקדשים שעסק בהם הכתוב תחילה.
  ושואלים: אם כן, שהפסיק הענין,  <strong>ואימא</strong> <small>[ואמור]:</small> <strong>בחולין</strong> — <strong>אין</strong> <small>[כן],</small> יש איסור אותו ואת בנו, <strong>במוקדשין</strong> — <strong>לא!</strong> ומשיבים: <strong>כתיב</strong> <small>[נאמר]:</small> <strong>"ושור</strong> וכו' אותו ואת בנו" — <strong>וי"ו מוסיף</strong> את מה שנאמר כאן גם <strong>על</strong> ה<strong>ענין ראשון</strong> שעסק בו הכתוב תחילה, כלומר, מוקדשים.
  ושואלים:  <strong>אי</strong> <small>[אם]</small> כך, שכתוב זה נאמר גם בענין קדשים, אמור: <strong>מה קדשים כלאים לא,</strong> שוולד הנולד לכבשה מן התייש פסול לקרבן — <strong>אף</strong> איסור שחיטת <strong>אותו ואת בנו</strong> ב<strong>כלאים לא,</strong> שאם שחט את הכבשה — מותר לשחוט ולד שנולד לה מן התיש! <strong>אלמה תניא</strong> <small>[</small>ו<small>מדוע שנויה</small> ברייתא<small>]:</small> <strong>אותו ואת בנו נוהג</strong> בין <strong>בכלאים ו</strong>בין <strong>בכוי,</strong> יצור שהוא ספק בהמה ספק חיה?
 <strong>ועוד,</strong> מדוע דין אותו ואת בנו נוהג בכלאיים? הרי <strong>"שה" כתיב</strong> <small>[נאמר],</small> <strong>ואמר רבא:</strong>
## דף עח:
 <strong>זה בנה אב,</strong> כלומר מן הכתוב "שה כבשים ושה עזים" (דברים יד, ד) למדנו בבנין אב: <strong>כל מקום</strong> בתורה <strong>שנאמר "שה", אינו אלא להוציא את הכלאים!</strong> ומשיבים, <strong>אמר קרא</strong> <small>[המקרא]</small> בענין אותו ואת בנו: "שור או שה" (ויקרא כב, כח), <strong>"או"</strong> — <strong>לרבות את הכלאים.</strong>
 ושואלים: והרי <strong>האי</strong> <small>[אותו]</small> <strong>"או" מיבעי ליה</strong> <small>[צריך אותו]</small> כדי <strong>לחלק, דסלקא דעתך אמינא</strong> <small>[שיעלה על דעתך לומר]:</small> <strong>עד דשחיט</strong> <small>[ששוחט]</small> גם <strong>שור ובנו</strong> וגם <strong>שה ובנו</strong> ביום אחד <strong>לא מיחייב</strong> <small>[אינו חייב],</small> על כן <strong>קא משמע לן</strong> <small>[משמיע לנו]</small> "שור או שה", שאם שחט או שור ובנו, או שה ובנו — חייב! ומשיבים: <strong>לחלק</strong> ולחייב על כל אחד מהם, <strong>מ</strong>"ואת <strong>בנו" נפקא</strong> <small>[יוצא],</small> שלא נאמר "ואת בניהם".
  ושואלים:  <strong>ואכתי מיבעי ליה</strong> <small>[ועדיין נצרך לו]</small> "או" לחלק, <strong>לכדתניא</strong> <small>[לכמו ששנויה</small> ברייתא<small>]:</small> <strong>אילו נאמר</strong> רק <strong>"שור ושה ובנו</strong> לא תשחטו ביום אחד", <strong>הייתי אומר:</strong> אינו חייב <strong>עד שישחוט שור ושה ובנו</strong> של אחד מהם, לכך <strong>תלמוד לומר: "שור או שה אותו ואת בנו",</strong> שחייב גם אם שחט רק אחד מהם ובנו; <strong>מאי לאו</strong> <small>[האם לא]</small> <strong>מ"או" נפקא ליה</strong> <small>[יוצא לו]</small> הלימוד הזה? ודוחים: <strong>לא, מ"אותו"</strong> הוא נלמד, שאסור לשחוט אפילו אחד מהם ובנו, ומ"או" למדנו לרבות כלאיים.
  ומקשים:  <strong>הניחא לרבנן</strong> <small>[זה נוח ל</small>שיטת <small>חכמים]</small> שתובא להלן, <strong>דמייתר להו</strong> <small>[שמיותר להם]</small> <strong>"אותו"</strong> לחלק, ומ"או" למדנו לרבות כלאיים. <strong>אלא ל</strong>שיטת <strong>חנניה, דלא מייתר ליה</strong> <small>[שלא מיותר לו]</small> <strong>"אותו", לחלק</strong> ולחייב על כל אחד מהם, שור ובנו או שה ובנו, <strong>מנא ליה</strong> <small>[מנין לו]?</small> ומשיבים: לשיטתו, <strong>לחלק לא צריך קרא</strong> <small>[מקרא]</small> מיוחד, מפני <strong>דסבר לה</strong> <small>[שהוא סבור]</small> <strong>כ</strong>דעת ר' יונתן.
 <strong>דתניא</strong> <small>[ששנויה</small> ברייתא<small>]</small> לענין אחר: <strong>"איש אשר יקלל את אביו ואת אמו</strong> מות יומת" (ויקרא כ, ט), <strong>אין לי</strong> שחייב <strong>אלא</strong> מי שקילל את <strong>אביו ו</strong>גם את <strong>אמו,</strong> אבל אם קילל <strong>אביו שלא</strong> (ולא) <strong>אמו,</strong> או <strong>אמו שלא</strong> <strong>אביו, מנין</strong> שחייב? <strong>תלמוד לומר</strong> בהמשך הפסוק: <strong>"אביו ואמו קלל</strong> דמיו בו", לומר: <strong>אביו קלל</strong> — חייב, <strong>אמו קלל</strong> — חייב, אלו <strong>דברי ר' יאשיה.</strong>
 <strong>ר' יונתן אומר:</strong> לא הוצרכנו לכך, אלא בכל מקום שנאמר "ואת" <strong>משמע</strong> גם <strong>שניהם כאחד, ומשמע</strong> גם כל <strong>אחד בפני עצמו, עד שיפרוט לך הכתוב "יחדו",</strong> לומר: דווקא שניהם יחד. ולשיטת ר' יונתן נמצא שלענין אותו ואת בנו, גם אם היה הכתוב אומר "ושור ושה" ולא "שור או שה", היינו למדים לחלק ולחייב על כל אחד מהם, ואם כן "או" מיותר לרבות את הכלאיים. וכשיטה זו הולך חנניה.
 <big>א</big> הזכרנו את שיטת חנניה וחכמים. ומבררים: <strong>מאי</strong> <small>[מהי]</small> שיטת <strong>חנניה ומאי רבנן</strong> <small>[ומהי</small> שיטת <small>חכמים]?</small> <strong>דתניא</strong> <small>[ששנויה</small> ברייתא<small>]:</small> איסור <strong>אותו ואת בנו נוהג בנקבות,</strong> כלומר, באם ובנה, <strong>ואינו נוהג בזכרים,</strong> שאין איסור לשחוט אב ובנו ביום אחד. <strong>חנניה אומר:</strong> איסור אותו ואת בנו <strong>נוהג בין בזכרים ובין בנקבות.</strong>
 ומסבירים: <strong>מאי טעמא דרבנן</strong> <small>[מה הטעם של חכמים]?</small> <strong>דתניא</strong> <small>[ששנויה</small> ברייתא<small>]:</small> <strong>יכול יהא</strong> איסור <strong>אותו ואת בנו נוהג בין בזכרים ובין בנקבות? ו</strong>לכאורה <strong>דין הוא,</strong> אפשר ללמוד דבר זה מסברה, ממצוה דומה: <strong>חייב כאן</strong> באותו ואת בנו, <strong>וחייב ב</strong>איסור לקיחת <strong>אם על הבנים,</strong> כלומר, במצות שילוח הקן; <strong>מה כשחייב באם על הבנים</strong> — חייב <strong>בנקבות ולא בזכרים,</strong> שהרי נאמר "והאם רובצת על האפרוחים" (דברים כב, ו), <strong>אף כשחייב כאן,</strong> באותו ואת בנו — הרי זה <strong>בנקבות ולא בזכרים.</strong>
 אלא שיש לדחות: <strong>לא, אם אמרת באם על הבנים,</strong> שהוא נוהג רק באם, מפני שהקל במצוה זו, <strong>שכן לא עשה בה מזומן כשאינו מזומן,</strong> שאין חובה זו אלא כשהוא מוצא באקראי אם על הבנים, ולא בקן שבביתו — <strong>תאמר</strong> כן <strong>באותו ואת בנו, ש</strong>החמיר בו יותר, ו<strong>עשה בו מזומן כשאינו מזומן?</strong> ואם כן הדין נותן שינהג בזכרים ובנקבות!
  על כן <strong>תלמוד לומר:</strong> "ושור או שה אותו ואת בנו" (ויקרא כב, כח), והמלה <strong>"אותו"</strong> שהיא מיותרת, באה לומר: ב<strong>אחד</strong> מן ההורים מדובר, בזכר או בנקבה, <strong>ולא</strong> ב<strong>שנים.</strong> וממשיכה הברייתא: מעתה, <strong>אחר שחלק הכתוב</strong> בדין אותו ואת בנו, והבהיר כי דווקא באחד מדובר, בזכרים או בנקבות — <strong>זכיתי</strong> לחזור ו<strong>לדין</strong> (לדון) כפי שהייתי סבור מתחילה: <strong>חייב כאן וחייב באם על הבנים, מה כשחייב באם על הבנים</strong> — <strong>בנקבות ולא בזכרים, אף כשחייב כאן</strong> — <strong>בנקבות ולא בזכרים.</strong>
 <strong>ואם נפשך</strong> (רצונך) <strong>לומר</strong> ולטעון טענה כנגד זה — על כך יש להשיב: נאמר "אותו ואת <strong>בנו"</strong> — <strong>מי שבנו כרוך אחריו, יצא זכר שאין בנו כרוך אחריו.</strong>
 ושואלים: <strong>מה</strong> כוונת <strong>"אם נפשך לומר"?</strong> מה אפשר היה לומר כדי לסתור את הדברים? ומסבירים: <strong>וכי תימא</strong> <small>[ואם תאמר]</small> <strong>"אותו"</strong> לשון <strong>זכר משמע,</strong> על כך יש להשיב: <strong>הרי הוא אומר "בנו"</strong> — לומר <strong>מי שבנו כרוך אחריו, יצא זכר שאין בנו כרוך אחריו.</strong>
## דף עט.
 <strong>ו</strong>מן הצד השני, <strong>ל</strong>שיטת <strong>חנניה,</strong> <strong>כתיב</strong> <small>[נאמר]</small> <strong>"אותו"</strong> ש<strong>משמע זכר, וכתיב</strong> <small>[ונאמר]</small> <strong>"בנו"</strong> — <strong>מי שבנו כרוך אחריו,</strong> ש<strong>משמע נקבה, הלכך</strong> <small>[על כן]</small> <strong>נוהג</strong> איסור זה <strong>בין בזכרים בין בנקבות.</strong>
 ובפסיקת ההלכה במחלוקת זו, <strong>אמר רב הונא בר חייא אמר שמואל: הלכתא</strong> <small>[הלכה]</small> <strong>כחנניה,</strong> שאיסור אותו ואת בנו נוהג בין בזכרים ובין בנקבות. ומעירים: <strong>ואזדא</strong> <small>[והלך]</small> <strong>שמואל לטעמיה</strong> <small>[לטעמו</small> לשיטתו<small>]:</small> <strong>דתנן</strong> <small>[ששנינו</small> במשנה<small>]</small> במסכת כלאיים, <strong>ר' יהודה אומר:</strong> כל <strong>הנולדים מן</strong> נקבת <strong>הסוס, אף על פי שאביהן</strong> של אחד מהם <strong>חמור,</strong> ושל האחר סוס — <strong>מותרין זה בזה</strong> בהרבעה, שכיון ששניהם בני סוסה — הריהם נחשבים בני אותו מין. <strong>אבל הנולדין מן</strong> נקבת <strong>החמור עם הנולדין מן</strong> נקבת <strong>הסוס,</strong> גם אם אביו של זה ושל זה חמור או סוס — <strong>אסורין</strong> בהרבעה זה בזה משום כלאיים.
 <strong>ואמר רב יהודה אמר שמואל: זו דברי ר' יהודה,</strong> ש<strong>אמר אין חוששין לזרע האב</strong> בקביעת זהות הוולד, אלא הוולד מתייחס רק לאמו, <strong>אבל חכמים אומרים:</strong> זהות הוולד נקבעת גם לפי האם וגם לפי האב, ולכן <strong>כל מיני פרדות,</strong> כל תערובת של סוס וחמור — <strong>אחת הן,</strong> נחשבים למין אחד, ומותרים בהרבעה זה בזה.
 והרי <strong>מאן</strong> <small>[מי הוא]</small> הקרוי כאן <strong>חכמים? חנניה הוא,</strong> ש<strong>אמר חוששין לזרע האב,</strong> שהרי לדעתו חל איסור אותו ואת בנו גם על הזכר ובנו. <strong>ו</strong>אם כן, גם לענין כלאיים, <strong>האי בר סוסיא וחמרא</strong> <small>[זה</small> הפרד <small>בן הסוסה והחמור],</small> <strong>והאי בר חמרא וסוסיא</strong> <small>[וזה</small> הפרד <small>בן החמורה והסוס]</small> — <strong>כולהו חדא מינא נינהו</strong> <small>[כולם מין אחד הם].</small>
 <strong>איבעיא להו</strong> <small>[נשאלה להם]</small> ללומדים: <strong>מי פשיט ליה</strong> <small>[האם פשוט לו]</small> <strong>לר' יהודה</strong> ש<strong>אין חוששין לזרע האב,</strong> ואין מתחשבים בו כלל בהגדרת הוולד, <strong>או דלמא ספוקי מספקא ליה</strong> <small>[שמא מסופק בעיניו</small> הדבר<small>]?</small> ושואלים: <strong>למאי נפקא מינה</strong> <small>[מה יוצא</small> מכאן משאלה <small>זו]</small> להלכה?
  ומשיבים:  <strong>למישרא</strong> <small>[להתיר]</small> <strong>פרי</strong> (ולד הסוס והחמור) בהרבעה <strong>עם</strong> מין <strong>האם,</strong> כגון להתיר הרבעה של פרד בן סוסה וחמור, עם סוסה. <strong>אי אמרת</strong> <small>[אם אתה אומר]:</small> <strong>מיפשט פשיטא ליה</strong> <small>[פשוט לו]</small> שאין חוששים כלל לזרע האב, אם כן <strong>פרי עם האם שרי</strong> <small>[מותר],</small> שהרי שניהם מין סוס בלבד, <strong>אלא אי אמרת</strong> <small>[אם אתה אומר]:</small> <strong>ספוקי מספקא ליה</strong> <small>[מסופק לו],</small> הרי גם <strong>פרי עם האם</strong> כגון פרד בן חמור וסוסה, עם סוסה — <strong>אסור</strong> בהרבעה, שמא יש לחשוש לזרע האב שבו, שהוא חמור.
  ואם כן, <strong>מאי</strong> <small>[מה]</small> התשובה לכך? ומציעים, <strong>תא שמע</strong> <small>[בוא</small> ו<small>שמע]</small> פתרון לשאלה ממה ששנינו לעיל, <strong>ר' יהודה אומר: כל הנולדים מן</strong> נקבת <strong>הסוס, אף על פי שאביהן חמור</strong> — <strong>מותרין זה בזה.</strong> ונברר: <strong>היכי דמי</strong> <small>[כיצד בדיוק מדובר],</small> <strong>אילימא דאבוה דהאי</strong> <small>[אם תאמר</small> שמדובר בפרד ופרדה, <small>שאביו של זה]</small> הוא <strong>חמור</strong> ואמו סוסה, <strong>ואבוה דהאי</strong> <small>[ו</small>גם <small>אביו של זה,</small> של הנקבה<small>]</small> <strong>חמור</strong> ואמה סוסה, <strong>צריכא למימר</strong> <small>[צריך</small> הדבר <small>להיאמר]</small> שהם מותרים זה בזה? והרי מדובר באותו מין בעל חיים! <strong>אלא לאו</strong> <small>[האם לא]</small> מדובר <strong>דאבוה דהאי</strong> <small>[שאביו של זה]</small> <strong>סוס</strong> ואמו סוסה, <strong>ואבוה דהאי</strong> <small>[ואביו של זה,</small> של הנקבה<small>]</small> <strong>חמור</strong> ואמה סוסה?
 <strong>וקתני</strong> <small>[והוא שונה]</small> שהם <strong>מותרים זה עם זה. אלמא מיפשט פשיטא ליה</strong> <small>[מכאן שפשוט לו]</small> שאין חוששים כלל לזרע האב, שאם היה לו ספק אם חוששים לזרע האב — צריך היה לאסור, שהרי אביו של זה סוס ושל זו חמור!
  ומשיבים:  <strong>לא,</strong> אין מכאן ראיה, <strong>לעולם</strong> תפרש שמדובר <strong>דאבוה דהאי</strong> <small>[שאביו של זה]</small> <strong>חמור, ואבוה דהאי</strong> <small>[ואביו של זה,</small> הנקבה<small>]</small> גם כן <strong>חמור. ודקאמרת, צריכא למימר</strong> <small>[ומה שאמרת, וכי צריך הדבר להיאמר]</small> שהם מותרים? על כך יש להשיב, כי יש בכך חידוש, שכן <strong>מהו דתימא</strong> <small>[שתאמר]:</small> הרי בכל אחד מהם יש צד סוס מצד האם, וצד חמור מצד האב, ואם כן נאמר: <strong>אתי</strong> <small>[בא]</small> <strong>צד</strong> ה<strong>סוס</strong> שבזכר ו<strong>משתמש</strong> (רובע) <strong>בצד</strong> ה<strong>חמור</strong> שבנקבה, <strong>וצד</strong> ה<strong>חמור</strong> שבזכר <strong>משתמש</strong> (רובע) <strong>בצד</strong> ה<strong>סוס</strong> שבנקבה, ויש פה לכאורה הרבעת כלאיים, על כן <strong>קא משמע לן</strong> <small>[משמיע לנו]</small> ר' יהודה שאין אומרים כן, אלא כולם מין אחד הם.
  ומציעים, <strong>תא שמע</strong> <small>[בוא</small> ו<small>שמע]</small> פתרון לשאלה ממה ששנינו בברייתא, <strong>ר' יהודה אומר: פרדה שתבעה</strong> זכר — <strong>אין מרביעין עליה לא סוס ולא חמור, אלא מינה,</strong> כלומר, פרד. <strong>ואי אמרת מפשט פשיטא ליה</strong> <small>[ואם אתה אומר שפשוט לו]</small> לר' יהודה שאין חוששים לזרע האב, אלא רק לאם — <strong>לרבע עלה מינא דאמה</strong> <small>[שירביע עליה את מין אמה],</small> שאם היתה אמה סוסה — ירביע עליה סוס, ואם היתה אמה חמורה — ירביע עליה חמור! אלא מכאן שלדעתו יש לחשוש מספק לזרע האב, ולכן אם היה אביה חמור ואמה סוסה — אינו יכול להרביע עליה סוס, בגלל זרע החמור שיש בה. ודוחים: יש לומר שמדובר במקרה <strong>דלא ידעינן מינא דאמה מאי ניהו</strong> <small>[שאין אנו יודעים מין אמה מהו].</small>
 ומקשים: <strong>והא</strong> <small>[והרי]</small> בלשון "אין מרביעין עליה <strong>אלא מינה" קתני</strong> <small>[הוא שונה],</small> משמע שאנו יודעים מהו מינה! ומשיבים, <strong>הכי קאמר</strong> <small>[כך אומר]:</small> <strong>אין מרביעין עליה לא מין סוס ולא מין חמור, לפי ש</strong>סתם פרדה שלפנינו <strong>אין</strong> אנו <strong>יודעין במינה</strong> של אמה. ושואלים: וכיצד ייתכן הדבר? <strong>וליבדוק</strong> <small>[ושיבדוק]</small> <strong>בסימנין</strong> שיש בגופה, ש<strong>אמר אביי: עבי קליה</strong> <small>[</small>פרד <small>שעבה קולו]</small> — <strong>בר חמרא</strong> <small>[בן חמורה]</small> הוא, <strong>צניף קליה</strong> <small>[דק קולו]</small> — <strong>בר סוסיא</strong> <small>[בן סוסה]</small> הוא. <strong>ו</strong>כן <strong>אמר רב פפא: רברבן אודניה וזוטרא גנובתיה</strong> <small>[גדולות אוזניו וקטן זנבו]</small> — <strong>בר חמרא</strong> <small>[בן חמורה]</small> הוא, <strong>זוטרן אודניה ורבה גנובתיה</strong> <small>[קטנות אוזניו וגדול זנבו]</small> — <strong>בר סוסיא</strong> <small>[בן סוסה]</small> הוא! ומשיבים: <strong>הכא במאי עסקינן</strong> <small>[כאן במה אנו עוסקים]?</small> <strong>ב</strong>פרדה שהיא <strong>אלמת,</strong> שאין לה קול, <strong>ו</strong>היא <strong>גידמת,</strong> שאזניה וזנבה קצוצים. ואין להוכיח מכאן את שיטתו של ר' יהודה.
  ושואלים: בסופו של דבר  <strong>מאי הוי עלה</strong> <small>[מה היה עליה]?</small> כיצד נפתרה השאלה ביחס לשיטת ר' יהודה? ומציעים: <strong>תא שמע</strong> <small>[בוא</small> ו<small>שמע]</small> פתרון לשאלה זו ממה ש<strong>אמר רב הונא בריה</strong> <small>[בנו]</small> של <strong>רב יהושע:</strong> בענין הרבעה של פרד, <strong>הכל,</strong> ובכללם ר' יהודה, <strong>מודין</strong> <strong>ב</strong>הרבעת <strong>פרי עם האם,</strong> כגון פרד בן חמור וסוסה, עם סוסה — <strong>שאסור; שמע מינה</strong> <small>[למד מכאן]</small> <strong>ספוקי מספקא ליה</strong> <small>[</small>ש<small>מסופק לו]</small> לר' יהודה האם חוששים לזרע האב. שאם ודאי לו שאין חוששים לזרע האב — מותר היה הפרד במין אמו, שהרי אין חשיבות למין האב. ומסכמים: אכן <strong>שמע מינה</strong> <small>[למד מכאן]</small> שכן הוא.
  ובענין זה מסופר, <strong>אמר ליה</strong> <small>[לו]</small> <strong>ר' אבא לשמעיה</strong> <small>[לשמשו]:</small> <strong>אי מעיילת לי כודנייתא בריספק</strong> <small>[אם אתה מכניס לי פרדות בעגלה],</small> <strong>עיין להנך דדמיין להדדי, ועייל לי</strong> <small>[בדוק את אלה שדומות זו לזו</small> בקולותיהן, וכן בגודל האזנים והזנב שלהן, <small>והכנס לי],</small> שלא אהיה נוהג בכלאיים. <strong>אלמא קסבר</strong> <small>[מכאן שהוא סבור]:</small> <strong>אין חוששין לזרע האב,</strong> שהרי כפי שנאמר לעיל, הסימנים הללו מורים על מין האם.
## דף עט:
 <strong>וסימנין</strong> כמו אלו שאמרנו, של קול הבהמה, וכן גודל האזניים והזנב, הם <strong>דאורייתא</strong> <small>[מן התורה],</small> שאפשר לסמוך עליהם לגמרי, עד כדי להתיר חשש איסור.
 <big>א</big> <strong>תנו רבנן</strong> <small>[שנו חכמים]:</small> איסור <strong>אותו ואת בנו נוהג בכלאים</strong> של שני מיני בהמה, כגון של עז (תיש) ורחל. <strong>ו</strong>גם <strong>בכוי,</strong> הבא מן העז ומן הצבי, למרות שאותו ואת בנו אינו נוהג בצבי, שהוא חיה. <strong>ר' אליעזר אומר: כלאים הבא מן העז ומן הרחל</strong> — <strong>אותו ואת בנו נוהג בו,</strong> ואילו <strong>כוי</strong> — <strong>אין אותו ואת בנו נוהג בו. אמר רב חסדא: איזהו כוי שנחלקו בו ר' אליעזר וחכמים? זה הבא מן התייש ומן הצבייה.</strong>
 ושואלים: <strong>היכי דמי</strong> <small>[כיצד בדיוק</small> מדובר<small>]?</small> <strong>אילימא</strong> <small>[אם תאמר]</small> שמדובר <strong>בתייש הבא על הצבייה, וילדה, וקא שחיט לה ולברה</strong> <small>[והוא שוחט אותה ואת בנה];</small> <strong>והאמר</strong> <small>[והרי אמר]</small> <strong>רב חסדא: הכל מודים בהיא צבייה ובנה תייש</strong> (שאביו תייש), שאם שחטם ביום אחד — <strong>שפטור</strong> ממלקות, ומדוע? <strong>שה ובנו,</strong> כלומר, בהמה ובנה <strong>אמר רחמנא</strong> <small>[אמרה התורה]</small> שאסור לשחוט ביום אחד, שנאמר "ושור או שה אותו ואת בנו לא תשחטו ביום אחד" (ויקרא כב, כח), <strong>ולא</strong> חיה ובנה, כגון <strong>צבי ובנו</strong> (צביה ובנה)!
 <strong>אלא</strong> תאמר שמדובר <strong>בצבי הבא על התיישה</strong> (העז) <strong>וילדה, וקא שחיט לה ולברה</strong> <small>[והוא שוחט אותה ואת בנה],</small> ובכך נחלקו; <strong>והאמר</strong> <small>[והרי אמר]</small> <strong>רב חסדא: הכל מודים בהיא תיישה ובנה צבי</strong> (שאביו צבי) <strong>—</strong> <strong>שחייב,</strong> שהרי <strong>"שה</strong> אותו ואת בנו" <strong>אמר רחמנא</strong> <small>[אמרה התורה]</small> שאסור לשחוט, והכוונה שהוא שה, כלומר, בהמה, <strong>ובנו</strong> — <strong>כל דהו</strong> <small>[כל שהוא],</small> ואפילו אינו שה!
  ומשיבים:  <strong>לעולם</strong> מדובר <strong>בתייש הבא על הצבייה, וילדה בת, ובת</strong> זו, שהיא כלאיים, <strong>ילדה בן, וקא שחיט לה ולברה</strong> <small>[והוא שוחט אותה ואת בנה].</small>
 <strong>רבנן סברי</strong> <small>[חכמים סבורים]:</small> <strong>חוששין לזרע האב,</strong> מתחשבים בו בהגדרת הוולד, ואם כן יש באם (בת התיש והצביה) גם צד בהמה ("שה"). <strong>ו</strong>לשיטתם מה שנאמר <strong>"שה"</strong> שאסור לשחוט אותו ואת בנו ביום אחד, כוונתו — <strong>ואפילו</strong> יש בו <strong>מקצת שה,</strong> ולכן אסור לשחוט אותה ואת בנה. <strong>ור' אליעזר סבר</strong> <small>[סבור]:</small> <strong>אין חוששין</strong> כלל <strong>לזרע האב</strong> שיש באם, <strong>ו</strong>ממילא, לומר: <strong>"שה" ואפילו מקצת שה</strong>— <strong>לא אמרינן</strong> <small>[אין אנו אומרים],</small> אינו שייך כאן, באם שנולדה מתיש וצביה, שהרי אין מתחשבים כלל באב.
  ושואלים: אם כן, מדוע נחלקו דווקא במקרה זה?  <strong>וליפלוג</strong> <small>[ושיחלקו]</small> <strong>ב</strong>שאלה העקרונית האם <strong>חוששין לזרע האב, בפלוגתא</strong> <small>[במחלוקת]</small> של <strong>חנניה ורבנן</strong> <small>[וחכמים],</small> האם יש איסור אותו ואת בנו גם באב ובנו, מפני שחוששים לזרע האב, או אין חוששים לזרע האב, ויש איסור רק באם ובנה!
  ומשיבים:  <strong>אי פליגי</strong> <small>[אם היו חולקים רק]</small> <strong>ב</strong>שאלה <strong>ההיא,</strong> האם חוששים לזרע האב, <strong>הוה אמינא</strong> <small>[הייתי אומר]:</small> <strong>בהא</strong> <small>[ב</small>מקרה <small>זה],</small> שאמה צביה ואביה תיש ("שה") — <strong>אפילו רבנן מודו</strong> <small>[חכמים מודים]</small> שאין הולכים אחרי האב, מפני שהם סבורים ש<strong>"שה" ואפילו מקצת שה</strong>— <strong>לא אמרינן</strong> <small>[אין אנו אומרים],</small> על כן <strong>קא משמע לן</strong> <small>[משמיע לנו]</small> שלדעת חכמים לא רק שחוששים לזרע האב, אלא גם אומרים: שה —  ואפילו מקצת שה.
  ושואלים:  <strong>ו</strong>אלא, <strong>הא דתנן</strong> <small>[וזו ששנינו</small> במשנה<small>]:</small> <strong>כוי</strong> — לכתחילה <strong>אין שוחטין אותו ביום טוב,</strong> מספק שמא מין חיה הוא וצריך לכסות את דמו בעפר, <strong>ואם</strong> עברו ו<strong>שחטו</strong> כוי — <strong>אין מכסין את דמו,</strong> מפני שחכמים אסרו לטלטל עפר ביום טוב, אם לא לצורך מצוה ודאית שמן התורה.
 ויש לשאול: <strong>במאי עסקינן</strong> <small>[במה,</small> באיזה מקרה <small>עוסקים אנו]?</small> <strong>אילימא</strong> <small>[אם תאמר]</small> <strong>בתייש הבא על הצבייה וילדה,</strong> הלוא <strong>בין ל</strong>דעת <strong>רבנן</strong> <small>[חכמים]</small> <strong>בין ל</strong>דעת <strong>ר' אליעזר</strong> — <strong>לשחוט וליכסי</strong> <small>[שישחט ויכסה את הדם],</small> שהרי מצד אמו הוא חיה, ויש לומר בענין זה: <strong>צבי</strong> — <strong>ואפילו מקצת צבי,</strong> שהרי אין מי שחולק שמייחסים את הוולד לאם!
 <strong>אלא</strong> תאמר שמשנה זו עוסקת <strong>בצבי הבא על התיישה וילדה</strong> — גם באופן זה לא ניתן להסביר את המשנה, שהרי <strong>אי לרבנן</strong> <small>[אם ל</small>דעת <small>חכמים]</small> האומרים שחוששים לזרע האב, מדוע לא ישחט אותו ביום טוב? <strong>לשחוט וליכסי</strong> <small>[שישחט</small> לכתחילה <small>ויכסה],</small> שהרי מקצת חיה הוא מצד אביו; <strong>אי</strong> <small>[אם]</small> <strong>ל</strong>דעת <strong>ר' אליעזר,</strong> הסבור שאין חוששים כלל לזרע האב — <strong>לשחוט ולא ליכסי</strong> <small>[שישחוט</small> לכתחילה <small>ולא יכסה],</small> שהרי מין בהמה הוא, ואין דמו צריך כיסוי!
  ומשיבים:  <strong>לעולם</strong> מדובר <strong>בצבי הבא על התיישה,</strong> ומשנה זו כשיטת חכמים היא. <strong>ורבנן</strong> <small>[חכמים]</small> אינם אומרים בוודאות שחוששים לזרע האב, אלא <strong>ספוקי מספקא להו</strong> <small>[מסופק להם]</small> <strong>אי</strong> <small>[אם]</small> <strong>חוששין לזרע האב אי</strong> <small>[או]</small> <strong>אין חוששין,</strong> ולכן לכתחילה לא ישחוט, כדי שלא להיכנס לספק איסור, ואם שחט —  לא יכסה את דמו, שאין מחללים יום טוב בספק מצוה.
  ואומרים:  <strong>ומדלרבנן מספקא להו</strong> <small>[ומכיון ש</small>לדעת <small>חכמים מסופק להם]</small> אם חוששים לזרע האב, ומחמת כן הם סבורים שאותו ואת בנו נוהג בכוי, נמצא ש<strong>לר' אליעזר</strong> הפוטר — <strong>פשיטא ליה</strong> <small>[פשוט לו]</small> שבכוי כזה, הבא מצבי הבא על התיישה — אין לחשוש לזרע האב.
 ומקשים: <strong>ו</strong>אלא מעתה, <strong>הא דתניא</strong> <small>[זו ששנויה</small> בברייתא<small>]:</small> <strong>הזרוע והלחיים והקבה,</strong> שמצוה לתת לכהן מכל בהמת חולין, <strong>נוהגים</strong> גם <strong>בכוי ו</strong>גם <strong>בכלאים. ר' אליעזר אומר: כלאים הבא מן העז ומן הרחל</strong> — <strong>חייב במתנות, מן הכוי</strong> — <strong>פטור מן המתנות.</strong>
 ויש לשאול: <strong>במאי עסקינן</strong> <small>[במה אנו עוסקים]?</small> באיזה כוי? <strong>אילימא</strong> <small>[אם תאמר]</small> <strong>בתייש הבא על הצבייה וילדה, בשלמא</strong> <small>[נניח]</small> <strong>ל</strong>דעת <strong>ר' אליעזר</strong> ש<strong>פטר</strong> אותו מן המתנות — <strong>קסבר</strong> <small>[סבור הוא]</small> ש<strong>"שה" ואפילו מקצת שה לא אמרינן</strong> <small>[אין אנו אומרים],</small> שהרי אין חוששים לזרע האב, ואין כאן אלא בן של צביה שפטור מן המתנות.
 <strong>אלא לרבנן</strong> <small>[ל</small>דעת <small>חכמים],</small> <strong>נהי דקסברי</strong> <small>[גם אם אמנם הם סבורים]</small> <strong>שה ואפילו מקצת שה</strong>מחייב במתנות, מדוע צריך לתת הבעלים את המתנות לכהן? שכן <strong>בשלמא</strong> <small>[פשוט הדבר]</small> ש<strong>פלגא לא יהיב ליה</strong> <small>[חצי</small> מן המתנות <small>לא נותן לו],</small> שהרי בחציו שמצד אמו הוא חיה שאינה חייבת במתנות, ואולם גם את <strong>אידך פלגא</strong> <small>[החצי האחר]</small> מדוע חייב לתת לכהן? <strong>לימא ליה</strong> <small>[יאמר לו</small> לכהן<small>]:</small> <strong>אייתי</strong> <small>[הבא]</small> <strong>ראייה</strong> ש<strong>חוששין לזרע האב, ושקול</strong> <small>[וטול]!</small>
 <strong>אלא</strong> תאמר שמדובר כאן <strong>בצבי הבא על התיישה וילדה; בשלמא לרבנן</strong> <small>[נניח לדעת חכמים]</small> שאמרו שזרוע לחיים וקיבה נוהגים בו, <strong>מאי</strong> <small>[מה</small> פירוש<small>]</small> <strong>חייב</strong> — <strong>בחצי מתנות,</strong> שמצד אמו הוא בוודאי חייב במתנות, ועל הצד השני הוא אומר לכהן: הבא ראיה שאין חוששים לזרע האב, וטול. <strong>אלא ל</strong>דעת <strong>ר' אליעזר,</strong> הסבור שאין חוששים כלל לזרע האב, נמצא שהוא מתייחס רק לאמו התיישה, ואם כן <strong>ליחייב בכולהי</strong> <small>[שיתחייב בכל]</small> ה<strong>מתנות,</strong> ומדוע הוא פוטרו?
  ומשיבים:  <strong>לעולם</strong> מדובר <strong>בצבי הבא על התיישה וילדה, ו</strong>צריכים לומר ש<strong>ר' אליעזר נמי ספוקי מספקא ליה</strong> <small>[גם כן מסופק לו]</small> <strong>אי</strong> <small>[האם]</small> <strong>חוששין לזרע האב או לא.</strong> ושואלים: <strong>וכיון דלרבנן מספקא להו</strong> <small>[שלחכמים מסופק הדבר],</small> <strong>ול</strong>דעת <strong>ר' אליעזר מספקא ליה</strong> <small>[</small>גם כן <small>מסופק לו],</small> <strong>במאי פליגי</strong> <small>[במה הם חולקים]?</small> מדוע פוטר ר' אליעזר לגמרי מן המתנות?
## דף פ.
 <strong>ב</strong>שאלה האם אומרים: <strong>"שה"</strong> שאמר הכתוב, כוונתו — <strong>ואפילו מקצת שה. רבנן סברי</strong> <small>[חכמים סבורים]:</small> <strong>"שה"</strong> — <strong>ואפילו מקצת שה, ור' אליעזר סבר</strong> <small>[סבור]:</small> <strong>"שה"</strong> כוונתו שה גמור, <strong>ולא מקצת שה.</strong> <strong>אמר רב</strong>
 <strong>פפא: הלכך</strong> <small>[על כן],</small> לדרך זו, שגם לדעת חכמים וגם לדעת ר' אליעזר, ספק אם חוששים לזרע האב או לא, אלא שנחלקו האם אומרים "שה" ואפילו מקצת שה, יש לפרש את המקורות השונים שהובאו לעיל בענין כוי באופן זה: <strong>לענין כסוי הדם,</strong> שעולה מן המשנה שדמו של הכוי טעון כיסוי מצד הספק, <strong>ו</strong>לענין <strong>מתנות,</strong> שחכמים מחייבים את הכוי בזרוע לחיים וקיבה כדין בהמה, ור' אליעזר פוטר — <strong>לא משכחת</strong> <small>[אין אתה מוצא],</small> אין אתה יכול להעמידם <strong>אלא ב</strong>כוי הנולד מ<strong>צבי הבא על התיישה.</strong>
 ש<strong>בין ל</strong>דעת <strong>רבנן</strong> <small>[חכמים]</small> <strong>ובין ל</strong>דעת <strong>ר' אליעזר, מספקא להו</strong> <small>[מסופק להם]</small> <strong>אי</strong> <small>[אם]</small> <strong>חוששין לזרע האב,</strong> והריהו נחשב מקצת חיה, <strong>או לא,</strong> אלא הוא נחשב בהמה גמורה.
 <strong>וקא מיפלגי</strong> <small>[והם חלוקים]</small> <strong>ב</strong>שאלה האם אומרים <strong>"שה" ואפילו מקצת שה.</strong> ולכן, המשנה המחייבת כיסוי של דם הכוי מספק הולכת במקרה זה רק לשיטת חכמים, הסבורים ש"שה" ואפילו מקצת שה (ובהקשר זה, צבי — ואפילו מקצת צבי), ושמא דמו חייב בכיסוי מצד הצבי שבו. אבל ר' אליעזר פוטר, משום שלשיטתו רק צבי גמור חייב בכיסוי הדם, ואין אומרים צבי ואפילו מקצת צבי. ולענין מתנות — חכמים מחייבים בן צבי ותיישה במחצית המתנות, משום שיש כאן מקצת שה, ור' אליעזר פוטר, משום שלדעתו אין אומרים: "שה" — ואפילו מקצת שה, ורק בהמה גמורה חייבת במתנות.
 <strong>לענין</strong> איסור <strong>אותו ואת בנו,</strong> שנחלקו ר' אליעזר וחכמים האם הוא נוהג בכוי, <strong>משכחת לה</strong> <small>[מוצא אתה אותה]</small> את המחלוקת <strong>בין בתייש הבא על הצבייה</strong> וילדה בת, <strong>ובין בצבי הבא על התיישה</strong> וילדה בת.
  ומפרטים:  <strong>בתייש הבא על הצבייה</strong> וילדה בת — <strong>ולאיסורא</strong> <small>[ולענין איסור]</small> לכתחילה, האם מותר לשחוט אותה בת ואת בנה ביום אחד. <strong>דרבנן סברי</strong> <small>[שחכמים סבורים]:</small> <strong>דילמא</strong> <small>[שמא]</small> <strong>חוששין לזרע האב,</strong> והאם היא מקצת שה, ולשיטתם הרי <strong>שה ואפילו מקצת שה אמרינן</strong> <small>[אומרים אנו],</small> <strong>ו</strong>לכן <strong>אסור</strong> לשחוט אותה ואת בנה ביום אחד, אלא שאינו לוקה משום הספק.
 <strong>ור' אליעזר סבר</strong> <small>[סבור]:</small> <strong>נהי נמי</strong> <small>[גם אם אמנם]</small> <strong>חוששין לזרע האב,</strong> ויש באם מקצת שה, הרי <strong>שה ואפילו מקצת שה לא אמרינן</strong> <small>[אין אנו אומרים],</small> ואם כן מותר לשחוט אותה ואת בנה ביום אחד.
  וכן חולקים ר' אליעזר וחכמים <strong>בצבי הבא על התיישה,</strong> וילדה בת, ושחט אותה ואת בנה ביום אחד, <strong>ול</strong>ענין <strong>מלקות.</strong> <strong>רבנן סברי</strong> <small>[חכמים סבורים]:</small> <strong>נהי נמי</strong> <small>[גם אם אמנם]</small> נאמר ש<strong>חוששין לזרע האב,</strong> ואם זו היא במקצתה צבי, הרי במקצתה היא שה, ולשיטתם <strong>"שה" ואפילו מקצת שה אמרינן</strong> <small>[אומרים אנו],</small> <strong>ו</strong>לכן <strong>מלקינן ליה</strong> <small>[מלקים אותו],</small> שעבר על איסור ודאי. <strong>ור' אליעזר סבר</strong> <small>[סבור]:</small> <strong>איסורא איכא</strong> <small>[איסור יש]</small> בבת הצבי והתיישה, לשחוט אותה ואת בנה ביום אחד, אבל אם עשה כן — <strong>מלקות ליכא</strong> <small>[אין כאן].</small>
 ומסבירים: <strong>איסורא איכא</strong> <small>[איסור יש כאן]</small> — <strong>דלמא</strong> <small>[שמא]</small> <strong>אין חוששין</strong> כלל <strong>לזרע האב, והאי</strong> <small>[וזה],</small> האם <small>—</small> <strong>שה מעליא</strong> <small>[מעולה,</small> גמור<small>]</small> <strong>הוא,</strong> כאמה. אבל <strong>מלקות ליכא</strong> <small>[אין כאן],</small> מספק <strong>דלמא</strong> <small>[שמא]</small> <strong>חוששין לזרע האב,</strong> והאם חציה צבי וחציה שה,
 <strong>ו</strong>לשיטתו <strong>"שה" ואפילו מקצת שה לא אמרינן</strong> <small>[אין אנו אומרים].</small> ואם כן אינו לוקה, שאין לוקים אלא בהתראה ודאית, וכאן אם התרו בו, התראת ספק היא.
 <big>א</big> עד כאן דנה הגמרא בעניינו של הכוי, מתוך הנחה שהוא הכלאה של צבי ועז. וכאן מובאות דעות נוספות בעניינו. <strong>אמר רב יהודה: כוי</strong> — <strong>בריה בפני עצמה היא, ולא הכריעו בה חכמים אם מין בהמה היא אם מין חיה היא. רב נחמן אמר: כוי</strong> — <strong>זה איל הבר.</strong>
 ומעירים: מחלוקת זו היא <strong>כתנאי</strong> <small>[כמחלוקת תנאים]</small> ששנינו בברייתא: <strong>כוי</strong> — <strong>זה איל הבר. ויש אומרים: זה</strong> יצור כלאיים <strong>הבא מן התייש ומן הצבייה. ר' יוסי אומר: כוי בריה בפני עצמה היא, ולא הכריעו בה חכמים אם מין חיה אם מין בהמה. רבן שמעון בן גמליאל אומר: מין בהמה היא, ו</strong>אנשיהם <strong>של בית דושאי היו מגדלין מהן עדרים עדרים</strong> כשאר בהמות.
 <big>ב</big> מתוך שהוזכר איל הבר, מביאים מה ש<strong>אמר ר' זירא אמר רב ספרא אמר רב המנונא: הני עזי דבאלא</strong> <small>[אותן עיזים של יער,</small> עזי בר<small>]</small> <strong>כשרות לגבי מזבח,</strong> שהן נחשבות בהמות, כאחד ממיני העיזים. ומעירים: <strong>סבר לה כי הא</strong> <small>[סבור הוא כמו זו]</small> ש<strong>אמר ר' יצחק: עשר בהמות</strong> טהורות <strong>מנה הכתוב,</strong> שנאמר: "זאת הבהמה אשר תאכלו, שור, שה כשבים, שה עזים, איל, צבי, יחמור, אקו, דישון, תאו, זמר" (דברים יד, ד— ה). שלוש מהן הן בהמות — שור, כשבים, עיזים, ושבע מהן חיות <strong>ותו לא</strong> <small>[ולא יותר].</small>
 <strong>והני</strong> <small>[ואלו],</small> עיזי היער, <strong>מדלא קחשיב להו בהדי</strong> <small>[מתוך שלא מנה אותן בתוך]</small> ה<strong>חיות</strong> כמין בפני עצמו — <strong>שמע מינה</strong> <small>[למד מכאן]</small> שמין <strong>עז נינהו</strong> <small>[הן],</small> שהרי הן קרויות עז ודומות לה. <strong>מתקיף לה</strong> <small>[מקשה על כך]</small> <strong>רב אחא בר יעקב:</strong> ושמא מין אחר של חיה הן, שלא נתפרש בכתוב. שהרי לאחר רשימת הבהמות והחיות נאמר: "וכל בהמה מפרסת פרסה" וכו', <strong>ואימא</strong> <small>[ואמור],</small> דרוש כך את הכתוב: <strong>"איל וצבי</strong> ויחמור" וכו' — הרי כל אחד מהם הוא <strong>פרט, "כל בהמה"</strong> — <strong>כלל,</strong> ולפי כללי מדרש ההלכה, במקום שיש
 <strong>פרט ו</strong>אחריו <strong>כלל</strong> — <strong>נעשה כלל מוסף</strong> (מוסיף) <strong>על הפרט,</strong> ואם כן <strong>איכא טובא</strong> <small>[יש יותר]</small> מיני חיות טהורות מאלו שפירט הכתוב, ועיזי היער אחד מהם!
  ודוחים:  <strong>אם כן,</strong> שיש כאן פרט וכלל, <strong>כל הני פרטי</strong> <small>[כל אותם הפרטים],</small> כל מיני החיות שמנה הכתוב בפירוט, <strong>למה לי?</strong> די שיזכיר אחד מהם! אלא ודאי רק אלו הם המינים הכשרים. ואם כן, בהכרח צריך אתה לומר שעיזי היער — מין עז הן. <strong>מתקיף לה</strong> <small>[מקשה על כך]</small> <strong>רב אחא בריה</strong> <small>[בנו]</small> של <strong>רב איקא:</strong> גם אם נניח שעיזי היער אינן מין חיה לעצמו, מדוע נאמר שמין עז הן? <strong>ודלמא מינא</strong> <small>[ושמא מין]</small> <strong>אקו</strong> אחד ממיני החיות שפירש הכתוב <strong>נינהו</strong> <small>[הם]!</small>
 וכן <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי, ואמרי לה</strong> <small>[ויש אומרים]</small> שאמר <strong>רב אחא בריה</strong> <small>[בנו]</small> של <strong>רב אויא לרב אשי: דלמא מינא</strong> <small>[שמא מין]</small> <strong>תאו, או מינא</strong> <small>[מין]</small> <strong>זמר נינהו</strong> <small>[הם],</small> שמנה הכתוב בין החיות! ואכן בניגוד למה שנאמר בשם רב המנונא, שעיזי היער מין בהמה הן, <strong>אמר ליה</strong> <small>[לו]</small> <strong>רב חנן לרב אשי: אמימר שרי תרבייהו</strong> <small>[התיר את חלבן]</small> של עיזי היער, שהוא סבור בוודאות שהם מין חיה, שחלבה מותר.
  ועוד בענין זה מסופר, <strong>בעא מיניה</strong> <small>[שאל אותו]</small> <strong>אבא בריה</strong> <small>[בנו]</small> של <strong>רב מנימין בר חייא מרב הונא בר חייא: הני עזי דבאלא</strong> <small>[אותם עזי היער],</small> <strong>מהו</strong> דינן <strong>לגבי מזבח? אמר ליה</strong> <small>[לו]:</small> <strong>עד כאן לא</strong> שמענו כי <strong>פליגי</strong> <small>[נחלקו]</small> <strong>ר' יוסי ורבנן</strong> <small>[וחכמים]</small> <strong>אלא בשור הבר,</strong>
 <strong>דתנן</strong> <small>[ששנינו</small> במשנה<small>]</small> במסכת כלאיים: <strong>שור הבר מין בהמה הוא, ר' יוסי אומר: מין חיה. דרבנן סברי</strong> <small>[שחכמים סבורים]:</small> <strong>מדמתרגמינן</strong> <small>[מתוך שמתרגמים אנו]</small> "תאו" שבכתוב — <strong>תורבלא</strong> <small>[שור יער],</small> אם כן <strong>מינא</strong> <small>[מין]</small> של <strong>בהמה הוא,</strong> אחד ממיני השור. <strong>ור' יוסי סבר</strong> <small>[סבור]:</small> <strong>מדקא חשיב ליה בהדי</strong> <small>[מכיון שהוא מונה אותו בין]</small> ה<strong>חיות</strong> — <strong>מינא</strong> <small>[מין]</small> של <strong>חיה הוא. אבל הני</strong> <small>[אלה],</small> עיזי היער, מתוך שלא נימנו בין החיות — <strong>דברי הכל מינא</strong> <small>[מין]</small> ה<strong>עז נינהו</strong> <small>[הם]</small> וראויות להקרבה.
 <strong>מתקיף לה</strong> <small>[מקשה על כך]</small> <strong>רב אחא בריה</strong> <small>[בנו]</small> של <strong>רב איקא: ודלמא מינא</strong> <small>[ושמא מין]</small> <strong>אקו נינהו</strong> <small>[הם]!</small> וכיוצא בזה <strong>אמר ליה</strong> <small>[לו]</small> <strong>רבינא לרב אשי: ודלמא מינא</strong> <small>[ושמא מין]</small> <strong>תאו, או מינא</strong> <small>[מין]</small> <strong>זמר נינהו</strong> <small>[הם]!</small> וכן <strong>אמר ליה</strong> <small>[לו]</small> <strong>רב נחמן לרב אשי: אמימר שרי תרבייהו</strong> <small>[התיר את חלבן],</small> שהוא מגדיר אותן כחיה.
 <big>ג</big> שנינו במשנה: <strong>כיצד השוחט וכו'. אמר ר' אושעיא: כולה מתניתין</strong> <small>[כל משנתנו</small> זו<small>]</small> ש<strong>לא כ</strong>שיטת <strong>ר' שמעון</strong> היא, <strong>ממאי</strong> <small>[ממה,</small> מנין<small>]</small> אתה יודע זאת? <strong>מדקא תני</strong> <small>[ממה שהוא שונה</small> בה<small>]:</small> אם שחט אם ובנה ששניהם מן ה<strong>קדשים בחוץ</strong> ביום אחד — על שחיטת <strong>הראשון חייב כרת,</strong> משום שחיטת חוץ, <strong>ושניהם פסולים, ושניהם סופגים</strong> (לוקים) <strong>את הארבעים</strong> (מלקות). <strong>מכדי שמעינן ליה</strong> <small>[הואיל ושמענו אותו]</small> את <strong>ר' שמעון</strong> ש<strong>אמר: שחיטה שאינה ראויה</strong> לאכילה — <strong>לא שמה שחיטה,</strong> אינה נחשבת לשחיטה כלל, אלא כהריגה סתם,
## דף פ:
 אם כן, כששוחט קדשים בחוץ, אם ובנה — <strong>קמא מיקטל קטליה</strong> <small>[את הראשון</small> כאילו <small>הרג אותו],</small> ולא שחטו, ששחיטת קדשים בחוץ שחיטה שאינה ראויה היא, ולפיכך <strong>שני</strong> — ראוי להיות <strong>מתקבל בפנים הוא,</strong> שאין איסור לשוחטו בו ביום. ואם כן כששוחט אותו בחוץ, מדוע שנינו שרק סופג את הארבעים? <strong>כרת נמי ליחייב</strong> <small>[גם כן יתחייב]!</small>
 וכן מה ששנינו שאם שחט אותו ואת בנו <strong>חולין בפנים</strong> — <strong>שניהם פסולין, והשני סופג את הארבעים</strong> משום אותו ואת בנו; <strong>מכדי שמעינן ליה</strong> <small>[הואיל ושמענו אותו]</small> את <strong>ר' שמעון</strong> ש<strong>אמר שחיטה שאינה ראויה לא שמה שחיטה,</strong> אם כן <strong>קמא מיקטל קטליה</strong> <small>[את הראשון</small> כאילו <small>הרג אותו],</small> ששחיטת חולין בפנים שחיטה שאינה ראויה היא, שהרי נאסר בהנאה. והואיל ושחיטת הראשון אינה שחיטה, על שחיטת ה<strong>שני אמאי</strong> <small>[מדוע]</small> <strong>סופג את הארבעים?</strong> והרי לא שחט אותו ואת בנו!
  וכן מה ששנינו: שחט אותו ואת בנו <strong>קדשים בפנים</strong> — <strong>הראשון כשר ופטור, והשני סופג את הארבעים, ופסול</strong> משום פסול מחוסר זמן, שכיון שאינו יכול להישחט באותו יום הריהו כנשחט קודם זמנו.
 <strong>מכדי שמעינן ליה</strong> <small>[הואיל ושמענו אותו]</small> את <strong>ר' שמעון</strong> ש<strong>אמר: שחיטה שאינה ראויה לא שמה שחיטה,</strong> הרי <strong>שחיטת קדשים נמי</strong> <small>[גם כן]</small> <strong>שחיטה שאינה ראויה היא,</strong> ומדוע? <strong>דכמה דלא זריק</strong> <small>[שכל עוד שאינו זורק]</small> <strong>דם</strong> — <strong>לא מישתרי בשר</strong> <small>[אין הבשר מותר]</small> בהקרבה ובאכילה. וכיון ששחיטת הראשון אינה קרויה שחיטה, אם כן על שחיטת <strong>השני אמאי</strong> <small>[מדוע]</small> <strong>סופג את הארבעים, ו</strong>מדוע הוא <strong>פסול?</strong> הרי לא נשחט קודם זמנו! <strong>אלא, שמע מינה</strong> <small>[למד מכאן]</small> שמשנתנו היא ש<strong>לא כר' שמעון.</strong>
 ומתקשים: <strong>פשיטא דהכי איתא</strong> <small>[פשוט שכך הוא]!</small> ומדוע היה צריך להביא את כל הראיות האלה? ומשיבים: בענין <strong>שחיטת קדשים</strong> אותו ואת בנו בפנים <strong>איצטריכא ליה</strong> <small>[הוצרכה לו]</small> להשמיע שאינה כשיטת ר' שמעון. שכן <strong>סלקא דעתך אמינא</strong> <small>[יעלה על דעתך לומר]:</small> <strong>שחיטת קדשים</strong> — <strong>שחיטה ראויה היא, דהא אי נחר וזריק</strong> <small>[שהרי אם היה נוחר,</small> הורג את הבהמה, <small>וזורק]</small> את ה<strong>דם</strong> — <strong>לא מישתרי בשר</strong> <small>[אין הבשר ניתר],</small> <strong>וכי שחט</strong> <small>[ו</small>רק <small>כאשר שוחט]</small> את הבהמה <strong>מישתרי</strong> <small>[מותר]</small> ה<strong>בשר, ו</strong>אם כן נמצא ש<strong>שחיטה ראויה היא,</strong> על כן <strong>קא משמע לן</strong> <small>[משמיע לנו]</small> שלא.
  ושואלים על מקרה זה של קדשים בפנים, שלפי משנתנו הריהו לוקה על שחיטת השני משום אותו ואת בנו: <strong>ולילקי נמי</strong> <small>[ושילקה גם כן]</small> על שחיטת השני <strong>משום לאו</strong> של הקרבת קרבן <strong>מחוסר זמן,</strong> שאינו ראוי להקרבה עד למחרת. <strong>דתניא</strong> <small>[ששנויה</small> ברייתא<small>]:</small> <strong>מנין לכל הפסולין שבשור ושבשה,</strong> מן הבקר ומן הצאן, שאם הקדישם, או שחטם, או הקריבם, <strong>שהוא</strong> עובר ולוקה עליו <strong>ב</strong>איסור <strong>"לא ירצה"?</strong>
 <strong>תלמוד לומר</strong> באמצע פרשת איסור בעלי מום למזבח: <strong>"ושור ושה שרוע וקלוט...</strong> ולנדר לא ירצה" <strong>וגו'</strong> (ויקרא כב, כג), ולא היה צריך לכתוב "ושור ושה", שהרי בהם הוא עוסק באותה פרשה. אלא <strong>לימד על</strong> כל <strong>הפסולין</strong> להקרבה <strong>שבשור ושבשה,</strong> ובכלל זה מחוסר זמן, <strong>שהוא ב</strong>איסור <strong>"לא ירצה"!</strong>
 ומשיבים: אכן, כך הדין, אלא <strong>כי קא חשיב</strong> <small>[כאשר הוא מונה]</small> במשנתנו את הלאוים — <strong>לאוי</strong> <small>[את הלאוים]</small> של <strong>אותו ואת בנו</strong> הוא מונה, <strong>לאוי נוכראי לא קא חשיב</strong> <small>[לאוים זרים,</small> אחרים, <small>אינו מונה].</small>
 ושואלים: <strong>ולא</strong> מונה אותם התנא? <strong>והא</strong> <small>[והרי]</small> <strong>קדשים בחוץ, דלאוי נוכראי נינהו</strong> <small>[שלאוים זרים הם],</small> <strong>וקא חשיב</strong> <small>[והוא מונה</small> אותם<small>]!</small> <strong>דקתני</strong> <small>[שהוא שונה]:</small> <strong>קדשים בחוץ</strong> — <strong>הראשון חייב כרת, ושניהם סופגין את הארבעים;</strong>
 <strong>בשלמא</strong> <small>[נניח,</small> מובן הדבר<small>]</small> שעל ה<strong>שני</strong> סופג את הארבעים <strong>משום</strong> ה<strong>לאו</strong> של <strong>אותו ואת בנו, אלא</strong> על ה<strong>ראשון אמאי</strong> <small>[מדוע]</small> <strong>סופג</strong> מלקות? <strong>לאו</strong> <small>[האם לא]</small> <strong>משום</strong> שהוא עובר על <strong>לאו</strong> של <strong>שחוטי חוץ?</strong> ואם כן, בדין קדשים בפנים גם כן היה צריך למנות את הלאו של "לא ירצה"!
  ומשיבים:  <strong>כל היכא דליכא</strong> <small>[בכל מקום שאין]</small> בשחיטה <strong>לאו</strong> של <strong>אותו ואת בנו</strong> — <strong>חשיב לאוי נוכראי</strong> <small>[מונה הוא לאוים זרים],</small> <strong>וכל היכא דאיכא</strong> <small>[ובכל מקום שיש]</small> <strong>לאו</strong> של <strong>אותו ואת בנו</strong> — <strong>לא חשיב לאוי נוכראי</strong> <small>[אין מונה הוא לאוים זרים],</small> אלא רק את הלאו של "אותו ואת בנו".
 <strong>ר' זירא אמר</strong> הסבר אחר: <strong>הנח למחוסר זמן,</strong> שאין לוקים עליו, מפני ש<strong>הכתוב</strong>
## דף פא.
 <strong>נתקו</strong> משאר הפסולים שעובר עליהם בלאו "לא ירצה", <strong>ל</strong>עבור עליו ב<strong>עשה</strong> בלבד. <strong>מאי טעמא</strong> <small>[מה טעם</small> הדבר<small>]?</small> מהיכן למדים שיש בו איסור עשה? <strong>דאמר קרא</strong> <small>[שאמר הכתוב]</small> במחוסר זמן: <strong>"מיום השמיני והלאה ירצה</strong> לקרבן" (ויקרא כב, כז), <strong>"מיום השמיני"</strong> — <strong>אין</strong> <small>[כן],</small> <strong>מעיקרא</strong> <small>[מתחילה,</small> קודם לכן<small>]</small> — <strong>לא,</strong> ואם כן הרי זה <strong>לאו הבא מכלל עשה,</strong> ולאו הבא מכלל עשה אינו נידון כלאו ללקות עליו, אלא כ<strong>עשה.</strong>
 ושואלים: <strong>והא מיבעיא ליה</strong> <small>[והרי צריך</small> פסוק <small>זה]</small> <strong>לכ</strong> מו שאמר <strong>ר' אפטוריקי,</strong> ש<strong>ר' אפטוריקי רמי</strong> <small>[השליך,</small> הראה סתירה<small>],</small> בפסוק אחד <strong>כתיב</strong> <small>[נאמר]:</small> <strong>"והיה שבעת ימים תחת אמו"</strong> (שם), ומשמע: <strong>הא</strong> <small>[אבל]</small> ב<strong>לילה</strong> שלאחר היום השביעי הוא כבר <strong>חזי</strong> <small>[ראוי];</small> <strong>וכתיב</strong> <small>[ונאמר]:</small> <strong>"מיום השמיני והלאה ירצה",</strong> ומשמע: <strong>מיום השמיני והלאה</strong> — <strong>אין</strong> <small>[כן],</small> אבל <strong>לילה</strong> שלפני כן — <strong>לא!</strong>
 ותירץ: <strong>הא כיצד</strong> מיישבים את הכתובים? <strong>לילה</strong> הוא <strong>לקדושה,</strong> שאפשר להקדיש אותו כבר בלילה שלאחר היום השביעי, ואינו עובר על איסור הקדשת קרבן פסול. ו<strong>יום</strong> השמיני הוא <strong>להרצאה,</strong> שאפשר להקריב אותו שיעלה לרצון! ומשיבים: <strong>כתיב קרא אחרינא</strong> <small>[כתוב פסוק אחר]</small> שיש בו עשה זה — <strong>"כן תעשה לשורך לצאנך</strong> שבעת ימים יהיה עם אמו ביום השמיני תתנו לי" (שמות כב, כט).
 <big>א</big> ושבים לדון בשיטת ר' שמעון בענין אותו ואת בנו. <strong>אמר רב המנונא: אומר היה ר' שמעון, אין</strong> איסור <strong>אותו ואת בנו נוהג בקדשים, מאי טעמא</strong> <small>[מה טעם</small> הדבר<small>]?</small> <strong>כיון</strong> ש<strong>אמר ר' שמעון: שחיטה שאינה ראויה</strong> (שאינה מתירה באכילה) — <strong>לא שמה</strong> <small>[אינה נחשבת]</small> כ<strong>שחיטה</strong> כלל, הרי <strong>שחיטת קדשים נמי</strong> <small>[גם כן]</small> <strong>שחיטה שאינה ראויה היא,</strong> שאינה מתירה את הבשר להקרבה ולאכילה עד שייזרק הדם.
 <strong>מתיב</strong> <small>[מקשה]</small> <strong>רבא</strong> ממה ששנינו בברייתא: שחט <strong>אותו ואת בנו קדשים בחוץ, ר' שמעון אומר:</strong> על ה<strong>שני</strong> עובר <strong>בלא תעשה,</strong> משום שחיטת חוץ. <strong>שהיה ר' שמעון אומר, כל הראוי לבא לאחר זמן</strong> והקריבו בחוץ — <strong>הרי הוא</strong> עובר עליו <strong>בלא תעשה</strong> משום שחיטת חוץ, <strong>ואין בו</strong> עונש <strong>כרת. וחכמים אומרים כל שאין בו כרת</strong> משום שחיטת חוץ, שאינו ראוי להקרבה באותה שעה — אף <strong>אינו בלא תעשה.</strong>
 <strong>וקשיא לן</strong> <small>[ו</small>היה <small>קשה לנו]:</small> שחט <strong>קדשים בחוץ,</strong> מדוע <strong>ה</strong><strong>שני</strong> רק <strong>ב</strong>איסור <strong>לא תעשה?</strong> הלא לשיטת ר' שמעון, ששחיטה שאינה ראויה להתיר את הבהמה באכילה — אינה קרויה כלל שחיטה, נמצא כי <strong>קמא מיקטל קטל</strong> <small>[</small>את <small>הראשון</small> ששחט בחוץ כאילו <small>הרג</small> אותו<small>],</small> שהרי שחיטה פסולה היא, ואם כן ה<strong>שני מקבל</strong> <small>[מתקבל]</small> <strong>בפנים הוא,</strong> וראוי להקרבה, ולפי זה <strong>כרת נמי ליחייב</strong> <small>[גם כן שיתחייב]</small> על שחיטתו בחוץ!
 <strong>ואמר רבא ואמרי לה כדי</strong> <small>[ויש אומרים אותה בלי שם]:</small> <strong>חסורי מיחסרא והכי קתני</strong> <small>[חסרה</small> הברייתא <small>וכך יש לשנותה]:</small> אם שחט <strong>קדשים</strong> אותו ואת בנו <strong>שניהם בחוץ, לרבנן</strong> <small>[ל</small>דעת <small>חכמים]</small> על ה<strong>ראשון ענוש כרת,</strong> ה<strong>שני פסול</strong> משום שהוא מחוסר זמן <strong>ו</strong>לכן <strong>פטור</strong> עליו <strong>מלאו</strong> של <strong>שחוטי חוץ. ל</strong>דעת
 <strong>ר' שמעון</strong> — על <strong>שניהם ענושים כרת,</strong> גם על השני, כיון ששחיטתו של הראשון אינה שחיטה, לאסור את השני משום אותו ואת בנו.
  אם שחט קדשים, אותו ואת בנו, <strong>אחד בחוץ ואחד</strong> אחריו <strong>בפנים</strong> — <strong>לרבנן</strong> <small>[ל</small>דעת <small>חכמים]</small> על ה<strong>ראשון ענוש כרת,</strong> ואילו ה<strong>שני פסול,</strong> משום שהוא מחוסר זמן, <strong>ו</strong>לכן <strong>פטור</strong> על שחיטתו משום שחיטת חוץ. <strong>ל</strong>דעת <strong>ר' שמעון שני כשר</strong> לגמרי, ומקריבים אותו, שאין בו איסור אותו ואת בנו, שהרי שחיטת הראשון שחיטה שאינה ראויה היא.
  שחט קדשים, אותו ואת בנו, <strong>אחד בפנים ואחד</strong> אחריו <strong>בחוץ, לרבנן</strong> <small>[ל</small>דעת <small>חכמים]</small> ה<strong>ראשון כשר ופטור,</strong> שאין כל פגם בשחיטתו. ה<strong>שני פסול</strong> משום שנשחט בחוץ, <strong>ופטור</strong> על שחיטתו בחוץ, משום שאינו ראוי להקרבה בפנים, שהרי הוא מחוסר זמן. ואילו <strong>ל</strong>דעת <strong>ר' שמעון</strong> על שחיטת ה<strong>שני</strong> בחוץ עובר <strong>בלא תעשה,</strong> וכדין מחוסר זמן שהקריבו בחוץ.
 <strong>ואי סלקא דעתך</strong> <small>[ואם עולה על דעתך]</small> לומר ש<strong>אין</strong> איסור <strong>אותו ואת בנו נוהג בקדשים,</strong> על שחיטת ה<strong>שני</strong> בחוץ <strong>אמאי</strong> <small>[מדוע]</small> עובר רק <strong>בלא תעשה</strong> <strong>ותו</strong> <small>[ועוד]</small> <strong>לא?</strong> עונש <strong>כרת נמי ליחייב</strong> <small>[גם כן שיתחייב],</small> שהואיל ואין בו איסור אותו ואת בנו — מתקבל בפנים הוא! אלא בוודאי יש איסור אותו ואת בנו בקדשים!
 <strong>אלא אמר רבא, הכי קא אמר</strong> <small>[כך אומר]</small> <strong>רב המנונא:</strong> איסור אותו ואת בנו נוהג בקדשים, אבל <strong>אין</strong> עונש <strong>מלקות</strong> על <strong>אותו ואת בנו נוהג בקדשים,</strong> ומדוע?
 <strong>כיון דכמה דלא זריק</strong> <small>[שכל עוד שלא זורק]</small> את ה<strong>דם לא מישתרי בשר</strong> <small>[לא מותר הבשר]</small> לאכילה ולהקרבה. נמצא כי <strong>מעידנא דקא שחיט</strong> <small>[מזמן שהוא שוחט],</small> כשמתרים בו על איסור שחיטת אותו ואת בנו — <strong>הואי</strong> <small>[הרי זו]</small> רק <strong>התראת ספק,</strong> שמא לא ייזרק הדם, <strong>והתראת ספק לא שמה</strong> <small>[אינה נחשבת]</small> <strong>התראה</strong> ללקות עליה.
  ומעירים:  <strong>ואזדא</strong> <small>[והולך]</small> <strong>רבא לטעמיה</strong> <small>[לטעמו,</small> לשיטתו<small>],</small> ש<strong>אמר רבא:</strong> לדעת ר' שמעון, ששחיטה שאינה ראויה אין חייבים עליה משום אותו ואת בנו, אם <strong>היא</strong> האם <strong>חולין ובנה שלמים,</strong> ו<strong>שחט</strong> תחילה את האם שהיא <strong>חולין, ואחר כך שחט</strong> את הבן שהוא <strong>שלמים</strong> בו ביום — הרי הוא <strong>פטור</strong> על שחיטת הבן, משום התראת ספק, שמא לא ייזרק הדם, ואין זו שחיטה ראויה.
  אבל אם שחט קודם את הבן שהוא <strong>שלמים, ואחר כך</strong> שחט את האם שהיא <strong>חולין</strong> — <strong>חייב</strong> על שחיטת האם, שהרי התראת ודאי היא, שכיון שהוא חולין — אין אחר השחיטה כלום. <strong>ואמר רבא: היא</strong> הבהמה <strong>חולין ובנה עולה,</strong> ושחטם ביום אחד, <strong>לא מיבעיא</strong> <small>[לא נצרכה</small> לומר<small>]</small> במקרה ש<strong>שחט</strong> תחילה את האם ה<strong>חולין ואחר כך שחט</strong> את הבן ה<strong>עולה</strong> שהוא <strong>פטור,</strong>
## דף פא:
 <strong>אלא, אפילו שחט</strong> את בנה ל<strong>עולה</strong> וזרק את דמו, <strong>ואחר כך שחט</strong> אותה ל<strong>חולין</strong> — <strong>פטור,</strong> ומדוע? <strong>שחיטה קמייתא לאו</strong> <small>[ראשונה לא]</small> <strong>שחיטה בת אכילה</strong> <strong>היא,</strong> שהרי עולה קריבה כליל ואינה נאכלת. ולדעת ר' שמעון, שחיטה שאינה ראויה לאכילה — אינה שחיטה.
 <strong>ור' יעקב אמר ר' יוחנן: אכילת מזבח שמה</strong> <small>[נחשבת]</small> <strong>אכילה. מאי טעמא</strong> <small>[מה טעם</small> הדבר<small>]?</small> <strong>דאמר קרא</strong> <small>[שאמר הכתוב]</small> בדין פיגול: <strong>"ואם האכל יאכל מבשר זבח שלמיו</strong> ביום השלישי לא ירצה" (ויקרא ז, יח) — הביטוי הכפול "האכל יאכל" מלמד כי
 <strong>בשתי אכילות הכתוב מדבר, אחד אכילת אדם ואחד אכילת מזבח,</strong> ששתיהן נחשבות אכילה, לענין פיגול, ולעניינים אחרים. ולכן, שחיטת עולה — שחיטה ראויה לאכילה היא, והשוחט את הבן לעולה, ואת אמו לחולין — לוקה משום אותו ואת בנו, גם לדעת ר' שמעון.
 <big>א משנה</big> <strong>השוחט</strong> בהמה ובנה <strong>ונמצא</strong> שאחד מהם <strong>טרפה,</strong> ושחיטתו לא התירה אותו באכילה. וכן <strong>השוחט</strong> אחד מהם <strong>ל</strong>שם <strong>עבודה זרה, והשוחט פרת חטאת</strong> (פרה אדומה), <strong>ו</strong>השוחט <strong>שור הנסקל,</strong> שנגזר דינו לסקילה, כגון שהרג אדם, <strong>ו</strong>כן השוחט <strong>עגלה ערופה,</strong> שכל אלה אסורים בהנאה — <strong>ר' שמעון פוטר</strong> משום אותו ואת בנו, שלדעתו, שחיטה שאינה ראויה (שאינה מתירה את הבהמה לאכילה) — אינה קרויה שחיטה לחייב עליה. <strong>וחכמים מחייבין,</strong> שלדעתם אין צורך שתהא השחיטה ראויה לאכילה.
  אבל גם לדעת חכמים, <strong>השוחט ונתנבלה</strong> הבהמה <strong>בידו,</strong> שקלקל בשחיטתה, או <strong>הנוחר</strong> (הורג אותה על ידי דקירה), או <strong>המעקר</strong> את הקנה והוושט, וכך הורג אותה — <strong>פטור משום אותו ואת בנו,</strong> שאיסור זה נאמר רק בשחיטה, שנאמר "אותו ואת בנו לא תשחטו" (ויקרא כב, כח), והרי לא היתה כאן שחיטה.
 <big>ב גמרא</big> בענין השוחט לעבודה זרה, שנחלקו במשנה האם חייב על שחיטה זו משום אותו ואת בנו, <strong>אמר ר' שמעון בן לקיש: לא שנו</strong> שמחייבים חכמים על שחיטת השני, <strong>אלא ששחט</strong> את ה<strong>ראשון לעבודה זרה ו</strong>את ה<strong>שני לשלחנו,</strong> לעצמו, <strong>אבל</strong> אם שחט את ה<strong>ראשון לשלחנו ו</strong>את ה<strong>שני לעבודה זרה</strong> — הריהו <strong>פטור</strong> ממלקות על השני, גם לדעת חכמים, משום <strong>דקם ליה בדרבה מיניה</strong> <small>[שהוא עומד ב</small>עונש <small>גדול ממנו],</small> שהשוחט לעבודה זרה חייב מיתה.
 <strong>אמר ליה</strong> <small>[לו]</small> <strong>ר' יוחנן: זו,</strong> שהנענש בעונש חמור נפטר מן העונש הקל יותר — <strong>אפילו תינוקות של בית רבן יודעין אותה! אלא, פעמים שאפילו שחט</strong> את ה<strong>ראשון לשלחנו ו</strong>את ה<strong>שני לעבודה זרה</strong> — <strong>חייב</strong> מלקות על שחיטת השני, כיצד?
 <strong>כגון דאתרו ביה</strong> <small>[שהתרו בו]</small> על שחיטת השני <strong>משום אותו ואת בנו, ולא אתרו</strong> <small>[התרו]</small> <strong>בו משום עבודה זרה,</strong> שכיון שאינו נענש משום עבודה זרה — לוקה על האיסור הקל. <strong>ור' שמעון בן לקיש אמר: כיון דכי אתרו ביה</strong> <small>[שכאשר,</small> אם <small>היו מתרים בו]</small> משום עבודה זרה היה <strong>פטור</strong> משום אותו ואת בנו, <strong>כי לא אתרו ביה</strong> <small>[כאשר לא התרו בו]</small> משום עבודה זרה — <strong>נמי</strong> <small>[גם כן]</small> <strong>פטור.</strong> שכיון שעבר אדם על איסור חמור שיש בו עונש מיתה, למרות שאינו נענש עליו בפועל — אינו נענש על האיסור הקל.
 ומעירים: <strong>ואזדו לטעמייהו</strong> <small>[והולכים הם לטעמיהם,</small> לשיטותיהם<small>]</small> לענין זה, <strong>דכי אתא</strong> <small>[שכאשר בא]</small> <strong>רב דימי</strong> מארץ ישראל לבבל <strong>אמר: חייבי מיתות שוגגין, וחייבי מלקות שוגגין, ודבר אחר,</strong> אדם שעשה מעשה שיש בו שני איסורים, אחד שיש בו עונש מיתה או מלקות, ואחד שיש בו עונש ממון, והתרו בו על עונש הממון, ולא התרו בו על עונש המיתה או המלקות — <strong>ר' יוחנן אומר: חייב</strong> בעונש הממון, <strong>וריש לקיש אומר: פטור.</strong>
 ומסבירים: <strong>ר' יוחנן אומר חייב</strong> בעונש הממון — <strong>דהא לא אתרו</strong> <small>[שהרי לא התרו]</small> <strong>בו</strong> על העבירה החמורה, ונשאר עונש זה לבדו. <strong>וריש לקיש אומר פטור</strong> — <strong>דכיון דכי אתרו ביה</strong> <small>[שכיון שכאשר,</small> אם, <small>היו מתרים בו]</small> על העבירה החמורה היה <strong>פטור</strong> מתשלום הממון, <strong>כי לא אתרו ביה</strong> <small>[כאשר לא התרו בו]</small> על העבירה החמורה — <strong>נמי</strong> <small>[גם כן]</small> <strong>פטור.</strong>
 ומעירים: <strong>וצריכא</strong> <small>[וצריכה]</small> המחלוקת להיאמר בשני המקרים, <strong>דאי אשמועינן בהא</strong> <small>[שאם היה משמיע לנו</small> רק <small>בזו]</small> בשוחט את האם לצורך עצמו, ואת בנה באותו יום לעבודה זרה — הייתי אומר: <strong>בהא קאמר</strong> <small>[בזו,</small> שיש מיתה ומלקות, <small>אומר]</small> <strong>ר' שמעון בן לקיש</strong> שאם לא התרו בו משום עבודה זרה — פטור ממלקות משום אותו ואת בנו, <strong>אבל בהא</strong> <small>[בזו],</small> בעבירה שיש בה עונש מיתה או מלקות, ועונש ממון, ולא התרו בו בעונש המיתה או המלקות — <strong>אימא מודי ליה</strong> <small>[אמור שמודה לו]</small> <strong>לר' יוחנן,</strong> שחייב בעונש הממון.
  ולהיפך, <strong>ואי איתמר בהא</strong> <small>[ואם היה נאמר בזו],</small> בעבירה שיש בה עונש מיתה או מלקות, ועונש ממון, ולא התרו בו על עונש המיתה או המלקות — הייתי אומר: <strong>בהא קאמר</strong> <small>[בזו אומר]</small> <strong>ר' יוחנן</strong> שחייב בעונש הממון, <strong>אבל בהא</strong> <small>[בזו],</small> ששחט אותו ואת בנו לעבודה זרה, שיש עונש מיתה ועונש מלקות, ולא התרו בו על המיתה — <strong>אימא מודי</strong> <small>[אמור שמודה]</small> <strong>לר' שמעון בן לקיש</strong> שפטור ממלקות, על כן <strong>צריכא</strong> <small>[צריכה]</small> המחלוקת להיאמר בשני אופנים אלה.
 <big>ג</big> שנינו במשנה, שהשוחט פרת חטאת (פרה אדומה), פטור לדעת ר' שמעון משום אותו ואת בנו, מפני שהיא שחיטה שאינה ראויה לאכילה. ושואלים: <strong>ו</strong>האם שחיטת <strong>פרת חטאת שחיטה שאינה ראויה היא? והתניא</strong> <small>[והרי שנויה</small> ברייתא<small>],</small> <strong>ר' שמעון אומר: פרה</strong> אדומה שנשחטה <strong>מטמאה טומאת אוכלין,</strong> אף על פי שאינה מותרת באכילה, ומדוע? <strong>הואיל והיתה לה שעת הכושר,</strong> שהיתה שעה שהיתה ראויה להיפדות ולהיאכל.
## דף פב.
 <strong>ו</strong>מהי אותה שעה? <strong>אמר ר' שמעון בן לקיש, אומר היה ר' שמעון: פרה</strong> אדומה <strong>נפדית,</strong> אם יש בכך צורך, אפילו כבר נשחטה <strong>על גבי מערכתה,</strong> מערכת העצים המיועדת לשריפתה. ואם כן, כשנשחטה היתה ראויה לאכילה, ומדוע אומר ר' שמעון שאינו חייב עליה משום אותו ואת בנו? <strong>אמר רב שמן בר אבא אמר ר' יוחנן: פרת חטאת אינה משנה,</strong> כלומר, יש למחוק פרת חטאת מן המשנה, שאף לדעת ר' שמעון חייבים על שחיטתה משום אותו ואת בנו.
  ועוד שואלים: <strong>ועגלה ערופה,</strong> ששנינו שלדעת ר' שמעון אין חייבים על שחיטתה משום אותו ואת בנו, <strong>לאו</strong> <small>[האם לא]</small> <strong>שחיטה ראויה היא? והתנן</strong> <small>[והרי שנינו</small> במשנה<small>]:</small> אם לקחו עגלה כדי לעורפה ובכך לכפר על חלל שנמצא ולא נודע מי הרגו, ו<strong>נמצא ההורג עד שלא תערף העגלה</strong> — <strong>תצא ותרעה בעדר,</strong> ככל בהמה. הרי שקודם עריפה אינה אסורה בהנאה, ושחיטה ראויה היא! <strong>אמר ר' שמעון בן לקיש משום</strong> (בשם) <strong>ר' ינאי: עגלה ערופה אינה משנה,</strong> וגם לדעת ר' שמעון חייבים על שחיטתה משום אותו ואת בנו.
  ושואלים:  <strong>ומי אמר</strong> <small>[והאם אומר]</small> <strong>ר' ינאי הכי</strong> <small>[כך]?</small> <strong>והאמר</strong> <small>[והרי אמר]</small> <strong>ר' ינאי: גבול שמעתי בה</strong> בעגלה הערופה, ממתי היא נאסרת בהנאה, <strong>ושכחתי</strong> מהו הגבול, <strong>ונסבין חבריא</strong> <small>[ומציעים החברים,</small> בני הישיבה<small>]</small> <strong>לומר</strong> ש<strong>ירידתה לנחל איתן</strong> היא <strong>אוסרתה.</strong>
 <strong>ואם איתא</strong> <small>[אכן]</small> כך הוא, <strong>לישני</strong> <small>[שיתרץ]</small> כך את <small>הקושיה:</small> <strong>כאן</strong> שלפני עריפתה הריהי מותרת בהנאה, ויכול לעבור עליה משום אותו ואת בנו — מדובר שנשחטה <strong>קודם ירידה</strong> לנחל איתן. <strong>כאן</strong> במשנתנו ששנה ר' שמעון שאינו עובר משום אותו ואת בנו — מדובר <strong>לאחר ירידה,</strong> שכבר נאסרה בהנאה, ובמקרה זה, ששחיטתה אינה ראויה, חלוקים ר' שמעון וחכמים במשנתנו!
 <strong>אמר ר' פנחס בריה</strong> <small>[בנו]</small> של <strong>רב אמי: אנן משמיה</strong> <small>[אנו משמו]</small> של <strong>ר' שמעון בן לקיש</strong> בלבד <strong>מתנינן לה</strong> <small>[שונים אנו אותה],</small> שאמר בעצמו ש<strong>עגלה ערופה אינה משנה,</strong> ולא שאמר כן משמו של ר' ינאי. <strong>אמר רב אשי: כי הוינן בי</strong> <small>[כאשר היינו</small> לומדים <small>בבית</small> מדרשו<small>]</small> של <strong>רב פפי קשיא לן</strong> <small>[היה קשה לנו]</small> על כך: <strong>מי אמר</strong> <small>[האם אומר]</small> <strong>ר' שמעון בן לקיש הכי</strong> <small>[כך],</small> שעגלה ערופה אינה משנה, משום ששחיטתה שחיטה ראויה היא?
 <strong>והא איתמר</strong> <small>[והרי נאמר]</small> שנחלקו אמוראים בשאלה: <strong>צפורי מצורע</strong> שעושים לטהרת המצורע, שהם אסורים בהנאה, <strong>מאימתי נאסרין? ר' יוחנן אמר: משעת שחיטה</strong> של הציפור, <strong>ור' שמעון בן לקיש אמר: משעת לקיחה,</strong> משעה שקנו אותם לשם כך. <strong>ואמרינן</strong> <small>[ואמרנו]:</small> <strong>מאי טעמא</strong> <small>[מה הטעם]</small> של <strong>ר' שמעון בן לקיש?</strong>
 <strong>גמר</strong> <small>[</small>הריהו <small>לומד]</small> דבר זה בגזירה שווה <strong>"קיחה" "קיחה" מעגלה ערופה,</strong> שכשם שעגלה ערופה שנאמר בה "ולקחו" (דברים כא, ד) אסורה בהנאה משעת לקיחתה לשם כך — כך ציפורי מצורע, שנאמר בהם "ולקח" (ויקרא יד, ד) נאסרו משעת לקיחה. והואיל ולדעתו עגלה ערופה אסורה בהנאה כבר משעת לקיחתה בעודה חיה, נמצא ששחיטתה אינה ראויה, וממילא ר' שמעון פוטר על שחיטתה משום אותו ואת בנו, כפי ששנינו במשנתנו!
 <strong>אלא</strong> צריך לומר ש<strong>אמר ר' חייא בר אבא אמר ר' יוחנן: עגלה ערופה אינה משנה,</strong> כלומר, שדבר זה נאמר על ידי ר' יוחנן, ולא על ידי ריש לקיש.
 <big>א משנה</big> <strong>שנים שלקחו</strong> (קנו) <strong>פרה ובנה,</strong> האחד אותה והאחר את בנה, <strong>איזה</strong> מהם <strong>שלקח</strong> (קנה) <strong>ראשון</strong> — הוא <strong>ישחוט ראשון,</strong> והשני ימתין וישחט ביום הבא, כדי שלא יעבור על "אותו ואת בנו לא תשחטו ביום אחד" (ויקרא כב, כח), <strong>ואם קדם השני</strong> ושחט — <strong>זכה.</strong>
 <big>ב גמרא</big> <strong>אמר רב יוסף:</strong> מה ששנינו שאיזה שלקח ראשון ישחט ראשון, לא לענין איסור והיתר נאמר, שאין איסור על השני לשחוט קודם הראשון, אלא <strong>לענין דינא תנן</strong> <small>[דין שנינו],</small> שאם באים שניהם לבית דין — יכול הראשון לעכב את השני מלשחוט עד שהוא ישחט תחילה. וכן <strong>תנא</strong> <small>[שנה]</small> החכם בברייתא: <strong>אם קדם השני</strong> ושחט — <strong>הרי זה זריז ונשכר.</strong> ומפרשים: <strong>זריז</strong> — שעשה כראוי, <strong>דלא עבד איסורא</strong> <small>[שלא עשה איסור],</small> שנמנע מלהגיע לידי <small>איסור,</small> <strong>ונשכר</strong> — <strong>דקאכיל בשרא</strong> <small>[שהוא אוכל</small> כבר היום <small>בשר].</small>
 <big>ג משנה</big> <strong>שחט פרה ואחר כך</strong> שחט את <strong>שני בניה</strong> באותו יום — <strong>סופג שמונים</strong> מלקות, שעבר שתי עבירות נפרדות. אבל אם <strong>שחט שני בניה ואחר כך שחטה</strong> — <strong>סופג את הארבעים,</strong> שעשה מעשה אחד של איסור. אם <strong>שחטה ואת בתה, ו</strong>אחר כך שחט <strong>את בת בתה</strong> באותו יום — <strong>סופג שמונים,</strong> ששחט פעמיים בת אחרי האם.
  אבל אם <strong>שחטה ו</strong>אחר כך <strong>את בת בתה,</strong> ובשלב זה לא עבר איסור, <strong>ואחר כך שחט</strong> את <strong>בתה</strong> בו ביום — <strong>סופג את הארבעים</strong> על שחיטת בתה. <strong>סומכוס אומר משום</strong> (בשם) <strong>ר' מאיר:</strong> במקרה זה <strong>סופג שמונים,</strong> שהרי בשחיטת בתה עבר שתי עבירות. שבת זו נשחטה ביום ששחט את אמה וביום ששחט את בתה.
 <big>ד גמרא</big> שנינו במשנה שאם שחט שני בניה של פרה ואחר כך  שחט אותה — לוקה. שואלים: <strong>אמאי</strong> <small>[מדוע]</small> לוקה? והרי <strong>"אותו ואת בנו"</strong> (ויקרא כב, כח) <strong>אמר רחמנא</strong> <small>[אמרה התורה],</small> <strong>ולא בנו ואותו!</strong> ודוחים: <strong>לא סלקא דעתך</strong> <small>[לא יעלה על דעתך]</small> לפרש כן, <strong>דתניא</strong> <small>[ששנינו</small> בברייתא<small>]:</small> <strong>"אותו ואת בנו"</strong> — <strong>אין לי אלא אותו ואת בנו,</strong> קודם האם ואחר כך הבן, <strong>אותו ו</strong>אחר כך <strong>את אמו מנין</strong> שאסור לשחוט ביום אחד?
 <strong>כשהוא אומר "לא תשחטו</strong> ביום אחד" — <strong>הרי כאן שנים,</strong> ששני אנשים הוזהרו באיסור זה. <strong>הא כיצד</strong> מתקיים הדבר? כשיש שלוש בהמות — פרה, ואמה, ובנה, כאשר <strong>אחד השוחט</strong> תחילה <strong>את הפרה,</strong> ו<strong>אחד השוחט</strong> אחר כך <strong>את אמה, ואחד השוחט</strong> אחר כך <strong>את בנה</strong> — <strong>שנים האחרונים חייבין,</strong> האחד משום אותו ואת אמו, והשני משום אותו ואת בנו.
## דף פב:
 ושואלים: <strong>האי מיבעי ליה לגופיה</strong> <small>[כתוב זה נצרך לו לגופו],</small> לעצם האיסור לשחוט אותו ואת בנו! ומשיבים: <strong>אם כן ליכתוב</strong> <small>[שתכתוב התורה]</small> <strong>"לא תשחוט"</strong> בלשון יחיד, <strong>מאי</strong> <small>[מה,</small> מדוע<small>]</small> <strong>"לא תשחטו"</strong> בלשון רבים? אלא מכאן למדנו אזהרה לשנים.
  ושואלים:  <strong>ואכתי מיבעי ליה</strong> <small>[ועדיין נצרך לו]</small> לשון רבים לענין אחר, <strong>דאי כתב רחמנא</strong> <small>[שאילו כתבה התורה]</small> <strong>"לא תשחוט" הוה אמינא</strong> <small>[הייתי אומר]:</small> <strong>חד</strong> <small>[</small>אדם <small>אחד]</small> — <strong>אין</strong> <small>[כן],</small> אסור לו לשחוט אותו ואת בנו, <strong>תרי</strong> <small>[שנים]</small> — <strong>לא,</strong> ואם אדם אחד שחט את האם — מותר לאחר לשחוט את הבן, על כן
 <strong>כתב רחמנא</strong> <small>[כתבה התורה]</small> <strong>"לא תשחטו"</strong> — <strong>ואפילו תרי</strong> <small>[שנים]!</small> ומשיבים: <strong>אם כן,</strong> שרק דבר זה למדנו מכאן, <strong>לכתוב</strong> <small>[שתכתוב</small> התורה<small>]</small> <strong>"לא ישחטו",</strong> לומר שאין חשיבות מי שוחט, אלא שלא יישחטו האם ובנה ביום אחד.
  נמצא שבכל אופן, רק אחד עובר על האיסור, <strong>מאי</strong> <small>[מה</small> פירוש<small>]</small> <strong>"לא תשחטו",</strong> שיש איסור על שני אנשים שונים לשחוט? <strong>שמע מינה תרתי</strong> <small>[למד מכאן שתים],</small> שתי הלכות: שהאיסור הוא גם בשנים, וגם שיש שני איסורים, לשחוט אותו ואת בנו, ולשחוט את בנו ואותו.
 <big>א</big> שנינו במשנה: <strong>שחטה ואת בת בתה</strong> ואחר כך שחט את בתה — סופג ארבעים. סומכוס אומר משום ר' מאיר: סופג שמונים, שבשחיטת הבת עבר פעמיים על איסור אותו ואת בנו. <strong>אמר ליה</strong> <small>[לו]</small> <strong>אביי לרב יוסף: מאי טעמא</strong> <small>[מה הטעם]</small> של <strong>סומכוס</strong> שלוקה פעמיים על שחיטת הבת?
  האם משום ש<strong>קא סבר</strong> <small>[סבור]</small> <strong>סומכוס</strong> באופן כללי, שאם <strong>אכל שני זיתי</strong> (שתי חתיכות בשיעור כזית) <strong>חלב בהעלם אחד,</strong> כלומר, בשגגה אחת, שלא נודע לו חטאו בין שני הזיתים — <strong>חייב שתי חטאות,</strong> כיון שעבר פעמיים על האיסור. וכן במזיד, אם לאחר שהתרו בו שהוא עומד ללקות, עשה איסור אחד פעמיים — לוקה פעמיים. והוא הדין במשנתנו, כשעבר בשחיטת הבת פעמיים על איסור אותו ואת בנו.
 <strong>ובדין הוא</strong> (ראוי היה) <strong>דלישמעינן בעלמא</strong> <small>[שהיה</small> רבי מסדר המשנה <small>משמיע לנו</small> דבר זה <small>בכלל,</small> במקרה רגיל<small>],</small> כגון אוכל שני זיתי חלב בהעלם אחד, שלדעת סומכוס חייב שתי חטאות, <strong>והאי דקא משמע לן בהא</strong> <small>[וזה שמשמיע לנו ב</small>מקרה <small>זה],</small> כששחט אותה ואת בת בתה, ואחר כך שחט בתה, הוא <strong>להודיעך כחן דרבנן</strong> <small>[של חכמים],</small> עד כמה הם מקילים, <strong>דאף על גב</strong> <small>[שאף על פי]</small> ש<strong>גופין מוחלקין,</strong> שעל ידי שחיטת שתי פרות שונות, האם והבת, נעברה העבירה — <strong>פטרי רבנן</strong> <small>[פוטרים חכמים]</small> מעונש כפול.
 <strong>או דלמא קסבר</strong> <small>[שמא סבור]</small> <strong>סומכוס:</strong> בדרך כלל, מי ש<strong>אכל שני זיתי חלב בהעלם אחד,</strong> שעבר עבירה כפולה באיסור אחד ובהתראה אחת — <strong>אינו חייב אלא אחת, והכא היינו טעמא</strong> <small>[כאן זהו הטעם]</small> שלוקה פעמיים — <strong>הואיל וגופין מוחלקין? אמר ליה</strong> <small>[לו]</small> רב יוסף: <strong>אין</strong> <small>[כן],</small> <strong>קסבר</strong> <small>[סבור]</small> סומכוס שאם <strong>אכל שני זיתי חלב בהעלם אחד</strong> — <strong>חייב שתי חטאות.</strong>
 <strong>ממאי</strong> <small>[ממה,</small> מנין<small>]?</small> <strong>מדתנן</strong> <small>[ממה ששנינו</small> בברייתא<small>]:</small> <strong>הזורע כלאים כלאים,</strong> שזרע פעמיים תבואה יחד עם חרצני ענבים — <strong>לוקה</strong> משום כלאי הכרם. ויש לשאול: <strong>מאי</strong> <small>[מה</small> פירוש<small>]</small> <strong>לוקה? אילימא</strong> <small>[אם תאמר]</small> <strong>לוקה</strong> סדרת מלקות <strong>אחת</strong> — <strong>פשיטא</strong> <small>[פשוט]</small> הדבר, ומה באה הברייתא לחדש? <strong>ועוד,</strong> אם לוקה אחת, <strong>מאי</strong> <small>[מה</small> ענין<small>]</small> <strong>כלאים כלאים,</strong> שזרע פעמיים? והרי אפילו זרע פעם אחת לוקה! <strong>אלא פשיטא</strong> <small>[פשוט]</small> שהכוונה היא שלוקה <strong>שני</strong> עונשי <strong>מלקיות.</strong>
 ויש לשאול: <strong>במאי עסקינן</strong> <small>[במה אנו עוסקים]?</small> <strong>אילימא</strong> <small>[אם תאמר]</small> שזרע <strong>בזה אחר זה, ובשתי התראות</strong> שונות — לא הוצרכנו לומר דין זה בברייתא, שהרי כבר <strong>תנינא</strong> <small>[שנינו]</small> במפורש במשנה: <strong>נזיר שהיה שותה יין כל היום</strong> — <strong>אינו חייב אלא אחת. אמרו לו: אל תשתה! והוא שותה,</strong> ושוב חזרו והתרו בו: <strong>אל תשתה! והוא שותה</strong> — <strong>חייב על כל אחת ואחת! אלא פשיטא</strong> <small>[פשוט]</small> שמדובר שזרע פעמיים <strong>בבת אחת ובהתראה אחת,</strong> שלאחר שהתרו בו, זרע ביד אחת חטה וחרצן של ענבים, ובידו האחרת שעורה וחרצן של ענבים, ובא ללמד שלוקה על כך פעמיים.
  ויש לשאול: ברייתא זו <strong>מני</strong> <small>[</small>כשיטת <small>מי היא]?</small> <strong>אילימא רבנן דפליגי עליה</strong> <small>[אם תאמר</small> כשיטת <small>חכמים שחולקים עליו]</small> על <strong>סומכוס</strong> במשנתנו, ואומרים שאם שחט את האם ובת הבת, ואחר כך שחט את הבת לוקה פעם אחת — לא ייתכן הדבר, שהרי <strong>השתא</strong> <small>[עכשיו]</small> <strong>ומה התם</strong> <small>[שם]</small> במשנתנו, שיש <strong>גופין מוחלקין,</strong> ששחט את האם ואת בת הבת, ואחר כך את הבת — <strong>פטרי רבנן</strong> <small>[פוטרים אותו חכמים]</small> משתי מלקויות, כיון שעשה מעשה אחד ובהתראה אחת. <strong>הכא</strong> <small>[כאן]</small> בזריעת כלאיים, שאין גופים מוחלקים של בעלי חיים שונים, אם זרע שתי זריעות בבת אחת — <strong>לא כל שכן</strong> שאינו חייב אלא אחת?
 <strong>אלא</strong> ברייתא זו בענין כלאיים <strong>לאו</strong> <small>[האם לא]</small> שיטת <strong>סומכוס היא?</strong> ובא ללמד, שגם בגוף אחד של איסור, אם עשה את האיסור פעמיים, כגון שאכל חלב וחזר ואכל חלב — לוקה שתים? ודוחים: <strong>לא, לעולם</strong> תאמר שברייתא זו שיטת <strong>רבנן</strong> <small>[חכמים]</small> היא, ומדובר כשהתרו בו לפני כל זריעה, ולכן לוקה פעמיים. <strong>ו</strong>אף שלכאורה אין בכך חידוש, <strong>מילתא אגב אורחיה קא משמע לן</strong> <small>[דבר</small> אחר <small>בדרך אגב משמיע לנו]</small> במה ששנה "כלאים כלאים" — <strong>דאיכא תרי גווני</strong> <small>[שיש שני סוגי]</small> <strong>כלאים</strong> בכלאי הכרם, חיטה וגפן, ושעורה וגפן.
 <strong>ולאפוקי</strong> <small>[ולהוציא]</small> <strong>מ</strong>דברי <strong>ר' יאשיה,</strong> ש<strong>אמר ר' יאשיה:</strong> אינו חייב משום כלאי הכרם <strong>עד שיזרע</strong> גם <strong>חטה ו</strong>גם <strong>שעורה ו</strong>גם <strong>חרצן</strong> של גפן <strong>במפולת יד</strong> אחת (בבת אחת), <strong>קא משמע לן</strong> <small>[משמיע לנו]</small> התנא <strong>דכי זרע</strong> <small>[שכאשר זורע]</small> <strong>חטה וחרצן</strong> בלבד, <strong>ו</strong>כן <strong>שעורה וחרצן</strong> בלבד, <strong>נמי מחייב</strong> <small>[גם כן מתחייב]</small> משום כלאי הכרם. ואם כן, עדיין לא נתבררה שיטת סומכוס במי שעובר פעמיים על איסור אחד, בהעלם אחד, או בהתראה אחת.
  ומציעים, <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו בענין אכילת גיד הנשה: <strong>אכל מזה כזית ומזה כזית,</strong> מירך ימין וירך שמאל של בהמה אחת — <strong>סופג שמונים</strong> מלקות. <strong>ר' יהודה אומר: אינו סופג אלא ארבעים.</strong> ויש לברר: <strong>היכי דמי</strong> <small>[כיצד בדיוק מדובר]?</small> <strong>אילימא</strong> <small>[אם תאמר]</small> שאכלם <strong>בזה אחר זה ובשתי התראות</strong> שונות — <strong>מאי טעמא</strong> <small>[מה הטעם]</small> של <strong>ר' יהודה</strong> שלוקה? והרי לדעת ר' יהודה <strong>התראת ספק היא,</strong> שכן לשיטתו ספק אם איסור גיד הנשה נוהג בירך ימין או בירך שמאל, <strong>ושמעינן ליה</strong> <small>[ושמענו אותו]</small> את <strong>ר' יהודה</strong> ש<strong>אמר: התראת ספק</strong> <strong>לא שמה התראה.</strong>
 <strong>דתניא</strong> <small>[ששנויה</small> ברייתא<small>]:</small> מי שספק אם הוא בנו של אדם זה או אדם אחר, אם <strong>הכה את זה וחזר והכה את זה,</strong> או <strong>קלל את זה וחזר וקלל את זה, או שהכה שניהם בבת אחת, או שקלל שניהם בבת אחת</strong> — <strong>חייב</strong> משום "ומכה אביו ואמו מות יומת" (שמות כא, טו), או משום "ומקלל אביו ואמו מות יומת" (שם יז).
 <strong>ר' יהודה אומר:</strong> היכה או קילל את שניהם <strong>בבת אחת</strong> — <strong>חייב, בזה אחר זה</strong> — <strong>פטור,</strong> כיון שבכל פעם שהיכה או קילל — הרי זו התראת ספק, שמא אין זה אביו (והרי רק כאשר הוא ודאי אביו — חייב). ואם כן, הוא הדין אם התרו בו ואכל גיד הנשה מירך ימין, ואחר כך חזרו והתרו בו ואכל מגיד הנשה של ירך שמאל, שיהא פטור, שהרי בכל פעם היתה זו התראת ספק! <strong>אלא פשיטא</strong> <small>[פשוט]</small> שמדובר שאכל אותם <strong>בבת אחת ובהתראה אחת,</strong> ולכן לוקה ארבעים לדעת ר' יהודה.
  ומעתה יש לשאול: <strong>ומאן תנא קמא</strong> <small>[ומיהו התנא הראשון],</small> הסבור שבמקרה זה סופג שמונים? <strong>אילימא רבנן דפליגי עליה</strong> <small>[אם תאמר חכמים שחולקים עליו]</small> על <strong>סומכוס</strong> במשנתנו בענין אותו ואת בנו — דבר זה לא ייתכן לשיטתם, שהרי <strong>השתא</strong> <small>[עכשיו],</small> <strong>ומה התם</strong> <small>[שם]</small> ששחט תחילה אותה ואת בת בתה ואחר כך שחט בתה, שיש <strong>גופין</strong> (בעלי חיים) <strong>מוחלקין</strong> — <strong>פטרי רבנן</strong> <small>[פוטרים חכמים]</small> משתי מלקיות, <strong>הכא</strong> <small>[כאן],</small> בגיד הנשה, שאין מדובר בשני בעלי חיים שונים — <strong>לא כל שכן</strong> שאינו חייב אלא אחת? <strong>אלא לאו</strong> <small>[האם לא]</small> שיטת <strong>סומכוס היא?</strong> ומכאן, שלדעתו, האוכל פעמיים אותו דבר איסור, כגון שני זיתי חלב, בהתראה אחת —  לוקה פעמיים!
  ודוחים:  <strong>לא, לעולם</strong> תפרש שאכל מגיד של ירך ימין ומגיד של ירך שמאל <strong>בזה אחר זה,</strong> ובהתראות נפרדות, <strong>ורבנן</strong> <small>[ו</small>שיטת <small>חכמים]</small> החולקים במשנתנו על סומכוס היא. <strong>ו</strong>מה שהקשית: אם מדובר כשאכלם בזה אחר זה, מדוע מחייב ר' יהודה? והרי בכל פעם התראת ספק היא! על כך יש לומר כי <strong>האי תנא סבר לה כאידך תנא</strong> <small>[ותנא זה</small> ששנה את המשנה <small>סבור בענין זה כתנא האחר]</small> בשיטתו של <strong>ר' יהודה,</strong>
 <strong>דאמר</strong> <small>[ש</small>הוא <small>אומר]:</small> <strong>התראת ספק שמה התראה. דתניא</strong> <small>[ששנויה</small> ברייתא<small>]:</small> מה שנאמר בקרבן הפסח <strong>"לא תותירו ממנו עד בקר והנותר ממנו עד בקר באש תשרופו"</strong> (שמות יב, י) —
## דף פג.
 <strong>בא הכתוב ליתן עשה</strong> ("והנותר ממנו עד בוקר באש תשרופו") <strong>אחר לא תעשה</strong> ("ולא תותירו ממנו עד בוקר"), <strong>לומר שאין לוקין עליו,</strong> אלו <strong>דברי ר' יהודה.</strong> ומכאן שאם לא כן היה לוקה משום "לא תותירו", למרות שהיא התראת ספק, שהרי צריך להתרות בו סמוך לעבירה, ובכל פעם שמתרים בו יכול הוא לומר שעדיין לילה הוא.
 <strong>ר' יעקב אומר: לא מן השם הוא זה,</strong> לא זה הוא הטעם, <strong>אלא משום דהוה ליה</strong> <small>[שהריהו]</small> <strong>לאו שאין בו מעשה,</strong> שדי שישב ולא יעשה דבר כדי שיעבור על "לא תותירו", <strong>וכל לאו שאין בו מעשה</strong> — <strong>אין לוקין עליו.</strong>
 ומציעים <strong>תא שמע</strong> <small>[בוא</small> ו<small>שמע]</small> פתרון לשאלה על דעת סומכוס, ממה ששנינו בברייתא בענין איסור גיד הנשה: <strong>אכל שני גידין משתי ירכות משתי בהמות</strong> שונות — <strong>סופג שמונים. ר' יהודה אומר: אינו סופג אלא ארבעים.</strong> ויש לשאול: <strong>היכי דמי</strong> <small>[כיצד בדיוק מדובר]?</small> <strong>אילימא</strong> <small>[אם תאמר]</small> שאינו אוכלם יחד, אלא <strong>בזה אחר זה, ובשתי התראות</strong> שונות — <strong>מאי טעמא</strong> <small>[מה הטעם]</small> של <strong>ר' יהודה</strong> ש<strong>אמר:</strong> סופג <strong>ארבעים ותו לא</strong> <small>[ולא יותר]?</small> והרי עבר שתי עבירות נפרדות ובשתי התראות נפרדות! <strong>אלא פשיטא</strong> <small>[פשוט]</small> שמדובר שאכלם <strong>בבת אחת ובחדא התראה</strong> <small>[ובהתראה אחת].</small>
 ומעתה יש לשאול: <strong>מאן תנא קמא</strong> <small>[מיהו התנא הראשון]</small> שלדעתו סופג שמונים? <strong>אילימא רבנן דפליגי עליה</strong> <small>[אם תאמר חכמים שחלקו על]</small> <strong>סומכוס</strong> במשנתנו — דבר זה אינך יכול לומר, שהרי <strong>ומה התם</strong> <small>[שם],</small> כששחט פרה ובת בתה ואחר כך שחט את בתה, שיש <strong>גופין</strong> (בעלי חיים) <strong>מוחלקין</strong> שגורמים לעבירה הכפולה — <strong>פטרי רבנן</strong> <small>[פוטרים חכמים]</small> מללקות פעמיים, <strong>הכא</strong> <small>[כאן],</small> בשני גידים, שאינם גופים חלוקים — <strong>לא כל שכן</strong> שלוקה אחת כשאכלם בבת אחת? <strong>אלא לאו</strong> <small>[האם לא]</small> שיטת <strong>סומכוס היא?</strong> ומכאן שלדעתו, כל העובר עבירה כפולה בגוף אחד, כגון שאכל שני זיתי חלב בהעלם אחד — חייב שתיים!
  ודוחים:  <strong>לעולם</strong> מדובר שאכל את שני הגידים <strong>בזה אחר זה,</strong> ובשתי התראות נפרדות, ולכן סופג שמונים גם לדעת חכמים החולקים במשנתנו על סומכוס. <strong>ודקאמרת</strong> <small>[ומה שאמרת]:</small> <strong>מאי טעמא</strong> <small>[מה הטעם]</small> של <strong>ר' יהודה</strong> שמחייב רק אחת? על כך יש להשיב: מדובר <strong>כגון דלית ביה</strong> <small>[שאין בו]</small> באחד מהם <strong>כזית,</strong> ור' יהודה הולך בענין זה לשיטתו. <strong>דתניא</strong> <small>[ששנויה</small> ברייתא<small>]:</small> <strong>אכלו</strong> את גיד הנשה <strong>ואין בו כזית</strong> — <strong>חייב</strong> מלקות, <strong>ר' יהודה אומר:</strong> אינו חייב <strong>עד שיהא בו כזית.</strong>
 <big>א משנה</big> <strong>בארבעה פרקים</strong> (זמנים) <strong>בשנה,</strong> שרגילים ישראל לעשות סעודות גדולות, וקונים בהמות לשחיטה בו ביום, <strong>המוכר בהמה לחבירו צריך להודיעו: אמה מכרתי</strong> היום <strong>לשחוט,</strong> כדי שלא ישחוט את הבת בו ביום, או: <strong>בתה מכרתי</strong> היום <strong>לשחוט,</strong> כדי שלא ישחוט את האם. <strong>ואלו הן: ערב יום טוב האחרון של חג</strong> הסוכות, שמיני עצרת. <strong>וערב יום טוב הראשון של פסח, וערב עצרת, וערב ראש השנה. וכדברי ר' יוסי הגלילי</strong> — <strong>אף ערב יום הכפורים בגליל.</strong>
 <strong>אמר ר' יהודה: אימתי</strong> המוכר פרה צריך להודיע — <strong>בזמן שאין לו ריוח</strong> של זמן, שמכר את האם או הבת באותו יום, <strong>אבל</strong> אם <strong>יש לו ריוח,</strong> שמכר את האם או הבת אתמול — <strong>אין צריך להודיעו,</strong> שכל הקונה — מן הסתם לשחוט בו ביום הוא קונה. <strong>ומודה ר' יהודה במוכר את האם לחתן, ואת הבת לכלה</strong> — <strong>שצריך להודיעו,</strong> למרות שלא מכרם באותו יום, שכן <strong>בידוע ששניהם שוחטין ביום אחד</strong> לכבוד שמחת הנישואין המשותפת.
 ומוסיפים: <strong>בארבעה פרקים אלו</strong> ששנינו לעיל <strong>משחיטין את הטבח בעל כרחו,</strong> מכריחים את השוחט לשחוט בהמה שיש לו, כיצד? <strong>אפילו שור שוה אלף דינרים ואין לו ללוקח</strong> (לקונה) <strong>אלא דינר,</strong> ואין שם אלא קונה זה, אם נתן לו את הדינר — <strong>כופין אותו לשחוט</strong> ולתת לו בשר בשווי דינר; <strong>לפיכך, אם מת</strong> השור קודם שחיטה — <strong>מת ללוקח,</strong> והפסיד את הדינר שנתן. <strong>אבל בשאר ימות השנה אינו כן,</strong> אלא כדי שיחשב השור כשלו לענין זה, צריך הקונה למשוך את השור לרשותו, וכל זמן שלא עשה כן — יכול הטבח לחזור בו. <strong>לפיכך, אם מת</strong> קודם שחיטה — <strong>מת למוכר,</strong> וצריך לתת לקונה את כספו.
 <big>ב גמרא</big> על מה ששנינו במשנה שבארבעה פרקים בשנה מוטל על המוכר להודיע לקונה שמכר בו ביום את אמה או בתה של הפרה שהוא מוכר לו, <strong>תנא</strong> <small>[שנה</small> החכם<small>]:</small> משום כך אין חובה על הקונה לברר את הדבר, ולכן <strong>אם לא הודיעו</strong> המוכר — <strong>הולך</strong> הקונה <strong>ושוחט ואינו נמנע.</strong>
 שנינו: <strong>אמר ר' יהודה אימתי</strong> וכו'. ומודה ר' יהודה במוכר את האם לחתן ואת הבת לכלה שצריך להודיעו. ושואלים: <strong>למה לי למיתני</strong> <small>[לשנות]:</small> <strong>את האם לחתן ואת הבת לכלה?</strong> שישנה: את זו לחתן ואת זו לכלה! ומשיבים: <strong>מלתא אגב אורחיה קמשמע לן</strong> <small>[דבר בדרך אגב משמיע לנו]:</small> <strong>דאורח ארעא למטרח בי חתנא טפי מבי כלתא</strong> <small>[שדרך ארץ לטרוח</small> לחתונה ב<small>בית החתן יותר מבית הכלה],</small> ולכן חתן קונה את האם הגדולה, והכלה את הבת הקטנה.
 <big>ג</big> שנינו: <strong>בארבעה פרקים אלו</strong> משחיטין את הטבח בעל כורחו, לפיכך אם מת — מת ללוקח. ושואלים: <strong>והא</strong> <small>[והרי]</small> עדיין <strong>לא משך</strong> את הבהמה כדי לקנותה, ועדיין אינה שלו (למרות ששילם)! <strong>אמר רב הונא אמר רב:</strong> מדובר במשנה <strong>כשמשך.</strong> ומקשים: <strong>אי הכי</strong> <small>[אם כך],</small> <strong>אימא סיפא</strong> <small>[אמור את סופה]</small> של המשנה: <strong>אבל בשאר ימות השנה אינו כן, לפיכך, אם מת</strong> — <strong>מת למוכר.</strong> ואם מדובר במשנה כשמשך, מדוע לא מת לקונה? <strong>והא</strong> <small>[והרי]</small> <strong>משך!</strong>
 <strong>אמר ר' שמואל בר רב יצחק: לעולם</strong> מדובר במשנה <strong>שלא משך</strong> הקונה, <strong>ו</strong>מדובר <strong>כגון שזיכה לו</strong> המוכר <strong>על ידי</strong> אדם <strong>אחר,</strong> שמסר לאותו אדם את השור כדי שיקנה בו בשר בשווי דינר עבור הקונה; <strong>בארבעה פרקים אלו</strong> ש<strong>זכות הוא לו,</strong> שהרי הוא רוצה שיהיה לו בשר לחג — חל הכלל ש<strong>זכין לאדם שלא בפניו,</strong> ואולם <strong>בשאר ימות השנה,</strong> ש<strong>חוב הוא לו,</strong> שאין הוא רוצה להוציא הוצאות שאינו חייב בהם — הרי <strong>אין חבין לאדם שלא בפניו,</strong> ולכן אם מת — מת למוכר.
 <strong>ר' אלעזר אומר, אמר ר' יוחנן</strong> הסבר אחר: <strong>בארבעה פרקים אלו העמידו חכמים דבריהם על דין תורה</strong> שמעות קונות מיטלטלין, והמעות ששילם הקונה עבור הבשר קונות לו, ואין צורך במשיכה.
  שכך <strong>אמר ר' יוחנן: דבר תורה</strong> — <strong>מעות קונות</strong> מיטלטלין בלא שימשוך, <strong>ומה טעם אמרו</strong> חכמים: רק <strong>משיכה קונה</strong> — <strong>גזירה שמא</strong> לאחר שקיבל המוכר את המעות שוב לא ידאג לשלומם של המיטלטלין שמכר, ואם תאחז בהם אש — לא יטרח להצילם, ו<strong>יאמר לו</strong> לקונה: <strong>נשרפו חטיך בעליה</strong> ואין זה מענייני. ומשום שמחת יום טוב, החזירו חכמים את הדבר לדין תורה, ואמרו שהכסף ששילם הלוקח קונה לו, ומשחיטים את הטבח בעל כורחו.
 <big>ד משנה</big> <strong>"יום אחד" האמור באותו ואת בנו</strong> ("אותו ואת בנו לא תשחטו ביום אחד". ויקרא כב, כח) — <strong>היום הולך אחר הלילה,</strong> שאם שחט את האם בלילה — אסור לשחוט את בנה ביום המחרת. אבל אם שחט את האם ביום — יכול לשחוט את בנה בלילה שלאחריו. <strong>את זו דרש ר' שמעון בן זומא: נאמר במעשה בראשית "יום אחד"</strong> (בראשית א, ה), <strong>ונאמר באותו ואת בנו "יום אחד", מה יום אחד האמור במעשה בראשית</strong> — <strong>היום הולך אחר הלילה</strong> שלפניו, שהרי נאמר: "ויהי ערב ויהי בוקר יום אחד", <strong>אף יום אחד האמור באותו ואת בנו</strong> — <strong>היום הולך אחר הלילה</strong> שלפניו.
 <big>ה גמרא</big> <strong>תנו רבנן</strong> <small>[שנו חכמים],</small> <strong>את זו דרש ר' שמעון בן זומא: לפי שכל הענין כולו</strong> שאיסור אותו ואת בנו כתוב בו, <strong>אינו מדבר אלא בקדשים, ובקדשים לילה הולך אחר היום, יכול אף זה כן?</strong> לכך צריך ללימוד מיוחד, <strong>נאמר כאן: "יום אחד", ונאמר במעשה בראשית: "יום אחד", מה "יום אחד" האמור במעשה בראשית</strong> — <strong>היום הולך אחר הלילה, אף יום האמור באותו ואת בנו</strong> — <strong>היום הולך אחר הלילה.</strong>
## דף פג:
 <big>א</big> <strong>רבי אומר:</strong> מה שנאמר "אותו ואת בנו לא תשחטו ב<strong>יום אחד"</strong> (ויקרא כב, כח), "יום אחד" רומז ליום מיוחד, וכתוב זה בא להדגיש: <strong>יום המיוחד טעון כרוז</strong> כדי שלא ישחטו בו אותו ואת בנו. <strong>מכאן אמרו</strong> חכמים במשנה: <strong>בארבעה פרקים</strong> זמנים מיוחדים <strong>בשנה, המוכר בהמה לחבירו צריך להודיעו:</strong> אמה מכרתי לשחוט, או: בתה מכרתי לשחוט
 
 <strong>.</strong> <big>משנה</big> מצות <strong>כסוי הדם</strong> לאחר שחיטה <strong>נוהג בארץ ובחוצה לארץ, בפני הבית</strong> (כשבית המקדש קיים) <strong>ושלא בפני הבית,</strong> ונוהג דווקא <strong>בחולין אבל לא במוקדשין. ונוהג בחיה ובעוף,</strong> אבל לא בבהמה. ונוהג בין <strong>במזומן</strong> לו בביתו, <strong>ו</strong>בין <strong>בשאינו מזומן,</strong> אלא ניצוד בשדה. <strong>ונוהג ב</strong>בעל החיים הקרוי <strong>כוי, מפני שהוא ספק</strong> בהמה ספק חיה.
 <strong>ואין שוחטין אותו</strong> את הכוי <strong>ביום טוב,</strong> מפני שכיסוי הדם כרוך באיסור מלאכה, ולא הותר הדבר אלא כשהיא מצוה ודאית, ולא בספק. <strong>ו</strong>גם בדיעבד, <strong>אם שחטו</strong> את הכוי ביום טוב — <strong>אין מכסין את דמו</strong> עד למוצאי יום טוב
 <strong>.</strong> <big>ב  גמרא</big> ושואלים: <strong>מוקדשין,</strong> קרבנות העוף, <strong>מאי טעמא</strong> <small>[מה טעם]</small> <strong>לא</strong> חייב לכסות את דמם? <strong>אילימא</strong> <small>[אם תאמר]</small> <strong>משום</strong> דבריו של <strong>ר' זירא,</strong> ש<strong>אמר ר' זירא: השוחט</strong> חיה או עוף <strong>צריך שיתן</strong> תחילה <strong>עפר למטה</strong> וישחט עליו, <strong>ו</strong>אחר כך יתן <strong>עפר למעלה, שנאמר: "ושפך את דמו וכסהו בעפר"</strong> (ויקרא יז, יג), "וכסהו <strong>עפר" לא נאמר, אלא:</strong> "וכסהו <strong>בעפר",</strong> שיהא מכוסה מכל צדדיו בעפר — <strong>מלמד שהשוחט צריך שיתן עפר למטה ועפר למעלה;</strong>
 <strong>והכא</strong> <small>[וכאן],</small> בקרבן העוף, הרי <strong>לא אפשר</strong> הדבר, שכן <strong>היכי ליעביד</strong> <small>[כיצד יעשה]?</small> אם תאמר: לאחר שהיזה מדם העוף על המזבח <strong>ליתיב וליבטליה</strong> <small>[יתן עפר ויבטלנו]</small> את העפר למזבח, שיהא מונח שם לעולם — הלא בכך <strong>קמוסיף אבנין</strong> <small>[הריהו מוסיף על הבנין],</small> <strong>וכתיב</strong> <small>[ונאמר]</small> על בנין המקדש: <strong>"הכל בכתב מיד ה' עלי השכיל"</strong> (דברי הימים א א, כח), לומר שהכל נעשה על פי נבואה, ולא ניתן להוסיף על הבנין!
 אם תאמר: <strong>לא ליבטליה</strong> <small>[</small>ש<small>לא יבטלנו</small> את העפר<small>]</small> — <strong>קא הוי</strong> <small>[הריהו]</small> <strong>חציצה</strong> בין דם העוף למזבח.
  וכיון שלא ניתן לתת עפר למטה אמרה המשנה שכיסוי הדם אינו נוהג בקדשים — טעם זה אינו מספיק, שכן <strong>נהי</strong> <small>[גם אם אמנם]</small> לתת עפר <strong>למטה</strong> קודם המליקה <strong>לא אפשר,</strong> מכל מקום לתת עפר <strong>למעלה</strong> אחרי המליקה — <strong>אפשר,</strong> ואם כן <strong>ליעביד</strong> <small>[שיעשה]</small> <strong>כסוי</strong> על כל פנים מלמעלה!
 <strong>מי לא תניא</strong> <small>[האם לא שנויה</small> ברייתא<small>],</small> <strong>ר' יונתן בן יוסף אומר: שחט חיה ואחר כך שחט בהמה</strong> באותו מקום, ונתכסה דם החיה בדם הבהמה — <strong>פטור מלכסות,</strong> שהרי הוא מכוסה. אבל אם שחט <strong>בהמה ואחר כך</strong> שחט <strong>חיה</strong> — <strong>חייב לכסות</strong> את דם החיה מלמעלה, למרות שאינו מכוסה מלמטה בעפר, אלא בדם החיה!
  ומשיבים: טעם הדבר שכאן אין לומר כן, הוא  <strong>כ</strong>דברי <strong>ר' זירא,</strong> ש<strong>אמר ר' זירא</strong> על מצות הבלילה של הסולת והשמן שבמנחות: <strong>כל הראוי</strong> מצד עצמו <strong>לבילה</strong> (לבלילה) — <strong>אין</strong> מצות <strong>בילה מעכבת בו</strong> בדיעבד, וגם אם לא בלל — כשר, <strong>וכל שאינו</strong> <strong>ראוי</strong> כלל <strong>לבילה</strong> — <strong>בילה מעכבת בו.</strong> ולענייננו, כששחט בהמה ואחר כך חיה, הואיל וניתן היה לכסות את דם הבהמה בעפר ולשחוט עליו את החיה, הרי גם אם לא עשה כן — אין זה מעכב. אבל בקדשים, הואיל ואינו יכול בשום אופן ליתן עפר למטה, מפני שהוא כמוסיף על הבנין — הרי זה מעכב את הכיסוי.
  ושואלים: ועדיין, מדוע אינו יכול לקיים כיסוי הדם בקדשים?  <strong>וליגרריה וליכסיה</strong> <small>[ושיגרר,</small> יגרד את הדם מן המזבח, <small>ויכסה אותו]!</small> <strong>מי לא תנן</strong> <small>[האם לא שנינו]:</small> <strong>דם</strong> חיה ועוף <strong>הניתז</strong> רחוק ממקום השחיטה, <strong>ו</strong>כן הדם <strong>ש</strong>נותר <strong>על הסכין</strong> — <strong>חייב לכסות. אלמא דגריר ומכסי ליה</strong> <small>[מכאן שיכול לגרר</small> את הדם <small>ולכסות אותו]</small> במקום אחר. ואם כן <strong>הכא נמי</strong> <small>[כאן גם כן],</small> בדם קדשים, <strong>נגרור ונכסי ליה</strong> <small>[שיגרר את הדם</small> מן המזבח <small>ויכסה אותו]</small> במקום אחר!
 ומשיבים: <strong>אי</strong> <small>[אם]</small> היה מדובר <strong>בקדשי מזבח</strong> — <strong>הכי נמי</strong> <small>[כך גם כן]</small> יכול היה לעשות. אבל <strong>הכא</strong> <small>[כאן],</small> ששנינו במשנתנו שכיסוי הדם אינו נוהג במוקדשים, <strong>במאי עסקינן</strong> <small>[במה אנו עוסקים]?</small> <strong>בקדשי בדק הבית,</strong> בעופות שהוקדשו למקדש כדי למוכרם ולהשתמש בדמיהם לבדק הבית, שאסור לשחוט אותם, ואם נשחטו הריהם אסורים בהנאה. ולדעת משנתנו, שחיטה שאינה ראויה לאכילה פטורה מכיסוי.
## דף פד.
 ושואלים: וגם אם מדובר בקדשי בדק הבית, מדוע אין כיסוי הדם נוהג בהם? <strong>וליפרקינהו וליכסינהו ושיפדו אותם ויכסו אותם,</strong> את דמם<small>]!</small> ומשיבים: לא ניתן לפדות בעל חיים שכבר נשחט, מפני ש<strong>בעינן</strong> <small>[צריכים אנו]</small> <strong>העמדה והערכה</strong> כדי לפדותו, כלשון הכתוב "והעמיד... והעריך" (ויקרא כז, יז), וכשהוא מת לא ניתן להעמידו, וממילא לא ניתן לפדותו.
  ושואלים:  <strong>ו</strong>לדרך זו, שמדובר במשנתנו בקדשי בדק הבית, <strong>כמאן</strong> <small>[וכ</small>שיטת <small>מי]</small> היא שנויה? <strong>אי</strong> <small>[אם]</small> תאמר <strong>כ</strong>שיטת <strong>ר' מאיר</strong> ש<strong>אמר: הכל,</strong> גם קדשי מזבח וגם קדשי בדק הבית, <strong>היו בכלל</strong> דין <strong>העמדה והערכה,</strong> ולכן לא ניתן לפדותם ולכסות את דמם — <strong>האמר</strong> <small>[הרי</small> מצד אחר הוא <small>אומר]:</small> <strong>שחיטה שאינה ראויה</strong> לאכילה — <strong>שמה שחיטה,</strong> לחייב בכיסוי הדם. ואם כן, גם אם לא נפדו — דמם חייב בכיסוי!
 <strong>אי</strong> <small>[אם]</small> תאמר שהיא <strong>כ</strong>שיטת <strong>ר' שמעון</strong> ש<strong>אמר: שחיטה שאינה ראויה לא שמה שחיטה</strong> — <strong>האמר</strong> <small>[הרי הוא אומר]:</small> קדשי בדק הבית <strong>לא היו בכלל העמדה והערכה,</strong> ואם כן ניתן לפדותם לאחר שחיטה, ולכסות את דמם!
 <strong>אמר רב יוסף:</strong> משנתנו שיטת <strong>רבי היא, ונסיב לה אליבא דתנאי</strong> <small>[</small>והוא <small>מביא,</small> שונה <small>אותה לפי שיטת</small> שני <small>תנאים]</small> שונים; <strong>ב</strong>ענין <strong>שחיטה שאינה ראויה סבר לה</strong> <small>[סבור הוא]</small> <strong>כר' שמעון,</strong> שאינה שחיטה, ואילו <strong>ב</strong>ענין <strong>העמדה והערכה</strong> — <strong>סבר לה</strong> <small>[סבור הוא]</small> <strong>כר' מאיר,</strong> שגם קדשי מזבח וגם קדשי בדק הבית צריכים העמדה והערכה. וכיון שלא ניתן לפדותם לאחר שחיטה, נמצא ששחיטתם אינה ראויה, ואינה מחייבת בכיסוי הדם.
 <strong>ואיבעית אימא</strong> <small>[ואם תרצה אמור]:</small> משנתנו <strong>כולה</strong> שיטת <strong>ר' שמעון היא,</strong> הסבור שניתן לפדות את קדשי בדק הבית. ואם כן לכאורה, שחיטתם שחיטה ראויה היא, <strong>ו</strong>אולם <strong>שאני הכא דאמר קרא</strong> <small>[שונה כאן שאמר הכתוב]</small> ברצף אחד: <strong>"ושפך וכסה"</strong> ("ושפך את דמו וכסהו בעפר". ויקרא יז, יג), לומר: באיזה דם מדובר — ב<strong>מי שאינו מחוסר אלא שפיכה וכסוי, יצא זה,</strong> דם קדשי בדק הבית, <strong>ש</strong>הוא <strong>מחוסר</strong> גם <strong>שפיכה</strong> גם <strong>פדייה ו</strong>גם <strong>כסוי.</strong>
 ומעירים: <strong>והשתא דאתית להכי</strong> <small>[עכשיו שבאת לכך],</small> שאתה מציע טעם זה, <strong>אפילו תימא</strong> <small>[תאמר]</small> שמדובר במשנתנו ב<strong>קדשי מזבח,</strong> יש להסביר שאינם חייבים בכיסוי מטעם זה עצמו, שנאמר: "ושפך וכסה" — <strong>מי שאינו מחוסר אלא שפיכה וכסוי, יצא זה,</strong> דם של עוף קדשים, <strong>שמחוסר</strong> גם <strong>שפיכה,</strong> גם <strong>גרירה</strong> של הדם מעל המזבח, <strong>ו</strong>גם <strong>כסוי.</strong>
 <strong>מר בר רב אשי אמר:</strong> מנין שכיסוי הדם אינו נוהג במוקדשים? ש<strong>אמר קרא</strong> <small>[הכתוב]</small> בענין כיסוי הדם <strong>"חיה או עוף",</strong> ויש להשוותם זה לזה: <strong>מה חיה אינה קדש,</strong> שאין מקריבים חיה לקרבן — <strong>אף עוף</strong> שחייבים בכיסוי דמו הוא דווקא זה ש<strong>אינו קדש,</strong> שרק דם של עוף חולין חייב בכיסוי.
  ויש לשאול, <strong>אי</strong> <small>[אם]</small> כך, שאתה למד מחיה לעוף, שמא נאמר: <strong>מה חיה</strong> — מדובר בדבר <strong>שאין במינו קדש, אף עוף</strong> — רק דבר <strong>שאין במינו קדש</strong> חייב בכיסוי, <strong>אוציא תורין ובני יונה</strong> מדין כיסוי הדם, ואפילו הם חולין, <strong>ש</strong>הרי <strong>יש במינן קדש!</strong>
 ודוחים: <strong>לא,</strong> הואיל והוקש דינו של עוף לדינה של חיה, דינו לגמרי <strong>כ</strong>של <strong>חיה; מה חיה</strong> — <strong>לא חלקת בה</strong> בין מין זה למין אחר לענין כיסוי, <strong>אף עוף</strong> — <strong>לא תחלוק בו</strong> בין מין זה למין אחר.
 <big>א</big> ובטעם הדבר שכיסוי הדם נוהג בחיה ולא בבהמה, <strong>אמר ליה</strong> <small>[לו]</small> <strong>יעקב מינאה</strong> <small>[המין]</small> <strong>לרבא: קיימא לן</strong> <small>[מוחזק בידינו]</small> ש<strong>חיה,</strong> כגון צבי, היא <strong>בכלל בהמה</strong> שהזכיר הכתוב <strong>ל</strong>ענין <strong>סימנין,</strong> שתהא מעלה גרה ושוסעת פרסה (דברים יד, ד—ו), ואם כן, <strong>אימא נמי</strong> <small>[אמור גם כן]</small> להיפך, ש<strong>בהמה</strong> היא <strong>בכלל חיה</strong> <strong>ל</strong>ענין <strong>כסוי</strong> הדם (ויקרא יז, יג)!
 <strong>אמר ליה</strong> <small>[לו]:</small> <strong>עליך,</strong> על טענתך <strong>אמר קרא</strong> <small>[הכתוב]</small> ביחס לדם הבהמה: "וזבחת מבקרך ומצאנך... רק חזק לבלתי אכול הדם... <strong>על הארץ תשפכנו כמים"</strong> (דברים יב, כא—כד), ומן ההשוואה של דם הבהמה למים, יש ללמוד: <strong>מה מים לא בעי</strong> <small>[אינם צריכים]</small> <strong>כסוי, אף האי נמי</strong> <small>[זה גם כן,</small> דם בהמה<small>]</small> <strong>לא בעי</strong> <small>[אינו צריך]</small> <strong>כסוי.</strong>
 ושואלים: <strong>אלא מעתה,</strong> שהכתוב משוה את דין דם הבהמה לדין מים, <strong>יטבילו בו</strong> את הטמאים לטהרם, כמו במים! ומשיבים, <strong>אמר קרא</strong> <small>[הכתוב]:</small> <strong>"אך מעין ובור מקוה מים יהיה טהור"</strong> (ויקרא יא, לו), כלומר, יטהר את הטמאים. ולשון "אך" באה למעט: <strong>הני אין</strong> <small>[אלה כן]</small> מטהרים, <strong>מידי אחרינא</strong> <small>[דבר אחר]</small> <strong>לא.</strong>
 ושואלים, <strong>ואימא</strong> <small>[ואמור]:</small> <strong>הני מילי</strong> <small>[דברים אלו</small> נאמרו<small>]</small> <strong>למעוטי</strong> <small>[למעט]</small> <strong>שאר משקין, דלא איקרו</strong> <small>[שאינם קרויים]</small> <strong>מים, אבל דם דאיקרי</strong> <small>[שנקרא]</small> <strong>מים,</strong> שנאמר: "על הארץ תשפכנו כמים" — <strong>הכי נמי</strong> <small>[כך גם כן]</small>  יטבילו בו!
  ומשיבים:  <strong>תרי מיעוטי כתיבי</strong> <small>[שני מיעוטים כתובים]:</small> <strong>"מעין מים" "ובור מים",</strong> למעט גם שאר משקים וגם דם.
  ומקשים:  <strong>אימא</strong> <small>[אמור]</small> <strong>אידי ואידי למעוטי</strong> <small>[זה וזה למעט]</small> <strong>שאר משקין, חד למעוטי</strong> <small>[אחד למעט]</small> ולומר שאינם מטהרים כמעין כשהם <strong>זוחלין, וחד למעוטי</strong> <small>[ואחד למעט]</small> שאינם מטהרים כבור ומקוה כשהם <strong>מכונסין!</strong>
 ומשיבים, <strong>תלתא מיעוטי כתיבי</strong> <small>[שלושה מיעוטים כתובים]:</small> <strong>"מעין מים"</strong> — למעט שאר משקים זוחלים, <strong>"ובור מים"</strong> — למעט שאר משקים מכונסים, <strong>"מקוה מים"</strong> — למעט דם הקרוי מים.
 <big>ב</big> <strong>תנו רבנן</strong> <small>[שנו חכמים]:</small> נאמר במצות כיסוי הדם: "ואיש... אשר יצוד ציד חיה או עוף אשר יאכל ושפך את דמו וכסהו בעפר" (ויקרא יז, יג). ומ<strong>"אשר יצוד", אין לי</strong> ללמוד <strong>אלא</strong> חיה ועוף <strong>אשר יצוד,</strong> חיה ועוף ה<strong>נצודין ועומדין מאליהן</strong> (שאין צורך לצודם) <strong>מנין</strong> שצריך לכסות את דמם. ו<strong>כגון אווזין ותרנגולים?</strong>
 <strong>תלמוד לומר: "ציד", מכל מקום. אם כן, מה תלמוד לומר "אשר יצוד"?</strong> מדוע השתמשה התורה בלשון זו? <strong>למדה תורה</strong> אגב כך <strong>דרך ארץ, שלא יאכל אדם בשר</strong> תדיר, <strong>אלא בהזמנה</strong> (בהכנה) <strong>הזאת,</strong> כאדם שצריך לטרוח ולצוד ציד, ואין הבשר מזומן לו בביתו.
  וכן <strong>תנו רבנן</strong> <small>[שנו חכמים]:</small> במה שאמר הכתוב <strong>"כי ירחיב ה' אלהיך את גבולך...</strong> בכל אות נפשך תאכל בשר" (דברים יב, כ) — <strong>למדה תורה דרך ארץ, שלא יאכל אדם בשר אלא לתאבון,</strong> כשגופו ונפשו זקוקים לכך, ולא דרך גרגרנות. ועוד בענין זה.
 <strong>יכול יקח</strong> (יקנה) <strong>אדם</strong> בשר <strong>מן השוק ויאכל? תלמוד לומר: "וזבחת מבקרך ומצאנך"</strong> (שם כא) — משלך ולא משל אחרים. <strong>יכול יזבח</strong> (ישחט) <strong>כל בקרו ויאכל,</strong> או <strong>כל צאנו ויאכל? תלמוד לומר: "מבקרך"</strong> — <strong>ולא כל בקרך, "מצאנך"</strong> — <strong>ולא כל צאנך.</strong>
 <strong>מכאן אמר ר' אלעזר בן עזריה: מי שיש לו מנה</strong> (מאה דינרים) — <strong>יקח לפסו</strong> (לקדירתו), <strong>ליטרא ירק,</strong> מי שיש לו <strong>עשרה מנה</strong> — <strong>יקח לפסו ליטרא דגים, חמשים מנה</strong> — <strong>יקח לפסו ליטרא בשר, מאה מנה</strong> — <strong>ישפתו לו קדרה</strong> של בשר על הכירה <strong>בכל יום.</strong> ושואלים: <strong>ואינך אימת</strong> <small>[ואלו</small> ששנה קודם, <small>מתי,</small> כל כמה זמן<small>]</small> יאכלו בשר? ומשיבים: <strong>מערב שבת לערב שבת.</strong>
 <strong>אמר רב: צריכין אנו לחוש לדברי זקן,</strong> ר' אלעזר בן עזריה, ולהסתפק במזונות קלים, ולמעט בהוצאות על מאכל. <strong>אמר ר' יוחנן: אבא</strong> (כך קרא לרב שאמר כן) <strong>ממשפחת</strong> אנשים <strong>בריאים הוה</strong> <small>[היה],</small> <strong>אבל כגון אנו,</strong> שאיננו בריאים, <strong>מי שיש לו</strong> אפילו <strong>פרוטה בתוך כיסו</strong> — <strong>יריצנה לחנווני,</strong> ויקנה דברי מאכל כראוי לו. <strong>אמר רב נחמן,</strong> שני דורות מאוחר יותר: אנשים <strong>כגון אנו,</strong> שנחלשנו יותר, לא רק כשיש לנו פרוטה בכיסנו צריכים אנו ללכת ולקנות מאכל, אלא אפילו <strong>לווין ואוכלין.</strong> ועוד בעניינים שידאג בהם אדם לפרנסתו, מביאים מה שדרשו חכמים על הכתוב: "כבשים ללבושך ומחיר שדה עתודים. ודי חלב עזים ללחמך ללחם ביתך וחיים לנערותיך" (משלי כז, כו—כז).
 <strong>"כבשים ללבושך"</strong> — <strong>מגז כבשים יהא מלבושך,</strong> קנה לך צאן, ומצמרו עשה לך בגדים. <strong>"ומחיר שדה עתודים"</strong> — <strong>לעולם ימכור אדם שדה ויקח עתודים</strong> (כבשים), שיוכל ליהנות מחלבם ומצמרם ומוולדותיהם, <strong>ואל ימכור אדם עתודים ויקח שדה. "ודי חלב עזים"</strong> — <strong>דיו לאדם שיתפרנס מחלב גדיים וטלאים שבתוך ביתו.</strong>
 <strong>"ללחמך ללחם ביתך"</strong> — <strong>לחמך קודם ללחם ביתך. "וחיים לנערותיך"</strong> — <strong>אמר מר זוטרא בריה</strong> <small>[בנו]</small> של <strong>רב נחמן: תן חיים לנערותיך,</strong> לבני ביתך הצעירים, <strong>מיכן למדה תורה דרך ארץ שלא ילמד</strong> (ירגיל) <strong>אדם את בנו</strong> באכילת <strong>בשר ו</strong>שתיית <strong>יין,</strong> שגורם בכך להוציאו מדרכי חיים.
 <strong>אמר רבי יוחנן:</strong>
## דף פד:
 <strong>הרוצה שיתעשר</strong> <strong>יעסוק בבהמה דקה.</strong> וכן <strong>אמר רב חסדא: מאי דכתיב</strong> <small>[מהו שנאמר]</small> <strong>"ועשתרות צאנך"</strong> (דברים ז, יג) <strong>ש</strong>הן <strong>מעשרות את בעליהן. ו</strong>עוד
 <strong>אמר ר' יוחנן</strong> בהדרכה לדרך החיים הראויה: מוטב לו לאדם לשתות <strong>כסא דחרשין</strong> <small>[כוס של מכשפים,</small> שעשו בה כישוף<small>]</small> <strong>ולא כסא דפושרין</strong> <small>[כוס של</small> מים <small>פושרים],</small> שיש בכך סכנה גדולה יותר. ומוסיפים: <strong>והני מילי</strong> <small>[ודברים אלה אמורים]</small> <strong>בכלי מתכות, אבל בכלי חרש</strong> <strong>לית לן</strong> <small>[אין לנו]</small> <strong>בה,</strong> אין לחשוש לדבר. <strong>ובכלי מתכות נמי לא אמרן</strong> <small>[גם כן לא אמרנו],</small> <strong>אלא</strong> במקרה <strong>דלא שדי בהו ציביא</strong> <small>[שלא הטיל לתוכם עשבים],</small> כמו תה, <strong>אבל שדי בהו ציביא</strong> <small>[הטיל לתוכם עשבים]</small> <strong>לית לן</strong> <small>[אין לנו]</small> <strong>בה</strong> חשש. <strong>וכי לא שדי בהו ציביא נמי לא אמרן</strong> <small>[וכאשר לא הטיל לתוכם עשבים גם כן לא אמרנו]</small> שיש בהם סכנה, <strong>אלא</strong> במקרה ש<strong>לא ציץ</strong> <small>[רתחו]</small> המים, <strong>אבל ציץ</strong> <small>[רתחו]</small> <strong>לית לן</strong> <small>[אין לנו]</small> <strong>בה</strong> חשש.
 <strong>ו</strong>עוד <strong>אמר ר' יוחנן: מי שהניח לו אביו מעות</strong> בירושה <strong>ורוצה לאבדן</strong> — <strong>ילבש כלי פשתן, וישתמש בכלי זכוכית, וישכור פועלים ואל ישב עמהן.</strong> ומפרשים: <strong>ילבוש כלי פשתן</strong> — <strong>בכיתנא רומיתא</strong> <small>[בפשתן רומאי],</small> שהוא יקר ועדין, <strong>וישתמש בכלי זכוכית</strong> — <strong>בזוגיתא חיורתא</strong> <small>[בזכוכית לבנה],</small> <strong>וישכור פועלים ואל ישב עמהן</strong> <strong>בתורי, דנפיש פסידייהו</strong> <small>[בשוורים, שמרובה הפסדם],</small> שאם אין משגיחים על הפועלים החורשים בשוורים אינם חוששים לחבלות שייגרמו לשוורים, ואינם מעמיקים את המחרישה כראוי.
  ועוד בענייני פרנסה <strong>דרש רב עוירא, זימנין</strong> <small>[פעמים]</small> <strong>אמר לה משמיה</strong> <small>[משמו]</small> של <strong>ר' אמי, וזימנין</strong> <small>[ופעמים]</small> <strong>אמר לה משמיה</strong> <small>[משמו]</small> של <strong>ר' אסי: מאי דכתיב</strong> <small>[מהו שנאמר]</small> <strong>"טוב איש חונן ומלוה יכלכל דבריו במשפט"</strong> (תהלים קיב, ה)? <strong>לעולם יאכל אדם וישתה</strong> ב<strong>פחות ממה שיש לו,</strong> שלא יפנק עצמו למרות שיש לו יכולת כלכלית גבוהה, <strong>ו</strong>אולם <strong>ילבש ויתכסה במה שיש לו,</strong> לפי יכולתו, כדי שלא יתבזה. <strong>ויכבד אשתו ובניו יותר ממה שיש לו,</strong> שילוה מאחרים לשם כך, מפני <strong>שהן תלויין בו, והוא תלוי במי שאמר והיה העולם.</strong>
 <big>א</big> שנינו במשנה שאין שוחטים את הכוי ביום טוב, מפני שהוא ספק חיה ספק בהמה, שאם היה ודאי חיה היה צריך בכיסוי הדם, ואולם מאחר שהוא ספק — אין מחללים את יום טוב מחמת הספק.  ואם שחטו — אין מכסים את דמו. ובענין זה מסופר, <strong>דרש רב עינא</strong> ברבים <strong>אפתחא דבי ריש גלותא</strong> <small>[על פתח בית ראש הגולה]:</small> <strong>השוחט</strong> חיה או עוף <strong>לחולה</strong> מסוכן <strong>בשבת,</strong> <strong>חייב לכסות</strong> את דמו. <strong>אמר</strong> <strong>להו</strong> <small>[להם]</small> <strong>רבה: אשתומא קאמר, לישמטוה לאמוריה מיניה</strong> <small>[דבר תמוה הוא אומר, שיורידו את המתורגמן שלו ממנו],</small> המשמיע את דבריו לרבים. ומנין שאמר שלא כראוי? <strong>דתניא</strong> <small>[ששנויה</small> ברייתא<small>],</small> <small>ר' יוסי אומר: כוי אין שוחטין אותו ביום טוב, ואם שחטו</small> <strong>אין מכסין את דמו,</strong>
 <strong>מקל וחומר: ומה מילה שודאה דוחה שבת,</strong> <strong>אין ספיקה דוחה יום טוב,</strong> שתינוק שספק אם יומו השמיני חל ביום טוב — אסור למולו, <strong>כסוי</strong> הדם <strong>שאין ודאו דוחה שבת</strong> <strong>אין דין,</strong> לא קל וחומר הוא <strong>שאין ספקו,</strong> כגון כיסוי דם הכוי, שהוא ספק חיה ספק בהמה, <strong>דוחה יום טוב?</strong>
 <strong>אמר</strong> (אמרו) <strong>לו: תקיעת שופר</strong> בראש השנה <strong>בגבולים</strong> (מחוץ למקדש) <strong>תוכיח, שאין ודאה דוחה שבת,</strong> שאם חל ראש השנה בשבת — אסור לתקוע בשופר מחוץ למקדש, <strong>ו</strong>מכל מקום <strong>ספיקה דוחה יום טוב!</strong>
 וכן <strong>השיב ר' אלעזר הקפר בריבי</strong> (הגדול) <strong>תשובה</strong> לקל וחומר של ר' יוסי: אין להוכיח ממילה שאין ספיקה דוחה יום טוב, לכיסוי הדם, שגם ספיקו לא ידחה יום טוב, שהרי <strong>מה למילה שכן אינה נוהגת בלילי ימים טובים,</strong> שמילה נוהגת ביום ולא בלילה, <strong>תאמר בכסוי</strong> הדם <strong>שנוהג בלילי ימים טובים,</strong> שהשוחט חיה בליל יום טוב צריך לכסות את דמה!
  ועל דברי ר' אלעזר הקפר <strong>אמר רבי אבא:</strong> אותו קל וחומר ממנו למד ר' יוסי שאין מכסים דמו של כוי ביום טוב, <strong>זה אחד מן הדברים שאמר</strong> עליהם <strong>ר' חייא: אין לי עליהם תשובה, והשיב ר' אלעזר הקפר בריבי</strong> (הגדול) <strong>תשובה</strong> עליו.
 <strong>קתני מיהת</strong> <small>[הריהו שונה על כל פנים]</small> בברייתא: <strong>כסוי</strong> הדם <strong>שאין ודאו דוחה שבת.</strong> ויש לשאול: <strong>מאי ודאו דכסוי דלא דחי שבת</strong> <small>[מהו ודאו של כיסוי שאינו דוחה שבת]?</small> <strong>לאו</strong> <small>[האם לא]</small> <strong>השוחט</strong> חיה או עוף <strong>לחולה בשבת,</strong> שאין מכסים את דמו? ומכאן קושיה לדברי רב עינא, שאמר שהוא חייב בכיסוי!
  ומקשים:  <strong>ודלמא</strong> <small>[ושמא]</small> אין מדובר בברייתא בשוחט לחולה, ששם יש מקום לומר שכיון שנדחתה השבת אצל שחיטה זו נדחתה גם אצל כיסוי. אלא מדובר במקרה ש<strong>עבר ושחט</strong> בשבת באיסור!
  ודוחים: אינך יכול לפרש כן, מפני שצריך אתה לפרש כיסוי הדם שבברייתא זו  <strong>דומיא</strong> <small>[בדומה]</small> ל<strong>מילה,</strong> שממנה הוכיח ר' יוסי, <strong>מה מילה</strong> <strong>ברשות,</strong> שמצוה למול בשבת — <strong>אף כסוי</strong> <strong>נמי</strong> <small>[גם כן]</small> <strong>ברשות,</strong> בשוחט לחולה בהיתר, ואם כן הקושיה על רב עינא עומדת בעינה.
  ודנים במה ש<strong>אמרו לו</strong> לר' יוסי: <strong>תקיעת שופר בגבולין תוכיח, שאין ודאה דוחה שבת, וספיקה דוחה יום טוב.</strong> ושואלים: <strong>מאי</strong> <small>[מהו]</small> <strong>ספיקה</strong> של תקיעה שדוחה יום טוב?
 <strong>אילימא</strong> <small>[אם תאמר]:</small> כגון שהיה אותו ראש השנה <strong>ספק חול ספק יום טוב</strong> — לא ניתן לפרש כן, שכן <strong>השתא</strong> <small>[עכשיו,</small> הרי<small>]</small> <strong>ודאי יום טוב דחיא</strong> <small>[</small>התקיעה <small>דוחה],</small> <strong>ספק יום טוב ספק חול מיבעיא</strong> <small>[נצרכה</small> לומר<small>]</small> שהיא דוחה? ואין מכאן הוכחה לכיסוי דם הכוי, שספק מצוה שבו ידחה ודאי יום טוב!
## דף פה.
 <strong>אלא</strong> צריך אתה לומר שמדובר ב<strong>ספק איש ספק אשה,</strong> כגון טומטום, וביום טוב ודאי. שלמרות שאשה פטורה מתקיעת שופר, טומטום שהוא ספק איש ספק אישה — חייב בתקיעת שופר. ומכאן יש ללמוד שגם כוי, שהוא ספק בהמה ספק חיה —  טעון כיסוי ביום טוב.
  ומעירים:  <strong>ור' יוסי</strong> אינו מקבל הוכחה זאת, שהוא הולך <strong>לטעמיה</strong> <small>[לטעמו,</small> לשיטתו<small>]</small> ש<strong>אמר: אשה ודאית נמי תקעה</strong> <small>[גם כן תוקעת</small> ביום טוב<small>].</small> ומניין? <strong>דתניא</strong> <small>[ששנויה</small> ברייתא<small>]:</small> ממה שנאמר בפרשת קרבן העולה: "דבר אל בני ישראל... וסמך ידו על ראש העולה" (ויקרא א— ד), יש לדייק: <strong>בני ישראל סומכין</strong> על קרבנם, <strong>ולא בנות ישראל סומכות.</strong>
 <strong>ר' יוסי ור' שמעון אומרים: נשים סומכות רשות,</strong> כלומר, רשות בידן לסמוך, למרות שאינן מצוות בכך, ולמרות שיש בסמיכה ללא צורך משום איסור עבודה בקדשים, שהרי הסומך נשען על הקרבן בכל כוחו. והוא הדין לתקיעת שופר, שלדעת ר' יוסי, למרות שאין אשה מצווה לתקוע בשופר — רשות בידה לתקוע, ואין בכך משום חילול יום טוב.
 <strong>אמר רבינא: ולמאי דקאמרי רבנן</strong> <small>[ולמה שאמרו חכמים]</small> שספק איש ספק אשה תוקע ביום טוב, ומשם רצו להוכיח לכיסוי דם הכוי, שאף על פי שהוא ספק הריהו דוחה יום טוב — <strong>נמי אית ליה פירכא</strong> <small>[גם כן יש לו פירכה]:</small> <strong>מה לתקיעת שופר</strong> שספקה דוחה יום טוב — <strong>שכן ודאה דוחה שבת במקדש,</strong> שבמקדש היו תוקעים בראש השנה שחל בשבת, <strong>תאמר בכיסוי</strong> הדם — <strong>דליתיה</strong> <small>[שאינו]</small> דוחה <strong>כלל</strong> שבת!
  ומביאים מה ש<strong>השיב ר' אלעזר הקפר בריבי</strong> (הגדול) לדחות את הקל וחומר של ר' יוסי: <strong>מה למילה שכן אינה נוהגת בלילי ימים טובים,</strong> תאמר בכיסוי הדם שנוהג בלילי ימים טובים? ותמהים, <strong>בלילי ימים טובים הוא דלא נהגא</strong> <small>[ש</small>מילה <small>אינה נוהגת],</small> <strong>בשאר לילי</strong> <small>[לילות]</small> <strong>נהגא</strong> <small>[נוהגת]?</small> והרי מילה נוהגת בכל מקרה רק ביום!
 <strong>אלא</strong> כך צריך להסביר: <strong>מה למילה</strong> — <strong>שכן אינה נוהגת בלילות כבימים, תאמר בכסוי</strong> — <strong>שנוהג בלילות כבימים!</strong> ועל כך <strong>אמר ר' אבא: זה אחד מן הדברים שאמר [לי] ר' חייא</strong> ש<strong>אין עליהן תשובה, והשיב ר' אלעזר [הקפר] ברבי תשובה.</strong>
 <big>א משנה</big> <strong>השוחט</strong> חיה או עוף <strong>ונמצאת</strong> שהיתה <strong>טריפה</strong> כשנשחטה, <strong>ו</strong>כן <strong>השוחט לעבודה זרה, והשוחט חולין בפנים,</strong> או <strong>קדשים בחוץ,</strong> או השוחט <strong>חיה ועוף הנסקלים,</strong> שנגמר דינם לסקילה, כגון שהרגו אדם, שכל אלו אסורים בהנאה — <strong>ר' מאיר מחייב</strong> בכיסוי הדם, <strong>וחכמים פוטרים,</strong> מפני שלדעתם שחיטה שאינה ראויה לאכילה — אינה שחיטה, ופטורה מכיסוי.
  אבל <strong>השוחט</strong> חיה (או עוף) <strong>ונתנבלה בידו,</strong> שנתקלקלה השחיטה ונעשתה נבילה. וכן <strong>הנוחר</strong> (הדוקר) <strong>והמעקר</strong> את הקנה והוושט, וכך הורג את בעל החיים — <strong>פטור מלכסות</strong> גם לדעת ר' מאיר, מפני שלא היתה שם כלל שחיטה, ורק שחיטה מחייבת כיסוי.
 <big>ב גמרא</big> בענין המחלוקת במשנתנו, האם שחיטה שאינה ראויה לאכילה נחשבת שחיטה לחייבה בכיסוי הדם, <strong>אמר ר' חייא בר אבא אמר ר' יוחנן: ראה רבי</strong> יהודה הנשיא, עורך ומסדר המשנה, את <strong>דבריו של ר' מאיר,</strong> הסבור ששחיטה שאינה ראויה שמה שחיטה, <strong>ב</strong>דין <strong>אותו ואת בנו,</strong> <strong>ושנאו בלשון חכמים,</strong> שלדעת סתם משנה שם חייב על שחיטת טריפה משום אותו ואת בנו. <strong>ו</strong>ראה דבריו של <strong>ר' שמעון,</strong> הסבור ששחיטה שאינה ראויה לאכילה אינה שחיטה, <strong>בכסוי הדם,</strong> <strong>ושנאו</strong> במשנתנו <strong>בלשון חכמים,</strong> שלדעת סתם משנה שחיטה כזו פטורה מכיסוי הדם.
  ושואלים:  <strong>מאי טעמא</strong> <small>[מה הטעם]</small> של ר' מאיר באותו ואת בנו? אמר ר' יהושע <strong>בן לוי: גמר</strong> <small>[למד]</small> בגזירה שווה <strong>שחיטה שחיטה משחוטי חוץ,</strong> שבשחיטת חוץ נאמר: "אשר ישחט מחוץ למחנה" (ויקרא יז, ג), ובאותו ואת בנו נאמר: "אותו ואת בנו לא תשחטו ביום אחד" (שם כב, כח),
 <strong>מה התם</strong> <small>[שם],</small> בשחיטת חוץ — <strong>שחיטה שאינה ראויה</strong> לאכילה <strong>שמה שחיטה,</strong> שמתחייב על השחיטה, למרות שהקדשים שנשחטו נאסרו בהנאה, <strong>אף הכא נמי</strong> <small>[כאן גם כן],</small> לענין אותו ואת בנו — <strong>שחיטה שאינה ראויה שמה שחיטה</strong> להתחייב עליה.
  ושואלים:  <strong>ור' שמעון, מאי טעמא</strong> <small>[מה הטעם]?</small> מהיכן הוא למד שרק שחיטה הראויה לאכילה קרויה שחיטה לענין אותו ואת בנו? <strong>אמר ר' מני בר פטיש: גמר</strong> <small>[למד]</small> <strong>מ"טבוח טבח והכן</strong> כי אתי יאכלו האנשים" (בראשית מג, טז), <strong>מה להלן</strong> שנאמרה טביחה (שחיטה) — מדובר ב<strong>שחיטה ראויה</strong> לאכילה, <strong>אף כאן</strong> לענין אותו ואת בנו — רק <strong>שחיטה ראויה</strong> לאכילה קרויה שחיטה.
  ושואלים:  <strong>ור' מאיר נמי</strong> <small>[גם כן],</small> <strong>ליגמר</strong> <small>[שילמד]</small> <strong>מ"טבוח"</strong> שרק שחיטה ראויה לאכילה שמה שחיטה! ומשיבים: לדעתו <strong>דנין שחיטה משחיטה, ואין דנין שחיטה מטביחה.</strong>
 ומקשים: <strong>מה נפקא מינה</strong> <small>[מה יוצא מזה,</small> מה זה משנה<small>]?</small> <strong>הא תנא</strong> <small>[הרי שנה</small> התנא<small>]</small> <strong>דבי</strong> <small>[מבית</small> מדרשו <small>של]</small> <strong>ר' ישמעאל:</strong> מה שנאמר בדיני צרעת הבתים <strong>"ושב הכהן"</strong> (ויקרא יד, לט) ואחר כך נאמר <strong>"ובא הכהן"</strong> (שם מד) — <strong>זו היא שיבה זו היא ביאה,</strong> ולמדים גזירה שווה זו מזו, למרות שהמלים אינן זהות!
  ודוחים:  <strong>הני מילי</strong> <small>[דברים אלה]</small> שלמדים גזירה שווה ממלה דומה, אמורים <strong>היכא דליכא דדמי ליה</strong> <small>[במקום שאין</small> כתוב אחר <small>שדומה לו</small> בדיוק<small>],</small> <strong>אבל איכא דדמי ליה</strong> <small>[כשיש</small> כתוב אחר <small>שדומה לו</small> בדיוק<small>]</small> — <strong>מדדמי ליה ילפינן</strong> <small>[מן הדומה לו אנו למדים],</small> ולכן הוא למד משחיטת חוץ ששם נאמרה לשון שחיטה, ולא מ"וטבוח טבח".
  ושואלים:  <strong>ור' שמעון נמי</strong> <small>[גם כן],</small> <strong>ליגמר</strong> <small>[שילמד]</small> <strong>משחוטי חוץ</strong> ששחיטה שאינה ראויה לאכילה שמה שחיטה! ומשיבים: <strong>דנין</strong> דין שחיטת <strong>חולין מ</strong>שחיטת <strong>חולין, ואין דנין</strong> שחיטת <strong>חולין מ</strong>שחיטת <strong>קדשים,</strong> ודין אותו ואת בנו נאמר בעיקרו בחולין (ראה לעיל עח,א).
 <strong>ור' מאיר</strong> משיב: <strong>אטו</strong> <small>[וכי]</small> <strong>אותו ואת בנו בקדשים מי לא נהיג</strong> <small>[האם אינו נוהג]?</small> ומעירים: <strong>היינו דקאמר</strong> <small>[זהו שאומר]</small> <strong>ר' חייא:</strong> מטעם זה <strong>ראה רבי את דבריו של ר' מאיר באותו ואת בנו, ושנאו בלשון חכמים.</strong>
 ושואלים: <strong>מאי טעמא</strong> <small>[מה הטעם]</small> של <strong>ר' מאיר</strong> שמחייב שחיטה שאינה ראויה <strong>בכסוי הדם? אמר ר' שמעון בן לקיש: גמר</strong> <small>[למד]</small> בגזירה שווה <strong>שפיכה שפיכה משחוטי חוץ,</strong> שבשחיטת חוץ נאמר: "דם שפך" (ויקרא יז, ד), ובכיסוי הדם נאמר "ושפך את דמו" (שם יג), <strong>מה להלן</strong> — <strong>שחיטה שאינה ראויה שמה שחיטה, אף כאן</strong> — <strong>שחיטה שאינה ראויה שמה שחיטה.</strong>
 ושואלים: <strong>ור' שמעון</strong> מה הוא משיב על כך? ומשיבים: "חיה או עוף <strong>אשר יאכל" כתיב</strong> <small>[נאמר]</small> בכיסוי הדם (שם), הרי הכתוב מדגיש שמדובר בשחיטה ראויה לאכילה. ושואלים: <strong>ור' מאיר,</strong> מה הוא למד מביטוי זה? ומשיבים: לשיטתו, הכתוב <strong>ההוא</strong> — <strong>למעוטי</strong> <small>[למעט]</small> <strong>עוף טמא,</strong> שאינו עומד לאכילה, <strong>הוא דאתא</strong> <small>[שבא],</small> לומר שאין צורך לכסות את דמו. <strong>ור' שמעון</strong> משיב: <strong>עוף טמא מאי טעמא</strong> <small>[מה טעם]</small> אינו חייב בכיסוי — מפני <strong>דלאו בר</strong> <small>[שלא בן]</small> <strong>אכילה הוא,</strong> שאינו עומד לאכילה, <strong>טרפה נמי</strong> <small>[גם כן]</small> <strong>לאו בר</strong> <small>[לא בן]</small> <strong>אכילה הוא,</strong> ולכן פטורה שחיטתה מכיסוי הדם.
 ומעירים, <strong>והיינו דאמר</strong> <small>[וזהו שאמר]</small> <strong>ר' חייא:</strong> מטעם זה <strong>ראה רבי</strong> את <strong>דבריו של ר' שמעון בכסוי הדם, ושנאו בלשון חכמים.</strong>
 <strong>אמר ר' אבא</strong> :
## דף פה:
 <strong>לא לכל</strong> ענין <strong>אמר ר' מאיר</strong> ש<strong>שחיטה שאינה ראויה</strong> לאכילה, כגון שוחט טריפה — <strong>שמה שחיטה,</strong> אלא <strong>מודה ר' מאיר שאין מתירתה באכילה; ולא לכל אמר ר' שמעון</strong> ש<strong>שחיטה שאינה ראויה לא שמה שחיטה,</strong> אלא <strong>מודה ר' שמעון ש</strong>השחיטה <strong>מטהרתה</strong> את הטריפה והדומות לה <strong>מידי</strong> טומאת <strong>נבלה.</strong> ודנים בדברים אלו.
 <strong>אמר מר</strong> <small>[החכם]</small> ר' אבא: <strong>לא לכל אמר ר' מאיר שחיטה שאינה ראויה שמה שחיטה, מודה ר' מאיר שאין מתירתה באכילה.</strong> ותמהים: <strong>פשיטא</strong> <small>[פשוט</small> הדבר<small>]!</small> <strong>טרפה בשחיטה מי מישתריא</strong> <small>[האם</small> היא <small>מותרת]?</small>
 ומשיבים: <strong>לא צריכא</strong> <small>[לא נצרכה]</small> הלכה זו אלא <strong>לשוחט את הטרפה ומצא בה</strong> עובר <strong>בן תשעה</strong> חדשים <strong>חי; סלקא דעתך אמינא</strong> <small>[יעלה על דעתך לומר]:</small> <strong>הואיל</strong> ש<strong>אמר ר' מאיר שחיטה שאינה ראויה שמה שחיטה</strong> — <strong>תהני ליה</strong> <small>[תועיל לו]</small> <strong>שחיטת אמו,</strong> כפי שמועילה שחיטת בהמה כשרה לולד שנמצא במעיה, <strong>ולא ליבעי</strong> <small>[ולא יצטרך]</small> <strong>שחיטה,</strong> לכן <strong>קמשמע לן</strong> <small>[משמיע לנו]</small> ר' אבא, שלדעת ר' מאיר שחיטה שאינה מתירה את האם באכילה —  אינה מועילה לעובר שבמעיה, והוא טעון שחיטה בעצמו.
  ומקשים:  <strong>ותסברא</strong> <small>[וכי יכול היית לסבור כן],</small> שלא יצטרך שחיטה לדעת ר' מאיר, עד שהוצרך ר' אבא לומר שצריך שחיטה? <strong>והאמר</strong> <small>[והרי אמר]</small> <strong>ר' מאיר: בן פקועה,</strong> ולד שהיה במעי בהמה שנשחטה, ופקעו את רחמה והוציאוהו, אפילו היא כשרה — <strong>טעון שחיטה,</strong> שאין שחיטת האם מתירה את ולדה!
  ומתרצים: באמת  <strong>לא צריכא</strong> <small>[לא נצרכו]</small> דברי ר' אבא לשיטת ר' מאיר עצמו, אלא לשיטת רבי ההולך לשיטתו, מפני ש<strong>רבי סבר לה</strong> <small>[סבור]</small> בדבר אחד <strong>כר' מאיר, וסבר לה כרבנן</strong> <small>[וסבור</small> בדבר אחר <small>כחכמים].</small> ומפרטים: מצד אחד <strong>סבר לה</strong> <small>[סבור]</small> רבי בענין אותו ואת בנו <strong>כר' מאיר,</strong> ש<strong>אמר: שחיטה שאינה ראויה שמה שחיטה, ו</strong>אולם מצד אחר <strong>סבר לה כרבנן דאמרי</strong> <small>[סבור</small> רבי <small>כחכמים שאומרים]:</small> בן פקועה — <strong>שחיטת אמו</strong> הכשרה <strong>מטהרתו</strong> (מכשירה אותו) לאכילה.
  ומעתה, <strong>כיון דאמור רבנן</strong> <small>[שאמרו חכמים]</small> בבן פקועה כשרה ש<strong>שחיטת אמו מטהרתו,</strong> ולענין זה סבור רבי כמותם, שמא בטריפה <strong>תהני ליה</strong> <small>[תועיל לו]</small> לולד <strong>שחיטת אמו</strong> להתירו באכילה, <strong>ולא ליבעי</strong> <small>[ולא יצטרך]</small> <strong>שחיטה,</strong> על כן <strong>קא משמע לן</strong> <small>[משמיע לנו]</small> ר' אבא, שלדעת רבי, למרות שהוא סבור כר' מאיר, ששחיטת טריפה (שאינה ראויה) שמה שחיטה — לא תועיל השחיטה להתיר את הוולד שבמעיה. ודנים בהמשך דברי ר' אבא.
 <strong>ולא לכל אמר ר' שמעון</strong> ש<strong>שחיטה שאינה ראויה לא שמה שחיטה,</strong> אלא <strong>מודה ר' שמעון שמטהרתה מידי נבלה.</strong> ותמהים: <strong>פשיטא</strong> <small>[פשוט</small> הדבר<small>]!</small> שהרי <strong>אמר רב יהודה אמר רב, ואמרי לה במתניתא תנא</strong> <small>[ויש אומרים שבברייתא שנה]:</small> נאמר <strong>"וכי ימות מן הבהמה...</strong> הנוגע בנבלתה יטמא" (ויקרא יא, לט), ומן הלשון "מן הבהמה" למדנו: <strong>מקצת בהמה</strong> (חלק מן הבהמות) <strong>מטמאה</strong> בטומאת נבילה, <strong>ומקצת בהמה אינה מטמאה, ואי זו</strong> שאינה מטמאה — <strong>זו טרפה ששחטה!</strong>
 ומשיבים: <strong>לא צריכא</strong> <small>[לא נצרכו]</small> דברי ר' אבא אלא <strong>לשוחט את הטרפה והיא חולין בעזרה. דתניא</strong> <small>[ששנויה</small> ברייתא<small>]:</small> <strong>השוחט את הטרפה, וכן השוחט</strong> בהמה <strong>ונמצאת</strong> לאחר שחיטתה שהיא <strong>טריפה, זה וזה</strong> מדובר ב<strong>חולין</strong> שנשחטו <strong>בעזרה</strong> — <strong>ר' שמעון מתיר בהנאה,</strong> שלא כדין חולין כשרים שנשחטו בעזרה, שהם אסורים בהנאה, <strong>וחכמים אוסרין;</strong>
 <strong>סלקא דעתך אמינא</strong> <small>[יעלה על דעתך לומר],</small> <small>הואיל ואמר ר' שמעון: מותר בהנאה,</small> <strong>אלמא</strong> <small>[מכאן]</small> ששחיטת הטריפה <strong>לאו</strong> <small>[לא]</small> <strong>שחיטה היא כלל,</strong> וכאילו הרג אותה, ואם כן <strong>אימא</strong> <small>[אמור]:</small> <strong>מידי</strong> טומאת <strong>נבלה נמי לא מטהרה</strong> <small>[מטהרת</small> השחיטה<small>],</small> על כן <strong>קא משמע לן</strong> <small>[משמיע לנו]</small> ר' אבא, שלענין זה מועילה השחיטה.
 <strong>אמר ליה</strong> <small>[לו]</small> <strong>רב פפא לאביי: וסבר</strong> <small>[ו</small>כי <small>סבור]</small> <strong>ר' שמעון</strong> שאיסור הנאה ב<strong>חולין</strong> שנשחטו <strong>בעזרה דאורייתא</strong> <small>[מן התורה]</small> <strong>היא? אמר ליה</strong> <small>[לו]:</small> <strong>אין</strong> <small>[כן].</small> <strong>והתנן</strong> <small>[וכן שנינו</small> במשנה<small>],</small> <strong>ר' שמעון אומר:</strong> בהמות <strong>חולין שנשחטו בעזרה</strong> — <strong>ישרפו באש, וכן חיה שנשחטה בעזרה. אי אמרת בשלמא דאורייתא</strong> <small>[נניח אם אתה אומר ש</small>בבהמת חולין <small>הוא מן התורה]</small> — <strong>היינו דגזרינן</strong> <small>[זהו שאנו גוזרים]</small> איסור הנאה מ<strong>חיה</strong> שנשחטה בעזרה <strong>אטו</strong> <small>[משום]</small> <strong>בהמה.</strong>
 <strong>אלא אי אמרת</strong> <small>[אם אתה אומר]</small> שבבהמה עצמה הוא איסור <strong>דרבנן</strong> <small>[מ</small>דברי <small>חכמים],</small> הרי <strong>בהמה</strong> של חולין שנשחטה בעזרה <strong>מאי טעמא</strong> <small>[מה טעם]</small> אסרוה חכמים? <strong>דילמא אתי למיכל</strong> <small>[שמא יבואו לאכול]</small> <strong>קדשים בחוץ,</strong> כשרואים ששוחטים בהמות בעזרה ואוכלים אותן בחוץ. והרי איסור הנאה בבהמה <strong>היא גופה</strong> <small>[עצמה]</small> <strong>גזרה, ואנן ניקום</strong> <small>[ואנחנו נעמוד]</small> <strong>ונגזור גזירה לגזירה?</strong>
 <big>א</big> שנינו במשנה כי הנוחר והמעקר, שהורג חיה או עוף שלא בדרך שחיטה — פטור מלכסות את הדם. ובענין זה מסופר, <strong>ר' חייא נפל ליה יאניבא בכיתניה</strong> <small>[נפל לו עש בפשתנו],</small> <strong>אתא לקמיה</strong> <small>[בא לפני]</small> <strong>רבי</strong> לשאול מה לעשות, <strong>אמר ליה</strong> <small>[לו]:</small> <strong>שקול עופא ושחוט על בוביתא דמיא</strong> <small>[קח עוף ושחוט אותו על ביב המים]</small> ששורים שם את הפשתן, <strong>דמורח דמא ושביק ליה</strong> <small>[ש</small>העש <small>מריח את הדם ועוזב אותו,</small> את הפשתן<small>].</small>
 ושואלים: <strong>היכי עביד הכי</strong> <small>[איך עשה כך]?</small> איך מותר הדבר? <strong>והתניא</strong> <small>[והרי שנויה</small> ברייתא<small>]:</small> <strong>השוחט</strong> חיה או עוף <strong>וצריך לדם</strong> — <strong>חייב לכסות,</strong> ואינו יכול להשתמש בדם. <strong>כיצד יעשה?</strong> <strong>או נוחרו</strong> (דוקר אותו) את בעל החיים, <strong>או עוקרו,</strong> עוקר את הסימנים, וכך הורגו, כך שאינו חייב בכיסוי הדם!
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל, <strong>אמר: "צא טרוף" אמר ליה</strong> <small>[לו]</small> רבי לר' חייא, שיעשה את העוף טריפה ואחר כך ישחט אותו, כפי ששנינו במשנה, שהשוחט טריפה פטור מכיסוי הדם. <strong>כי אתא</strong> <small>[כאשר בא]</small> <strong>רבין אמר: "צא נחור</strong> את העוף" <strong>אמר ליה</strong> <small>[לו]</small> רבי לר' חייא.
  ושואלים: <strong>למאן דאמר</strong> <small>[ל</small>דעת <small>מי שאומר]</small> ש<strong>"צא טרוף"</strong> אמר לו, <strong>מאי טעמא</strong> <small>[מה טעם]</small> <strong>לא אמר</strong> לו: <strong>צא נחור?</strong>
 <strong>וכי תימא</strong> <small>[וכי תאמר]</small> <strong>קסבר</strong> <small>[סבור הוא]</small> <strong>אין שחיטה לעוף מן התורה, ו</strong>אם כן <strong>נחירתו</strong> — <strong>זו היא שחיטתו,</strong> וגם היא חייבת בכיסוי — דבר זה אינך יכול לומר, <strong>והתניא</strong> <small>[והרי שנויה</small> ברייתא<small>],</small> <strong>רבי אומר:</strong> מה שנאמר "וזבחת <strong>כאשר צויתיך"</strong> (דברים יב, כא) — <strong>מלמד ש</strong>כבר <strong>נצטוה משה</strong> קודם לכן על מצות השחיטה — <strong>על הושט ועל הקנה,</strong> שחיתוכם הוא שחיטה, <strong>ועל</strong> הצורך בשחיטת <strong>רוב</strong> סימן <strong>אחד בעוף, ועל רוב שנים בבהמה</strong> והרי רבי הוא ששנה את משנתנו!
## דף פו.
 ומתרצים: בלשון <strong>לא מיבעיא קאמר</strong> <small>[לא נצרכה הוא אומר],</small> <strong>לא מיבעיא</strong> <small>[לא נצרכה]</small> כשאמר: <strong>"צא נחור"</strong> פטור מכיסוי, <strong>דלאו</strong> <small>[שלא]</small> <strong>שחיטה היא כלל, אבל</strong> כשאומר: <strong>"צא טרוף"</strong> — <strong>אימא</strong> <small>[אמור]:</small> <strong>שחיטה שאינה ראויה שמה שחיטה, וליבעי</strong> <small>[ויצטרך]</small> <strong>כסוי,</strong> על כן <strong>קא משמע לן</strong> <small>[משמיע לנו]</small> <strong>כ</strong>דבריו של <strong>ר' חייא בר אבא,</strong> שראה רבי את דברי ר' שמעון בכיסוי הדם, ששחיטה שאינה ראויה אינה שחיטה, ופטורה מכיסוי.
 ושואלים: <strong>ולמאן דאמר</strong> <small>[ול</small>שיטת <small>מי שאומר]</small> <strong>"צא נחור"</strong> אמר לו רבי לר' חייא, <strong>מאי טעמא</strong> <small>[מה טעם]</small> <strong>לא אמר</strong> לו רבי: <strong>"צא טרוף"? וכי תימא</strong> <small>[ואם תאמר],</small> <strong>קסבר</strong> <small>[סבור</small> רבי<small>]</small> כי <strong>שחיטה שאינה ראויה</strong> — <strong>שמה שחיטה,</strong> ומחייבת בכיסוי; <strong>והא</strong> <small>[והרי]</small> <strong>אמר ר' חייא בר אבא אמר ר' יוחנן: ראה רבי דבריו של רבי שמעון בכסוי הדם, ושנאו בלשון חכמים!</strong>
 ומתרצים: <strong>לא מיבעיא קאמר</strong> <small>[</small>בלשון <small>לא נצרכה הוא אומר],</small> <strong>לא מיבעיא</strong> <small>[לא נצרכה]</small> <strong>"צא טרוף"</strong> אינו חייב בכיסוי, מפני ש<strong>שחיטה שאינה ראויה לא שמה שחיטה, אבל "צא נחור"</strong> — <strong>אימא</strong> <small>[אמור]:</small> <strong>אין שחיטה לעוף מן התורה, ו</strong>אם כן <strong>נחירתו זו היא שחיטתו, וליבעי</strong> <small>[ויצטרך]</small> <strong>כסוי,</strong> על כן <strong>קא משמע לן</strong> <small>[משמיע לנו],</small> שיש לעוף שחיטה מן התורה, כפי שדרש רבי מ<strong>"כאשר צויתיך"</strong> (דברים יב, כא).
  ושואלים על גוף המעשה: <strong>ומי נפל ליה יאניבא בכיתניה</strong> <small>[והאם נפל לו</small> לר' חייא <small>עש בפשתנו]?</small> <strong>והאמר</strong> <small>[והרי אמר]</small> <strong>רבין בר אבא, ואמרי לה</strong> <small>[ויש אומרים]</small> ש<strong>אמר</strong> זאת <strong>ר' אבין בר שבא: משעלו בני הגולה</strong> מבבל לארץ ישראל <strong>פסקו</strong> בארץ ישראל <strong>הזיקין</strong> (כוכבי שביט) <strong>והזועות</strong> (רעידות אדמה) <strong>והרוחות</strong> הסוערות, <strong>והרעמים, ולא החמיץ יינם, ולא לקה פשתנם</strong> בעש וכדומה, <strong>ונתנו חכמים עיניהם</strong> ותלו דבר זה <strong>בר' חייא ובניו</strong> שעלו מבבל, וזכותם הועילה לבני ארץ ישראל. ואם כן, כיצד ייתכן שנפל עש בפשתנו של ר' חייא עצמו?
  ומשיבים:  <strong>כי מהניא זכותייהו</strong> — <strong>אעלמא, אדידהו</strong> — <strong>לא</strong> <small>[כאשר מועילה זכותם</small> — הרי זה <small>על העולם,</small> אבל <small>עליהם</small> — <small>לא].</small> ו<strong>כ</strong>דברי <strong>רב יהודה אמר רב,</strong> ש<strong>אמר רב יהודה אמר רב: בכל יום ויום בת קול יוצאת ואומרת: "כל העולם כולו ניזון בשביל</strong> (בגלל, בזכות) <strong>חנינא בני,</strong> הוא חנינא בן דוסא, שהיה ידוע בחסידותו, <strong>וחנינא בני</strong> — <strong>די לו בקב חרובין מערב שבת לערב שבת.</strong>
 <big>א משנה</big> <strong>חרש שוטה וקטן ששחטו</strong> חיה או עוף <strong>ואחרים רואין אותם</strong> שהם שוחטים כראוי, שבאופן זה שחיטתם כשרה (לעיל ב,א) — <strong>חייב</strong> הרואה אותם שוחטים <strong>לכסות</strong> את הדם אחריהם. שחטו <strong>בינן לבין עצמן</strong> ששחיטתם פסולה — משנודע הדבר לאחר, הריהו <strong>פטור מלכסות.</strong>
 <strong>וכן לענין</strong> איסור <strong>אותו ואת בנו</strong> בבהמה: חרש שוטה וקטן <strong>ששחטו</strong> את האם, <strong>ואחרים רואין אותן</strong> — <strong>אסור לשחוט</strong> את הבן <strong>אחריהם</strong> באותו יום; שחטו <strong>בינן לבין עצמן</strong> — <strong>ר' מאיר מתיר לשחוט אחריהן, וחכמים אוסרים,</strong> שמא שחטו כראוי. <strong>ומודים</strong> חכמים <strong>שאם שחט</strong> אחריהם בו ביום — <strong>שאינו סופג את הארבעים,</strong> שמא לא שחטו כראוי.
 <big>ב גמרא</big> ושואלים: <strong>ורבנן</strong> <small>[וחכמים],</small> <strong>מאי שנא רישא דלא פליגי</strong> <small>[במה שונה תחילת</small> המשנה, לענין כיסוי הדם, <small>שאינם חלוקים]</small> על כך שחרש שוטה וקטן ששחטו בינם לבין עצמם — פטור מלכסות אחריהם, ומתוך כך משמע שגם לדעתם כששחטו בינם לבין עצמם אין שחיטתם שחיטה. <strong>ומאי שנא סיפא דפליגי</strong> <small>[ובמה שונה הסוף,</small> לענין אותו ואת בנו, <small>ש</small>חכמים <small>חולקים]</small> על ר' מאיר, וסבורים שאם חרש שוטה וקטן שחטו את האם — אסור לשחוט את הבן בו ביום, ומשמע ששחיטתם בינם לבין עצמם נחשבת שחיטה?
  ומשיבים: <strong>רישא</strong> <small>[בתחילה],</small> בענין כיסוי הדם, <strong>אי אמרינן</strong> <small>[אם אנו אומרים]</small> ש<strong>חייבין לכסות</strong> אחריהם, <strong>אמרי</strong> <small>[אומרים</small> אנשים<small>]:</small> שחיטתם <strong>שחיטה מעלייתא</strong> <small>[מעולה,</small> כשרה<small>]</small> <strong>היא, ואתי למיכל</strong> <small>[ויבואו לאכול]</small> <strong>משחיטתן,</strong> ובאמת נאסר הדבר.
  ומקשים, אם כן, <strong>סיפא נמי</strong> <small>[בסופה גם כן],</small> לענין אותו ואת בנו, מדוע אסרו לשחוט אחריהם? והלא <strong>כיון דקאמרי רבנן</strong> <small>[שאומרים חכמים]</small> <strong>אסור לשחוט אחריהם</strong> את הבן, נחשוש שמא <strong>אמרי</strong> <small>[אומרים</small> אנשים<small>]:</small> <strong>שחיטה מעלייתא</strong> <small>[מעולה,</small> כשרה<small>]</small> <strong>היא, ואתי למיכל</strong> <small>[ויבואו לאכול]</small> <strong>משחיטתן!</strong>
 ומשיבים: <strong>סיפא</strong> <small>[בסוף</small><small>,</small> באותו ואת בנו<small>]</small> גם אם נאסור לשחוט אחריהם — אין לחשוש שיבואו אנשים להכשיר את שחיטתם, מפני ש<strong>אמרי</strong> <small>[אומרים</small> האנשים<small>]:</small> טעם הדבר שלא שחטו את הבן אחריהם הוא מפני ש<strong>בשרא דלא קא מיבעיא ליה</strong> <small>[בשר הוא שלא נצרך לו]</small> לבעלים. ומקשים: <strong>רישא נמי</strong> <small>[בתחילה גם כן],</small> בכיסוי הדם, אם נחייב לכסות אחריהם — אין לחשוש, שכן <strong>אמרי</strong> <small>[אומרים</small> אנשים<small>]:</small> <strong>לנקר</strong> (לנקות) <strong>חצירו הוא צריך!</strong>
 ודוחים: אם חרש שוטה וקטן <strong>שחט באשפה, מאי איכא למימר</strong> <small>[מה יש לומר]?</small> הרי כאן לא שייך נימוק זה! וכן במקרה ששחטו והרואה אותם <strong>בא לימלך</strong> בבית הדין האם צריך לכסות את הדם אחר שחיטתם, <strong>מאי איכא למימר</strong> <small>[מה יש לומר]?</small> הרי אם נצריך אותו לכסות אחריהם, יבוא להכשיר את שחיטתם! וכיון שבמקרים כגון אלו יבואו לטעות — אסרו לכסות אחריהם בכל מקרה, וגם כשהוא שוחט בחצירו.
  ומקשים:  <strong>וליטעמיך</strong> <small>[ולטעמך,</small> לשיטתך<small>],</small> שחכמים חוששים משום מקרים אלה, <strong>סיפא נמי</strong> <small>[בסוף גם כן],</small> באותו ואת בנו, אם <strong>בא</strong> הרואה <strong>לימלך</strong> אם מותר לשחוט את הבן אחריהם, ואוסרים עליו, <strong>מאי איכא למימר</strong> <small>[מה יש לומר]?</small> הרי יכול הוא לטעות ולהכשיר את שחיטתם, ומדוע אסרו חכמים לשחוט אחריהם?
 <strong>אלא</strong> צריך לומר כי <strong>רבנן אכולה מילתא פליגי</strong> <small>[חכמים על כל הענין חולקים],</small> והם סבורים שחרש שוטה וקטן ששחטו — צריך לכסות אחריהם, כפי שלענין אותו ואת בנו אסרו לשחוט אחריהם. <strong>ונטרי ליה לר' מאיר עד דמסיק לה למילתא, והדר פליגי עילויה</strong> <small>[והמתינו לו</small> חכמים <small>לר' מאיר עד שיסיים את דבריו, ואחר כך חלקו עליו].</small>
 ושואלים: ומעתה, <strong>בשלמא רבנן</strong> <small>[נניח,</small> מובנת דעת <small>חכמים]</small> — משום שהם הולכים <strong>לחומרא</strong> <small>[להחמיר],</small> שלמרות שאסרו לאכול משחיטתם, החמירו לחייב בכיסוי הדם אחריהם, ולענין אותו ואת בנו אסרו לשחוט אחריהם מספק שמא שחטו כראוי. <strong>אלא רבי מאיר,</strong> שפטר מכיסוי הדם אחריהם, והתיר לשחוט את הבן אחריהם, <strong>מאי טעמא</strong> <small>[מה טעמו]?</small> מדוע לא יחמיר מספק?
 <strong>אמר רבי יעקב אמר רבי יוחנן: מחייב היה רבי מאיר</strong> מלקות <strong>על</strong> האוכל מ<strong>שחיטתן משום נבלה.</strong> כלומר, הוא סבור ששחיטתם אינה קרויה כלל שחיטה, עד שניתן להתרות באוכל משחיטתם התראת ודאי שהוא עומד לאכול נבילה, ולהלקותו אם עשה כן. ושואלים: <strong>מאי טעמא</strong> <small>[מה טעמו]?</small> <strong>אמר רבי אמי: הואיל ורוב מעשיהן</strong> של חרש שוטה וקטן <strong>מקולקלים,</strong> אינם נעשים כראוי, ויש להניח שלא שחטו כראוי.
 <strong>אמר ליה</strong> <small>[לו]</small> <strong>רב פפא לרב הונא בריה</strong> <small>[בנו]</small> של <strong>רב יהושע, ואמרי לה</strong> <small>[ויש אומרים]</small> שאמר <strong>רב הונא בריה</strong> <small>[בנו]</small> של <strong>רב יהושע לרב פפא: מאי איריא</strong> <small>[מה שייך],</small> מדוע הוצרך ר' אמי לנימוק של <strong>רוב?</strong> הרי <strong>אפילו</strong> אם <strong>מיעוט</strong> מעשיהם מקולקלים <strong>נמי</strong> <small>[גם כן]</small> היה ר' מאיר אומר כן! <strong>דהא</strong> <small>[שהרי]</small> שמענו את <strong>רבי מאיר</strong> שהוא <strong>חייש למיעוטא</strong> <small>[חושש למיעוט],</small> מתחשב בו כנגד הרוב, כשיש חזקה המסייעת לו. ואם כן, גם אם רוב מעשיהם של חרש שוטה וקטן מתוקנים, יש לומר: <strong>סמוך מיעוטא</strong> <small>[צרף את המיעוט]</small> של המקלקלים בשחיטתם, <strong>לחזקה</strong> של איסור שיש בבהמה, שהרי בהמה שלא נודע לך שנשחטה כראוי עומדת בחזקת איסור, <strong>ואתרע ליה רובא</strong> <small>[והורע לו הרוב]!</small> ומניין שכך סבור ר' מאיר?
 <strong>דתנן</strong> <small>[ששנינו</small> במשנה<small>]</small> בענייני טהרות: <strong>תינוק שנמצא בצד העיסה ובצק בידו</strong> — <strong>רבי מאיר מטהר</strong> את העיסה כולה, שאינו חושש שטימא אותה התינוק. <strong>וחכמים מטמאין</strong> את העיסה, <strong>מפני שדרכו של תינוק לטפח,</strong> לגעת בידיו בעיסה. <strong>ואמרינן</strong> <small>[והיינו אומרים,</small> שואלים<small>]:</small> <strong>מאי טעמא</strong> <small>[מה טעמו]</small> של <strong>רבי מאיר?</strong> <strong>קסבר</strong> <small>[סבור הוא]:</small> <strong>רוב תינוקות מטפחין, ומיעוט</strong> תינוקות <strong>אין מטפחין, ועיסה זו בחזקת טהרה עומדת</strong> —
## דף פו:
 <strong>סמוך מיעוטא</strong> <small>[את המיעוט]</small> של התינוקות שאינם מטפחים <strong>לחזקה</strong> של טהרה שיש לעיסה, <strong>ואיתרע ליה רובא</strong> <small>[והורע לו הרוב]</small> של התינוקות המטפחים. ואם כן, גם כאן, בשחיטת חרש שוטה וקטן, מדוע הוצרכנו לומר שרוב מעשיהם מקולקלים כדי לחייב על שחיטתם משום נבילה? נסמוך מיעוט מעשים מקולקלים שלהם לחזקת איסור של הבהמה!
  ומשיבים:  <strong>אם אמרו</strong> ב<strong>ספק טומאה לטהר</strong> על ידי חזקת טהרה ומיעוט, <strong>יאמרו</strong> ב<strong>ספק איסור להתיר,</strong> לפטור מכיסוי הדם ולהתיר לשחוט אחריהם, כשיש מיעוט שאינו שוחט כראוי? ולכן, רק משום שרוב מעשיהם מקולקלים סומך ר' מאיר על חזקת איסור של הבהמה, לחייב על שחיטתם משום נבילה.
 <big>א</big> בהוראת ההלכה בענין זה, נאמר: <strong>הורה רבי כרבי מאיר,</strong> שחרש שוטה וקטן ששחטו פרה בינם לבין עצמם — מותר לשחוט את בנה בו ביום, <strong>ו</strong>מצד אחר נאמר ש<strong>הורה רבי כחכמים</strong> שהדבר אסור. ושואלים: <strong>הי מינייהו דאחריתא</strong> <small>[איזו מהן היא</small> ההוראה <small>האחרונה]?</small>
 ומציעים, <strong>תא שמע</strong> <small>[בוא ושמע]</small> מן המסופר ש<strong>רבי אבא בריה</strong> <small>[בנו]</small> של <strong>רבי חייא בר אבא ורבי זירא הוו קיימי בשוקא דקיסרי אפתחא דבי מדרשא</strong> <small>[היו עומדים בשוק של קיסרי על פתח בית המדרש],</small> <strong>נפק</strong> <small>[יצא]</small> <strong>רבי אמי</strong> מבית המדרש <strong>אשכחינהו</strong> <small>[מצא אותם],</small> <strong>אמר להו</strong> <small>[להם]:</small> <strong>לאו אמינא לכו</strong> <small>[האם לא אמרתי לכם]:</small> <strong>בעידן בי מדרשא</strong> — <strong>לא תקימו אבראי</strong> <small>[בזמן בית המדרש לא תעמדו בחוץ],</small> <strong>דילמא איכא אינש דמיצטרכא ליה שמעתא, ואתי לאיטרודי</strong> <small>[שמא יש אדם שמצטרכת לו שמועה,</small> שצריך לברר דבר מה, <small>ויבואו</small> הלומדים בבית המדרש <small>להיטרד],</small> ולא יצליחו לברר את הענין, בעוד אתם יכולים לסייע בדבר!
 <strong>רבי זירא על</strong> <small>[נכנס]</small> לבית המדרש, <strong>רבי אבא לא על</strong> <small>[לא נכנס].</small> <strong>יתבי וקא מיבעיא להו</strong> <small>[יושבים היו</small> בבית המדרש ו<small>נשאלה להם]</small> השאלה: <strong>הי מינייהו אחריתא</strong> <small>[איזו מהן,</small> מן ההוראות של רבי <small>אחרונה],</small> האם זו שהורה כר' מאיר, או זו שהורה כחכמים? <strong>אמר להו</strong> <small>[להם]</small> <strong>רבי זירא: לא שבקתון לי דאישייליה לסבא</strong> <small>[לא הנחתם לי שאשאל את הזקן,</small> ר' אבא בנו של ר' חייא בר אבא<small>],</small> <strong>דילמא שמיע ליה מאבוה, ואבוה מיניה דרבי יוחנן</strong> <small>[שמא שמע דבר זה מאביו,</small> ר' חייא בר אבא, <small>ואביו שמע מר' יוחנן].</small> ומעירים, והוא כפי המסופר ש<strong>רבי חייא בר אבא כל תלתין יומין קא מהדר תלמודיה קמיה דר' יוחנן</strong> <small>[כל שלושים יום היה חוזר על תלמודו לפני ר' יוחנן].</small>
 ושואלים: <strong>מאי הוי עלה</strong> <small>[מה היה עליה]</small> על שאלה זו? כיצד נפתרה? ומציעים: <strong>תא שמע</strong> <small>[בוא ושמע],</small> ש<strong>שלח רבי אלעזר לגולה</strong> (לבבל): <strong>הורה רבי כר' מאיר. והא כרבנן נמי אורי</strong> <small>[והרי כחכמים גם כן הורה]</small> רבי, ובוודאי הכיר ר' אלעזר מה שנאמר בשמו, שהיה גדול תלמידי ר' יוחנן! <strong>אלא לאו שמע מינה</strong> <small>[האם לא נלמד מכאן]:</small> <strong>הא דאחריתא</strong> <small>[זו</small> שהורה כר' מאיר <small>היא האחרונה],</small> ולכן רק אותה שלח ר' אלעזר? ומסכמים: <strong>שמע מינה</strong> <small>[למד מכאן]</small> שכך הוא.
 <big>א משנה</big> <strong>שחט מאה חיות במקום אחד</strong> — <strong>כסוי אחד ל</strong>דם של <strong>כולן,</strong> ואינו צריך לכסות דמה של כל אחת בנפרד. וכן שחט <strong>מאה עופות במקום אחד</strong> — <strong>כסוי אחד לכולן.</strong> שחט <strong>חיה ועוף במקום אחד</strong> — <strong>כסוי אחד לכולן. רבי יהודה אומר: שחט חיה</strong> — <strong>יכסנה, ואחר כך ישחוט את העוף.</strong>
 <big>ב גמרא</big> <strong>תנו רבנן</strong> <small>[שנו חכמים]:</small> מה שנאמר בדין כיסוי הדם: "חיה או עוף" (ויקרא יז, יג), <strong>"חיה"</strong> — <strong>כל משמע חיה,</strong> כלומר, חיה היא לשון כללית, <strong>בין מרובה ובין מועטת;</strong> וכן <strong>"עוף"</strong> — <strong>כל משמע עוף, בין מרובה ובין מועט; מכאן אמרו</strong> חכמים, כפי ששנינו במשנתנו: <strong>שחט מאה חיות במקום אחד</strong> — <strong>כסוי אחד לכולן, מאה עופות במקום אחד</strong> — <strong>כסוי אחד לכולן, חיה ועוף במקום אחד</strong> — <strong>כסוי אחד לכולן.</strong>
 <strong>רבי יהודה אומר: שחט חיה</strong> — <strong>יכסנה, ואחר כך ישחוט את העוף, שנאמר: "חיה או עוף",</strong> כל אחד מהם בפני עצמו.
 <strong>אמרו לו: הרי הוא אומר "כי נפש כל בשר דמו בנפשו הוא"</strong> (שם פסוק יד). ושואלים: <strong>מאי קא מהדרי ליה</strong> <small>[מה הם משיבים לו]</small> חכמים לר' יהודה? ומסבירים: <strong>הכי קאמרי ליה רבנן</strong> <small>[כך אומרים לו חכמים]:</small> <strong>האי "או"</strong> <small>["או" זה]</small> שאתה דורש ממנו לחייב כיסוי לחיה וכיסוי נפרד לעוף — <strong>מיבעי ליה לחלק</strong> <small>[צריך אותו לחלק],</small> לחייב אם שחט רק חיה או רק עוף.
 <strong>ו</strong>על כן השיב <strong>ר' יהודה: לחלק</strong> — <strong>מ</strong>"ושפך את <strong>דמו" נפקא</strong> <small>[יוצא,</small> נלמד<small>],</small> כלומר, דמו של כל אחד מהם, של החיה והעוף שהוזכרו בפסוק. <strong>ורבנן</strong> <small>[וחכמים]</small> משיבים: לא ניתן ללמוד דין זה מ"דמו", מפני ש<strong>"דמו"</strong> — <strong>טובא</strong> <small>[הרבה]</small> <strong>משמע,</strong> כלומר, הוא שם כללי לדם, <strong>דכתיב</strong> <small>[</small>כדרך <small>שנאמר]:</small> <strong>"כי נפש כל בשר דמו בנפשו הוא",</strong> ושם בוודאי אין הכוונה לדמו של פרט מסויים.
 <strong>אמר רבי חנינא:</strong> למרות שר' יהודה מחייב לכסות דמה של חיה תחילה ורק אחר כך לשחוט את העוף, <strong>מודה היה רבי יהודה לענין ברכה</strong> <strong>שאינו מברך</strong> על שחיטת החיה והעוף <strong>אלא ברכה אחת. אמר ליה</strong> <small>[לו]</small> <strong>רבינא לרב אחא בריה</strong> <small>[בנו]</small> של <strong>רבא, ואמרי לה</strong> <small>[ויש אומרים]</small> <strong>רב אחא בריה</strong> <small>[בנו]</small> של <strong>רבא לרב אשי: מאי שנא</strong> <small>[במה שונה]</small> הדבר <strong>מ</strong>המסופר על <strong>תלמידי</strong>
 <strong>דרב</strong> <small>[תלמידיו של רב]?</small> ש<strong>רב ברונא ורב חננאל תלמידי דרב</strong> <small>[תלמידיו של רב]</small> <strong>הוו יתבי בסעודתא</strong> <small>[היו יושבים בסעודה],</small> <strong>קאי עלייהו</strong> <small>[היה עומד עליהם</small> ומשמש אותם<small>]</small> <strong>רב ייבא סבא</strong> <small>[הזקן],</small> <strong>אמרו ליה</strong> <small>[לו]:</small> <strong>הב ליבריך</strong> <small>[הב</small> לנו כוס יין <small>ונברך]</small> ברכת המזון! אחר כך <strong>הדור אמרו ליה</strong> <small>[חזרו ואמרו לו]:</small> <strong>הב לישתי</strong> <small>[הב</small> לנו כוס יין <small>ונשתה]!</small> <strong>אמר להו</strong> <small>[להם]</small> <strong>רב ייבא סבא</strong> <small>[הזקן],</small> <strong>הכי</strong> <small>[כך]</small> <strong>אמר רב: כיון</strong> ש<strong>אמר</strong> אדם <strong>"הב ליבריך"</strong> <small>[הב ונברך]</small> — <strong>איתסר ליה למשתי חמרא</strong> <small>[נאסר עליו לשתות יין],</small> שגילה דעתו שגמר את אכילתו ושתייתו, ואם רצונכם לחזור ולשתות — עליכם לחזור ולברך תחילה. ואם כן, <strong>הכא נמי</strong> <small>[כאן גם כן],</small> לענין שוחט חיה ועוף, <strong>כיון דאיטפל ליה</strong> <small>[כיון שנצרך לו</small> לכיסוי לאחר ששחט את החיה<small>]</small> הרי הפסיק את השחיטה שעסק בה, ואם כן <strong>איחייב ליה התחייב לו</strong> מחדש<small>]</small> <strong>לברכה</strong> נוספת על שחיטת העוף!
## דף פז.
 ודוחים: <strong>הכי השתא</strong> <small>[כך אתה משווה]?</small> <strong>התם</strong> <small>[שם]</small> במעשה בתלמידי רב — <strong>משתא וברוכי בהדי הדדי</strong> <small>[לשתות ולברך ביחד]</small> <strong>לא אפשר,</strong> ולכן, משעה שזימנו עצמם לברך, נתנו דעתם שלא לשתות יותר. אבל <strong>הכא</strong> <small>[כאן],</small> כששחט חיה, והוא רוצה לשחוט עוף, כשהוא מכסה את דם החיה אינו מסיח דעתו מן השחיטה, שהרי <strong>אפשר דשחיט בחדא, ומכסי בחדא</strong> <small>[שישחוט ב</small>יד <small>אחת, ויכסה ב</small>יד <small>אחת].</small>
 <big>א משנה</big> <strong>שחט</strong> חיה או עוף <strong>ולא כסה</strong> את הדם בעפר, <strong>וראהו אחר</strong> — <strong>חייב</strong> האחר <strong>לכסות. כסהו ונתגלה</strong> — <strong>פטור מלכסות. כסהו הרוח</strong> — <strong>חייב לכסות.</strong>
 <big>ב גמרא</big> <strong>תנו רבנן</strong> <small>[שנו חכמים]:</small> נאמר <strong>"ושפך וכסה"</strong> ("ושפך את דמו וכסהו בעפר", ויקרא יז, יג), ודברים אלו שנאמרו ברצף אחד מלמדים כי <strong>מי ששפך</strong> כלומר, שחט את החיה או העוף — מצוה ש<strong>יכסה</strong> את דמו. <strong>שחט ולא כסה, וראהו אחר, מנין שחייב לכסות? שנאמר</strong> באותה פרשה: <strong>"ואומר לבני ישראל"</strong> (שם יד) — <strong>אזהרה לכל בני ישראל.</strong>
 ומעיהם <strong>תניא אידך</strong> <small>[שנויה</small> ברייתא <small>אחרת]</small> על כתוב זה: <strong>"ושפך וכסה", במה ששפך</strong> — <strong>בו יכסה,</strong> כלומר בידו, או בסכין, <strong>שלא יכסנו ברגל,</strong> כדי <strong>שלא יהיו מצות בזויות עליו.</strong> וכן <strong>תניא אידך</strong> <small>[שנויה</small> ברייתא <small>אחרת]:</small> <strong>"ושפך וכסה", מי ששפך</strong> — <strong>הוא יכסנו. מעשה באחד ששחט</strong> חיה או עוף, <strong>וקדם חבירו וכסה, וחייבו רבן גמליאל ליתן לו עשרה זהובים.</strong>
 <strong>איבעיא להו</strong> <small>[נשאלה להם]:</small> האם עשרה זהובים אלה הם <strong>שכר מצוה</strong> שגזל ממנו, <strong>או שכר ברכה,</strong> ברכת המצוות? ומסבירים, <strong>למאי נפקא מינה</strong> <small>[מה יוצא ממנה]</small> משאלה זו למעשה — <strong>לברכת המזון, אי אמרת</strong> <small>[אם אתה אומר]</small> <strong>שכר מצוה</strong> חייבו רבי — ברכת המזון כולה מצוה <strong>אחת היא, ואי אמרת</strong> <small>[ואם אתה אומר]</small> <strong>שכר ברכה</strong> — ארבע ברכות של ברכת המזון <strong>הויין</strong> <small>[הריהן]</small> שוות <strong>ארבעים</strong> זהובים. <strong>מאי</strong> <small>[מה]</small> התשובה?
 ומציעים, <strong>תא שמע</strong> <small>[בוא</small> ו<small>שמע]</small> ממה שמסופר ש<strong>אמר ליה</strong> <small>[לו]</small> <strong>ההוא מינא</strong> <small>[אותו מין,</small> כופר<small>]</small> <strong>לרבי</strong> בקינטור: <strong>מי שיצר הרים לא ברא רוח,</strong> <strong>ומי שברא רוח לא יצר הרים, דכתיב</strong> <small>[שנאמר]:</small> <strong>"כי הנה יוצר הרים ובורא רוח"</strong> (עמוס ד, יג), הרי שיש יוצר ויש בורא! <strong>אמר ליה</strong> <small>[לו]</small> רבי: <strong>שוטה, שפיל לסיפיה דקרא</strong> <small>[רד,</small> המשך <small>לסופו של הכתוב],</small> שנאמר: <strong>"ה'</strong> אלהי <strong>צבאות שמו",</strong> שהוא גם היוצר וגם הבורא.
 <strong>אמר ליה</strong> <small>[לו]</small> אותו מין: <strong>נקוט לי זימנא תלתא יומי ומהדרנא לך תיובתא</strong> <small>[תן לי זמן שלושה ימים ואחזיר לך תשובה].</small> <strong>יתיב רבי תלת תעניתא</strong> <small>[ישב רבי שלוש תעניות],</small> באותם שלושה ימים, כדי שלא ימצא לו אותו מין תשובה, שלא יהיה בכך חילול שם שמים. <strong>כי הוה קא בעי מיברך</strong> <small>[כאשר</small> עברו אותם שלושה ימים, ו<small>היה רוצה</small> רבי <small>לסעוד],</small> <strong>אמרו ליה</strong> <small>[לו]</small> לרבי: <strong>מינא קאי אבבא</strong> <small>[מין עומד בשער].</small> <strong>אמר</strong> רבי על עצמו את הפסוק: <strong>"ויתנו בברותי רוש</strong> (עשב מר) <strong>ולצמאי ישקוני חומץ"</strong> (תהלים סט, כב), כלומר, נותנים דבר מר לסעודתי.
 <strong>אמר ליה</strong> <small>[לו]</small> המין שעמד בפתח: <strong>רבי, מבשר טובות אני לך, לא מצא תשובה אויבך, ונפל</strong> (הפיל עצמו) <strong>מן הגג ומת. אמר לו</strong> רבי: הואיל ובישרת לי בשורה טובה, <strong>רצונך שתסעוד אצלי? אמר לו: הן. לאחר שאכלו ושתו, אמר</strong> <strong>ליה</strong> <small>[לו]</small> רבי: <strong>כוס של ברכה אתה שותה,</strong> כלומר האם רצונך לברך ברכת מזון על הכוס, <strong>או ארבעים זהובים אתה נוטל,</strong> ואני אברך? <strong>אמר לו: כוס של ברכה אני שותה. יצתה בת קול ואמרה: כוס של ברכה ישוה ארבעים זהובים.</strong>
 <strong>אמר רבי יצחק: עדיין ישנה לאותה משפחה</strong> של אותו מין שבישר לו את הבשורה, <strong>בין גדולי רומי, וקוראין אותה משפחת בר לויאנוס.</strong>
 <big>ג</big> שנינו במשנה: <strong>כסהו ונתגלה</strong> — חייב לכסות. <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: מאי שנא</strong> <small>[במה שונה</small> הדבר<small>]</small> <strong>מהשבת אבדה,</strong> ש<strong>אמר מר</strong> <small>[החכם]:</small> מה שנאמר "השב תשיבם" (דברים כב, א) <strong>"השב"</strong> — <strong>אפילו מאה פעמים?</strong>
 <strong>אמר ליה</strong> <small>[לו]:</small> <strong>התם לא כתיב מיעוטא</strong> <small>[שם לא נאמרה לשון מיעוט],</small> <strong>הכא, כתיב מיעוטא</strong> <small>[כאן נאמרה לשון מיעוט]</small> <strong>"וכסהו"</strong> כלומר, כסה אותו, כיסוי זה ולא יותר.
 <big>ד</big> שנינו במשנה: <strong>כסהו הרוח</strong> — חייב לכסות. <strong>אמר רבה בר בר חנה אמר רבי יוחנן: לא שנו אלא שחזר ונתגלה</strong> לאחר שכיסהו הרוח. <strong>אבל לא חזר ונתגלה</strong> — <strong>פטור מלכסות.</strong> ושואלים: <strong>וכי</strong> <small>[וכאשר]</small> <strong>חזר ונתגלה מאי הוי</strong> <small>[מה בכך]?</small> <strong>הא אידחי ליה</strong> <small>[הרי</small> כבר <small>נדחה]</small> ממצות הכיסוי כשכיסהו הרוח! <strong>אמר רב פפא, זאת אומרת: אין</strong> מושג <strong>דיחוי</strong> שייך <strong>אצל מצות,</strong> וכיון שנתחייב הדם בכיסוי — לא נדחתה ממנו המצוה, ואם נתגלה —  עומדת בעינה המצוה לכסותו.
  ושואלים: ואם כסהו הרוח ולא נתגלה, מדוע פטור מלכסות?  <strong>ומאי שנא מהא דתניא</strong> <small>[ובמה שונה</small> הדבר <small>מזו ששנויה</small> בברייתא<small>]:</small> <strong>השוחט</strong> חיה או עוף <strong>ונבלע דם בקרקע</strong> — <strong>חייב לכסות?</strong> ומשיבים: <strong>התם</strong> <small>[שם</small> מדובר<small>]</small> <strong>כשרשומו</strong> של הדם <strong>ניכר</strong> בקרקע, שלא נבלע לגמרי.
 <big>ה משנה</big> <strong>דם</strong> חיה או עוף <strong>שנתערב במים, אם יש בו מראית דם</strong> בתערובת — <strong>חייב לכסות. נתערב</strong> הדם <strong>ביין</strong> שהוא אדום — <strong>רואין אותו</strong> את היין <strong>כאילו הוא מים,</strong> ואם בכמות כזו של מים היתה מראית דם — חייב לכסות. <strong>נתערב</strong> דם החיה או העוף <strong>בדם הבהמה</strong>
## דף פז:
 <strong>או בדם</strong> אחר של <strong>החיה,</strong> שאינו דם השחיטה — <strong>רואין אותו,</strong> את דם הבהמה או את דם החיה האחר, <strong>כאילו הן מים. רבי יהודה אומר: אין דם מבטל דם,</strong> ואפילו לא היה ניכר בו דם השחיטה — חייב לכסות את התערובת.
 <strong>דם הניתז</strong> מחוץ לגומה ששוחט לתוכה, או על הכותל, <strong>ו</strong>כן הדם <strong>ש</strong>נותר <strong>על הסכין</strong> ששחט בה — <strong>חייב לכסות. אמר רבי יהודה: אימתי</strong> חייב לכסות — <strong>בזמן שאין שם דם אלא הוא, אבל יש שם דם שלא הוא,</strong> שמקיים בו מצות כיסוי — <strong>פטור מלכסות.</strong>
 <big>א גמרא</big> <strong>תנן התם</strong> <small>[שנינו שם]</small> במסכת זבחים ביחס לדם הקרבנות: <strong>דם</strong> קרבן <strong>שנתערב במים, אם יש בו</strong> בתערובת <strong>מראית דם</strong> — <strong>כשר</strong> לזריקה על המזבח ולכפר. <strong>נתערב</strong> דם הקרבן <strong>ביין</strong> — <strong>רואין אותו</strong> את היין <strong>כאילו הוא מים,</strong> ואם היה ניכר בהם הדם — כשר. <strong>נתערב</strong> דם הקרבן <strong>בדם בהמה</strong> של חולין, <strong>או בדם החיה</strong> — <strong>רואין אותו,</strong> את דם הבהמה או החיה, <strong>כאילו הוא מים. רבי יהודה אומר: אין דם מבטל דם.</strong>
 ועל אותה משנה <strong>אמר רבי חייא בר אבא אמר רבי יוחנן: לא שנו</strong> שאם יש מראית דם במים הרי זה כשר לזריקה — <strong>אלא שנפלו מים לתוך דם</strong> הקרבן, <strong>אבל נפל דם</strong> הקרבן <strong>לתוך מים</strong> — <strong>ראשון ראשון בטל,</strong> כל טיפת דם שנפלה למים נתבטלה, וגם אם בסופו של דבר יש שם מראית דם — אינו יכול לזורקו על המזבח, שהדם שנדחה מהקרבה אינו חוזר ונעשה ראוי לכך.
 <strong>אמר רב פפא: ולענין כסוי</strong> דם החיה או העוף <strong>אינו כן,</strong> אלא אם לאחר שנפלה טיפה ועוד טיפה למים יש בהם מראה דם — צריך לכסות, ואין אומרים שכל טיפה וטיפה נדחתה ממצוותה, לפי ש<strong>אין דחוי אצל מצות,</strong> שהדם שנתבטל תחילה במים לא נדחה ממצוותו, ולכן כשהוא חוזר ומקבל מראה דם — טעון כיסוי.
 <big>ב</big> ועוד בעניינים אלה, <strong>אמר רב יהודה אמר שמואל: כל</strong> מים שיש בהם <strong>מראה אדמומית</strong> של דם — <strong>מכפרין</strong> על המזבח, <strong>ומכשירין</strong> אוכל לקבלת טומאה, <strong>וחייבין בכסוי,</strong> אם מדובר בדם שחיטה של חיה או עוף. ומקשים: <strong>מאי קמשמע לן</strong> <small>[מה משמיע לנו]</small> ר' יהודה? שהם <strong>מכפרין</strong> — <strong>תנינא</strong> <small>[שנינו]</small> במשנה במסכת זבחים שהובאה לעיל, שהם <strong>חייבין בכסוי</strong> — <strong>תנינא</strong> <small>[שנינו]</small> במשנתנו!
  ומשיבים: לומר שהם  <strong>מכשירין איצטריכא ליה</strong> <small>[הוצרך לו],</small> שלא שנינו דין זה במשנה. ומתקשים: <strong>מכשירין נמי</strong> <small>[גם כן]</small> לא הוצרך לאומרו, שהרי בין <strong>אי</strong> <small>[אם]</small> יש לתערובת דין <strong>דם</strong> — <strong>אכשורי מכשר</strong> <small>[הריהו מכשיר],</small> ובין <strong>אי מיא</strong> <small>[אם הוא מים]</small> — <strong>אכשורי מכשרי</strong> <small>[הריהם מכשירים]!</small> ומשיבים: <strong>לא צריכא</strong> <small>[לא נצרכו]</small> דברי רב יהודה בשם שמואל, אלא למקרה <strong>שתמדו,</strong> שעירב את הדם <strong>במי גשמים,</strong> שאינם מכשירים את האוכלים, לפי שמשקים מכשירים לקבל טומאה רק כאשר אדם חשב עליהם, ומי גשמים באים מעצמם.
  ומקשים:  <strong>מי גשמים</strong> שנתערב בהם דם <strong>נמי</strong> <small>[גם כן],</small> <strong>כיון דשקיל ורמי</strong> <small>[שנטל</small> אותם <small>והטיל</small> אותם בכלי<small>]</small> שבו נתערב הדם <strong>אחשבינהו</strong> <small>[</small>הרי <small>החשיב אותם],</small> ומכשירים לקבל טומאה! ומשיבים: <strong>לא צריכא</strong> <small>[לא נצרכה]</small> אלא במקרה <strong>שנתמדו מאליהן,</strong> שמי גשמים ירדו מעצמם לתוך כלי, ונתערב בהם הדם.
 <strong>רבי אסי מנהרביל אומר:</strong> דבריו של רב יהודה בשם שמואל נאמרו <strong>בצללתא דדמא</strong> <small>[בנוזל הצלול של הדם],</small> שכשהדם נקרש הוא נפרד לעצמו, לומר שאם יש בו מראה אדמומית — דינו כדם, ומכשיר, ואם לא — אינו מכשיר, שאינו מים ולא דם. <strong>רבי ירמיה מדפתי אמר:</strong> האוכל מנוזל זה כשיש בו מראה אדמומית, <strong>ענוש כרת,</strong> כדין אוכל דם (ויקרא יז, יד), <strong>והוא דאיכא</strong> <small>[שיש]</small> בו <strong>כזית</strong> דם גמור. <strong>במתניתא תנא</strong> <small>[בברייתא שנה]:</small> משקים שיש בהם מראית דם, אם היה זה דם המת — <strong>מטמאים באהל, והוא דאיכא</strong> <small>[שיש]</small> שם <strong>רביעית</strong> הלוג דם גמור, שדם המת מטמא אם היה בו שיעור רביעית.
  ועוד בענין זה, <strong>תנן התם</strong> <small>[שנינו שם]:</small> <strong>כל משקה המת,</strong> כל הנוזלים שבגופו, כגון דמעות, או חלב האשה — <strong>טהורין, חוץ מדמו; וכל מראה אדמומית שבו,</strong> כלומר, נוזל הבא מן המת, אם יש בו מראית דם — <strong>מטמאין באהל.</strong> ושואלים: <strong>ומשקה המת טהורין? ורמינהו</strong> <small>[ומטילים,</small> מראים סתירה<small>]</small> ממה ששנינו: כדין <strong>משקה טבול יום,</strong> של אדם ביום שטבל לטומאתו, דין <strong>משקין היוצאין ממנו כ</strong>דין <strong>משקין ש</strong>הוא <strong>נוגע בהן,</strong>
## דף פח.
 <strong>ואלו ואלו,</strong> משקה היוצא מטבול יום ומשקה הנוגע בו — <strong>אין מטמאין</strong> את מה שנגעו בו. <strong>ושאר כל הטמאין,</strong> חוץ מטבול יום, <strong>בין קלין בין חמורין</strong> — דין <strong>משקין היוצאין מהן כ</strong>דין <strong>משקה הנוגע בהן, ואלו ואלו,</strong> המשקין היוצאים משאר הטמאים, כגון חלב האשה הזבה, והמשקים שנגעו בהם — הריהם <strong>תחלה,</strong> בדרגת ראשון לטומאה, שהרי נגעו באב הטומאה כשיצאו מגופו. <strong>חוץ מן המשקה שהוא אב הטומאה</strong> בעצמו, כגון זובו של הזב ושכבת זרעו, ומי רגליו, ורוקו, שנאמר בתורה שהם מטמאים.
  ויש לשאול: <strong>מאי</strong> <small>[מה</small> פירוש<small>]</small> טמאים <strong>קלין ומאי</strong> <small>[ומה</small> פירוש<small>]</small> טמאים <strong>חמורין? מאי לאו</strong> <small>[האם לא]:</small> <strong>קלין</strong> — <strong>שרץ וזב, וחמורין</strong> — <strong>מת?</strong> הרי שהמשקה היוצא מן המת (חוץ מדמו) הריהו ראשון לטומאה, ואינו טהור כפי ששנינו בברייתא בעמוד הקודם! ומשיבים: <strong>לא, קלין</strong> — <strong>שרץ,</strong> כגון מי רגלים שנמצאו בגוף השרץ, <strong>וחמורין</strong> — <strong>זב.</strong> אבל מת, המשקים היוצאים ממנו —  טהורים.
  ושואלים:  <strong>מאי שנא</strong> <small>[במה שונה]</small> <strong>זב, דגזרו ביה רבנן</strong> <small>[שגזרו בו חכמים]</small> טומאה על המשקים (שאינם אב הטומאה) היוצאים ממנו, <strong>ומאי שנא</strong> <small>[ומה שונה]</small> <strong>מת דלא גזרו ביה רבנן</strong> <small>[שלא גזרו בו חכמים]?</small> ומשיבים: <strong>זב דלא בדילי אינשי מיניה</strong> <small>[שאין אנשים בדלים ממנו]</small> — <strong>גזרו ביה רבנן</strong> <small>[בו חכמים]</small> על שאר משקים היוצאים ממנו, כדי שאנשים יזהרו ולא ייטמאו על ידו טומאה שמן התורה. אבל <strong>מת, דבדילי אינשי מיניה</strong> <small>[שבדלים אנשים ממנו]</small> — <strong>לא גזרו ביה רבנן</strong> <small>[בו חכמים].</small>
 <big>א</big> שנינו: <strong>דם הניתז ושעל הסכין</strong> חייב לכסות. ובענין זה <strong>תנו רבנן</strong> <small>[שנו חכמים]:</small> <strong>"וכסהו"</strong> (ויקרא יז, יג) — <strong>מלמד שדם הניתז ושעל הסכין חייב לכסות. אמר רבי יהודה: אימתי? בזמן שאין שם דם אלא הוא, אבל יש שם דם שלא הוא,</strong> שנעשתה בו מצות כיסוי — <strong>פטור מלכסות.</strong>
 <strong>תניא אידך</strong> <small>[שנויה</small> ברייתא <small>אחרת]:</small> <strong>"וכסהו"</strong> — <strong>מלמד שכל דמו חייב לכסות, מכאן אמרו: דם הניתז ושעל אגפיים,</strong> צדדי מקום השחיטה — <strong>חייב לכסות. אמר רבן שמעון בן גמליאל; במה דברים אמורים</strong> — ב<strong>שלא כסה</strong> את <strong>דם הנפש,</strong> הדם שהנפש יוצאת בו, <strong>אבל כסה דם הנפש</strong> — <strong>פטור מלכסות</strong> את הדם הניתז ושעל האגפיים.
  ושואלים:  <strong>במאי קא מיפלגי</strong> <small>[במה הם חלוקים]?</small> ומשיבים, <strong>רבנן סברי</strong> <small>[חכמים סבורים]:</small> מה שנאמר <strong>"דמו",</strong> כוונתו <strong>—</strong> <strong>כל דמו,</strong> ולכן גם דם הניתז חייב לכסות. <strong>ר' יהודה סבר</strong> <small>[סבור]:</small> <strong>"דמו"</strong> כוונתו — כל חלק מדמו, <strong>ואפילו מקצת דמו</strong> מתקיימת בו מצות כיסוי, ולכן אם נתכסה חלק מן הדם — פטור מלכסות את השאר. <strong>ורבן שמעון בן גמליאל סבר</strong> <small>[סבור]:</small> <strong>"דמו"</strong> — <strong>המיוחד,</strong> דם הנפש, שהוא צריך כיסוי.
 <big>ב משנה</big> <strong>במה מכסין</strong> את הדם <strong>ובמה אין מכסין? מכסין בזבל הדק</strong> שעשוי מגרגרים קטנים, <strong>ובחול הדק, בסיד, ובחרסית, ובלבנה ובמגופה</strong> (כיסוי של חבית) <strong>שכתשן. אבל אין מכסין לא בזבל הגס</strong> (עבה, גדול), <strong>ולא בחול הגס</strong> שעשוי גושים, <strong>ולא בלבנה ובמגופה שלא כתשן, ולא יכפה עליו את הכלי. כלל אמר רבן שמעון בן גמליאל: דבר שמגדל בו צמחים</strong> — <strong>מכסין בו, ושאינו מגדל צמחים</strong> — <strong>אין מכסין בו.</strong>
 <big>ג גמרא</big> שנינו במשנה: מכסים בחול הדק. ושואלים: <strong>היכי דמי</strong> <small>[כיצד הוא בדיוק]</small> <strong>חול הדק?</strong> מהי הגדרתו? <strong>אמר רבה בר בר חנה אמר רבי יוחנן: כל שאין היוצר</strong> (עושה כלי החרס) <strong>צריך לכתשו</strong> כדי ליצור ממנו את כלי החרס. <strong>ואיכא דמתני לה אסיפא</strong> <small>[ויש ששונה אותה,</small> בשינוי, <small>על סופה</small> של המשנה<small>]:</small> <strong>אבל אין מכסין לא בזבל הגס ולא בחול הגס.</strong> ושואלים: <strong>היכי דמי</strong> <small>[כיצד הוא בדיוק]</small> <strong>חול הגס</strong> שאין מכסים בו? <strong>אמר רבה בר בר חנה אמר ר' יוחנן: כל שהיוצר צריך לכתשו</strong> כדי לעשות בו מלאכתו.
  ושואלים:  <strong>מאי בינייהו</strong> <small>[מה ביניהם,</small> בין שתי הלשונות<small>]? ומשיבים:</small> <strong>איכא בינייהו</strong> <small>[יש ביניהם]</small> חול ש<strong>צריך ולא צריך</strong> כתישה, <strong>דמיפריך איפרוכי</strong> <small>[שנפרך</small> ביד<small>];</small> ללשון הראשונה, שכל שאינו צריך כתישה הוא חול הדק — חול שצריך פריכה גם הוא אינו צריך כתישה, והוא כשר לכיסוי. לפי הלשון השניה, שכל שצריך כתישה הוא חול הגס שאין מכסים בו — גם מה שצריך פריכה בכלל זה, ואין מכסים בו.
 <big>ד</big> ובענין ששנינו במשנתנו <strong>תנו רבנן</strong> <small>[שנו חכמים]:</small> נאמר במצות כיסוי הדם <strong>"וכסהו"</strong> (ויקרא יז, יג), <strong>יכול יכסנו באבנים או יכפה עליו את הכלי? תלמוד לומר: "בעפר"</strong> (שם). <strong>ואין לי אלא עפר, מנין לרבות זבל הדק, וחול הדק, ושחיקת אבנים, ושחיקת חרסית, ונעורת פשתן דקה</strong> סיבים קטנים שמנערים מן הפשתן,
## דף פח:
 <strong>ונסורת של חרשין</strong> (נגרים) <strong>דקה, וסיד, וחרסית,</strong> וכן <strong>לבנה ומגופה</strong> (כיסוי של חבית) <strong>שכתשן? תלמוד לומר: "וכסהו"</strong> (ויקרא יז, יג), ומשמע — בכל דבר. <strong>יכול שאני מרבה אף זבל הגס, וחול הגס, ושחיקת כלי מתכות, ולבנה ומגופה שלא כתשן, וקמח, וסובין,</strong> שנשאר בנפה לאחר סינון הקמח, <strong>ומורסן,</strong> שאריות של קליפות החיטה שנכתשה? <strong>תלמוד לומר:</strong> "וכסהו <strong>בעפר",</strong> ומכאן אתה למד שהציווי "וכסהו" אינו כולל כל דבר.
  ויש לשאול: <strong>ומה ראית לרבות את אלו ולהוציא את אלו?</strong> על כך יש להשיב: <strong>אחר שריבה הכתוב</strong> ("וכסהו") <strong>ומיעט</strong> ("בעפר"), <strong>מרבה אני את אלו,</strong> חול הדק וכו' — <strong>שהן מין עפר,</strong> שמגדל צמחים, <strong>ומוציא אני את אלו,</strong> חול הגס וכו' — <strong>שאין מין עפר,</strong> שאינם מגדלים צמחים.
  ושואלים: ומדוע אתה דורש כך את הכתוב?  <strong>אימא</strong> <small>[אמור]</small> <strong>"וכסהו"</strong> — <strong>כלל, "עפר"</strong> — <strong>פרט,</strong> ולפי כללי מדרש ההלכה, <strong>כלל ופרט</strong> — <strong>אין בכלל אלא מה שבפרט,</strong> ואם כן, <strong>עפר</strong> — <strong>אין</strong> <small>[כן],</small> <strong>מידי אחרינא</strong> <small>[</small>כל <small>דבר אחר]</small> — <strong>לא!</strong>
 <strong>אמר רב מרי: משום דהוה</strong> <small>[ש</small>"וכסהו" <small>הוא]</small> <strong>כלל הצריך לפרט,</strong> ש"בעפר" מפרש מהי מהות הכיסוי, שהוא נעשה בדבר שהדם נבלע ומתערב בו. <strong>וכל כלל הצריך לפרט</strong> — <strong>אין דנין אותו בכלל ופרט.</strong>
 מסופר, <strong>דרש רב נחמן בר רב חסדא</strong> בפני הרבים: <strong>אין מכסים</strong> דם חיה או עוף <strong>אלא בדבר שזורעין בו ומצמיח.</strong> <strong>אמר רבא: האי בורכא</strong> <small>[זו היא בורות,</small> שטות<small>],</small> שהרי במשנה ובברייתא שנינו שמכסים בדברים שאם זורעים בהם אינם מצמיחים!
 <strong>אמר ליה</strong> <small>[לו]</small> <strong>רב נחמן בר יצחק לרבא: מאי בורכתיה</strong> <small>[מה היא בורותו]?</small> <strong>אנא אמריתה ניהליה</strong> <small>[אני אמרתי</small> אותה <small>לו]</small> לרב נחמן בר רב חסדא, <strong>ומהא מתניתא אמריתה ניהליה</strong> <small>[ומברייתא זו אמרתי</small> אותה <small>לו],</small> ששנינו: <strong>היה מהלך במדבר,</strong> שהעפר שם אינו מצמיח מה שזורעים בו, ורוצה לשחוט חיה או עוף, <strong>ואין לו אפר לכסות</strong> את דמו — <strong>שוחק דינר זהב ומכסה</strong> בו. וכן <strong>היה מהלך בספינה ואין לו עפר לכסות</strong> — <strong>שורף טליתו ומכסה</strong> באפרה. הרי שאין מכסים בעפר המדבר, שאינו מצמיח.
  ושואלים לגופה של הברייתא: <strong>בשלמא</strong> <small>[נניח,</small> מובן הדבר<small>]</small> ש<strong>שורף טליתו ומכסה,</strong> שכן <strong>אשכחן</strong> <small>[מצאנו]</small> <strong>אפר דאיקרי</strong> <small>[שנקרא]</small> <strong>"עפר",</strong> כאשר יבואר להלן, ואם כן מתקיים בו "וכיסהו בעפר". <strong>אלא דינר זהב מנלן</strong> <small>[מנין לנו]</small> שאפשר לשחוק אותו ולכסות בו? <strong>אמר רבי זירא,</strong> שנאמר: <strong>"ועפרות זהב לו"</strong> (איוב כח, ו), הרי שזהב קרוי עפר.
 <strong>תנו רבנן</strong> <small>[שנו חכמים]:</small> <strong>אין מכסין אלא בעפר, דברי בית שמאי. ובית הלל אומרים: מצינו אפר שקרוי "עפר", שנאמר "ולקחו לטמא מעפר שריפת</strong> החטאת" (במדבר יט, יז). <strong>ובית שמאי</strong> משיבים: <strong>עפר שריפה איקרי</strong> <small>[</small>הוא <small>נקרא],</small> <strong>עפר סתמא לא איקרי</strong> <small>[עפר סתם אינו נקרא].</small>
 ביחס לרשימת הדברים ששנינו במשנתנו שמכסים בהם, <strong>תנא</strong> <small>[שנה]:</small> <strong>הוסיפו עליהן השחור</strong> (פחם כתוש), <strong>והכחול</strong> (צבע המשמש לכחול עינים), <strong>ונקרת פיסולין,</strong> עפר של פיסול וחציבה באבנים, <strong>ויש אומרים: אף הזרניך,</strong> אחד ממיני המחצבים.
 <big>א</big> ומביאים דברי אגדה בענין מצות כיסוי הדם. <strong>אמר רבא: בשכר שאמר אברהם אבינו: "ואנכי עפר ואפר"</strong> (בראשית יח, כז) — <strong>זכו בניו לשתי מצות: אפר פרה</strong> אדומה, שמטהרים בו מטומאת מת (במדבר יט, ט), <strong>ועפר סוטה,</strong> עפר מקרקע המשכן שנותן הכהן במים שבודקים בהם את הסוטה לבודקה אם זינתה (שם ה, יז).
  ושואלים:  <strong>וליחשוב נמי</strong> <small>[ושיחשיב גם כן]</small> <strong>עפר כסוי הדם!</strong> ומשיבים: <strong>התם</strong> <small>[שם]</small> בכיסוי הדם — <strong>הכשר מצוה איכא</strong> <small>[יש],</small> שמשתמש בעפר לצורך קיום מצוה, אבל <strong>הנאה ליכא</strong> <small>[אין],</small> כמו שיש בשתי מצוות אלו, שיש בהן טהרתם וחשיבותם של ישראל.
 <strong>ואמר רבא: בשכר שאמר אברהם אבינו</strong>
## דף פט.
 <strong>"אם מחוט ועד שרוך נעל</strong> ואם אקח מכל אשר לך" (בראשית יד, כג), שלא רצה ליהנות ממה שאינו שלו, וקידש שם שמים — <strong>זכו בניו לשתי מצות, לחוט של תכלת</strong> בציצית, שנאמר "ונתנו על ציצית הכנף פתיל תכלת" (במדבר טו, לח), <strong>ורצועה של תפילין,</strong> שהיא עשויה עור, כמו שרגיל היה להיות שרוך של נעל.
  ושואלים:  <strong>בשלמא</strong> <small>[נניח,</small> מובן הדבר<small>]</small> מה זכות מיוחדת ב<strong>רצועה של תפילין,</strong> שהרי <strong>כתיב</strong> <small>[נאמר]:</small> <strong>"וראו כל עמי הארץ כי שם ה' נקרא עליך</strong> ויראו ממך" (דברים כח, ו), <strong>ותניא</strong> <small>[ושנויה</small> ברייתא<small>],</small> <strong>ר' אליעזר הגדול אומר: אלו תפילין שבראש,</strong> שניכר בהם ששם השם נקרא על ישראל. <strong>אלא חוט של תכלת מאי</strong> <small>[מה]</small> <strong>היא</strong> הזכות המיוחדת שיש בו?
  ומשיבים:  <strong>דתניא</strong> <small>[ששנויה</small> ברייתא<small>],</small> <strong>רבי מאיר אומר: מה נשתנה תכלת מכל</strong> מיני <strong>הצבעונין,</strong> שנותנים אותו על ציצית הכנף? <strong>מפני שתכלת דומה</strong> בצבעה <strong>לים, וים דומה</strong> בצבעו <strong>לרקיע</strong> <strong>ורקיע דומה לאבן ספיר, ואבן ספיר דומה לכסא הכבוד,</strong> וזכות מיוחדת היא לישראל שזכר כסא הכבוד נמצא על בגדיהם. ומנין שרקיע דומה לאבן ספיר, ואבן הספיר דומה לכסא הכבוד? <strong>דכתיב</strong> <small>[שנאמר]:</small> <strong>"ויראו את אלהי ישראל ותחת רגליו</strong> כמעשה לבנת הספיר וכעצם השמים לטוהר" (שמות כ״ד:י׳), הרי שמראה אבן הספיר הוא כעצם השמים, כלומר כמראה הרקיע. <strong>וכתיב</strong> <small>[ונאמר]</small> בחזון יחזקאל: <strong>"כמראה אבן ספיר דמות כסא"</strong> (יחזקאל א, כו), הרי שכסא הכבוד הוא כמראה אבן ספיר.
  אגב שנזכרו דברי אברהם למלך סדום, מביאים מה ש<strong>אמר ר' אבא: קשה</strong> השבת <strong>גזל</strong> של הדבר שכבר <strong>נאכל</strong> יותר מגזל רגיל, <strong>שאפילו צדיקים גמורים אינן יכולין להחזירו, שנאמר:</strong> "ואם אקח מכל אשר לך <strong>בלעדי רק אשר אכלו הנערים"</strong> (בראשית יד, כד), הרי שחוט ושרוך נעל החזיר, ולא יכול היה להחזיר מה שאכלו הנערים.
 <big>א</big> מתוך שהוזכרו דברי אברהם "ואנכי עפר ואפר", מביאים מה ש<strong>אמר</strong> בענין זה <strong>ר' יוחנן משום ר' אלעזר בר' שמעון: כל מקום שאתה מוצא דבריו של ר' אליעזר בנו של ר' יוסי הגלילי בהגדה</strong> — <strong>עשה אזניך כאפרכסת,</strong> כמשפך, לקלוט את דבריו. שכך אמר על הפסוק <strong>"לא מרבכם מכל העמים חשק ה' בכם</strong> ויבחר בכם כי אתם המעט מכל העמים" (דברים ז, ז) — <strong>אמר להם הקדוש ברוך הוא לישראל: חושקני</strong> (חושק אני) <strong>בכם, שאפילו בשעה שאני משפיע לכם גדולה</strong> — <strong>אתם ממעטין עצמכם לפני;</strong>
 <strong>נתתי גדולה לאברהם</strong> — <strong>אמר לפני: "ואנכי עפר ואפר"</strong> (בראשית יח, כז), נתתי גדולה <strong>למשה ואהרן</strong> — <strong>אמר</strong> משה: <strong>"ונחנו מה"</strong> (שמות טז, ז), נתתי גדולה <strong>לדוד</strong> — <strong>אמר: "ואנכי תולעת ולא איש"</strong> (תהלים כב, ז).
 <strong>אבל אומות העולם אינן כן, נתתי גדולה לנמרוד</strong> — <strong>אמר: "הבה נבנה לנו עיר</strong> ומגדל וראשו בשמים ונעשה לנו שם" (בראשית יא, ד), נתתי גדולה <strong>לפרעה</strong> — <strong>אמר: "מי ה' "</strong>(שמות ה, כ), נתתי גדולה <strong>לסנחריב</strong> — <strong>אמר: "מי בכל אלהי הארצות</strong> אשר הצילו את ארצם מידי, כי יציל ה' את ירושלים מידי" (מלכים ב יח, לה), נתתי גדולה <strong>לנבוכדנצר</strong> — <strong>אמר: "אעלה על במתי עב"</strong> (ישעיהו יד, ד), נתתי גדולה <strong>לחירם מלך צור</strong> — <strong>אמר: "מושב אלהים ישבתי בלב ימים"</strong> (יחזקאל כח, ב).
  אגב כך מביאים מה ש<strong>אמר רבא, ואיתימא</strong> <small>[ויש אומרים]</small> <strong>ר' יוחנן: גדול</strong> מה <strong>שנאמר במשה ואהרן יותר ממה שנאמר באברהם,</strong> ש<strong>אילו באברהם כתיב</strong> <small>[נאמר]:</small> <strong>"ואנכי עפר ואפר", ואילו במשה ואהרן כתיב</strong> <small>[נאמר]:</small> <strong>"ונחנו מה",</strong> כלומר, איננו כלום, אפילו לא עפר ואפר. <strong>ואמר רבא ואיתימא</strong> <small>[ויש אומרים]</small> <strong>ר' יוחנן: אין העולם מתקיים אלא בשביל</strong> (בגלל, בזכות) <strong>משה ואהרן, כתיב הכא</strong> <small>[נאמר כאן]:</small> <strong>"ונחנו מה", וכתיב התם</strong> <small>[ונאמר שם]:</small> <strong>"תולה ארץ על בלימה"</strong> (איוב כו, ז), כלומר, הארץ תלויה על מי שאמר "ונחנו מה", שאינו כלום.
 ודרשה אחרת בענין "בלימה" <strong>אמר רבי אילעא: אין העולם מתקיים אלא בשביל מי שבולם את עצמו בשעת מריבה, שנאמר "תולה ארץ על בלימה". רבי אבהו אמר:</strong> אין העולם מתקיים אלא בשביל <strong>מי שמשים עצמו כמי שאינו, שנאמר "ומתחת זרועות עולם"</strong> (דברים ל, כז), כלומר, מי שמשים עצמו מתחת — הריהו כזרועות המחזיקות את העולם.
 <strong>אמר רבי יצחק: מאי דכתיב</strong> <small>[מהו שנאמר]</small> <strong>"האמנם אלם צדק תדברון מישרים תשפטו בני אדם"</strong> (תהלים נח, ב)? <strong>מה אומנותו</strong> ("האמנם") <strong>של אדם בעולם הזה</strong> — <strong>ישים עצמו כאלם,</strong> ישתוק. <strong>יכול אף לדברי תורה</strong> ישים עצמו כאלם? <strong>תלמוד לומר: "צדק תדברון",</strong> שמצוה לדבר בדברי תורה. ושמא תעלה על דעתך: הואיל ומותר ואף מצוה להרבות בדברי תורה, <strong>יכול יגיס דעתו,</strong> שהעוסק יתגאה? <strong>תלמוד לומר: "מישרים תשפטו בני אדם",</strong> שצריך לנהוג במישור, בדרך ענוה.
 <big>ב</big> ושבים לדין כיסוי הדם. <strong>אמר רבי זעירא, ואיתימא</strong> <small>[ויש אומרים]</small> <strong>רבה בר ירמיה: מכסין</strong> דם חיה או עוף <strong>בעפר עיר הנדחת,</strong> שהדיחו אנשיה את יושבי עירם לעבוד עבודה זרה, ודין העיר וכל אשר בה לשריפה (דברים יד, יז). ומתחילה הבינו כי הכוונה היא לאפר השריפה, ושאלו: <strong>ואמאי</strong> <small>[ומדוע]</small> מכסים? והרי אפר זה <strong>איסורי הנאה הוא,</strong> שנאמר שם: "ולא ידבק בידך מאומה מן החרם" (דברים יג, יח), ממה שהוחרם ונשרף!
 <strong>אמר זעירי: לא נצרכה</strong> הלכה זו <strong>אלא לעפר עפרה,</strong> כלומר, לעפר הקרקע של עיר הנידחת, שהוא איננו אסור בהנאה, <strong>דכתיב</strong> <small>[שנאמר]:</small> <strong>"ואת כל שללה תקבוץ אל תוך רחובה ושרפת"</strong> (שם יז) — <strong>מי שאינו מחוסר אלא קביצה ושרפה</strong> נאמר בו דין זה, <strong>יצא זה,</strong> עפר עפרה — <strong>שמחוסר</strong> גם <strong>תלישה</strong> מן הקרקע, וגם <strong>קביצה ושרפה.</strong>
 <strong>ורבא אמר:</strong> גם באפר השריפה שאסור בהנאה ניתן לקיים כיסוי הדם, מפני ש<strong>מצות לאו</strong> <small>[לא]</small> <strong>ליהנות ניתנו,</strong> שאין מתייחסים לקיום מצוה כאל הנאה, אלא כקיום גזירת ה'.
  מסופר, <strong>יתיב</strong> <small>[יושב</small> היה<small>]</small> <strong>רבינא וקאמר לה להא שמעתא</strong> <small>[ואומר שמועה זו]</small> של רבא, שניתן לקיים מצות כיסוי הדם באיסורי הנאה. <strong>איתיביה</strong> <small>[הקשה לו]</small> <strong>רב רחומי לרבינא</strong> ממה ששנינו בברייתא: <strong>שופר של עבודה זרה,</strong> שאסור בהנאה — <strong>לא יתקע בו; מאי לאו</strong> <small>[האם אין]</small> הכוונה ש<strong>אם תקע</strong> — <strong>לא יצא?</strong> השיב לו: <strong>לא,</strong> לכתחילה לא יתקע, אבל <strong>אם תקע</strong> — <strong>יצא.</strong>
 עוד הקשה לו ממה ששנינו: <strong>לולב של עבודה זרה לא יטול</strong> בסוכות, <strong>מאי לאו</strong> <small>[האם אין]</small> הכוונה ש<strong>אם נטל</strong> — <strong>לא יצא?</strong> השיב לו: <strong>לא, אם נטל</strong> — <strong>יצא.</strong> ומקשים: <strong>והתניא</strong> <small>[והרי שנויה</small> ברייתא<small>]</small> מפורשת: <strong>תקע</strong> בשופר — <strong>לא יצא, נטל</strong> לולב — <strong>לא יצא!</strong>
 <strong>אמר רב אשי: הכי השתא</strong> <small>[כך אתה משווה]?</small> מתחילה אין להקשות מדין שופר ולולב של עבודה זרה על מצוות כיסוי הדם, שכן <strong>התם</strong> <small>[שם]</small> בשופר ולולב של עבודה זרה, טעם הדבר שלא יצא אינו משום שהוא אסור בהנאה, שהרי מצוות לא ליהנות ניתנו, אלא
## דף פט:
 <strong>שיעורא בעינן</strong> <small>[שיעור</small> מינימאלי <small>אנו צריכים]</small> לקיום המצוה, בשופר — כדי שיוכל לאוחזו בידו וייראה מכאן ומכאן, ובלולב — שיעורו ארבעה טפחים. <strong>ועבודה זרה</strong> ומשמשיה, כיון שהם עומדים לשריפה — הרי זה כאילו נשרפו, ו<strong>כתותי מכתת שיעורא</strong> <small>[כתות ושבור שיעורו],</small> וכאילו אין לשופר או ללולב שיעור. אבל <strong>הכא</strong> <small>[כאן]</small> בכיסוי הדם, אין צורך בשיעור, ואדרבה — <strong>כל מה דמכתת מעלי</strong> <small>[כל מה שהוא כתות</small> יותר <small>הרי זה טוב יותר]</small> <strong>ל</strong>מצות ה<strong>כיסוי.</strong>
 
 <big>א משנה</big> איסור אכילתו של <strong>גיד הנשה נוהג</strong> (קיים) בין <strong>בארץ ו</strong>בין <strong>בחוצה לארץ;</strong> בין <strong>בפני הבית</strong> (בזמן שבית המקדש היה קיים), <strong>ו</strong>בין <strong>שלא בפני הבית;</strong> בין <strong>ב</strong>בעלי חיים שהם <strong>חולין, ו</strong>בין <strong>ב</strong>אלה שהם <strong>מוקדשין. ונוהג</strong> איסור זה <strong>בבהמה ובחיה, בירך של</strong> צד <strong>ימין</strong> שבהן <strong>ובירך של</strong> צד <strong>שמאל</strong> שבהן. <strong>ו</strong>אולם איסור זה <strong>אינו נוהג בעוף</strong> — <strong>מפני ש</strong>באיסור גיד הנשה נאמר "אשר על כף הירך" (בראשית לב, לב), ואילו העוף <strong>אין לו כף</strong> (בליטה של בשר שעל עצם הירך, שצורתה עגולה).
 <strong>ונוהג</strong> איסור זה אף <strong>בשליל</strong> (עובר בסמוך ללידתו הנתון בשליה במעי אמו). <strong>ר' יהודה אומר: אינו נוהג בשליל, ו</strong>בדומה לכך, גם <strong>חלבו</strong> של השליל <strong>מותר.</strong>
 <strong>ואין הטבחין</strong> (קצבים) <strong>נאמנין</strong> לומר <strong>על</strong> הבשר שהם מוכרים כי הוציאו ממנו את <strong>גיד הנשה,</strong> אלו <strong>דברי ר' מאיר. ו</strong>אילו <strong>חכמים אומרים</strong> כי הקצבים <strong>נאמנין</strong> בדבריהם הן <strong>עליו,</strong> על גיד הנשה שהוציאוהו, <strong>ו</strong>הן <strong>על החלב</strong> שהוציאוהו.
 <big>ב גמרא</big> שנינו במשנתנו כי איסור אכילת גיד הנשה הריהו נוהג בין בבהמות וחיות שהן חולין ובין באלה שהן <strong>מוקדשין,</strong> ותוהים: מה טעם יש לשנות כן, והרי <strong>פשיטא</strong> <small>[פשוט]</small> הוא שכך הדין? וסברה היא: הרי בתחילה בעל חיים זה המוקדש היה של חולין, ואז חל עליו איסור גיד הנשה, ומעתה יש לומר, וכי <strong>משום דאקדשיה</strong> <small>[שהקדישו]</small> בעליו, <strong>פקע ליה</strong> <small>[לו]</small> בכך <strong>איסור גיד</strong> הנשה <strong>מיניה</strong> <small>[ממנו]?</small>
 <strong>וכי תימא</strong> <small>[ואם תאמר]</small> בטעם הדבר שנצרך הדבר להישנות במפורש, שכן איסור גיד הנשה אינו מותנה בטעם שיש בגיד, ואף אם הגיד לא היה מכיל כל טעם (ונמצא שבאכילתו לא היתה כל הנאה), הריהו בכלל איסור זה. ואולם מעתה ש<strong>יש בגידין בנותן טעם, ואתי</strong> <small>[ובא]</small> <strong>איסור</strong> אכילת <strong>מוקדשין וחייל אאיסור</strong> <small>[וחל על איסור]</small> <strong>גיד</strong> הנשה. ומעתה יש בו אף איסור אכילת קדשים — אין לומר כן, שהרי <strong>האי</strong> <small>[זה]</small> <strong>"מוקדשין נוהג בגיד" מיבעי ליה</strong> <small>[נצרך לו,</small> לתנא<small>]</small> לומר. שכן עיקר חידושו הוא שאיסור מוקדשים חל עליו! וחוזרים ומתרצים: <strong>אלא קסבר</strong> <small>[סבור הוא,</small> התנא במשנתנו<small>]</small> כי <strong>אין בגידין בנותן טעם, ו</strong>לכך <strong>ב</strong>בהמות <strong>מוקדשין, איסור גיד</strong> — <strong>איכא</strong> <small>[יש],</small> שכן אין איסור זה מותנה באכילה שיש בה טעם. ואילו <strong>איסור</strong> אכילת <strong>מוקדשין</strong> — <strong>ליכא</strong> <small>[אין]</small> בו, מאחר שאין זו אכילה בדבר שיש בו טעם.
  ומקשים על הסבר זה: <strong>ו</strong>האם <strong>סבר</strong> <small>[סבור]</small> <strong>תנא דידן</strong> <small>[שלנו,</small> במשנתנו<small>]</small> כי <strong>אין בגידין בנותן טעם? והתנן</strong> <small>[והרי שנינו]</small> בפרקנו (להלן צו,ב): <strong>ירך ש</strong>לא הוצא גיד הנשה מתוכה, ו<strong>נתבשל בה</strong> (יחד עם הירך) בקדירה, <strong>גיד הנשה, אם יש בה</strong> שיעור <strong>ב</strong>כדי שיהא גיד הנשה <strong>נותן טעם</strong> בירך — <strong>הרי זו</strong> הירך כולה <strong>אסורה</strong> באכילה. הרי שסבור התנא כי יש בגיד הנשה נתינת טעם! ומציעים הסבר אחר:
 <strong>אלא, הכא</strong> <small>[כאן,</small> במשנתנו<small>]</small> לא בבהמות קדשים מדובר, אלא <strong>בולדות</strong> בהמות <strong>קדשים עסקינן</strong> <small>[עוסקים אנו],</small> <strong>וקסבר</strong> <small>[וסבור הוא,</small> התנא<small>]</small> כי איסור גיד הנשה <strong>נוהג</strong> אף <strong>בשליל, ו</strong>כן <strong>קסבר</strong> <small>[סבור הוא,</small> התנא<small>]</small> כי <strong>ולדות קדשים</strong> הנמצאים עדיין <strong>במעי אמן הן קדושים.</strong> ומעתה נמצא כי לא קדם איסור אכילת גיד הנשה לאיסור אכילת מוקדשים, אלא <strong>איסור גיד</strong> הנשה <strong>ואיסור מוקדשין בהדי הדדי קאתי</strong> <small>[ביחד הם באים].</small>
 ומקשים על כך: <strong>ומי מצית מוקמת לה</strong> <small>[והאם אתה יכול להעמיד אותה,</small> את משנתנו<small>]</small> <strong>בשליל, והא מדקתני סיפא</strong> <small>[והרי מ</small>מה <small>ששנינו</small> ב<small>סוף</small> המשנה<small>]</small> <strong>"נוהג בשליל", מכלל דרישא לאו</strong> <small>[מכאן</small> נלמד <small>שבתחילת</small> המשנה <small>לא]</small> <strong>בשליל עסקינן</strong> <small>[עוסקים אנו]!</small> ומשיבים: אף בתחילת המשנה מדובר בשליל, ו<strong>הכי קאמר</strong> <small>[כך הוא,</small> התנא בסוף המשנה <small>אומר]:</small> <strong>דבר זה</strong> ששנינו בדין גיד הנשה בשליל, אין הוא כדברי הכל, אלא שנוי <strong>ב</strong><strong>מחלוקת</strong> של <strong>ר' יהודה ורבנן</strong> <small>[וחכמים].</small>
 וחוזרים ומקשים על העמדת משנתנו בשליל, וכשיטה הסבורה שוולדות קדשים הריהם קדושים במעי אמם: <strong>ומי מצית אמרת דתרוייהו בהדי הדדי קאתו</strong> <small>[והאם אתה יכול לומר ששניהם,</small> איסור גיד הנשה ואיסור מוקדשים, <small>באים ביחד]?</small> <strong>והתנן</strong> <small>[והרי שנינו</small> במשנה<small>]:</small> <strong>על אלו טומאות הנזיר</strong> סותר את מנין ימי נזירותו ו<strong>מגלח</strong> את שערו, ופותח במנין חדש של ימי נזירות?
 <strong>על</strong> הנטמא מן <strong>המת ועל</strong> הנטמא מן <strong>כזית מן המת, וקשיא לן</strong> <small>[והיה קשה לנו]</small> בדברי המשנה הללו: אם <strong>על כזית מן המת</strong> בלבד הנזיר <strong>מגלח, על</strong> המת <strong>כולו לא כל שכן</strong> שהוא מגלח, ומדוע שנה זאת התנא? <strong>ואמר ר' יוחנן</strong> בהסבר הדברים: <strong>לא נצרכה</strong> משנה זו להשמיענו דינו של הנטמא במת כולו, <strong>אלא ל</strong>זה שנטמא בגופו של <strong>נפל ש</strong>מת, שאמנם השלד הריהו שלם, והריהו נחשב כמת כולו, ואולם עדיין <strong>לא נקשרו אבריו בגידין,</strong> ואין בו כזית בשר. וללמדנו שאף באופן זה הנזיר מגלח.
## דף צ.
 <strong>אלמא</strong> <small>[הרי איפוא]</small> שיצירת איברי הגוף קודמת ליצירת הגידים, ומכאן ש<strong>איסור מוקדשין</strong> החל על גוף ולד הבהמה משעה שנוצר הריהו <strong>קדים</strong> <small>[קודם]</small> לאיסור גיד הנשה, ואין שני איסורים אלה באים כאחד! ומשיבים: <strong>אף על גב</strong> <small>[אף על פי]</small> ש<strong>איסור מוקדשין</strong> אמנם <strong>קדים</strong> <small>[קודם]</small> לאיסור גיד הנשה, מכל מקום
 <strong>אתי</strong> <small>[בא]</small> <strong>איסור גיד</strong> ו<strong>חייל עלייהו</strong> <small>[וחל עליהם,</small> על ולדות המוקדשים<small>],</small> וטעם הדבר: משום שהריהו איסור חמור, <strong>שכן איסורו נוהג</strong> אף <strong>בבני נח</strong> (בנכרים, בשאינם יהודים). שהרי חל איסור זה על בני ישראל עוד קודם למתן תורה, ובאותה עת היו בני ישראל בכלל "בני נח". ומקשים על הסבר זה: אי אפשר להעמיד את דברי משנתנו כשיטה זו, שהרי
 <strong>מאן</strong> <small>[מי]</small> החכם ש<strong>שמעת ליה</strong> <small>[אותו]</small> אומר <strong>האי סברא</strong> <small>[סברה זו],</small> שאיסור גיד הנשה נוהג אף בבני נח? — הלא הוא <strong>ר' יהודה</strong> (להלן במשנה ק,ב), <strong>והא מתניתין</strong> <small>[והרי משנתנו]</small> היא ש<strong>לא</strong> כשיטת <strong>ר' יהודה, דקתני</strong> <small>[ש</small>כן <small>שנינו במשנתנו]</small> כי איסור גיד הנשה <strong>נוהג בבהמה ובחיה, בירך של ימין ובירך של שמאל,</strong> ואילו שיטת ר' יהודה (בברייתא המובאת בעמוד הבא) היא שאיסור גיד הנשה נוהג בירך אחת בלבד! ודוחים:
 <strong>האי</strong> <small>[זה]</small> ה<strong>תנא</strong> של משנתנו <strong>סבר לה כוותיה בחדא</strong> <small>[הריהו סבור כמותו,</small> כדעת ר' יהודה, <small>ב</small>ענין <small>אחד],</small> שאיסור גיד הנשה נוהג אף בבני נח, <strong>ופליג עליה בחדא</strong> <small>[וחולק עליו</small> בענין <small>אחד],</small> ולדעתו נוהג איסור זה בשתי הירכיים.
  ושואלים עוד על העמדת משנתנו כשיטת ר' יהודה: <strong>אימר</strong> <small>[אמור,</small> יש מקום לומר<small>]</small> ש<strong>שמעת ליה</strong> <small>[אותו]</small> את <strong>ר' יהודה</strong> שסבור כי משום שאיסור גיד הנשה הוא איסור חמור (שכן הוא אסור אף לבני נח), ולכך הריהו חל על איסור קודם. ואולם אין זה אלא <strong>ב</strong>בהמה האסורה באכילה משום שהיא <strong>טמאה,</strong> שכן איסור אכילת בהמה טמאה אינו אלא <strong>איסור לאו,</strong> שאיסור קל הוא, שעונשו מלקות. מה שאין כן איסור אכילת <strong>קדשים,</strong> שהריהו <strong>איסור</strong> חמור, שעונשו <strong>כרת, מי</strong> <small>[האם]</small> גם כן <strong>שמעת ליה</strong> <small>[אותו]</small> שחל איסור
 גיד הנשה על בהמת המוקדשים? ומציעים הסבר אחר: <strong>אלא, הכא</strong> <small>[כאן,</small> במשנתנו<small>]</small> אין אנו עוסקים בבהמה שהיא מוקדשת, <strong>אלא</strong> <strong>ב</strong><strong>בהמת חולין, ואולם בזו ה</strong><strong>מבכרת</strong> (הממליטה לראשונה) <strong>עסקינן</strong> <small>[עוסקים אנו],</small> ולענין דין איסור גיד הנשה בעובר שיצא ממנה, שכן רק <strong>ב</strong><strong>יציאתו מ</strong><strong>רחם</strong> אמו הריהו <strong>קדוש</strong> בקדושת בכור. והשמיעתנו משנתנו שאף שאין איסור גיד הנשה נוהג בשאר המוקדשים, מכל מקום יש מוקדשים שנוהג בהם איסור גיד הנשה, כבכור. ומוסיפים:
 <strong>ואי בעית אימא</strong> <small>[ואם תרצה אמור</small> הסבר אחר<small>]:</small> משנתנו אמנם עוסקת <strong>ב</strong><strong>ולדות קדשים,</strong> ובאשר לשאלה שנשאלה כי איסור מוקדשים קודם לאיסור גיד הנשה, ולכך אין מקום לאיסור גיד הנשה לחול — סבור התנא של משנתנו בדינם של ולדות קדשים כי הם מתקדשים <strong>בהווייתן</strong> (בהתהוותם), בעת שהם יצורים לעצמם, שרק בשעת יציאתם ממעי אמם <strong>הן</strong> נעשים <strong>קדושים.</strong> ולכך נוהג בהם איסור גיד <strong>הנשה שכן הוא קודם לאיסור קדושתם, שכן חל עוד בהיותם במעי אמם (ולשיטה הסבורה כי אין איסור גיד הנשה נוהג בשליל</strong> — הרי <strong>שני האיסורים באים כאחד).</strong>
 <big>א</big> אחר שנתברר טעם הדין השנוי במשנתנו באיסור גיד הנשה במוקדשים, דנים באלו קדשים אמורים הדברים. <strong>אמר ר' חייא בר יוסף: לא שנו</strong> במשנתנו שנוהג איסור גיד הנשה <strong>אלא</strong> דווקא ב<strong>קדשים הנאכלין</strong> (כחטאת, ואשם, ושלמים), <strong>אבל קדשים שאינן נאכלין</strong> (כקרבן עולה) — <strong>אין איסור גיד נוהג בהן. ו</strong>אילו <strong>ר' יוחנן אמר</strong> כי <strong>אחד</strong> (בין) <strong>קדשים הנאכלין, ואחד</strong> (ובין) <strong>קדשים שאין נאכלין</strong> — <strong>איסור גיד</strong> <strong>נוהג בהן.</strong>
 <strong>אמר רב פפא</strong> בהסבר דברי חכמים אלה: <strong>ולא פליגי</strong> <small>[ולא נחלקו],</small> ר' חייא בר יוסף ור' יוחנן בעיקר הדין, שהכל סבורים כי נוהג איסור אכילת גיד הנשה אף בקדשים שאינם נאכלים. ולכך <strong>כאן</strong> שאמר ר' יוחנן את דבריו, בא רק להוסיף ולומר כי נוהג איסור זה אף לענין <strong>להלקותו</strong> את האוכל גיד הנשה של קרבן עולה. וכמו כן, <strong>כאן</strong> שאמר ר' חייא בר יוסף שאין איסור גיד הנשה נוהג בקדשים שאינם נאכלים, בא רק להשמיענו שאין איסור גיד הנשה נוהג לענין <strong>להעלותו</strong> (להקריבו) על המזבח. שאין אכילת מזבח נחשבת כאיסור אכילת גיד הנשה, והריהו מוקרב על גבי המזבח.
 <strong>איכא דאמרי</strong> <small>[יש שאומרים]</small> <small>שכך</small> <strong>אמר רב פפא</strong> בלשון אחרת: <strong>ולא פליגי</strong> <small>[ולא נחלקו]</small> ר' חייא בר יוסף ור' יוחנן בעיקר הדין, שהכל סבורים כי נוהג איסור אכילת גיד הנשה אף בקדשים שאינם נאכלים. ולכך <strong>כאן</strong> שאמר <strong>ר' חייא בר יוסף שאין איסור גיד הנשה נוהג בקדשים שאינם נאכלים</strong> — הרי זה לענין <strong>לחלצו</strong> (להוציאו) את גיד הנשה מירך בהמת הקרבן, לפני הקרבתה על גבי המזבח. והשמיענו שאין איסור גיד הנשה נוהג בקדשים שאינם נאכלים, ולכך אין נדרשים להוציא את גיד הנשה לפני ההקרבה. <strong>ו</strong>כן <strong>כאן</strong> שאמר ר' יוחנן שנוהג <strong>גיד הנשה אף בקדשים שאינם נאכלים</strong> — הרי זה לענין <strong>להעלותו</strong> על גבי המזבח את גיד הנשה כשלעצמו (אם הוצא מן הירך). והשמיענו שלענין זה נוהג איסור גיד הנשה, ואין להקריבו על גבי המזבח כשלעצמו. ואילו
 <strong>רב נחמן בר יצחק אמר</strong> כי ר' חייא בר יוסף ור' יוחנן בדין <strong>להעלותו</strong> על גבי המזבח את גיד הנשה הנמצא בתוך הירך <strong>פליגי</strong> <small>[חלוקים].</small> ומנמק רב נחמן בר יצחק את דבריו: <strong>דתניא</strong> <small>[ש</small>כן <small>שנויה</small> ברייתא<small>]</small> על הכתוב בדין העולה <strong>"והקטיר הכהן את הכל המזבחה"</strong> (ויקרא א, ט), ובאה הלשון המכלילה "הכל" <strong>לרבות</strong> להקרבה על גבי המזבח אף את <strong>העצמות והגידין והקרנים והטלפים</strong> שבקרבן.
 <strong>יכול</strong> כך הוא הדין <strong>אפילו</strong> בעצמות וגידים וקרניים וטלפיים שכבר <strong>פרשו</strong> מגוף הקרבן, שיעלו על המזבח כשלעצמם? לכך <strong>תלמוד לומר</strong> (מלמדנו הנאמר) <strong>"ועשית עולותיך הבשר והדם</strong> על מזבח ה' אלהיך" (דברים יב, כז) — שאין מקריבים על המזבח אלא את בשר הקרבן ודמו. וממשיכים לדון:
 <strong>אי</strong> <small>[אם]</small> כדברי דרשה זו שאין מקריבים אלא את <strong>בשר</strong> הקרבן <strong>ודם,</strong> מעתה <strong>יכול</strong> יהא הדין שהמקריב צריך <strong>ש</strong><strong>יחלוץ</strong> (יוציא) מגוף הקרבן <strong>גידים ועצמות</strong> שיש בו, <strong>ו</strong>לא <strong>יעלה</strong> אלא <strong>בשר</strong> ודם בלבד <strong>לגבי מזבח?</strong> לכך <strong>תלמוד לומר</strong> (מלמדנו הנאמר) <strong>"והקטיר הכהן את הכל המזבחה"</strong> כי מקריבים אף את העצמות והגידים והקרניים והטלפיים שבגוף הקרבן. <strong>הא</strong> <small>[הרי]</small> <strong>כיצד</strong> ניישב שתי דרשות אלה, הנראות כסותרות זו את זו? כל דרשה עניינה באופן אחר: אם העצמות וגידים וקרניים וטלפיים עדיין <strong>מחוברין</strong> לגוף הקרבן — <strong>יעלו</strong> על גבי המזבח. ואם <strong>פרשו</strong> מגוף הקרבן, <strong>אפילו</strong> כשהו עלו למזבח והינם עתה <strong>בראשו של מזבח</strong> — <strong>ירדו</strong> מן המזבח, ולא יוקרבו עליו.
  עד כאן דברי הברייתא, <strong>ו</strong>יש לברר: <strong>מאן</strong> <small>[מי]</small> הוא ה<strong>תנא</strong> ש<strong>שמעת ליה</strong> <small>[אותו]</small> ש<strong>אמר</strong> דין זה בעצמות וגידים וקרניים וטלפיים ש<strong>פרשו</strong> מגוף הקרבן, שאף אם עלו למזבח דינם ש<strong>ירדו?</strong> הלא שיטת <strong>רבי היא, דתניא</strong> <small>[ש</small>כן <small>שנויה</small> ברייתא<small>]</small> על הכתוב בקרבן העולה <strong>"והקטיר הכהן את הכל</strong> המזבחה" — באה לשון "הכל" <strong>לרבות</strong> להקרבה אף את <strong>העצמות והגידים והקרנים והטלפים, ואפילו פרשו</strong> מגוף הקרבן, הריהם קרבים כשלעצמם.
 <strong>והא</strong> <small>[והרי]</small> <strong>מה אני מקיים</strong> (באיזה אופן יש להעמיד) את הכתוב <strong>"ועשית עולותיך הבשר והדם"? ב</strong>חלקי הקרבן ה<strong>פוקעין</strong> (מתפקעים על ידי האש) ונושרים אל מחוץ למזבח. <strong>הא</strong> <small>[הרי]</small> <strong>כיצד</strong> ניישב את דרשות הכתובים הנראות כסותרות זו את זו? אם היו אלה <strong>עיכולי בשר</strong> הקרבן שפקעו מעל המזבח — <strong>אתה מחזיר</strong> אותם אל המזבח. <strong>ואי</strong> (ואין) <strong>אתה מחזיר עיכולי גידים ועצמות</strong> קרניים וטלפיים שפקעו ונשרו מעל המזבח. אלה דברי חכמים.
  ואילו <strong>רבי אומר: כתוב אחד אומר "והקטיר הכהן את הכל</strong> המזבחה" — הרי זה הכתוב <strong>ריבה, וכתוב אחד אומר ועשית "עולותיך הבשר והדם"</strong> — הרי זה הכתוב <strong>מיעט, הא</strong> <small>[הרי]</small> <strong>כיצד</strong> ניישב את דרשות הכתובים הנראות כסותרות זו את זו? אם היו אלה <strong>מחוברין</strong> עדיין לגוף הקרבן — <strong>יעלו,</strong> ואולם אם <strong>פרשו</strong> מגוף הקרבן — <strong>אפילו</strong> קרה והם הינם עתה <strong>בראשו של מזבח, ירדו. ו</strong>בבירור שיטותיהם של חכמים ורבי
 יש לומר כי <strong>רבנן</strong> <small>[חכמים]</small> אינם מיישבים כ<strong>רבי</strong> — שכן לגבי גידים ועצמות וקרניים וטלפיים <strong>ה</strong><strong>מחוברין לא איצטריך קרא לרבויי</strong> <small>[לא נצרך הכתוב לרבות],</small> שהריהם קרבים למזבח, <strong>מידי דהוה</strong> <small>[כדבר שהוא]</small> <strong>ראשה של העולה,</strong> שהריהו קרב בשלמותו (כנאמר וערכו בני אהרן הכהנים את הנתחים את הראש ואת הפדר על העצים אשר על המזבח". ויקרא א, ח), אף שיש בו עצמות רבות. ואולם <strong>כי איצטריך קרא</strong> <small>[כאשר נצרך הכתוב]</small> לרבות — הרי זה <strong>ל</strong>מקרה שבו <strong>פרשו</strong> מגוף הקרבן.
 <strong>ו</strong>אילו <strong>רבי</strong> שלדעתו בא הכתוב לרבות את המחוברים, סבור כי אכן ל<strong>מחוברין דהיתירא</strong> <small>[של היתר],</small>
## דף צ:
 אכן <strong>לא איצטריך קרא לרבויי</strong> <small>[לא נצרך הכתוב לרבות],</small> וכדברי חכמים. ואולם <strong>כי איצטריך קרא</strong> <small>[כאשר נצרך הכתוב]</small> לרבות, הרי זה <strong>ל</strong>ענין הקרבתו של <strong>גיד הנשה במחובר,</strong> שקרב על המזבח. ואולם אם פרש, אין הוא קרב.
 <strong>ורבנן</strong> <small>[וחכמים]</small> משיבים על דבריו אלה של רבי, כי אין מקום לרבות את גיד הנשה (אף שהוא מחובר לגוף ירך הבהמה) להקרבה. שכן נאמר בדינם של הקרבנות <strong>"ממשקה ישראל"</strong> (יחזקאל מה, טו) — שאין דבר ראוי להיות קרב על המזבח אלא <strong>מן המותר</strong> באכילה <strong>לישראל.</strong> וכיון שגיד הנשה אסור באכילה לישראל, מעתה אף להקרבה על המזבח הריהו פסול.
 <strong>ורבי</strong> משיב על דברי חכמים אלה, שאין גיד הנשה (המחובר לירך) נפסל להקרבה משום "ממשקה ישראל", <strong>מידי דהוה</strong> <small>[כדבר שהוא]</small> בדינם של ה<strong>חלב ודם,</strong> שאסורים למאכל ישראל, ובכל זאת הריהם קרבים על המזבח. <strong>ורבנן</strong> <small>[וחכמים]</small> משיבים על דברי רבי, שאין להשוות את הדברים — שכן דברים ש<strong>מצותן בכך,</strong> כחלב ודם, שהתורה ציותה שיש להקריבם <strong>שאני</strong> <small>[שונה].</small> הוא מדינו של גיד הנשה, שלא נאמר ציווי להקריבו. ונמצא איפוא כי ר' חייא בר יוסף ור' יוחנן אכן חלוקים ביניהם (ושלא כדעת רב פפא), ומחלוקתם היא כמחלוקתם של תנאים אלה. שדעת ר' חייא בר יוסף כדעת רבי, ודעת ר' יוחנן כדעת חכמים.
 <big>א</big> ועוד בדין הקרבת גיד הנשה בקרבנות שאינם נאכלים (עולה), <strong>אמר רב הונא:</strong> אין <strong>גיד הנשה של עולה</strong> (קרב) על המזבח, אלא המקריב את העולה <strong>חולצו</strong> לגיד הנשה מן הירך לפני ההקרבה, ומטילו <strong>לתפוח</strong> (ערימה עגולה של אפר הנתונה בראש המזבח). <strong>אמר רב חסדא</strong> לרב הונא בתמיהה על דבריו: <strong>מרי דיכי</strong> <small>[אדון</small> הלכה <small>זו,</small> בעל שמועה זו<small>],</small> <strong>מי כתיב</strong> <small>[האם נאמר]</small> בתורה באיסור גיד הנשה <strong>"על כן לא יאכל המזבח</strong> את גיד הנשה"? שנלמד מכאן איסור זה אף בקרבנות העולים על המזבח, והרי <strong>"על כן לא יאכלו בני ישראל</strong> את גיד הנשה אשר על כף הירך עד היום הזה" (בראשית לב, לב) <strong>כתיב</strong> <small>[נאמר].</small> הרי שלא נאמר איסור זה אלא לענין אכילת אדם ולא לענין אכילת מזבח.
 <strong>ורב הונא</strong> הסבור שאף מזבח אסור באכילת גיד הנשה, מה טעם אמר כן? שכן נאמר בדין הקרבנות שיהיו <strong>"ממשקה ישראל"</strong> (יחזקאל מה, טו) — שאין הם באים אלא <strong>מן</strong> הדבר <strong>המותר</strong> באכילה <strong>לישראל,</strong> וגיד הנשה מאחר שאסור לישראל, אף למזבח הריהו פסול.
 <strong>מיתיבי</strong> <small>[מקשים]</small> על דברי רב הונא ממה ששנינו בברייתא כי <strong>גיד הנשה</strong> (האסור באכילה) <strong>של</strong> קרבן <strong>שלמים</strong> (שמצוותו באכילה), מה יעשה בו? מוציאו מן הירך, ו<strong>מכבדו</strong> (מטאטא אותו) <strong>לאמה</strong> (תעלת מים העוברת בעזרה שבמקדש, ודרכה היו מתפנות הפסולת ושאריות אל מחוץ למקדש), <strong>ו</strong>אילו גיד הנשה <strong>של</strong> קרבן <strong>עולה</strong> — <strong>מעלהו</strong> להקרבה על גבי המזבח. ובפירוש דברי הברייתא האומרת בגיד הנשה של עולה "מעלהו", <strong>מאי לאו</strong> <small>[האם אין]</small> הכוונה ש<strong>מעלהו ומקטירו,</strong> שלא כדברי רב הונא! ודוחים:
 <strong>לא,</strong> כוונת הדברים היא ש<strong>מעלהו</strong> את קרבן העולה כפי שהוא, <strong>ו</strong>לאחר מכן הריהו <strong>חולצו</strong> לגיד הנשה מתוך הירך, בראש המזבח. ותוהים על הסבר זה: <strong>ומאחר ש</strong>לאחר מכן הריהו <strong>חולצו</strong> לגיד הנשה, ואינו מקריבו, אם כן <strong>למה</strong> הריהו <strong>מעלהו</strong> בתחילה, ומדוע לא יחתוך את הירך ויוציא את הגיד מתוכה לפני העלאתה למזבח? ומשיבים: הטעם שמעלים בתחילה את הירך בשלמותה, <strong>משום שנאמר</strong> כנגד המביאים למקדש קרבנות פגומים ופחותים: <strong>"הקריבהו נא לפחתך</strong> הירצך או הישא פניך" (מלאכי א, ח). ואף ירך חתוכה הריהי כדבר הפחות ופגום, שאין זו כדרך כבוד הראויה להביאה לפני מלכים.
  ומעירים:  <strong>תניא כוותיה</strong> <small>[שנויה</small> ברייתא <small>כמותו],</small> כשיטתו של <strong>רב הונא: גיד הנשה של</strong> קרבן <strong>שלמים</strong> — <strong>מכבדו לאמה</strong> העוברת בעזרה, <strong>ו</strong>גיד הנשה <strong>של</strong> קרבן <strong>עולה</strong> — <strong>חולצו</strong> מתוך הירך של הקרבן, ונותנו <strong>לתפוח.</strong>
 <big>ב</big> מתוך שהוזכר למעלה התפוח שבראש המזבח, מביאים עוד בעניינו, שכן <strong>תנן התם</strong> <small>[שנינו שם,</small> במשנה במסכת תמיד<small>]:</small> <strong>תפוח היה באמצע המזבח, פעמים היה עליו</strong> אפר ששיעורו <strong>כשלש מאות כור. אמר</strong> על כך <strong>רבא:</strong> לשון זו הריהי לשון <strong>גוזמא</strong> (הפלגה מרובה). ועניינה לומר שהיתה גדולה ביותר, ואולם מעולם לא היה בתפוח שיעור שכזה.
  וכן על זו ששנינו עוד במסכת תמיד כי לפני שחיטתו, <strong>השקו את</strong> קרבן <strong>התמיד</strong> מים <strong>בכוס של זהב,</strong> כדי להקל בכך על פשיטת עורו לאחר השחיטה, <strong>אמר רבא:</strong> הרי זו לשון <strong>גוזמא,</strong> שלא היתה זו כוס של זהב.
  ועוד בענין שימוש לשון שאינו מכוון כדיוקו, <strong>אמר ר' אמי:</strong> יש ו<strong>דברה תורה לשון הואי</strong> (גוזמה), וכמו כן יש ו<strong>דברו נביאים לשון הואי,</strong> וכיוצא בזה יש ו<strong>דברו חכמים לשון הואי.</strong> ומפרטים: <strong>דברו חכמים לשון הואי</strong> — <strong>הא דאמרן</strong> <small>[זה שאמרנו</small> מקודם, בתפוח ובכוס של זהב<small>],</small>
 <strong>דברה תורה לשון הואי</strong> — שכן נאמר ("שמע ישראל אתה עובר היום את הירדן לבוא לרשת גוים גדולים ועצומים ממך <strong>ערים גדולות ובצורות בשמים"</strong> (דברים ט, א). והרי זו לשון גוזמה. וכן <strong>דברו נביאים לשון הואי</strong> — כגון זה שנאמר בתיאור המלכת שלמה המלך "ויעלו כל העם אחריו והעם מחללים בחלילים ושמחים שמחה גדולה <strong>ותבקע הארץ לקולם"</strong> (מלכים א א, מ). וודאי לא נבקעה הארץ למשמע קול זה.
  ועוד בענין זה, <strong>אמר ר' יצחק בר נחמני אמר שמואל: בשלשה מקומות דברו חכמים לשון הואי, אלו הן: תפוח, גפן, ופרוכת.</strong> ומפרטים: <strong>תפוח</strong> — <strong>הא דאמרן</strong> <small>[זה שאמרנו</small> מקודם<small>],</small>
 <strong>גפן</strong> — <strong>דתנן</strong> <small>[ששנינו</small> במשנה<small>]:</small> כי צורה כעין <strong>גפן של זהב היתה עומדת</strong> באולם המקדש <strong>על פתחו של היכל, ומודלה</strong> (מורמת) היתה <strong>על גבי כלונסות</strong> (מוטות), <strong>וכל מי שהיה מתנדב</strong> (נודב) למקדש זהב בצורת עלה או בשיעור גדול יותר של <strong>גרגיר</strong> (ענבה יחידה), <strong>או</strong> שיעור גדול יותר כעין <strong>אשכול</strong> ענבים, היה <strong>מביא</strong> למקדש <strong>ו</strong>היה <strong>תולה</strong> אותה תרומה <strong>בה,</strong> בצורת גפן זו. ועל כך <strong>אמר ר' אלעזר בר' צדוק: מעשה היה</strong> במקדש, שכה גדולה היתה גפן זו, עד שהיה צורך ש<strong>נמנו עליה שלש מאות כהנים</strong> כדי <strong>לפנותה</strong> ממקומה למקום אחר, והרי זו לשון גוזמה.
 <strong>פרוכת</strong> מה עניינה? — <strong>דתנן</strong> <small>[ש</small>כן <small>שנינו],</small> <strong>רבן שמעון בן גמליאל אומר משום</strong> <small>[בשם]</small> <strong>ר' שמעון הסגן</strong> (סגן הכהנים): ה<strong>פרוכת</strong> שבמקדש היה <strong>עוביה</strong> כשיעור <strong>טפח, ועל שבעים ושנים נירים</strong> (נימים, חוטי שתי) היתה <strong>נארגת, ועל כל נימה ונימה</strong> מאותן שבעים ושנים נימים היו <strong>עשרים וארבעה חוטין</strong> לעשותה. שכן היתה הפרוכת עשויה מארבעה מינים: תכלת, ארגמן, תולעת שני, ושש, וחוטו של כל אחד מארבעת אלה היה כפול ששה חוטים. ומידותיה של הפרוכת: <strong>ארכה</strong> — <strong>ארבעים באמה,</strong> כגובהו של פתח האולם. <strong>ורחבה</strong> — <strong>עשרים באמה,</strong> כרוחבו של פתח האולם. <strong>ומשמונים ושתי רבוא</strong> (שמונה מאות ועשרים אלף) דינרים היתה הפרוכת <strong>נעשת, ושתים</strong> פרוכות חדשות היו <strong>עושים ב</strong>כל <strong>שנה</strong> ושנה. <strong>ו</strong>כה כבדה היתה הפרוכת עד שהוצרכו ל<strong>שלש מאות כהנים</strong> לשאת אותה כשהיו <strong>מטבילין אותה.</strong> ואף זו לשון גוזמה הבאה להורות שהיתה כבדה מאד.
 <big>ג</big> שנינו במשנתנו כי נוהג דין גיד הנשה <strong>בירך של ימין ובירך של שמאל.</strong> ומסבירים: <strong>מתניתין</strong> <small>[משנתנו]</small> היא ש<strong>לא כ</strong>דעת <strong>ר' יהודה, דתניא</strong> <small>[ש</small>כן <small>שנויה</small> ברייתא<small>],</small> <strong>ר' יהודה אומר:</strong> איסור <strong>גיד הנשה</strong> <strong>אינו נוהג אלא ב</strong>ירך <strong>אחת</strong> בלבד משתי ירכותיה של הבהמה, <strong>והדעת מכרעת</strong> כי <strong>את</strong> גיד הנשה <strong>של</strong> ירך צד <strong>ימין</strong> הוא שאסרה התורה.
 <strong>איבעיא להו</strong> <small>[נשאלה להם,</small> לחכמים<small>]</small> מה כוונתו: האם <strong>מיפשט פשיטא ליה</strong> <small>[פשוט לו]</small> <strong>לר' יהודה</strong> שכך הוא הדין, <strong>ומאי</strong> <small>[ומה]</small> היא <strong>דעת</strong> זו המכרעת? <strong>דעת תורה, או דלמא ספוקי מספקא ליה</strong> <small>[או שמא מסופק לו]</small> ר' יהודה בדבר, <strong>ומאי</strong> <small>[ומה]</small> היא <strong>דעת</strong> זו המכרעת? <strong>דעת נוטה</strong> מן הסברה?
  ומציעים:  <strong>תא שמע</strong> <small>[בא</small> ו<small>שמע]</small> פתרון לבעיה זו ממה ששנינו כי <strong>העצמות והגידים ו</strong>הבשר <strong>הנותר</strong> מקרבן פסח <strong>ישרפו ל</strong>יום <strong>ששה עשר</strong> בניסן (למחרת יום טוב ראשון של פסח), <strong>והוינן</strong> <small>[והתקשינו]</small> <strong>בה,</strong> בלשונה של ברייתא זו: <strong>הני גידי מאי עבידתייהו</strong> <small>[אלה הגידים</small> הנזכרים בה, <small>מה עניינם],</small> שהרי <strong>אי</strong> <small>[אם]</small> המדובר ב<strong>גידי בשר,</strong> הגידים הרכים המצויים בבשר הבהמה — <strong>ליכלינהו</strong> <small>[שיאכלם],</small> שהרי הם בני אכילה, ובכלל מצות אכילת קרבן הפסח הם. <strong>ואי דאייתור</strong> <small>[ואם</small> המדובר שקרה ולא אכלם <small>והם נותרו]</small> — <strong>היינו</strong> <small>[זהו]</small> השנוי בברייתא זו <strong>"נותר"! אלא</strong> יש לומר כי המדובר ב<strong>גידי צואר</strong> הקשים כעצמות, ודרכם של בני אדם שלא לאוכלם בכלל. ויש להקשות: <strong>אי לאו</strong> <small>[אם לא]</small> <strong>בשר נינהו</strong> <small>[הם]</small> — <strong>לישדינהו</strong> <small>[שיזרקם]</small> לאשפה, ואין צורך להמתין ליום ט"ז בניסן ולשורפם אז!
 <strong>ואמר רב חסדא: לא נצרכא</strong> <small>[לא נצרכה]</small> זו להישנות <strong>אלא ל</strong>ענין <strong>גיד הנשה, ואליבא</strong> <small>[ולשיטתו]</small> של <strong>ר' יהודה</strong> ש<strong>אמר</strong> שאיסור גיד הנשה <strong>אינו נוהג אלא ב</strong>ירך <strong>אחת</strong> בלבד.
 ומכאן נאמר: <strong>אי אמרת בשלמא ספוקי מספקא ליה</strong> <small>[נוח הוא אם אומר אתה</small> כי <small>מסופק לו]</small> לר' יהודה אם איסור גיד הנשה נוהג בירך ימין או בירך שמאל — <strong>שפיר</strong> <small>[יפה,</small> מובן<small>]</small> מדוע הגידים של ירך ימין ושל ירך שמאל, אינם נאכלים (מפני הספק שמדין התורה), ונשרפים שניהם למחרת יום ראשון של פסח (מפני הספק איזהו הגיד הנאכל, ולכן עתה הוא נותר החייב בשריפה). <strong>ואלא אי אמרת מיפשט פשיטא ליה</strong> <small>[אם אומר אתה</small> כי <small>פשוט לו,</small> לר' יהודה שאיסור גיד הנשה נוהג בירך של ימין<small>],</small> אם כך את הגיד <strong>דהיתירא</strong> <small>[של היתר],</small> שאין בו איסור גיד הנשה, זה שבירך שמאל — <strong>ליכליה</strong> <small>[שיאכלנו],</small> כשאר קרבן הפסח, ואילו הגיד שבירך ימין שהוא <strong>דאיסורא</strong> <small>[של איסור]</small> — אין צורך לשרפו למחרת היום, אלא <strong>לשדייה</strong> <small>[שיזרקנו]!</small>
 <strong>אמר רב איקא בר חנינא</strong> בדחיית הראיה: <strong>לעולם אימא</strong> <small>[אומר]</small> <strong>לך</strong> כי אכן <strong>מיפשט פשיטא ליה</strong> <small>[פשוט לו,</small> לר' יהודה<small>]</small> שאיסור גיד הנשה נוהג בירך של ימין, <strong>והכא במאי עסקינן</strong> <small>[וכאן</small> בברייתא זו ששנינו בה ששני הגידים נשרפים, <small>במה אנו עוסקים]</small> — <strong>כשהוכרו</strong> בתחילה שני הגידים, של ירך ימין ושל ירך שמאל, והאחד נועד לאכילה והשני נועד להיזרק, <strong>ו</strong>אולם <strong>לבסוף</strong> (לאחר מכן) <strong>נתערבו</strong> זה עם זה, ואין יודעים מיהו הנאכל ומיהו הנזרק. ומפני הספק שניהם אינם נאכלים ו<strong>נשרפים למחרת היום.</strong>
## דף צא.
 וכן <strong>רב אשי אמר</strong> כי אין להביא מברייתא זו ראיה ביחס לדעת ר' יהודה באיסור גיד הנשה, שכן <strong>לא נצרכא</strong> <small>[לא נצרכה]</small> הברייתא להשמיענו <strong>אלא ל</strong>ענין <strong>שמנו</strong> של גיד הנשה, שנשרף למחרת יום ראשון של פסח. <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>שמנו</strong> של גיד הנשה <strong>מותר</strong> מן התורה, <strong>ו</strong>אולם <strong>ישראל קדושים נהגו בו איסור.</strong> ולכך אין אוכלים אותו בכלל קרבן פסח, אבל שורפים אותו למחרת היום כדין חלקי קרבן פסח שדינם באכילה ולא נאכלו. וכן
 <strong>רבינא אמר</strong> כי אין להביא מברייתא זו ראיה באשר לדעת ר' יהודה באיסור גיד הנשה, שכן אין השנוי בברייתא "והגידים" אמור בגיד הנשה עצמו, ו<strong>לא נצרכא</strong> <small>[ולא נצרכה]</small> הברייתא להשמיענו <strong>אלא ל</strong>ענין זה שאמר <strong>רב יהודה אמר שמואל,</strong> שכן <strong>אמר רב יהודה אמר שמואל</strong> כי <strong>שני גידין הן</strong> הכלולים בגיד הנשה, ודינם של אלה שונה זה מזה. שכן הגיד <strong>ה</strong><strong>פנימי</strong> ה<strong>סמוך לעצם</strong> — הריהו <strong>אסור</strong> מן התורה, <strong>וחייבין</strong> מלקות <strong>עליו</strong> (על אכילתו). ואילו הגיד ה<strong>חיצון</strong> ה<strong>סמוך לבשר</strong> — אמנם <strong>אסור</strong> באכילה, ואולם אין איסורו אלא מדברי חכמים, <strong>ו</strong>לכך <strong>אין חייבין עליו</strong> מלקות. ובאותו גיד חיצון עוסקת הברייתא, ללמדנו שאינו נאכל עם הפסח, אלא נשרף למחרת היום כשאר חלקי הקרבן שהיו אמורים להיאכל ולא נאכלו.
  ומציעים עוד: <strong>תא שמע</strong> <small>[בא</small> ו<small>שמע]</small> פתרון לבעיה שהועלתה באשר לדעת ר' יהודה, ממה ששנינו: מי ש<strong>אכל מ</strong>גיד הנשה ה<strong>זה</strong> שבירך שבצד ימין כשיעור אכילה שהוא <strong>כזית, ו</strong>כן אכל אף <strong>מ</strong>גיד הנשה ה<strong>זה</strong> שבירך שמאל גם כן כשיעור <strong>כזית</strong> — הריהו <strong>סופג</strong> (לוקה מלקות) שמניינן <strong>שמונים,</strong> שכן <strong>העובר על מצות לא תעשה שמן התורה לוקים ארבעים מלקות. וזה</strong> עבר שתי פעמים על הדבר האסור מן התורה, באכילת גיד הנשה של ירך ימין ובאכילת גיד הנשה של ירך שמאל. ואילו <strong>ר' יהודה אומר: אינו סופג אלא ארבעים</strong> מלקות בלבד. ויש לדון בדברי ר' יהודה אלה:
 <strong>אי אמרת בשלמא מיפשט פשיטא ליה</strong> <small>[זה נוח, אם אתה אומר</small> ש<small>פשוט לו]</small> לר' יהודה שאיסור גיד הנשה מן <strong>התורה הוא דווקא בזה של ירך ימין</strong> — <strong>שפיר</strong> <small>[יפה,</small> מובן<small>]</small> מדוע לוקה ארבעים מלקות בלבד (רק על אכילת גיד הנשה של ירך ימין). <strong>אלא אי אמרת ספוקי מספקא ליה</strong> <small>[אם אתה אומר</small> ש<small>מסופק לו</small> לר' יהודה אם איסור גיד הנשה מן <strong>התורה הוא דווקא בזה של ירך ימין</strong> — מדוע בכלל לוקה? והרי ההתראה שמתרים בו העדים בעובר עבירה (שבלעדיה אין הוא לוקה על עבירתו) <strong>הויא לה</strong> <small>[הריהי]</small> <strong>התראת ספק,</strong> שכן אין העדים המתרים יכולים לומר לו בוודאות על כל גיד וגיד שאכילתו של זה אסורה מן התורה, <strong>ושמעינן ליה</strong> <small>[ושמענו אותו]</small> את <strong>ר' יהודה</strong> ש<strong>אמר</strong> כי <strong>התראת ספק לא שמה</strong> (אינה נחשבת) <strong>התראה! דתניא</strong> <small>[ש</small>כן <small>שנויה</small> ברייתא<small>]</small> בדינו של מי שספק הוא מיהו אביו (כגון שהתגרשה אמו מבעלה הראשון וחזרה ונישאה לאחר בתוך חדשיים, ונולד לה בן לאחר שבעה חדשים מנישואיה השניים. ואין זה ברור אם הילד שנולד הוא בנו של בעלה הראשון ונולד לאחר תשעה חדשי הריון. או שמא הוא בנו של בעלה השני, ונולד לאחר שבעה חדשי הריון). ועמד בן זה ו
 <strong>הכה את זה</strong> (בעלה הראשון של אמו) <strong>וחזר והכה את זה</strong> (בעלה השני של אמו). או שעמד ו<strong>קלל את זה, וחזר וקלל את זה.</strong> וכן אם <strong>הכה</strong> את <strong>שניהם בבת אחת, או שקלל</strong> את <strong>שניהם בבת אחת</strong> — בכל המקרים הללו הריהו <strong>חייב</strong> מיתה, שהרי ברור שהיכה או קילל את אביו (שהוא אחד מבין שני האנשים שהוכו או קוללו על ידו). ואילו <strong>ר' יהודה אומר</strong> כי בהכאה או בקללה של שניהם <strong>בבת אחת</strong> — הריהו <strong>חייב</strong> מיתה, ומשום שההתראה שהתרו בו העדים לבל יכה או יקלל את אביו הריהי התראת ודאי (כי בוודאי אחד משני האנשים הללו שהוכו הינו אביו). ואולם אם היכה או קילל את שניהם <strong>בזה אחר זה</strong> — הריהו <strong>פטור.</strong> משום שבכל פעם שהתרו בו העדים לבל יכה או יקלל את אביו, לא היתה זו התראת ודאי אלא מן הספק בלבד. הרי איפוא שלדעת ר' יהודה אין התראת ספק נחשבת כהתראה להעניש על ידה!
  ומשיבים:  <strong>האי</strong> <small>[זה]</small> ה<strong>תנא סבר לה כאידך תנא</strong> <small>[הריהו סבור כ</small>דעתו של <small>תנא</small> אחר<small>]</small> בשיטתו של <strong>ר' יהודה,</strong> ש<strong>אמר</strong> כי <strong>התראת ספק</strong> — <strong>שמה התראה.</strong>
 <strong>דתניא</strong> <small>[ש</small>כן <small>שנויה</small> ברייתא<small>]</small> על הכתוב בקרבן פסח "ו <strong>לא תותירו ממנו עד בקר</strong> והנותר ממנו עד בקר באש תשרופו" (שמות יב, י) — <strong>בא הכתוב ליתן</strong> מצות <strong>עשה</strong> ("באש תשרופו") <strong>אחר</strong> מצות <strong>לא תעשה</strong> ("ולא תותירו"), <strong>לומר שאין לוקין עליו,</strong> על איסור "ולא תותירו" שעברו עליו, אלו <strong>דברי ר' יהודה.</strong>
 ואילו <strong>ר' יעקב אומר: לא מן השם</strong> (הענין, הטעם) של מצות עשה הבאה לאחר מצות לא תעשה ("לאו הניתק לעשה") <strong>הוא זה</strong> שאין לוקים על "ולא תותירו", <strong>אלא משום דהוה</strong> <small>[שהריהו]</small> <strong>לאו שאין בו מעשה, ו</strong>כלל הוא <strong>ש</strong><strong>כל לאו שאין בו מעשה</strong> — <strong>אין לוקין עליו.</strong> והעולה מדברי ברייתא זו כי אילו לאו "ולא תותירו" לא היה לאו הניתק לעשה, היו לוקים עליו, אף שבשעה שעבר על לאו זה היתה ההתראה שהתרו בו העדים, התראת ספק, שכן אין העדים יודעים בוודאות שהוא יעבור על איסור זה, שכן אפשר שיאכל את קרבן הפסח אחר כך ולפני עלות השחר. משמע שיש דעה הסבורה כי שיטת ר' יהודה היא שהתראת ספק שמה התראה.
  ומציעים עוד: <strong>תא שמע</strong> <small>[בא</small> ו<small>שמע]</small> פתרון לבעיה שהועלתה ביחס לדעת ר' יהודה, ממה ששנינו בדינו של זה ש<strong>אכל שני גידין</strong> (גידי הנשה) <strong>משתי ירכות</strong> הבאות <strong>משתי בהמות</strong> שונות — הרי זה <strong>סופג</strong> (לוקה) <strong>שמונים</strong> מלקות, שהן ארבעים מלקות על אכילת גיד זה וארבעים מלקות על אכילת גיד זה. ואילו <strong>ר' יהודה אומר</strong> ש<strong>אינו סופג אלא ארבעים</strong> מלקות בלבד.
  ומדייקים בדבריו: <strong>מדקאמר</strong> <small>[מ</small>מה <small>שהוא</small> התנא הראשון בברייתא <small>אומר]</small> שמדובר במי שאוכל שני גידי הנשה <strong>"משתי ירכות משתי בהמות",</strong> משמע שמדובר בשני גידי הנשה הבאים מירך ימנית דווקא. שהרי אם בגידים הבאים מירך ימין ושמאל, אין זה משנה אם הם באים מבהמה אחת או משתי בהמות. ומעתה נוכל איפוא לסכם כי <strong>פשיטא</strong> <small>[פשוט</small> הוא<small>]</small> כי איסור גיד הנשה מן התורה הוא דווקא בשל ירך ימין, וכאן שמדובר בגידים הבאים משתי ירכות של ימין, <strong>דתרוייהו לאיסורא</strong> <small>[ששתיהן לאיסור],</small> ולכך לדעת התנא הראשון בברייתא לוקים על אכילתם שמונים מלקות. <strong>ו</strong>אילו <strong>לר' יהודה איצטריך</strong> <small>[הוצרך]</small> להשמיענו, שאף על פי ששניהם גידים האסורים מן התורה, מכל מקום אין הוא לוקה אלא ארבעים, ומטעם שיוסבר הלאה. ומעתה נאמר כי <strong>שמע מינה</strong> <small>[נסיק מכאן]</small> כי <strong>מיפשט פשיטא ליה</strong> <small>[פשוט לו,</small> לר' יהודה<small>]</small> שאיסור גיד הנשה מן התורה הוא דווקא בשל ימין. ומסכמים: אכן <strong>כך</strong> <strong>שמע מינה</strong> <small>[נסיק מכאן].</small>
 <strong>ו</strong>עתה מבררים את הברייתא שהבאנו: <strong>אי פשיטא ליה</strong> <small>[אם פשוט לו,</small> לר' יהודה<small>]</small> שאיסור גיד הנשה מן התורה הוא דווקא בשל ימין, וכאן שמדובר בשני גידים הבאים כל אחד מירך ימין, <strong>אמאי</strong> <small>[מדוע]</small> האוכלם אינו <strong>סופג</strong> אלא <strong>ארבעים</strong> מלקות, <strong>ותו</strong> <small>[ויותר]</small> <strong>לא? לילקי</strong> <small>[שילקה]</small> <strong>שמונים</strong> מלקות! ומשיבים: <strong>הכא במאי עסקינן</strong> <small>[כאן,</small> בברייתא, <small>במה אנו עוסקים],</small> <strong>כגון</strong> שבאחד הגידים שאכל יש שיעור כזית, ואילו בגיד השני מדובר <strong>דלית</strong> <small>[שאין]</small> <strong>בו</strong> שיעור <strong>כזית. דתניא</strong> <small>[ש</small>כן <small>שנויה</small> ברייתא<small>]:</small> <strong>אכלו</strong> לגיד הנשה, <strong>ואין בו</strong> שיעור <strong>כזית</strong> — הרי זה <strong>חייב.</strong> שאף שאין בו כשיעור אכילה, שהוא כזית, מכל מקום כיון שאכל דבר שלם, הרי זה כאוכל בריה שלימה כל שהיא שחייב באכילה זו. ואילו <strong>ר' יהודה אומר</strong> שאין חייבים על אכילת גיד הנשה אלא <strong>עד שיהא בו</strong> שיעור <strong>כזית.</strong>
 <strong>וטעמא מאי</strong> <small>[וטעם,</small> מקור שיטת ר' יהודה שאיסור תורה הוא דווקא בגיד הנשה של ירך ימין <small>מה</small> הוא<small>]?</small> <strong>אמר רבא:</strong> שכן <strong>אמר קרא</strong> <small>[הכתוב]</small> באיסור גיד הנשה <strong>"הירך"</strong> (בראשית לב, לב) — <strong>המיומנת שבירך. ו</strong>אילו לדעת
 <strong>רבנן</strong> <small>[חכמים],</small> החולקים על ר' יהודה וסבורים שאיסור גיד הנשה מן התורה הוא בשני הגידים שבשתי הירכות — כתוב זה בא להורות כי אין איסור גיד הנשה מן התורה אלא בגיד <strong>ההוא</strong> <strong>דפשיט איסוריה בכוליה</strong> <small>[שמתפשט איסורו בכל]</small> ה<strong>ירך,</strong> הוא הגיד הפנימי, הגדול ומסתעף עם על שלוחותיו בכל הירך. ו<strong>לאפוקי</strong> <small>[להוציא,</small> למעט מכלל איסור<small>]</small> את הגיד ה<strong>חיצון</strong> ש<strong>לא,</strong> שאין בו איסור מן התורה.
 <big>א</big> <strong>ו</strong>מביאים עוד הסברים למקור שיטותיהם של ר' יהודה וחכמים בדין איסור גיד הנשה. ש<strong>ר' יהושע בן לוי אמר</strong> כי מקור שיטתו של ר' יהודה הוא מה ש<strong>אמר קרא</strong> <small>[המקרא]:</small> בתיאור מאבקו של יעקב במלאך "ותקע כף ירך יעקב <strong>בהאבקו עמו"</strong> (שם כה) — <strong>כאדם</strong> הנאבק עם חבירו על מנת להפילו ארצה, <strong>ש</strong>עומד כנגדו, ושולח את ידו הימנית ו<strong>חובק את חבירו, וידו מגעת</strong> עד <strong>לכף ימינו של חבירו.</strong> ומכאן שאיסור גיד הנשה שנקבע בעקבות מאבק זה, אף הוא אמור בגיד הנשה של ירך ימין.
 <strong>ר' שמואל בר נחמני אמר: כגוי נדמה לו,</strong> שכן <strong>אמר מר</strong> <small>[החכם]:</small> <strong>ישראל שנטפל</strong> (הצטרף) <strong>לו גוי</strong> כשהוא מהלך לו <strong>בדרך</strong> — צריך לחשוש מפניו, ולכן יהא <strong>טופלו</strong> (יצרף אותו) <strong>ל</strong>צד <strong>ימינו,</strong> שהוא צד שמאלו של הגוי. כדי שיוכל הישראל להגן על עצמו ביתר יעילות אם הגוי יתקפנו. וכן נהג יעקב אבינו במלאך זה, שנראה לו כגוי, ולכך ירכו הימנית של יעקב היא זו שנפגעה במאבקו עם המלאך. ומכאן לאיסור גיד הנשה מן התורה שהוא דווקא בירך ימין.
  ואילו <strong>רב שמואל בר אחא</strong> ביושבו כתלמיד <strong>קמיה</strong> <small>[לפני]</small> <strong>רב פפא משמיה</strong> <small>[משמו]</small> של <strong>רבא בר עולא אמר: כתלמיד חכם נדמה לו</strong> מלאך זה ליעקב. ולכך היה יעקב מהלך לשמאלו של מלאך זה, שכן <strong>אמר מר</strong> <small>[החכם]:</small> <strong>המהלך לימין רבו</strong> — <strong>הרי זה בור.</strong> ולכך דווקא ירך ימין של יעקב היא שנפגעה. ומכאן לאיסור גיד הנשה מן התורה שהוא בירך ימין.
 <strong>ו</strong>אילו <strong>רבנן</strong> <small>[וחכמים]</small> החולקים על ר' יהודה וסבורים שאף גיד הנשה של ירך שמאל אסור מן התורה, לדעתם המלאך שפגע ביעקב לא היה לצידו, אלא <strong>מאחוריה אתא</strong> <small>[מאחוריו בא],</small> <strong>ונשייה בתרוייהו</strong> <small>[ופגע בו בשניהם,</small> בשתי הירכות<small>].</small>
 <small>ושואלים:</small> <strong>ורבנן</strong> <small>[וחכמים]</small> הסבורים כי המלאך תקף את יעקב מאחוריו, לפי זה <strong>האי</strong> <small>[זה]</small> הכתוב <strong>"בהאבקו עמו" מאי דרשי ביה</strong> <small>[מה</small> הם <small>דורשים בו]?</small> ומשיבים: <strong>מבעי ליה לכאידך</strong> <small>[נצרך לו</small> כתוב זה <small>לכמו</small> השמועה <small>האחרת]</small> של <strong>ר' יהושע בן לוי</strong> בפירוש הכתוב הזה, שכן <strong>אמר ר' יהושע בן לוי: מלמד שהעלו</strong> יעקב והמלאך תוך כדי מאבקם, <strong>אבק מרגלותם עד כסא הכבוד, כתיב הכא</strong> <small>[נאמר כאן]</small> <strong>"בהאבקו עמו", וכתיב התם</strong> <small>[ונאמר שם]</small> בתיאור נקמת ה' באויבים "בסופה ובשערה דרכו <strong>וענן אבק רגליו"</strong> (נחום א, ב).
 <big>ב</big> <strong>ו</strong>מתוך שהובאו שתי מדרשותיו של ר' יהושע בן לוי בענין גיד הנשה, מביאים עוד מדבריו בענין זה. <strong>אמר ר' יהושע בן לוי: למה נקרא שמו גיד הנשה? שנשה</strong> (יצא) <strong>ממקומו ועלה, וכן הוא אומר: "נשתה גבורתם היו לנשים"</strong> (ירמיהו נא, ל).
 ועוד מדרשות חכמים בענין גיד הנשה, <strong>אמר ר' יוסי בר' חנינא מאי דכתיב</strong> <small>[מהו שנאמר]:</small> <strong>"דבר שלח</strong> ה' <strong>ביעקב ונפל בישראל"</strong> (ישעיהו ט, ל)? <strong>"דבר שלח ביעקב"</strong> — <strong>זה</strong> איסור <strong>גיד הנשה, "ונפל בישראל"</strong> — <strong>שפשט איסורו בכל ישראל. ו</strong>עוד
 <strong>אמר ר' יוסי בר' חנינא</strong> בענין איסור גיד הנשה: <strong>מאי דכתיב</strong> <small>[מהו שנאמר]</small> בתיאור פגישת יוסף ואחיו "הבא את האנשים הביתה <strong>וטבוח טבח והכן</strong> כי אתי יאכלו האנשים בצהרים" (בראשית מג, טז)? "וטבוח טבח" — <strong>פרע</strong> (גלה) <strong>להן</strong> את <strong>בית השחיטה,</strong> שידעו שהבהמה נשחטה כראוי, <strong>"והכן"</strong> — <strong>טול</strong> את <strong>גיד הנשה בפניהם.</strong> ואומרים: הרי זה <strong>כמאן דאמר</strong> <small>[כ</small>שיטת <small>מי שאומר]</small> ש<strong>גיד הנשה נאסר לבני נח,</strong> שנאסר לבני יעקב עוד לפני מתן תורה, אף שהיו אז בגדר של בני נח.
 <big>ג</big> מתוך שהובאו למעלה פירושי מקראות שבענין מאבקו של יעקב במלאך, מביאים עוד פירושי מקראות בענין זה. נאמר <strong>"ויותר יעקב לבדו</strong> ויאבק איש עמו עד עלות השחר" (שם כד), ובטעם הדבר שנשאר יעקב לבדו, אחר שהעביר כבר את כל משפחתו את מעבר נחל יבוק, <strong>אמר ר' אלעזר: שנשתייר</strong> בצד הזה של הנחל <strong>על פכין קטנים</strong> שלא העבירום לצד השני של הנחל, <strong>מכאן</strong> למדנו <strong>ל</strong>עניינם של ה<strong>צדיקים שחביב עליהם ממונם יותר מגופם,</strong> עד שהסתכן יעקב בגופו בשל ממונו. <strong>וכל כך למה? לפי ש</strong>הצדיקים <strong>אין פושטין ידיהן בגזל</strong> לכן קשה עליהם השגת הממון והם דואגים לו. עוד נאמר באותו כתוב
 <strong>"ויאבק איש עמו עד עלות השחר"</strong> — <strong>אמר ר' יצחק: מכאן</strong> למדנו <strong>ל</strong>עניינו של <strong>תלמיד חכם שלא יצא יחידי בלילה,</strong> שהרי יעקב יצא יחידי בלילה, וניזוק. <strong>ר' אבא בר כהנא אמר מהכא</strong> <small>[מכאן,</small> ממקרא זה<small>]</small> יש ראיה לכך:
## דף צא:
 שכן אמרה נעמי לרות אודות בועז <strong>"הנה הוא זורה את גורן השעורים</strong> הלילה... עד כלותו לאכול ולשתות. ויהי בשכבו וידעת את המקום אשר ישכב שם" (רות ג, ב—ד). הרי שלא הלך בועז לביתו אחר שזרה את גורנו, מפני שאין ראוי לתלמיד חכם לצאת יחידי בלילה.
  ו<strong>ר' אבהו אמר</strong> כי יש להביא ראיה לדבר <strong>מהכא</strong> <small>[מכאן,</small> מהנאמר בעקידת יצחק<small>]:</small> <strong>"וישכם אברהם בבקר ויחבוש את</strong> חמורו ויקח את שני נעריו עמו ואת יצחק בנו ויבקע עצי עולה ויקם וילך אל המקום אשר לו האלקים" (בראשית כב, ג), ולא הקדים ויצא למקום העקידה כבר בלילה. שכן אין זה ראוי לתלמיד חכם לצאת בלילה.
 <strong>ורבנן אמרי</strong> <small>[וחכמים אומרים]</small> כי יש להביא ראיה לכך <strong>מהכא</strong> <small>[מכאן,</small> מהנאמר ביעקב השולח את יוסף לשכם<small>]:</small> <strong>"לך נא ראה את שלום אחיך ואת שלום</strong> הצאן והשיבני דבר" (שם לז, יד), שלא הלך יוסף אלא בזמן שאדם יכול לראות את הנעשה אצל בני אדם ואצל הצאן, שהוא ביום ולא בלילה.
  ו<strong>רב אמר</strong> כי יש להביא ראיה לכך <strong>מהכא</strong> <small>[מכאן,</small> מהנאמר ביעקב לאחר מאבקו עם המלאך בפנואל <strong>"ויזרח לו השמש</strong> כאשר עבר את פנואל" (שם לב, לא), שלא הלך יעקב לדרכו בלילה אלא משזרחה השמש. שכן אין ראוי לתלמיד חכם לצאת בלילה.
 <big>א</big> מתוך שהובאה דרשת הכתוב "ויזרח לו השמש", מביאים עוד בדרשת כתוב זה. <strong>אמר ר' עקיבא: שאלתי את רבן גמליאל ואת ר' יהושע</strong> בעת שהיו <strong>באיטליז</strong> (מקום מכירת בשר) <strong>של</strong> היישוב <strong>אימאום, שהלכו</strong> חכמים אלה <strong>ליקח</strong> (לקנות) <strong>בהמה ל</strong>בשרה, לצורך <strong>משתה</strong> (חתונה) של <strong>בנו של רבן גמליאל.</strong> ושאלתי היתה, <strong>כתיב</strong> <small>[נאמר]</small> <strong>"ויזרח לו השמש", וכי</strong> ה<strong>שמש לו</strong> ליעקב <strong>לבד זרחה? והלא לכל העולם</strong> כולו <strong>זרחה!</strong>
 <strong>אמר ר' יצחק</strong> בהסבר הדברים: <strong>שמש</strong> זו <strong>הבאה</strong> (ששקעה) בעבר <strong>בעבורו</strong> של יעקב, <strong>זרחה</strong> הפעם במיוחד <strong>בעבורו, דכתיב</strong> <small>[ש</small>כן <small>נאמר]:</small> <strong>"ויצא יעקב מבאר שבע וילך חרנה"</strong> (שם כח, י), הרי שהלך לחרן והגיע לשם, <strong>ו</strong>אולם בהמשך הפסוק <strong>כתיב</strong> <small>[נאמר]</small> <strong>"ויפגע במקום</strong> וילן שם כי בא השמש", והיה זה בבית אל, ולא בחרן. ומעתה כיצד יתפרשו הכתובים הסותרים? ויש לפרש שאכן הגיע יעקב לחרן, ואולם <strong>כי מטא</strong> <small>[כאשר הגיע]</small> <strong>לחרן אמר: אפשר עברתי</strong> בדרכי לחרן <strong>על</strong> פני ה<strong>מקום ש</strong>בו <strong>התפללו אבותי,</strong> אברהם ויצחק, <strong>ואני לא התפללתי</strong> בו? <strong>כד יהיב דעתיה למיהדר</strong> <small>[כאשר נתן דעתו לחזור]</small> לשם להתפלל <strong>קפצה ליה ארעא</strong> <small>[קפצה לו הארץ],</small> ו<strong>מיד "ויפגע במקום".</strong>
 <strong>כד צלי, בעי למיהדר</strong> <small>[כאשר</small> סיים שם <small>להתפלל, רצה לחזור</small> לחרן<small>],</small> <strong>אמר הקדוש ברוך הוא: צדיק זה בא לבית מלוני, ויפטר</strong> משם <strong>בלא לינה? מיד, "בא השמש"</strong> ששקעה השמש קודם זמנה. והיא השמש ששקעה ליעקב קודם זמנה, שבה וזרחה ליעקב קודם זמנה.
 <big>ב</big> מתוך שהובאה דרשת ר' יצחק בסתירת כתובים הנאמרים ביציאת יעקב לחרן, מביאים עוד מדרשותיו בסתירה שבכתובים אלה. בתחילה <strong>כתיב</strong> <small>[נאמר]</small> כי לאחר ששקעה השמש <strong>"ויקח מאבני המקום</strong> וישם מראשותיו" (שם), הרי שלקח יעקב כמה אבנים לשים מראשותיו בלילה, <strong>ו</strong>אולם לאחר מכן <strong>כתיב</strong> <small>[נאמר]:</small> "וישכם יעקב בבוקר <strong>ויקח את האבן",</strong> משמע שהיתה זו רק אבן אחת! <strong>אמר ר' יצחק: מלמד ש</strong>אמנם לקח יעקב כמה אבנים, ואולם <strong>נתקבצו כל אותן אבנים למקום אחד, וכל אחת ואחת אומרת "עלי יניח צדיק זה</strong> את <strong>ראשו". תנא</strong> <small>[שנה]</small> החכם: <strong>וכולן נבלעו ב</strong>אבן <strong>אחד.</strong>
 <big>ג</big> ועוד בבירור מקראות ביציאת יעקב לחרן, נאמר שם: <strong>"ויחלום והנה סולם מוצב ארצה</strong> וראשו מגיע השמימה והנה מלאכי אלהים עולים ויורדים בו" (שם, יב), <strong>תנא</strong> <small>[שנה]</small> החכם: <strong>כמה</strong> היה <strong>רחבו של סולם</strong> זה? <strong>שמונת אלפים פרסאות,</strong> ומסבירים <strong>:</strong> <strong>דכתיב</strong> <small>[ש</small>כן <small>נאמר]</small> בתיאור הסולם: <strong>"והנה מלאכי אלהים עולים ויורדים בו",</strong> ונדייק: <strong>"עולים"</strong> — הרי זה מורה כי <strong>שנים</strong> מלאכים הם העולים בסולם, וכן <strong>נאמר</strong> <strong>"ויורדים"</strong> — הרי זה מורה כי עוד <strong>שנים</strong> מלאכים הם היורדים בו. <strong>ו</strong><strong>מעתה</strong> <strong>כי פגעו בהדי הדדי</strong> <small>[כאשר</small> הם <small>נפגשים יחד]</small> <strong>הוו להו</strong> <small>[הריהם]</small>
 <strong>ארבעה</strong> הנמצאים בסולם כאחד. <strong>וכתיב ביה</strong> <small>[ונאמר בו]</small> <strong>במלאך "וגויתו כתרשיש"</strong> (דניאל י, ו), <strong>וגמירי</strong> <small>[ומסור בידינו]</small> שמידתו של הים הנקרא <strong>תרשיש תרי אלפי פרסי הוו</strong> <small>[אלפיים פרסה הם],</small> ואם יש ארבעה מלאכים הנמצאים כאחד בסולם הרי שרוחבו של הסולם הוא שמונת אלפים פרסה.
 <big>ד</big> ועוד <strong>תנא</strong> <small>[שנה]</small> החכם בענין הכתוב "עולים ויורדים בו" וסמיכותו לאמור לאחר מכן "והנה ה' נצב עליו" (בראשית שם, יג): היו המלאכים <strong>עולין</strong> המלאכים <strong>ומסתכלין בדיוקנו</strong> של יעקב <strong>של מעלה</strong> (פרצוף אדם שבארבע חיות, כנאמר בחזון המרכבה בספר יחזקאל פרק א, שהוא בדמותו של יעקב), <strong>ויורדין</strong> המלאכים <strong>ומסתכלין בדיוקנו</strong> יעקב <strong>של מטה. בעו לסכוניה</strong> <small>[רצו לסכן אותו,</small> את יעקב<small>]</small> מפני הקנאה. <strong>מיד, "והנה ה' נצב עליו",</strong> לשומרו. ובכתוב זה <strong>אמר ר' שמעון בן לקיש: אלמלא מקרא</strong> זה <strong>כתוב, אי אפשר לאמרו</strong> מדעתנו, <strong>כאדם שמניף על בנו</strong> שמנפנף לו במניפה לעשות לו נחת, כך היה ה' ניצב עליו לשומרו מפני המלאכים.
 <big>ה</big> עוד בדרשות הכתובים בפרשה זו, נאמר בהתגלות ה' ליעקב <strong>"הארץ אשר אתה שוכב עליה</strong> לך אתננה ולזרעך" (בראשית שם), ושואלים: <strong>מאי רבותיה</strong> <small>[מה גדולתה]</small> של הבטחה זו, שהרי מקום שכיבתו של אדם הריהו פיסת ארץ קטנה מאד! <strong>אמר ר' יצחק: מלמד שקפלה הקדוש ברוך הוא לכל ארץ ישראל</strong> כולה <strong>והניחה</strong> למשכב <strong>תחת יעקב אבינו,</strong> ונמצא שכל ארץ ישראל הובטחה ליעקב ולזרעו. וכל כך למה? כדי <strong>שתהא נוחה ליכבש לבניו.</strong>
 <big>ו</big> ושבים לדרשות הכתובים בענין מאבקו של יעקב עם המלאך. <strong>"ויאמר שלחני כי עלה השחר"</strong> (שם לב, כו), <strong>אמר לו</strong> יעקב למלאך: וכי <strong>גנב אתה, או קוביוסטוס</strong> (משקר, מרמה בקוביות) <strong>אתה, שמתיירא מן השחר</strong> פן תתגלה לאור היום ותיתפס, ולכן אתה צריך לצאת מיד עם עלות השחר? <strong>אמר לו:</strong> אין אני מכלל בני אדם, אלא <strong>מלאך אני, ומיום שנבראתי לא הגיע</strong> עדיין <strong>זמני לומר שירה עד עכשיו,</strong> ועכשיו צריך אנו לעלות ולומר שירה.
  ואומרים:  <strong>מסייע ליה</strong> <small>[לו]</small> הדבר <strong>ל</strong>דעת <strong>רב חננאל אמר רב,</strong> שכן <strong>אמר רב חננאל אמר רב: שלש כתות</strong> חדשות <strong>של מלאכי השרת אומרות שירה בכל יום, אחת</strong> מהן <strong>אומרת "קדוש", ואחת</strong> מהן <strong>אומרת "קדוש", ואחת</strong> מהן <strong>אומרת "קדוש ה' צבאות".</strong>
 <strong>מיתיבי</strong> <small>[מקשים]</small> על כך ממה ששנינו כי <strong>חביבין ישראל לפני הקדוש ברוך הוא יותר ממלאכי השרת. ש</strong>כן <strong>ישראל אומרים שירה בכל שעה</strong> שרוצים, <strong>ו</strong>אילו <strong>מלאכי השרת אין אומרים שירה אלא פעם אחת ביום, ואמרי לה</strong> <small>[ויש אומרים]</small> שאומרים המלאכים <strong>פעם אחת בשבת</strong> (בשבוע) בלבד, <strong>ואמרי לה</strong> <small>[ויש אומרים]</small> שאינם אומרים אלא <strong>פעם אחת בחודש, ואמרי לה</strong> <small>[ויש אומרים]</small> כי שירתם של המלאכים היא <strong>פעם אחת בשנה, ואמרי לה</strong> <small>[ויש</small> <small>אומרים]</small> כי היא רק <strong>פעם אחת בשבוע</strong> (בשבע שנים), <strong>ואמרי לה</strong> <small>[ויש אומרים]</small> כי היא אינה <strong>אלא</strong> <strong>פעם אחת ביובל</strong> (חמישים שנה), <strong>ואמרי לה</strong> <small>[ויש אומרים]</small> שאין היא אלא <strong>פעם אחת בעולם</strong> בכל ימי חייהם.
 <strong>ו</strong>עוד מחיבתן של ישראל היתירה על מלאכי השרת, ש<strong>ישראל מזכירין את השם</strong> מיד ל<strong>אחר שתי תיבות</strong> שאומרים, <strong>ש</strong>כן <strong>נאמר: "שמע ישראל ה'</strong> אלהינו ה' אחד" (דברים ו, ד), <strong>ו</strong>אילו <strong>מלאכי השרת אין מזכירין את השם אלא לאחר שלש תיבות, כדכתיב</strong> <small>[כמו שנאמר]</small> במלאכים "וקרא זה אל זה ואמר <strong>קדוש קדוש קדוש ה' צבאות</strong> מלוא כל הארץ כבודו" (ישעיה ו, ג).
 <strong>ו</strong>לא עוד אלא ש<strong>אין מלאכי השרת אומרים שירה</strong> בעולמות <strong>ש</strong><strong>למעלה, עד ש</strong>לפני כן <strong>יאמרו ישראל</strong> שירה בעולם ש<strong>למטה,</strong> בעולם הזה. <strong>ש</strong>כן <strong>נאמר: "ברן יחד כוכבי בקר"</strong> (איוב לח, ז), הם בני ישראל המשולים לכוכבים, <strong>ו</strong>רק אחר כך <strong>הדר</strong> <small>[חזר]</small> הכתוב לומר <strong>"ויריעו כל בני אלהים",</strong> הם מלאכי <strong>השרת.</strong> ואם כן, למדנו שאין המלאכים מזכירים את שם ה' אלא לאחר שלוש תיבות ("קדוש קדוש קדוש"), ושלא כדברי רב חננאל בשם רב שהכת השלישית של מלאכי השרת מזכירה את שם ה' לאחר תיבה אחת ("קדוש")!
 <strong>אלא</strong> צריך לומר כך בדברי רב חננאל בשם רב: כת <strong>אחת אומרת "קדוש", ו</strong>כת <strong>אחת אומרת "קדוש קדוש", ו</strong>כת <strong>אחת אומרת "קדוש קדוש קדוש ה' צבאות".</strong> ושואלים: <strong>והאיכא</strong> <small>[והרי יש]</small> גם אמירת מלאכים שיש בה הזכרת שם ה' לאחר שתי תיבות, שכן נאמר בנבואת יחזקאל "ותשאני רוח ואשמע אחרי קול רעש גדול <strong>ברוך</strong> כבוד ה' ממקומו. וקול כנפי החיות משיקות אשה אל אחותה וקול האופנים לעומתם וקול רעש גדול" (יחזקאל ג, יב—יג). הרי שמזכירים שאף המלאכים מזכירים את שם ה' לאחר שתי תיבות בלבד ("ברוך כבוד")!
## דף צב.
 ומשיבים: <strong>"ברוך</strong> כבוד ה' ממקומו" אינו נאמר על ידי השרפים, אלא ה<strong>אופנים הוא דאמרי ליה</strong> <small>[שאומרים אותה],</small> ולא באופנים אמר רב את דבריו. <strong>ואיבעית אימא</strong> <small>[ואם תרצה אמור]</small> הסבר אחר: <strong>כיון דאתיהיב רשותא</strong> <small>[ש</small>כבר <small>ניתנה רשות]</small> למלאכים להזכיר את השם, לאחר שלוש תיבות "קדוש" שאמרו, <strong>אתיהיב</strong> <small>[ניתנה]</small> להם רשות להזכיר אף אחרי שתי תיבות.
 <big>א</big> ועוד בדרשות הכתובים בענין מאבק יעקב והמלאך, נאמר בנביא בתיאור מאבק זה <strong>"וישר אל מלאך ויוכל בכה ויתחנן לו"</strong> (הושע יב, ה). אכן מכתוב זה כשלעצמו <strong>איני יודע מי נעשה שר למי,</strong> אם יעקב למלאך או המלאך ליעקב? ולכן <strong>כשהוא</strong> המלאך <strong>אומר</strong> ליעקב לאחר המאבק <strong>"כי שרית עם אלהים</strong> ועם אנשים ותוכל" (בראשית לב, כח), <strong>הוי אומר</strong> כי <strong>יעקב</strong> הוא זה ש<strong>נעשה שר למלאך.</strong>
 וכן בהמשך דברי הנביא <strong>"בכה ויתחנן לו", איני יודע מי</strong> הוא זה ש<strong>בכה</strong> והתחנן <strong>למי,</strong> אם יעקב למלאך או המלאך ליעקב. אבל <strong>כשהוא</strong> המלאך <strong>אומר</strong> ליעקב <strong>"ויאמר שלחני</strong> כי עלה השחר" (בראשית שם, כו), <strong>הוי אומר:</strong> ה<strong>מלאך</strong> הוא זה ש<strong>בכה</strong> והתחנן <strong>ליעקב.</strong>
 <big>ב</big> ועוד בדרשות הכתובים הללו. נאמר כי אמר המלאך ליעקב <strong>"כי שרית עם אלהים ועם אנשים", אמר רבה: רמז רמז לו שעתידים שני שרים</strong> (מנהיגי אומה) <strong>לצאת ממנו,</strong> והם <strong>ראש</strong> ה<strong>גולה שבבבל, ו</strong>ה<strong>נשיא שבארץ ישראל.</strong> ו<strong>מכאן</strong> גם ש<strong>רמז לו</strong> על <strong>גלות</strong> עם ישראל העתידה להיות.
  וכן בחלומו של שר המשקים במצרים <strong>"ובגפן שלשה שריגים"</strong> (שם מ, י), <strong>אמר רב חייא בר אבא, אמר רב: אלו שלשה שרי גאים</strong> ("שריגים"), מנהיגים נישאים, <strong>היוצאים מישראל בכל דור ודור,</strong> בבבל ובארץ ישראל. ומאלה <strong>פעמים ש</strong>מקומם של <strong>שנים</strong> מהם הוא <strong>כאן</strong> בבבל <strong>ו</strong>מקומו של ה<strong>אחד</strong> הנוסף הוא <strong>בארץ ישראל,</strong> ו<strong>פעמים ש</strong>מקומם של <strong>שנים</strong> מהם הוא <strong>בארץ ישראל ו</strong>מקומו של ה<strong>אחד</strong> הנוסף הוא <strong>כאן</strong> בבבל. ומסופר כי <strong>יהיבו רבנן עינייהו</strong> <small>[נתנו חכמים עיניהם]</small> כדוגמה לשני מנהיגי הדור הגרים בבבל, <strong>ברבנא</strong> <small>[ברב]</small> <strong>עוקבא ורבנא</strong> <small>[ורב]</small> <strong>נחמיה בני ברתיה</strong> <small>[בני בתו]</small> של <strong>רב</strong> שהיו מבית ראש הגולה.
 <strong>רבא אמר</strong> בפירוש הכתוב "ובגפן שלושה שריגים": <strong>אלו שלשה שרי גוים</strong> (מלאכים הממונים על אומות העולם) <strong>שמלמדים זכות על ישראל בכל דור ודור.</strong>
 <big>ג</big> ועוד מדרשות חכמים על הכתוב "ובגפן שלושה שריגים", <strong>תניא</strong> <small>[שנויה</small> ברייתא<small>],</small> <strong>ר' אליעזר אומר: "גפן"</strong> — <strong>זה העולם, "שלשה שריגים"</strong> — <strong>זה אברהם יצחק ויעקב, "והיא כפורחת עלתה נצה"</strong> — <strong>אלו האמהות, "הבשילו אשכלותיה ענבים"</strong> — <strong>אלו השבטים.</strong>
 <strong>אמר לו ר' יהושע</strong> לר' אליעזר: <strong>וכי מראין לו לאדם,</strong> כדרך שהראו לשר המשקים במצרים בחלומו, את <strong>מה ש</strong>כבר <strong>היה?</strong> והרי האבות והאמהות והשבטים כבר היו! <strong>והלא אין מראין לו לאדם</strong> בחזון <strong>אלא מה שעתיד להיות! אלא</strong> כך יש לדרוש מקרא <strong>זה:</strong> <strong>"גפן"</strong> — <strong>זה תורה,</strong> שעתידים ישראל לקבלה במעמד הר סיני, <strong>"שלשה שריגים"</strong> — <strong>אלו משה ואהרן ומרים</strong> שעתידים להנהיג את ישראל כשיצאו ממצרים, <strong>"והיא כפורחת עלתה נצה"</strong> — <strong>אלו סנהדרין</strong> שעתידים לשפוט ולהנהיג את ישראל. <strong>"הבשילו אשכלותיה ענבים"</strong> — <strong>אלו הצדיקים ש</strong>עתידים להיות <strong>בכל דור ודור.</strong>
 <strong>אמר רבן גמליאל:</strong> בפירוש מקרא זה, אף שדרשוהו ר' אליעזר ור' יהושע, <strong>עדיין צריכין אנו ל</strong>דבריו של ר' אלעזר ה<strong>מודעי,</strong> שהוא גדול באגדה, <strong>דמוקים ליה כוליה בחד מקום</strong> <small>[שמעמיד את כל</small> דברי הכתוב <small>במקום אחד].</small> שכך היה <strong>ר' אלעזר המודעי אומר: "גפן"</strong> — <strong>זה ירושלים, "שלשה שריגים"</strong> — <strong>זה מקדש, מלך, וכהן גדול, "והיא כפורחת עלתה נצה"</strong> — <strong>אלו פרחי כהונה, "הבשילו אשכלותיה ענבים"</strong> — <strong>אלו נסכים.</strong>
 ומביאים עוד בדרשת כתוב זה כי <strong>ר' יהושע בן לוי מוקים לה</strong> <small>[מעמיד,</small> מפרש <small>אותו]</small> <strong>ב</strong>ענין ה<strong>מתנות</strong> שנתן הקדוש ברוך הוא לישראל. שכך <strong>אמר ר' יהושע בן לוי: "גפן"</strong> — <strong>זו</strong> ה<strong>תורה,</strong> שניתנה לעם ישראל בסיני. <strong>"שלשה שריגים"</strong> — <strong>זה</strong> מתנות ה<strong>באר, עמוד ענן, ומן</strong> שניתנו לישראל במדבר. <strong>"והיא כפורחת עלתה נצה"</strong> — <strong>אלו</strong> פירות ארץ ישראל, שהנחילה הקדוש ברוך הוא לישראל מלאת פירות הראויים להביא מהם את <strong>הבכורים. "הבשילו אשכלותיה ענבים"</strong> — <strong>אלו</strong> ה<strong>נסכים</strong> הבאים מענביה.
 ואילו <strong>ר' ירמיה בר אבא</strong> העמיד את הכתוב כמדבר בעם ישראל, שכך <strong>אמר</strong> בדרשת הכתוב: <strong>"גפן"</strong> — <strong>אלו ישראל, וכן הוא אומר</strong> בתיאור עם ישראל היוצא ממצרים: <strong>"גפן ממצרים תסיע</strong> תגרש גוים ותטעה. פנית לפניה ותשרש שרשיה ותמלא ארץ" (תהלים פ, ט—י), <strong>"שלשה שריגים"</strong> — <strong>אלו שלשה רגלים שישראל עולין בהן</strong> לירושלים <strong>בכל שנה ושנה, "והיא כפורחת עלתה נצה"</strong> — <strong>הגיע זמנן של ישראל לפרות ולרבות, וכן הוא</strong> הכתוב <strong>אומר</strong> בתיאור התרבות בני ישראל במצרים: <strong>"ובני ישראל פרו וישרצו</strong> וירבו ויעצמו במאד מאד ותמלא הארץ אותם" (שמות א, ז),
 <strong>"עלתה נצה"</strong> — <strong>הגיע זמן של ישראל ליגאל, וכן הוא,</strong> הכתוב, <strong>אומר</strong> בתיאור הגאולה ונקמת ה' באויביהם: <strong>"ויז נצחם על בגדי וכל מלבושי אגאלתי"</strong> (ישעיהו סג, ג), <strong>"הבשילו אשכלותיה ענבים"</strong> — <strong>הגיע זמנה של מצרים לשתות כוס התרעלה.</strong>
 <strong>והיינו</strong> <small>[וזהו]</small> ש<strong>אמר רבא: שלשה כוסות האמורות במצרים</strong> בחלומו של שר המשקים ("וכוס פרעה בידי ואקח את הענבים ואשחט אותם אל כוס פרעה ואתן את הכוס על כף פרעה". בראשית מ, יא) <strong>למה?</strong> — כנגד שלוש כוסות תרעלה שעתידה מצרים לשתות: <strong>אחד, ששתה</strong> העם המצרי <strong>בימי משה</strong> בעשרת המכות וקריעת ים סוף. <strong>ואחד ששתה בימי פרעה נכה</strong> (בחורבן שהמיט עליה נבוכדנצר מלך בבל), <strong>ואחד שעתידה</strong> מצרים <strong>לשתות עם כל הגוים</strong> לעת ימות המשיח.
 <strong>אמר ליה</strong> <small>[לו]</small> <strong>ר' אבא לר' ירמיה בר אבא: כי דריש להו</strong> <small>[כאשר דרש אותם]</small> <strong>רב להני קראי באגדתא</strong> <small>[את הפסוקים הללו באגדה],</small> <strong>כוותך דריש להו</strong> <small>[כמוך דרש אותם],</small> ולא כדרשות האחרות.
 ומוסיפים כי כדרך שדרש ר' ירמיה בר אבא את הכתוב "גפן" כמתאר את עם ישראל, כך גם <strong>אמר ר' שמעון בן לקיש: אומה זו</strong> ישראל <strong>כגפן נמשלה.</strong> וכשם שיש בגפן זמורות (הענפים), ואשכולות (ענבים), ועלים, וקנוקנות (כעין חוטים שבהם נאחזים ענבי הגפן), כן יש בעם ישראל. <strong>זמורות שבה</strong> — <strong>אלו</strong> הם <strong>בעלי בתים,</strong> שכשם שזמורות הגפן נושאות עליהן את האשכולות והעלים והקנוקנות, כן בעלי הבתים הם המקיימים בממונם את כלל האומה. <strong>אשכולות</strong> הענבים <strong>שבה</strong> — <strong>אלו</strong> הם <strong>תלמידי חכמים,</strong> שהם הפרי. ה<strong>עלין שבה</strong> — <strong>אלו</strong> הם <strong>עמי הארץ</strong> המגוננים על תלמידי החכמים בעם ישראל, כדרך שהעלים מגינים על אשכלות הענבים. ואילו ה<strong>קנוקנות שבה</strong> — <strong>אלו</strong> הם ה<strong>ריקנים שבישראל,</strong> וכעין הקנוקנות, שאינן תורמות דבר לאשכולות הענבים.
 <strong>והיינו</strong> <small>[וזהו]</small> ש<strong>שלחו מתם</strong> <small>[משם,</small> מארץ ישראל<small>]:</small> בבקשה: <strong>ליבעי רחמים איתכליא על עליא</strong> <small>[יבקשו רחמים,</small> יתפללו <small>האשכולות על העלים],</small> שכן <strong>אילמלא עליא לא מתקיימן איתכליא</strong> <small>[העלים לא יתקיימו האשכולות].</small>
 <big>ד</big> למעלה דובר בענין ראשי עם ישראל שבבבל ושבארץ ישראל, ובענין זה מביאים עוד. שכן נאמר <strong>"ואכרה לי בחמשה עשר כסף</strong> וחומר שעורים ולתך שעורים" (הושע ג, ב), ובפירוש פסוק זה <strong>אמר ר' יוחנן משום</strong> <small>[בשם]</small> <strong>ר' שמעון בן יהוצדק: אין כירה</strong> האמור בכתוב זה ("ואכרה") <strong>אלא לשון מכירה, ש</strong>כן <strong>נאמר</strong> בדברי יעקב ליוסף <strong>"בקברי אשר כריתי לי</strong> בארץ כנען שמה תקברני" (בראשית נ, ה), ואין הכוונה אלא לקנין הקבר (מידי עשיו), ולא שנחפר כבר הקבר.
 <strong>"בחמשה עשר"</strong> — <strong>זה חמשה עשר בניסן שבו נגאלו ישראל ממצרים, "כסף"</strong> — <strong>אלו צדיקים, וכן הוא אומר "צרור הכסף לקח בידו"</strong> (משלי ז, כ),
 <strong>"חומר שעורים ולתך שעורים"</strong> — <strong>אלו ארבעים וחמשה צדיקים שהעולם מתקיים בהם.</strong> שכן מידת חומר היא בת שלושים סאה, ומידת הלתך היא בת חמישה עשר סאה, ומסתכמים שניהם בארבעים וחמש סאים, כמניינם של הצדיקים. כאשר שלושים מהם נמצאים במקום אחד וחמישה עשר במקום אחר, <strong>ו</strong>מתוך הכתוב הזה עדיין <strong>איני יודע אם</strong> ה<strong>שלשים</strong> נמצאים <strong>כאן</strong> בבבל <strong>ו</strong>ה<strong>חמשה עשר בארץ ישראל, ואם</strong> ה<strong>שלשים בארץ ישראל ו</strong>ה<strong>חמשה עשר כאן.</strong> ואולם <strong>כשהוא</strong> הכתוב <strong>אומר: "ואקחה שלשים</strong> ה<strong>כסף ואשליך אותו בית ה' אל היוצר"</strong> (זכריה יא, יג), <strong>הוי אומר: שלשים</strong> הצדיקים נמצאים <strong>בארץ ישראל וחמשה עשר כאן</strong> בבבל.
 <strong>אמר אביי: ורובייהו</strong> <small>[ורוב]</small> חמישה עשר הצדיקים שבבבל <strong>משתכחי בבי כנישתא דתותי אפתא</strong> <small>[מצויים בבית הכנסת שמתחת ליציע].</small> <strong>והיינו דכתיב</strong> <small>[וזהו שנאמר]</small> עוד בנבואת זכריה (שם יב) בדברי ה' לאומות העולם <strong>"ואומר אליהם אם טוב בעיניכם הבו שכרי ואם לא חדלו וישקלו את שכרי שלשים כסף".</strong> שיחזירו לה' את שלושים הצדיקים, שהיו מקבלים בעבורם שכר.
 <strong>ר' יהודה אומר: אלו שלשים צדיקי אומות העולם, ש</strong>בזכותם <strong>אומות העולם מתקיימים עליהם. עולא אמר: אלו שלשים מצות שקבלו עליהם בני נח</strong> מתחילה, <strong>ו</strong>אולם הם <strong>אין מקיימין</strong> מהם <strong>אלא שלשה</strong> בלבד, ואלו הן: <strong>אחת</strong> —
## דף צב:
 <strong>שאין כותבין כתובה לזכרים,</strong> שאף על פי שנוהגים במשכב זכר, ואף מייחדים להם זכר לתשמישם, אין הם מזלזלים עד כדי כך באיסור זה לעשותו כדרך שעושים בנישואין, בכתיבת כתובה. <strong>ואחת</strong> — אף <strong>ש</strong>חשודים הם על אכילת בשר <strong>המת,</strong> <strong>אין</strong> הם <strong>שוקלין בשר המת במקולין</strong> (באיטליז) למוכרו לעיני כל. <strong>ואחת</strong> — <strong>שמכבדין את התורה.</strong>
 <big>א</big> שנינו במשנתנו כי גיד הנשה <strong>אינו נוהג בעוף,</strong> מפני שאין לו בליטת בשר עגולה סביב הירך ("כף"), ובאיסור גיד הנשה נאמר "אשר על כף הירך" (בראשית לב, לב). ותוהים: <strong>והא קא חזינן דאית ליה</strong> <small>[והרי אנו רואים שיש לו,</small> לעוף<small>]</small> בליטת בשר כזו? ומשיבים: אמנם <strong>אית ליה</strong> <small>[יש לו]</small> לעוף בליטת בשר זו, <strong>ו</strong>אולם היא <strong>לא עגיל</strong> <small>[עגולה]</small> סביב עצם הירך אלא ברוחבה בלבד.
  ומביאים כי בענין זה <strong>בעי</strong> <small>[שאל]</small> <strong>ר' ירמיה:</strong> במקרה ו<strong>אית ליה</strong> <small>[יש לו]</small> <strong>לעוף</strong> כף שכזו, <strong>ועגיל</strong> <small>[ו</small>היא <small>עגולה],</small> וכן במקרה ו<strong>אית ליה</strong> <small>[יש לה]</small> <strong>לבהמה</strong> כף הירך, <strong>ו</strong>אולם היא <strong>לא עגיל</strong> <small>[אינה עגולה],</small> <strong>מאי</strong> <small>[מה]</small> הדין? האם <strong>בתר דידיה אזלינן</strong> <small>[אחריו,</small> אחרי אותו בעל חיים <small>לעצמו</small> <small>אנו הולכים</small> בקביעת דינו<small>],</small> <strong>או</strong> שמא <strong>בתר מיניה אזלינן</strong> <small>[אחר מינו</small> של בעל החיים <small>אנו הולכים</small> בקביעת דינו<small>],</small> ולכך עוף זה אף שכף הירך שלו עגולה, אין נוהג בו איסור גיד הנשה. ואילו בהמה זו אף שאין כף הירך שלה עגולה, מכל מקום נוהג בה איסור גיד הנשה. ומסכמים: שאלה זו לא נפתרה, ו<strong>תיקו</strong> <small>[תעמוד,</small> תישאר<small>]</small> במקומה.
 <big>ב</big> <strong>ו</strong>עוד שנינו במשנתנו כי איסור גיד הנשה <strong>נוהג בשליל,</strong> ור' יהודה אומר כי אינו נוהג בשליל, וחלבו גם כן מותר. ובפירוש הדברים <strong>אמר שמואל</strong> כי הלשון <strong>"וחלבו מותר"</strong> הנאמרת במשנתנו אינה המשך לדברי ר' יהודה, אלא זוהי הלכה <strong>לדברי הכל,</strong> שאף חכמים החולקים על ר' יהודה בדין גיד הנשה בשליל, סבורים כן.
  ושואלים:  <strong>חלבו</strong> זה שמותר הוא לדעת שמואל לדברי הכל, חלב <strong>דמאי</strong> <small>[של מה]</small> הוא? <strong>אילימא</strong> <small>[אם תאמר]</small> שהכוונה היא לחלבו של ה<strong>שליל</strong> — אין לומר כן, כי <strong>הא מיפלג פליגי</strong> <small>[הרי חלוקים]</small> חכמים <strong>ביה</strong> <small>[בו,</small> בדין זה<small>],</small> <strong>דתניא</strong> <small>[ש</small>כן <small>שנויה</small> ברייתא<small>]:</small> איסור גיד הנשה <strong>נוהג בשליל, ו</strong>כן <strong>חלבו</strong> של השליל <strong>אסור,</strong> אלו <strong>דברי ר' מאיר.</strong> ואילו <strong>ר' יהודה אומר</strong> כי איסור גיד הנשה <strong>אינו נוהג בשליל, וחלבו</strong> של השליל <strong>מותר.</strong>
 <strong>ואמר ר' אלעזר, אמר ר' אושעיא</strong> בפירוש <strong>מחלוקת</strong> זו, כי המדובר בה <strong>ב</strong>וולד <strong>בן תשעה</strong> חודשים <strong>חי</strong> העומד לפנינו, שנמצא במעי בהמה לאחר שנשחטה. <strong>והלך ר' מאיר</strong> בהלכה זו <strong>לשיטתו</strong> (כמבואר לעיל עד,א) שוולד כזה דורש שחיטה לעצמו כדי להתירו באכילה, ואינו מותר לאכילה על ידי שחיטת אמו (כדרך עובר אחר). ומאחר וולד כזה נחשב לעצמו, והינו כשאר בהמות, לכך אף נוהגים בו איסורי גיד הנשה וחלב כבשאר בהמות. <strong>ו</strong>כן <strong>ר' יהודה</strong> הלך בה <strong>לשיטתו</strong> בענין זה, שסבור כי ולד כזה ניתר לאכילה על ידי שחיטת אמו. ומכאן שאינו נחשב כבעל חיים לעצמו, ולכך אף אין נוהגים בו איסורי גיד הנשה וחלב. הרי שאין דין חלבו של שליל מוסכם על הכל!
 <strong>ואלא</strong> תאמר בדברי שמואל שהכוונה היא ל<strong>חלבו</strong> של <strong>גיד</strong> הנשה — אף כך אין לומר, כי <strong>הא מיפלג פליגי</strong> <small>[הרי חלוקים]</small> חכמים <strong>בה,</strong> בהלכה זו. <strong>דתניא</strong> <small>[ש</small>כן <small>שנויה</small> ברייתא<small>]</small> בדרך הוצאת <strong>גיד הנשה</strong> מן הירך, שצריך שיהא <strong>מחטט אחריו בכל מקום שהוא, וחותך שמנו מעיקרו</strong> (משורשו), שמוציא מכל מקום שהוא בלוע בבשר הירך, אלו הם <strong>דברי ר' מאיר.</strong> ואילו <strong>ר' יהודה אומר</strong> כי אין צורך להוציא מכל מקום, אלא די שיהא <strong>גוממו</strong> (גודעו) <strong>עם השופי</strong> (בהחלקה, ביישור), שדי בהסרת הגבשושית שמעל הירך, באופן שהכל יהיה משטח ישר, ואולם אין צורך להעמיק יתר על כך בהוצאת הגיד. הרי איפוא שחלוקים חכמים על ר' יהודה גם בדין חלבו של הגיד, ומעתה אין זה ברור מה כוונת דברי שמואל!
  ומשיבים:  <strong>לעולם</strong> מדובר ב<strong>חלבו</strong> של <strong>גיד</strong> הנשה, ולדעת שמואל הכל (ואף ר' מאיר) סבורים שהריהו מותר מן התורה, <strong>ו</strong>אולם <strong>מודה שמואל</strong> ש<strong>ל</strong>שיטת <strong>ר' מאיר מדרבנן</strong> <small>[מדברי חכמים]</small> חלבו של גיד הנשה <strong>אסור,</strong> ולכך יש לדעת ר' מאיר לגוממו. וראיה לדבר שלדעת ר' מאיר מותר חלבו של גיד הנשה מן התורה ואינו אסור אלא מדברי חכמים, <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>ושמנו</strong> של גיד הנשה <strong>מותר</strong> מן התורה, <strong>ו</strong>אולם <strong>ישראל</strong> ש<strong>קדושים</strong> הם <strong>נהגו בו איסור. מאי לאו</strong> <small>[האם לא]</small> שיטת <strong>ר' מאיר היא</strong> ש<strong>אמר: מותר מן התורה ואסור מדרבנן</strong> <small>[מדברי סופרים]?!</small>
 ודוחים: אין מכאן ראיה שכן <strong>ממאי</strong> <small>[ממה]</small> אתה יודע שברייתא זו היא כדעת ר' מאיר, <strong>דילמא</strong> <small>[שמא]</small> כשיטת <strong>ר' יהודה היא, אבל לר' מאיר מדאורייתא נמי אסיר</strong> <small>[מהתורה גם כן אסור</small> חלבו של גיד הנשה<small>]!</small>
 ומשיבים: <strong>לא סלקא דעתך</strong> <small>[אל יעלה על דעתך]</small> לומר כן, <strong>דתניא</strong> <small>[ש</small>כן <small>שנויה</small> ברייתא<small>]</small> האומרת כי <strong>גיד הנשה מחטט אחריו בכל מקום שהוא, ושמנו מותר.</strong> ויש לברר: <strong>מאן</strong> <small>[מי]</small> החכם ש<strong>שמעת ליה דאית ליה</strong> <small>[אותו שיש לו,</small> שהוא <small>סבור</small><small>]</small> דין זה של <strong>חטיטה?</strong> הלא <strong>ר' מאיר</strong> הוא, כמבואר למעלה, ושלא כדעת ר' יהודה. <strong>וקאמר</strong> <small>[והוא אומר]</small> בברייתא זו כי <strong>שמנו</strong> של גיד הנשה <strong>מותר.</strong> הרי איפוא <strong>שסבור ר' מאיר כי מן התורה מותר חלבו של גיד הנשה, ואינו אסור אלא מדברי חכמים.</strong>
 <big>ג</big> ועוד בענין איסור גיד הנשה, <strong>אמר רב יצחק בר שמואל בר מרתא, אמר רב: לא אסרה תורה אלא</strong> רק את ה<strong>קנוקנות שבו,</strong> הגידים הדקים שלאורך הירך מתחת לבשר, וסמוכים לגיד העיקרי, שרק הם אסורים, שכן הם רכים ויש בהם טעם. ואולם הגיד עצמו, שהוא קשה ואין בו טעם, הריהו כעץ ולא נאסר מן התורה. ואילו <strong>עולא אמר</strong> כי אמנם הגיד עצמו כ<strong>עץ הוא,</strong> ואולם <strong>התורה חייבה עליו.</strong> כפי שהוא, אף שאין בו טעם.
 <strong>אמר אביי: כוותיה</strong> <small>[כשיטתו]</small> של <strong>עולא מסתברא</strong> <small>[מסתבר],</small> שהרי <strong>אמר רב ששת, אמר רב אסי</strong> כי ה<strong>חוטין שב</strong>תוך ה<strong>חלב</strong> (כחוטי הכסלים, והחוטים הדקים שעל הקרב) <strong>אסורין</strong> באכילה, <strong>ו</strong>אולם <strong>אין חייבין עליהן, אלמא</strong> <small>[מכאן]</small> ש<strong>חלב אמר רחמנא</strong> <small>[אמרה התורה]</small> <strong>ולא חוטין, הכא נמי</strong> <small>[כאן גם כן]</small> <strong>גיד אמר רחמנא</strong> <small>[אמרה התורה]</small> <strong>ולא קנוקנות.</strong>
 <big>ד</big> למעלה הובאה הלכה שאמר רב ששת בשם רב אסי לבירור הכרעת הדין במחלוקת רב ועולא, ועתה דנים בה <strong>גופא</strong> <small>[עצמה].</small> שכן <strong>אמר רב ששת, אמר רב אסי: חוטין שבחלב אסורין, ואין חייבין עליהן,</strong> חוטים <strong>שבכוליא</strong> (כליה) <strong>אסורין ואין חייבין עליהן. לובן כוליא</strong> שהוא כעין חלב, נחלקו בכך רבי ור' חייא, <strong>חד</strong> <small>[אחד</small> מהם<small>]</small> <strong>אסר וחד שרי</strong> <small>[ואחד מהם התיר],</small>
 <strong>רבה ממרטט ליה</strong> <small>[היה מחטט אחריו],</small> <strong>ר' יוחנן ממרטט ליה</strong> <small>[היה מחטט אחריו],</small> <strong>ר' אסי גאים ליה</strong> <small>[חותך אותו]</small> מבחוץ. <strong>אמר אביי: כוותיה</strong> <small>[כשיטתו]</small> של <strong>ר' אסי מסתברא</strong> <small>[מסתבר],</small> שכן <strong>אמר ר' אבא, אמר רב יהודה, אמר שמואל:</strong>
## דף צג.
 <strong>חלב ש</strong>על הכסלים, שתחת הכליות, שנראה בגובה הכסלים, ולאחר מכן <strong>הבשר חופה אותו,</strong> שנבלע תחת הבשר — הריהו <strong>מותר. אלמא</strong> <small>[מכאן</small> נסיק<small>]</small> כי דווקא בחלב זה <strong>שעל הכסלים אמר רחמנא</strong> <small>[אמרה התורה]</small> שהוא אסור, <strong>ולא</strong> בחלב <strong>שבתוך הכסלים. הכא נמי</strong> <small>[כאן,</small> בענייננו, <small>גם כן]</small> יש לומר כי דווקא חלב <strong>שעל הכליות אמר רחמנא</strong> <small>[אמרה התורה]</small> שהוא אסור, <strong>ולא</strong> בחלב <strong>שבתוך הכליות.</strong>
 <big>א</big> מקודם, במהלך הסוגיה, הובאו דברים בדינו של חלב שהבשר חופה אותו. ועתה דנים בהלכה זו <strong>גופא</strong> <small>[לגופה,</small> כשלעצמה<small>].</small> <strong>אמר ר' אבא, אמר רב יהודה, אמר שמואל: חלב שהבשר חופה אותו</strong> — הריהו <strong>מותר.</strong> ושואלים על כך: <strong>איני</strong> <small>[</small>וכי <small>כן היא]</small> דעת ר' אבא בשם רב יהודה בשם שמואל, <strong>והאמר</strong> <small>[והרי אמר]</small> <strong>ר' אבא, אמר רב יהודה, אמר שמואל: האי תרבא דתותי מתני</strong> <small>[זה החלב שתחת המתניים]</small> — הריהו <strong>אסיר</strong> <small>[אסור],</small> אף שהוא מכוסה בבשר המתניים, הרי שחלב המכוסה בבשר אסור!
 <strong>אמר אביי</strong> בתשובה: ה<strong>בהמה בחייה,</strong> בשעה שהיא נעה ממקום למקום, <strong>פרוקי מיפרקא</strong> <small>[מפורקת,</small> שאבריה נפרדים זה מזה<small>],</small> ואף הכסלים והמתניים מתרחקים אלה מאלה בשעה שהיא נעה, שהמתניים עולות כלפי מעלה, והכסלים יורדים כלפי מטה, ובאותה עת החלב שעל הכסלים מתגלה, ולכך אין הוא נחשב כחלב המכוסה בבשר. וכיוצא בדבר <strong>אמר ר' יוחנן: אנא לאו טבחא אנא ולאו בר טבחא אנא</strong> <small>[אני לא טבח אני ולא בן טבח אני],</small> ואין אני בקי בטיבן של בהמות, <strong>ו</strong>אולם <strong>נהירנא דהכי הוו אמרי בי מדרשא</strong> <small>[זוכר אני שכך היו אומרים בבית המדרש]:</small> <strong>בהמה בחייה</strong> בשעת תנועתה ממקום למקום <strong>פרוקי מיפרקא</strong> <small>[מפורקת</small> איברים<small>].</small>
 <big>ב</big> ועוד בדיני החלב <strong>אמר ר' אבא, אמר רב יהודה, אמר שמואל:</strong> ה<strong>חלב שעל</strong> חלק הקיבה המכונה <strong>המסס ו</strong>כן זה שעל חלק הקיבה המכונה <strong>בית הכוסות</strong> — <strong>אסורין</strong> באכילה, <strong>ו</strong>האוכלם <strong>ענוש כרת, וזהו</strong> החלב שאמרה בו התורה "ה <strong>חלב (שעל)</strong> אשר על <strong>הקרב"</strong> (ויקרא ג, ג). ועוד <strong>אמר ר' אבא, אמר רב יהודה, אמר שמואל: האי תרבא</strong> <small>[חלב זה]</small> הנמצא על העצם הנקרא <strong>קליבוסתא</strong> — הריהו <strong>אסור</strong> באכילה <strong>ו</strong>האוכלו <strong>ענוש כרת</strong> על אכילתו, <strong>וזהו</strong> החלב שאמרה בו תורה "ה <strong>חלב</strong> אשר עליהן <strong>(שעל)</strong> אשר על <strong>הכסלים"</strong> (שם ד).
 <strong>ו</strong>עוד <strong>אמר ר' אבא, אמר רב יהודה, אמר שמואל:</strong> ה<strong>חוטין</strong> (ורידי הדם) <strong>ש</strong>נמצאים <strong>ביד</strong> (כתף הבהמה) <strong>אסורין</strong> באכילה. <strong>אמר רב ספרא</strong> בתמיהה על דברי רב יהודה בשם שמואל: <strong>משה</strong> (כינוי לתלמיד חכם), כיצד אתה אומר כן, <strong>מי אמר רחמנא "לא תיכול בישרא"</strong> <small>[האם אמרה התורה "אל תאכל בשר"]?!</small> שהרי אף חוטים אלה הינם בשר, ולא חלב! וכמו כן <strong>אמר רבא</strong> בתמיהה על דברי רב יהודה: <strong>משה, מי אמר רחמנא "אכול דמא"</strong> <small>[האם אמרה התורה "אכול דם"]?!</small> שהרי חוטים אלה אסורים באכילה משום דם הנמצא בהם, ולכך, אם <strong>חתכיה ומלחיה</strong> <small>[חתכם ומלחם,</small> כדי להוציא בכך את הדם מתוכם<small>],</small> <strong>אפילו ל</strong>בישול ב<strong>קדירה נמי שפיר דמי</strong> <small>[גם כן יפה הוא,</small> מותר הדבר<small>].</small>
 ועוד הלכה בדין חלב <strong>אמר רב יהודה, אמר שמואל:</strong> החלב הנמצא ב<strong>ריש מעיא</strong> <small>[תחילת המעיים],</small> במקום בו המעיים הדקים יוצאים מהקיבה, <strong>באמתא בעי</strong> <small>[ב</small>שיעור <small>אמה צריך]</small> <strong>גרירה,</strong> <strong>וזהו</strong> החלב המכונה בפי חכמים <strong>"חלב שעל</strong> המעיים <strong>הדקין".</strong>
 <big>ג</big> <strong>ו</strong>עתה מביאים מהלכות איסור חלב שאמרן רב יהודה עצמו, וכן הלכות באיסור חלב שיש אומרים שרב יהודה הוא שאמרן. <strong>אמר רב יהודה: חוטין ש</strong>נמצאים <strong>בעוקץ</strong> (עצם הזנב) <strong>אסורין</strong> באכילה משום חלב. ומבאר דבריו: <strong>חמשא חוטי אית ביה בכפלא</strong> <small>[חמישה חוטים יש בו במקום הזנב],</small> שהם <strong>תלתא מימינא ותרתי משמאלא</strong> <small>[שלושה מימין</small> הבהמה <small>ושנים משמאל],</small> אלה <strong>תלתא מפצלי לתרי תרי</strong> <small>[</small>ה<small>שלושה מתפצלים</small> כל אחד מהם <small>לשנים שנים</small> חוטים<small>],</small> ואילו אלה <strong>תרי מפצלי לתלתא תלתא</strong> <small>[השנים מתפצלים לשלושה שלושה].</small> ובטעם פירוט זה: <strong>נפקא מינה</strong> <small>[יוצא מכך]</small> השלכה הלכתית במקרה <strong>דאי שליף להו עד דחמימי</strong> <small>[שאם שלף אותם עד שהם חמים,</small> בעוד שהבשר טרי<small>],</small> מיד לאחר השחיטה — כל החוטים הללו <strong>משתלפי</strong> <small>[נשלפים]</small> היטב. <strong>ואי</strong> <small>[ואם]</small> <strong>לא</strong> שלף אותם באותה עת — <strong>בעי חטוטי בתרייהו</strong> <small>[צריך לחטט אחריהם],</small> וצריך איפוא לדעת את מספרם כדי למצוא את כולם.
  ועוד בהלכה דומה, <strong>אמר אביי ואיתימא</strong> <small>[ויש אומרים]</small> שאמר זאת <strong>רב יהודה: חמשא חוטי הוו</strong> <small>[חמישה חוטים</small> האסורים באכילה, <small>הם]</small> המצויים בחמשה מקומות בבהמה, <strong>תלתא</strong> <small>[שלשה]</small> מהם אסורים <strong>משום תרבא</strong> <small>[חלב],</small> <strong>ותרין</strong> <small>[ושנים]</small> מהם אסורים <strong>משום דמא</strong> <small>[דם],</small> ומפרטים: החוטים <strong>דטחלי ודכפלי ודכוליתא</strong> <small>[של הטחול ושל הזנב ושל הכליות]</small> אסורים <strong>משום תרבא</strong> <small>[החלב],</small> ואילו החוטים <strong>דידא ודלועא</strong> <small>[של היד ושל הלוע]</small> אסורים <strong>משום דמא</strong> <small>[דם].</small>
 ושואלים: <strong>למאי נפקא מינה</strong> <small>[מה יוצא מזה]</small> אם הם אסורים משום חלב או משום דם? ומשיבים: <strong>הני דמשום דמא</strong> <small>[אלה ש</small>אסורים <small>משום דם],</small> <strong>אי מחתך להו ומלח להו</strong> <small>[אם חותך</small> אותם מגוף הבהמה, <small>ומולח אותם,</small> להוציא את דמם<small>]</small> — <strong>שפיר דמי</strong> <small>[יפה הוא],</small> שהותרו בכך לאכילה. ואולם <strong>הנך</strong> <small>[האחרים,</small> שאסורים משום חלב<small>] —</small> <strong>לית להו תקנתא</strong> <small>[אין להם תקנה]</small> לאוכלם. ועוד הלכה דומה.
 <strong>אמר רב כהנא ואיתימא</strong> <small>[ויש אומרים]</small> שאמר זאת <strong>רב יהודה: חמשא קרמי הוו</strong> <small>[חמישה קרומים הם]</small> האסורים באכילה, <strong>תלתא</strong> <small>[שלושה]</small> מהם אסורים <strong>משום תרבא</strong> <small>[חלב],</small> <strong>ותרי</strong> <small>[ושנים]</small> אסורים <strong>משום דמא</strong> <small>[דם],</small> ומפרטים: הקרומים <strong>דטחלי דכפלי ודכוליתא</strong> <small>[של הטחול, של הזנב ושל הכליות]</small> <small>אסורים באכילה</small> <strong>משום תרבא</strong> <small>[חלב],</small> ואילו הקרומים <strong>דביעי ודמוקרא</strong> <small>[של ביצי,</small> אשכי בהמה <small>ושל המוח]</small> הריהם אסורים <strong>משום דמא</strong> <small>[דם].</small>
 מסופר, <strong>רב יהודה בר אושעיא הוה קא קליף ליה טחלא</strong> <small>[היה קולף לו</small> את <small>קרום</small> <small>הטחול]</small> <strong>ללוי בריה</strong> <small>[בנו]</small> של <strong>רב הונא בר חייא, הוה קא גאים ליה מעילאי</strong> <small>[היה הוא חותך אותו מלמעלה,</small> בחלק <small>העליון של הטחול</small><small>]</small> בלבד. <strong>אמר ליה</strong> <small>[לו]</small> לוי בנו של רב הונא לרב יהודה בר אושעיא: <strong>חות ביה טפי</strong> <small>[רד בו יותר,</small> עליך לחתוך יותר עמוק<small>],</small> ולהסיר את כל הקרום! <strong>אתא אבוה אשכחיה</strong> <small>[בא אביו</small> של לוי, רב הונא בר חייא, <small>מצא אותו]</small> בשעה שהוא אומר כן לרב יהודה בר אושעיא, <strong>אמר ליה</strong> <small>[לו]</small> לבנו, <strong>הכי אמר אבוה דאמך</strong> <small>[כך אמר אבי אמך]</small> <strong>משום</strong> <small>[בשם]</small> <strong>רב, ומנו</strong> <small>[ומיהו]</small> אבי אמו של לוי? <strong>רב ירמיה בר אבא: לא אסרה תורה אלא</strong> את קרום הטחול <strong>שעל הדד</strong> (מקום עוביו של הטחול) <strong>בלבד.</strong>
 הקשה לוי לאביו: <strong>איני</strong> <small>[כך הוא]?</small> <strong>והאמר</strong> <small>[והרי אמר]</small> <strong>רב המנונא, תנא</strong> <small>[שנה]</small> החכם בברייתא: ה<strong>קרום שעל הטחול אסור</strong> באכילה, <strong>ואין חייבים</strong> עונש כרת <strong>עליו,</strong> על אכילתו, שאין זה כאוכל חלב. ונברר: <strong>היכי דמי</strong> <small>[כיצד בדיוק מדובר]?</small> <strong>אילימא</strong> <small>[אם תאמר]</small> שהכוונה לקרום <strong>שעל הדד</strong> — <strong>אמאי</strong> <small>[מדוע]</small> <strong>אין חייבין עליו? אלא</strong> צריך לומר שהכוונה לקרום <strong>דכוליה</strong> <small>[</small>שמכסה <small>את כולו],</small> ואין זה רק הקרום שעל הדד, הרי איפוא שאין לאכול את כל הקרום שעל הטחול. ולכך אמרתי לו שיסיר היטב את כל הקרום! <strong>אמר ליה</strong> <small>[לו]</small> אביו של לוי לבנו: <strong>אי תניא תניא</strong> <small>[אם שנויה</small> ברייתא <small>שכזו, הריהי</small> <small>שנויה],</small> ובטלים דברי ר' ירמיה בר אבא מפני דברי הברייתא.
 <big>ד</big> למעלה הובאו דברי הברייתא בדין הקרום שעל הטחול, ועתה דנים בה <strong>גופא</strong> <small>[לגופה,</small> עצמה<small>].</small> <strong>אמר רב המנונא, תנא</strong> <small>[שנה]</small> החכם בברייתא: ה<strong>קרום שעל הטחול אסור</strong> באכילה, <strong>ואין חייבין</strong> כרת <strong>עליו,</strong> על אכילתו. וכיוצא בדבר אף ה<strong>קרום שעל גבי כוליא</strong> <small>[כליה]</small> <strong>אסור</strong> באכילה, <strong>ואין חייבין</strong> כרת <strong>עליו.</strong> <strong>ותוהים:</strong> <strong>והתניא</strong> <small>[והרי שנינו</small> בברייתא<small>]</small> שאם <small>אכלו קרום שעל הטחול או קרום שעל הכליה</small> <strong>חייבין עליו!</strong>
 ומשיבים: סתירה זו מדין קרום <strong>טחול</strong> שבברייתא זו על דין קרום <strong>טחול</strong> שבברייתא האחרת, <strong>לא קשיא</strong> <small>[לא קשה],</small> שכן יש לומר כי <strong>הא</strong> <small>[זו</small> הברייתא המחייבת על אכילת קרום הטחול<small>]</small> מדברת בקרום ש<strong>כנגד הדד.</strong> ואילו <strong>הא</strong> <small>[זו</small> הברייתא שאינה מחייבת על אכילת קרום הטחול<small>]</small> מדברת בקרום הטחול <strong>שלא כנגד הדד.</strong>
 וכן גם הסתירה שבין דין קרום <strong>כוליא</strong> <small>[כליה]</small> שבברייתא זו לבין דין קרום <strong>כוליא</strong> <small>[כליה]</small> שבברייתא האחרת, <strong>נמי לא קשיא</strong> <small>[גם כן לא קשה],</small> שכן יש לומר כי <strong>הא</strong> <small>[זו</small> הברייתא המחייבת על אכילת קרום כליה<small>]</small> מדברת <strong>בעילאה</strong> <small>[ב</small>קרום <small>העליון</small> שבכליה<small>].</small> ואילו <strong>הא</strong> <small>[זו</small> הברייתא שאינה מחייבת על אכילת קרום כליה<small>]</small> מדברת <strong>בתתאה</strong> <small>[ב</small>קרום <small>התחתון</small> שבכליה<small>].</small>
 <big>ה</big> למעלה הוזכר דין הקרום שעל ביצי הזכר, ובענין ביצים אלה שנינו <strong>ביעי חשילתא</strong> <small>[ביצי זכר]</small> הנמצאות בתוך כיס האשכים ונמעכו, ואולם עדיין הן מחוברות בחוטים שלהן לגוף הבהמה, ולאחר מכן נשחטה הבהמה, נחלקו בדבר <strong>רב אמי ורב אסי.</strong> <strong>חד</strong> <small>[אחד</small> מהם<small>]</small> <strong>אסר</strong> אותם באכילה, <strong>וחד שרי</strong> <small>[ואחד</small> מהם <small>התיר],</small> ומסבירים את טעמיהם: <strong>מאן</strong> <small>[מי]</small> ש<strong>אסר,</strong>
## דף צג:
 סבור כי <strong>מדלא קא בריין</strong> <small>[מכיון שאינן מבריאות,</small> שאין הביצים הללו מתפתחות<small>]</small> לאחר שנמעכו, הרי זה מוכיח כי כאילו פרשו מגופה משנמעכו, וממילא <strong>הני</strong> <small>[אלה]</small> <strong>אבר מן החי נינהו</strong> <small>[הן],</small> ולכך שחיטתה לא התירה אותם באכילה. והרי זה כשאר אבר שנלקח מן החי, שאסור באכילה. ואילו <strong>מאן דשרי</strong> <small>[מי שהתיר]</small> את הביצים באכילה, סבור כי <strong>מדלא קא מסרחן</strong> <small>[מכיון שאינן מסריחות],</small> הרי זה מוכיח כי <strong>הני חיותא אית בהו</strong> <small>[אלה חיות יש בהם],</small> שהריהן עדיין יונקות מהבהמה, ואינן נחשבות כאילו פרשו מן הבהמה ואינן בכלל איסור אבר מן החי ושחיטתן מתירתן.
  ושואלים:  <strong>ואידך</strong> <small>[ו</small>החכם <small>האחר,</small> האוסר<small>],</small> מה הוא אומר על כך שאין הביצים מסריחות? ומשיבים: סבור הוא כי <strong>האי דלא קא מסרחן</strong> <small>[זה שהן לא מסריחות]</small> אין הוא משום שהן עדיין יונקות מהבהמה, אלא משום <strong>דלא קא שליט בהו אוירא</strong> <small>[שאין שולט בהן האויר]</small> הגורם לרקבונו ולסרחונו של דבר שנלקח מן החי, שהרי ביצים אלה נתונות בתוך כיס האשכים. ושואלים לצד האחר, <strong>ואידך</strong> <small>[ו</small>החכם <small>האחר</small> המתיר<small>]</small> מה הוא משיב להוכחה מהעובדה שאין הביצים מתפתחות? ומשיבים: סבור הוא כי <strong>האי דלא בריין כחישותא הוא דנקט להו</strong> <small>[זה שאינן מתפתחות]</small> אינו משום שהן מנותקות מגוף הבהמה, אלא משום ש<strong>כחישותא</strong> <small>[רזון,</small> חולשה<small>]</small> <strong>הוא דנקט להו</strong> <small>[שאחזה בהן].</small>
 ומביאים בענין ביצים אלה, ש<strong>אמר ליה</strong> <small>[לו]</small> <strong>ר' יוחנן לרב שמן בר אבא: הני ביעי חשילתא שריין</strong> <small>[אותן ביצים המעוכות</small> הריהן <small>מותרות]</small> באכילה, <strong>ו</strong>אולם <strong>את לא תיכול</strong> <small>[ואתה אל תאכל מהם]</small> <strong>משום "ואל תטוש תורת אמך"</strong> (משלי א, ח), שכך הוא מנהג מקומך, שאתה בא מארץ בבל, ושם נוהגים איסור בהן.
 <big>א</big> ועוד בדיני ביצי בהמת זכר. <strong>אמר מר בר רב אשי: הני ביעי דגדיא</strong> <small>[אלה הביצים של גדי],</small> בפרק הזמן מלידתו של הגדי <strong>ו</strong><strong>עד</strong> שהוא מגיע להיות בן <strong>תלתין יומין</strong> <small>[שלושים יום]</small> — <strong>שריין</strong> <small>[מותרות]</small> הביצים אף <strong>בלא קליפה</strong> של הקרום שעליהן, שכן בשלב זה של התפתחותו, עדיין אין בגדי כמות דם הנבלעת בקרום ביציו. ואולם <strong>מכאן ואילך, אי אזרען</strong> <small>[אם יש בהן זרע]</small> — הריהן <strong>אסורין, ואי לא אזרען</strong> <small>[ואם אין בהן זרע]</small> — הריהן <strong>שריין</strong> <small>[מותרות].</small> <strong>מנא ידעינן</strong> <small>[מנין יודעים אנו]</small> אם יש בהן זרע? — <strong>אי אית בהו שורייקי סומקי</strong> <small>[אם יש בהן גידים אדומים]</small> — סימן הוא שיש בהן זרע ו<strong>אסירן</strong> <small>[אסורות],</small> ואם <strong>לית בהו שורייקי סומקי</strong> <small>[אין בהן גידים אדומים]</small> — סימן הוא שאין בהן זרע ו<strong>שריין</strong> <small>[מותרות].</small>
 <big>ב</big> ומתוך שהובא למעלה בדינן של ביצים, מביאים כי בדינם של <strong>אומצי ביעי ומזרקי</strong> <small>[אומצות</small> בשר, חתיכות בשר חי שלא בושל, <small>ביצי</small> בהמת זכר, <small>ומזרקים,</small> ורידי הצוואר<small>],</small> <strong>פליגי בה</strong> <small>[נחלקו בכך]</small> <strong>רב אחא ורבינא.</strong> ובטרם מציגים את הדעות החלוקות אומרים: <strong>בכל</strong> דיני <strong>התורה כולה</strong> שנחלקו בהם רב אחא ורבינא, ולא נתפרש מיהו המיקל ומיהו המחמיר במחלוקות הללו, דעת <strong>רבינא</strong> היא <strong>לקולא</strong> <small>[להקל]</small> <strong>ו</strong>דעת <strong>רב אחא</strong> היא <strong>לחומרא</strong> <small>[להחמיר],</small> <strong>ו</strong>נקבעה <strong>הלכתא</strong> <small>[הלכה]</small> במחלוקות הללו <strong>כ</strong>דעת <strong>רבינא לקולא</strong> <small>[להקל],</small> <strong>לבר מהני תלת</strong> <small>[חוץ משלוש</small> מחלוקות <small>אלה]</small> שבהן <strong>רב אחא</strong> הוא זה שהולך בהן <strong>לקולא</strong> <small>[להקל]</small> <strong>ו</strong>אילו <strong>רבינא</strong> הוא זה הולך בהן <strong>לחומרא</strong> <small>[להחמיר],</small> <strong>ו</strong>נקבעה בהן <strong>הלכתא</strong> <small>[הלכה]</small> <strong>כרב אחא לקולא</strong> <small>[להקל].</small>
 ומפרטים מהן שלוש מחלוקות אלה: <strong>אומצא דאסמיק</strong> <small>[חתיכת בשר חי שהאדימה]</small> מחמת מכה שהוכתה הבהמה בחייה במקום שממנו נלקחה האומצה, אם עמד ו<strong>חתכה</strong> לאומצה זו לחתיכות רבות, <strong>ומלחה</strong> — הרי המלח שאב את הדם ממנה, ומעתה <strong>אפילו ל</strong>תבשיל ב<strong>קדרה נמי שפיר דמי</strong> <small>[גם כן יפה הדבר,</small> מותר לעשות כן<small>],</small> וכמו כן אם עמד ו<strong>תלייה נמי בשפודא</strong> <small>[תלה אותה גם כן בשיפוד]</small> בתוך התנור לצלותה, אף שלא חתכה לחתיכות, ולא מלחה אלא בשיעור מועט (כראוי לבשר הנצלה) — הריהי מותרת באכילה, שכן <strong>דאיב דמא</strong> <small>[זב הדם].</small> ואולם אם הניח אותה <strong>אגומרי</strong> <small>[על גחלים],</small> <strong>פליגי בה</strong> <small>[נחלקו בכך]</small> <strong>רב אחא ורבינא.</strong> ש<strong>חד</strong> <small>[אחד</small> מהם<small>]</small> <strong>אמר</strong> שהריהי מותרת לאכילה, שכן הגחלים <strong>משאב שאיבי ליה</strong> <small>[שואבים אותו,</small> את הדם<small>]</small> והוא יוצא כולו. <strong>וחד</strong> <small>[ואחד</small> מהם<small>]</small> <strong>אמר</strong> שאסורה, שכן הגחלים <strong>מצמת צמתי ליה</strong> <small>[מצמיתים,</small> מקרישות <small>אותו,</small> את הדם<small>],</small> והוא נשאר באומצה. <strong>וכן</strong> נחלקו רב אחא ורבינא בדין <strong>ביעי</strong> <small>[ביצים],</small> <strong>וכן</strong> נחלקו בדין <strong>מזרקי</strong> <small>[ורידי הצוואר].</small>
 <big>ג</big> מתוך שהוזכר למעלה דין האומצה הניתנת על הגחלים, מביאים דין דומה. <strong>רישא</strong> <small>[ראש</small> בהמה<small>]</small> שרוצים להסיר את שערו, ולשם כך כובשים אותו <strong>בכיבשא</strong> <small>[ברמץ,</small> אפר חם<small>],</small> אם <strong>אותביה</strong> <small>[הושיב אותו]</small> על <strong>בית</strong> (מקום) <strong>השחיטה,</strong> שהניח את ראש הבהמה באופן שמקום השחיטה שבראש נתון מלמטה — באופן זה <strong>דייב דמא ושרי</strong> <small>[זב הדם, ומותר].</small> ואם הניח את ראש הבהמה <strong>על ה</strong><strong>צדדין</strong> — באופן זה <strong>מיקפא קפי</strong> <small>[קופא,</small> נקרש<small>]</small> הדם בתוך הראש, <strong>ואסור.</strong> ואם <strong>אותביה אנחיריה</strong> <small>[הושיב אותו על נחיריו],</small> אם <strong>דץ ביה מידי</strong> <small>[נעץ בו דבר]</small> שלא ייסתמו — <strong>שרי</strong> <small>[מותר],</small> <strong>ואי</strong> <small>[ואם]</small> <strong>לא</strong> נעץ בו דבר — <strong>אסיר</strong> <small>[אסור].</small>
 <strong>איכא דאמרי</strong> <small>[יש שאומרים]</small> הלכה זו בנוסח אחר: אם הניח את ראש הבהמה באפר <strong>אנחיריה</strong> <small>[על הנחירים]</small> ועל <strong>בית השחיטה</strong> — <strong>דאיב</strong> <small>[זב]</small> הדם, ומותר. ואם הניח אותו על ה<strong>צדדין, אי דץ ביה מידי</strong> <small>[אם נעץ בו דבר]</small> — הריהו <strong>שרי</strong> <small>[מותר],</small> <strong>ואי</strong> <small>[ואם]</small> <strong>לא</strong> — הריהו <strong>אסיר</strong> <small>[אסור].</small>
 <big>ד</big> ושבים לבירור דינו של גיד הנשה, כמובא למעלה (צא,א). <strong>אמר רב יהודה, אמר שמואל: שני גידין הן</strong> בגיד הנשה, הגיד <strong>הפנימי</strong> ה<strong>סמוך לעצם</strong> — <strong>אסור</strong> מן התורה, <strong>וחייבין</strong> מלקות <strong>עליו,</strong> על אכילתו. ואילו הגיד ה<strong>חיצון</strong> ה<strong>סמוך לבשר</strong> — <strong>אסור</strong> באכילה, <strong>ו</strong>אולם <strong>אין חייבין עליו</strong> מלקות.
  ומקשים:  <strong>והתניא</strong> <small>[והרי שנויה</small> ברייתא<small>]:</small> הגיד <strong>ה</strong><strong>פנימי סמוך לבשר,</strong> ושלא כדברי שמואל! <strong>אמר רב אחא, אמר רב כהנא:</strong> הגיד הפנימי אכן סמוך לעצם, אך הוא חוזר ו<strong>איקלודי מיקליד</strong> <small>[חודר]</small> אל תוך הבשר.
  ומוסיפים ומקשים על דברי שמואל בגיד החיצון שסמוך לבשר: <strong>והא תניא</strong> <small>[והרי שנויה</small> ברייתא<small>]</small> כי הגיד <strong>ה</strong><strong>חיצון</strong> הוא זה <strong>הסמוך לעצם! אמר רב יהודה:</strong> הברייתא מדברת <strong>היכא דפרעי טבחי</strong> <small>[במקום</small> הירך שבו חותכים ו<small>חושפים הטבחים</small> את הגיד<small>]</small> ששם הגיד החיצון הוא סמוך לעצם.
 <big>ה</big> מתוך שהוזכר מנהג הטבחים המנקרים את הבהמה מן הדברים האסורים בה, מביאים עוד בענין זה. <strong>איתמר</strong> <small>[נאמר]:</small> <strong>טבח שנמצא חלב אחריו,</strong> שלאחר שהוציא את החלב, עדיין נותר חלב בבשר, <strong>רב יהודה אמר:</strong> שיעור החלב שדנים את הטבח הוא <strong>בכשעורה. ר' יוחנן אמר:</strong> שיעורו הוא <strong>בכזית.</strong>
 <strong>אמר רב פפא: ולא פליגי</strong> <small>[ולא נחלקו</small> ביניהם רב יהודה ור' יוחנן<small>],</small> אלא כל אחד אמר את דבריו לענין אחר. <strong>כי</strong> <strong>כאן</strong> שאמר ר' יוחנן ששיעורו בכזית, מדובר לענין <strong>להלקותו</strong> לאותו טבח על רשלנותו. ואילו <strong>כאן</strong> שאמר רב יהודה ששיעורו בכשעורה, הרי זה לענין <strong>לעברו</strong> (להעבירו, להדיח את הטבח מתפקידו), שכיון שהתרשל מעבירים אותו ממלאכתו.
  הסבר אחר בדבר: <strong>אמר מר זוטרא:</strong> רב יהודה ור' יוחנן אינם חלוקים, וזה שאמר <strong>רב יהודה</strong> <strong>כשעורה</strong> — הכוונה היא שנמצא החלב דווקא <strong>במקום אחד.</strong> וזה שאמר ר' יוחנן <strong>כזית</strong> — הכוונה היא <strong>אפילו</strong> היה מפוזר החלב <strong>בשנים ובשלשה מקומות.</strong> ומסכמים: <strong>והלכתא</strong> <small>[והלכה]</small> היא: לענין <strong>להלקותו</strong> — הרי זה דווקא <strong>ב</strong>חלב שיש בו שיעור <strong>כזית,</strong> לענין <strong>לעברו</strong> (להעבירו מתפקידו) — אפילו <strong>בכשעורה.</strong>
 <big>ו</big> שנינו במשנתנו שלדעת ר' מאיר <strong>אין הטבחין נאמנין</strong> על גיד הנשה, ולדעת חכמים הריהם נאמנים. <strong>אמר ר' חייא בר אבא, אמר ר' יוחנן: חזרו</strong> אחר כך <strong>לומר</strong> שלדעת הכל הטבחים <strong>נאמנין.</strong>
 <strong>אמר רב נחמן</strong> בתמיה: וכי <strong>אכשור דרי</strong> <small>[הוכשרו הדורות],</small> שדורות אחרונים נאמנים יותר מדורות ראשונים? ומשיבים: לא מטעם זה אלא <strong>מעיקרא דהוו סברי לה</strong> <small>[מתחילה שהיו סבורים]</small> <strong>כ</strong>שיטת <strong>ר' מאיר</strong> בברייתא המצריך לחטט אחר גיד הנשה היטב, ויש בדבר זה טירחה מרובה — <strong>לא הוו מהימני</strong> <small>[לא היו נאמנים]</small> הטבחים על גיד הנשה. <strong>ו</strong>אולם <strong>לבסוף סברי</strong> <small>[סברו]</small> <strong>כ</strong>שיטת <strong>ר' יהודה</strong> שאין צריך לחטט אחר גיד הנשה אלא די לגודעו ("גוממו"), ובדבר קטן זה אין לחשוד בטבחים שלא יעשוהו, ולכך האמינום.
 <strong>איכא דמתני לה אסיפא</strong> <small>[יש ששונים אותה</small> הלכה <small>על סוף</small> משנתנו<small>],</small> ששנינו בה: <strong>וחכמים אומרים נאמנין עליו,</strong> על גיד הנשה, <strong>ועל החלב,</strong> ועל כך <strong>אמר ר' חייא בר אבא, אמר ר' יוחנן: חזרו</strong> חכמים <strong>לומר אין נאמנין. אמר רב נחמן</strong> על כך: ואולם <strong>בזמן הזה נאמנין</strong> הטבחים.
  ותוהים: וכי  <strong>אכשור דרי</strong> <small>[הוכשרו הדורות]?</small> ומשיבים: <strong>מעיקרא סברוה</strong> <small>[מתחילה</small> חכמים <small>סברו]</small> <strong>כ</strong>דעת <strong>ר' יהודה,</strong> שאין צורך לחטט היטב היטב, ולכך האמינו לטבחים על כך. ואולם <strong>הדר סברוה</strong> <small>[חזרו</small> אחר כך ו<small>סברו]</small> <strong>כ</strong>שיטת <strong>ר' מאיר,</strong> המצריך לחטט אחר גיד הנשה.
  וכל <strong>כמה דהוו דכירי לה</strong> <small>[זמן שהיו</small> הטבחים עדיין <small>זוכרים אותה],</small> את שיטת <strong>ר' יהודה</strong> ונהגו לפיה — <strong>לא מהימני</strong> <small>[לא היו נאמנים].</small> <strong>והשתא דאנשיוה</strong> <small>[ועכשיו ששכחוה]</small> את שיטת <strong>ר' יהודה</strong> והמנהג הוא כשיטת ר' מאיר — הרי הם <strong>מהימני</strong> <small>[נאמנים].</small>
 <big>ז</big> למעלה הוזכר שלדעת חכמים במשנה הטבחים נאמנים על גיד הנשה <strong>ועל החלב.</strong> ותוהים: <strong>חלב, מאן דכר שמיה</strong> <small>[מי הזכיר</small> את <small>שמו].</small> שהרי לא הזכיר ר' מאיר בדבריו חלב! ומשיבים: <strong>הכי קאמר</strong> <small>[כך הוא,</small> ר' מאיר, <small>אמר],</small> כך יש לשנות: <strong>אין נאמנין עליו,</strong> על גיד הנשה, <strong>ו</strong>כן אין נאמנים אף <strong>על החלב.</strong> <strong>ו</strong>כנגד זה אמרה המשנה כי <strong>חכמים אומרים</strong> ש<strong>נאמנין</strong> הטבחים הן <strong>עליו ו</strong>הן <strong>על החלב.</strong>
 <big>ח משנה</big> אף שאסור אדם מישראל באכילת גיד הנשה, <strong>שולח</strong> (מותר שישלח) <strong>אדם</strong> מישראל <strong>ירך</strong> שלימה של בהמה <strong>לגוי</strong> כמתנה, אף על פי <strong>שגיד הנשה בתוכה</strong> של ירך זו. ואין אנו חוששים שמא יחזור הגוי וימכרנה לאדם מישראל, ונמצא השולח לגוי מכשיל ישראל, <strong>מפני שמקומו</strong> של גיד הנשה <strong>ניכר</strong> הוא בירך. ואדם מישראל הקונה ירך מן הגוי הריהו רואה שלא ניטל ממנה גיד הנשה.
 <big>ט גמרא</big> שנינו במשנתנו כי רשאי אדם מישראל לשלוח ירך בהמה לגוי, אף שגיד הנשה לא הוצא ממנה. ומן הלשון "ירך" שמשמעה — ירך שלימה, מדייקים: דווקא ירך <strong>שלמה</strong> — <strong>אין</strong> <small>[כן]</small> מותר לשלוח לגוי, בלא שהוציאו את גיד הנשה מתוכה, ואולם ירך <strong>חתוכה</strong> שלא הוצא ממנה גיד הנשה — <strong>לא</strong> הותר לשלוח לגוי. שיש לחשוש שמא יקנה ישראל מידי הגוי את הירך הזה, ויחשוב שהוצא גיד הנשה ממנה, ויבוא לכלל עבירה. ומבררים: <strong>במאי עסקינן</strong> <small>[במה עוסקים אנו]?</small> <strong>אילימא</strong> <small>[אם תאמר]</small> שמדובר <strong>במקום ש</strong>בו כל השוחטים הם ישראליים, וכאשר מזדמנת להם בהמה טריפה <strong>אין</strong> הם <strong>מכריזין</strong> (מפרסמים) שמכרו באותו <strong>יום בשר טריפה לגוי — הרי במקום כזה אין בני ישראל לוקחים בשר מאת הגויים (שמא הוא בשר טריפה), ומעתה לא רק ירך שלימה מותר לשלוח לגוי, אלא אף</strong>
## דף צד.
 ירך <strong>חתוכה נמי</strong> <small>[גם כן]</small> יהיה מותר <strong>לישדר ליה</strong> <small>[לשלוח לו],</small> <strong>דהא</strong> <small>[שהרי]</small> <strong>לא אתו למזבן מיניה</strong> <small>[לא יבואו</small> ישראלים <small>לקנות ממנו]!</small> <strong>אלא</strong> תאמר שמדובר <strong>במקום ש</strong>בו הטבחים <strong>מכריזין</strong> בכל מקרה בו נמכר בשר טריפה לגויים, ומשום כך נוהגים בני ישראל לקנות בשר אצל הגויים (כשלא הוכרז על טריפה שניתנה לגויים) — לא רק ירך חתוכה אין לשלוח לגוי, אלא אף ירך <strong>שלימה נמי</strong> <small>[גם כן]</small> <strong>לא לישדר ליה</strong> <small>[לא ישלח לו],</small> שיש לחשוש <strong>דחתיך ליה ומזבין ליה</strong> <small>[ש</small>הגוי <small>יחתוך אותה,</small> את הירך עם הגיד שבה, <small>וימכור אותה]</small> לישראלי, ולא יוכל הישראלי להבחין שלא ניטל ממנה הגיד, ויבוא לאוכלו!
  ומשיבים באופנים שונים: <strong>אי בעית אימא</strong> <small>[אם תרצה אמור]</small> שמדובר במשנתנו <strong>במקום ש</strong>בו <strong>מכריזין</strong> הטבחים על מכירתו של בשר טריפה לגוי, ומדובר ביום שלא הכריזו על כך, וסימן הוא שלא נמכרה היום טריפה לגוי. ובאותו יום קונים בני ישראל בשר מאת הגוי. <strong>ואי בעית אימא</strong> <small>[ואם תרצה אמור]</small> שבמשנתנו מדובר <strong>במקום ש</strong>בו <strong>אין</strong> הטבחים <strong>מכריזין</strong> על בשר טריפה שנמכר לגוי, ושם אין בני ישראל קונים בשר מאת הגוי.
  ומפרטים:  <strong>איבעית אימא</strong> <small>[אם תרצה אמור]</small> שמדובר במשנתנו <strong>במקום ש</strong>בו <strong>מכריזין</strong> על מכירת בשר טריפה לגוי, והטעם שמותר לשלוח לגוי ירך שלימה ואין חוששים שיחתוך הגוי את הירך, ועלול ישראל להיכשל באכילת גיד הנשה — כיון ש<strong>חיתוכא</strong> <small>[החיתוך]</small> של ה<strong>גוי, מידע ידיע</strong> <small>[ידוע],</small> שניכר שהוא של גוי. ולכך אין מקום לחשש שיחתוך הגוי ולא יבחינו בכך בני ישראל.
 <strong>ואיבעית אימא</strong> <small>[ואם תרצה אמור]</small> שמדובר במשנתנו <strong>במקום ש</strong>בו <strong>אין מכריזין</strong> על מכירת בשר טריפה לגוי, ובאותו מקום אין בני ישראל קונים בשר מן הגוי, ומשום כך מותר לשלוח להם ירך שלימה. וזה שאסרו לשלוח להם ירך חתוכה — הרי זו <strong>משום</strong> <strong>גזירה</strong> שגזרו חכמים בדבר, ומפני החשש <strong>שמא</strong> בן ישראל <strong>יתננה לו</strong> לגוי את הירך החתוכה <strong>בפני ישראל אחר,</strong> וישראלי הרואה כן עלול לחשוב שאין זה בשר טריפה ויבוא לקנותה מן הגוי. ומאחר וזו היא ירך חתוכה, עלול הישראלי הקונה לחשוב שהוצא גיד הנשה מן הירך כראוי.
 <strong>ואי בעית אימא</strong> <small>[ואם תרצה אמור]</small> בטעם הדבר שאסור לשלוח לגוי ירך חתוכה (במקום שבו אין מכריזים על מכירת בשר טריפה לגוי) — <strong>משום דקא גניב ליה לדעתיה</strong> <small>[שהוא</small> הישראלי <small>גונב את דעתו</small> של הגוי<small>],</small> שהגוי סבור שישראלי זה ששלח לו את הירך החתוכה עשה כן משום שהריהו מחבבו ביותר, עד שטרח וחתך את הירך כדי להוציא את גיד הנשה מתוכה, וראויה היתה ירך זו להיאכל על ידי השולח, ועמד ושלחה לגוי. ומתוך כך הגוי מחזיק לו טובה בחינם לישראל זה. שכן <strong>אמר שמואל: אסור לגנוב דעת הבריות, ו</strong>בכלל זה <strong>אפילו דעתו של גוי.</strong>
 <big>א</big> מתוך שהובאה דעת שמואל מרחיבים <strong>בה דברים</strong> : <strong>והא</strong> <small>[ו</small>הלכה <small>זו]</small> של <strong>שמואל, לאו</strong> <small>[לא]</small> <strong>בפירוש איתמר</strong> <small>[נאמרה]</small> מפיו כהוראה מפורשת, <strong>אלא מכללא איתמר</strong> <small>[מכלל</small> מעשה שהיה <small>נאמרה].</small> שכן פעם אחת <strong>שמואל הוה קא עבר במברא</strong> <small>[היה עובר</small> את הנהר <small>במעבורת],</small> <strong>אמר ליה לשמעיה</strong> <small>[לו</small> שמואל <small>לשמשו]:</small> <strong>פייסיה, למבוריה</strong> <small>[פייס,</small> הנח דעתו בתשלום הוגן, <small>את בעל המעבורת],</small> עמד השמש ו<strong>פייסיה ואיקפד</strong> <small>[פייס אותו, והקפיד</small> על כך שמואל<small>].</small>
 ושואלים: <strong>מאי טעמא איקפד</strong> <small>[מה הטעם הקפיד]</small> שמואל על כך? <strong>אמר אביי: תרנגולת טרפה הואי</strong> <small>[היתה]</small> זו שנתן השמש לבעל המעבורת בשכרו, <strong>ויהבה ניהליה במר</strong> <small>[ונתן אותה לו כמו היתה זו]</small> תרנגולת <strong>שחוטה,</strong> ונמצא שגנב את דעתו של הגוי, ועל כך הקפיד שמואל. <strong>רבא אמר</strong> כי סיבת הדבר ששמואל הקפיד על השמש היתה משום ששמואל ב<strong>אנפקא</strong> <small>[כלי המשמש לשתייית יין חי]</small> <strong>אמר ליה לאשקויי</strong> <small>[לו להשקותו</small> את בעל המעבורת<small>],</small> <strong>ו</strong>אילו <strong>הוא</strong> <strong>אשקייה חמרא מזיגא</strong> <small>[השקה אותו יין מזוג],</small> ועל גניבת דעת זו הקפיד שמואל.
  ושואלים:  <strong>וכי מכללא מאי</strong> <small>[ואם מכלל</small> מעשה <small>הובן שזו דעת שמואל,</small> <small>מה</small> בכך<small>]?</small> והלא על כל פנים למדים אנו כי דעתו של שמואל שאסור לגנוב את דעת הבריות, ואף זו של הגוי! ומסבירים: מאחר ולא אמר שמואל כן במפורש — אין זו הוראה גמורה, כי ניתן לפרש את הקפדתו של שמואל על שמשו מטעם אחר: <strong>למאן דאמר טרפה הואי</strong> <small>[ל</small>דעת <small>מי שאמר</small> כי תרנגולת <small>טריפה היתה]</small> זו שניתנה לבעל המעבורת<small>,</small> <strong>אמר ליה</strong> <small>[לו]</small> שמואל לשמש בהקפדה: <strong>אמאי תשהא איסורא</strong> <small>[מדוע אתה משהה</small> ברשותך <small>דבר</small> <small>איסור</small> כתרנגולת טריפה זו<small>],</small> שאפשר להיכשל בו?
  ו<strong>למאן דאמר אנפקא אמר ליה לאשקויי</strong> <small>[ל</small>דעת <small>מי שאומר</small> כי <small>אנפקא אמר לו להשקות],</small> ואילו הוא השקה אותו יין מזוג <strong>— הקפיד עליו שמואל, משום שכאשר הוא הורה לו להשקות את בעל המעבורת</strong> "אנפקא", <strong>אנפקא חייא משמע</strong> <small>[יין חי משמע]</small> דבריו היה, ולא יין מזוג, והקפיד עליו שמואל על שעבר על דבריו.
 <big>ב</big> מתוך שהובא למעלה איסור גניבת דעת, מביאים עוד בענין זה. <strong>תניא</strong> <small>[שנויה</small> ברייתא<small>],</small> <strong>היה ר' מאיר אומר: אל יסרהב</strong> (יפציר) <strong>אדם לחבירו לסעוד אצלו, ו</strong>כשהוא <strong>יודע בו</strong> בחבירו <strong>שאינו סועד</strong> אצלו. שהרי זו גניבת דעת, שחבירו סבור שהוא מזמינו בכנות, ולאמיתו של דבר לא התכוון לכך. <strong>ו</strong>בדומה לכך <strong>לא ירבה לו בתקרובת</strong> (מתנות) <strong>ו</strong>כשהוא <strong>יודע בו שאינו מקבל</strong> מתנות.
 <strong>ו</strong>בדומה לכך, <strong>לא יפתח לו</strong> לאורח הסועד אצלו <strong>חביות המכורות</strong> כבר <strong>לחנוני.</strong> שכן האורח סבור כי המארח פתח את חבית היין לכבודו, ואין פותחים חבית חדשה אלא לכבודו של אורח חשוב (שכן יין משובח הוא זה הבא מחבית שעתה נפתחה. ומשעה שנפתחת חבית היין, היין שבה הולך ומאבד את ערכו). ולאמיתו של דבר לא פתח המארח את החבית אלא משום שהריהו עומד להעבירה אל החנווני, המוכר יין בחנותו. <strong>אלא אם כן הודיעו</strong> שהוא פותח את החבית בין כה וכה, עבור החנווני. <strong>ו</strong>בדומה לכך, <strong>לא יאמר לו</strong> לאורחו <strong>"סוך שמן",</strong> בזמן שיודע שהאורח לא יסוך מהפך שלפניו, אם היה זה <strong>פך ריקן</strong> משמן. <strong>ו</strong>אולם <strong>אם</strong> המארח עשה כן, לא על מנת שיחזיק לו האורח טובה על כך, אלא <strong>בשביל כבודו</strong> של האורח, שמראה בכך שנחשב הוא בעיני מארחו — <strong>מותר</strong> הדבר.
  ושואלים על מה ששנינו שאין פותחים לאורח חבית חדשה המכורה לחנווני: <strong>איני</strong> <small>[האמנם כן הוא]?</small> <strong>והא</strong> <small>[והרי]</small> <strong>עולא איקלע לבי</strong> <small>[נזדמן לבית]</small> <strong>רב יהודה, פתח לו חביות המכורות לחנוני!</strong> ומשיבים: <strong>רב יהודה</strong> <strong>אודועי אודעיה</strong> <small>[הודיע לו</small> לעולא<small>]</small> שחביות אלה הינן מכורות לחנווני. <strong>ואיבעית אימא</strong> <small>[ואם תרצה אמור]</small> הסבר אחר: <strong>שאני</strong> <small>[שונה]</small> הוא <strong>עולא</strong> מסתם אורח, שכן <strong>חביב ליה</strong> <small>[עליו]</small> על <strong>רב יהודה, דבלאו הכי נמי פתוחי מפתח ליה</strong> <small>[שבלי זה,</small> שהחביות היו מכורות לחנווני, <small>גם כן היה פותח לו</small> חבית חדשה<small>],</small> ואם כן לא הטעה אותו.
 <big>ג</big> ומביאים עוד מענין הטעיית הבריות. <strong>תנו רבנן</strong> <small>[שנו חכמים</small> בברייתא<small>]:</small> <strong>לא ילך אדם לבית האבל, ובידו לגין</strong> (כד) <strong>המתקשקש,</strong> שאינו מלא יין, ואולם האבל סבור שלגין זה מלא יין. <strong>ולא ימלאנו</strong> לאותו לגין ב<strong>מים, מפני שמתעהו</strong> את האבל הסבור שלגין יין הביא. אבל <strong>אם יש שם חבר עיר</strong> (ציבור, קבוצה גדולה של אנשים), וכוונת מביא הלגין לכבד את האבל, שיראו אנשים כי מכובד האבל בעיני המביא — <strong>מותר</strong> הדבר. ועוד מענין הטעיית הבריות.
 <strong>תנו רבנן</strong> <small>[שנו חכמים]:</small> <strong>לא ימכור אדם לחבירו סנדל</strong> העשוי מעור <strong>של</strong> בהמה <strong>ש</strong><strong>מתה</strong> מעצמה, ולא נשחטה, <strong>בכלל</strong> (בתור) סנדל העשוי מעור <strong>של</strong> בהמה <strong>חיה שחוטה,</strong> שעור בהמה שמתה מעצמה גרוע מעור בהמה בריאה שנשחטה. וטעם האיסור, <strong>מפני שני דברים: אחד</strong> — <strong>מפני שמתעהו,</strong> שכן <strong>סבור הקונה</strong>
 <strong>שהסנדל עשוי מעור משובח, ולמעשה הריהו מקבל סנדל העשוי מעור פחות.</strong> <strong>ואחד</strong> — <strong>מפני הסכנה,</strong> שמא מתה הבהמה מחמת נשיכת נחש, והארס חלחל אל העור שממנו נעשה הסנדל. <strong>ו</strong>כן <strong>לא ישגר</strong> (ישלח) <strong>אדם לחבירו חבית של יין ושמן צף על פיה,</strong> ויהיה המקבל סבור שיש בידו חבית שמן. <strong>ו</strong>מספרים כי אכן היה <strong>מעשה ב</strong>אדם <strong>אחד ששיגר לחבירו חבית של יין ושמן צף על פיה,</strong> וחשב המקבל שיש בידו חבית שמן, <strong>והלך וזימן עליה</strong> (על סמך זה) <strong>אורחין</strong> לסעודה. <strong>ו</strong>כיון ש<strong>נכנסו</strong> האורחים הלך אותו אדם לקחת שמן מאותה חבית, ו<strong>מצאה שהיא של יין. ו</strong>מרוב בושה שאין בידו לתת לאורחים שזימן לסעודתו, עמד ו<strong>חנק את עצמו</strong> למוות.
 <strong>ו</strong>עוד אמרו חכמים כי על מנת שלא לגרום לבעל הבית בושה, <strong>אין האורחין רשאין ליתן ממה שלפניהם לבנו ולבתו של בעל הבית, אלא אם כן נטלו רשות מבעל הבית</strong> לעשות כן.
 <strong>ומעשה</strong> היה <strong>ב</strong>אדם <strong>אחד שזמן</strong> לביתו לסעודה <strong>שלשה אורחין,</strong> והיה הדבר <strong>בשני</strong> (בשנות) <strong>בצורת,</strong> ומועטים היו מזונותיו. <strong>ולא היה לו להניח לפניהם אלא כשלש ביצים. בא בנו של בעל הבית, נטל אחד מהן</strong> מן האורחים את <strong>חלקו ונתנו לו, וכן</strong> עשה האורח ה<strong>שני, וכן</strong> עשה האורח ה<strong>שלישי.</strong> כיון ש<strong>בא אביו של</strong> אותו <strong>תינוק, מצאו שעוזק</strong> (מחזיק) <strong>אחד בפיו ושתים בידו,</strong> כעס האב על הבן ו<strong>חבטו בקרקע, ומת. כיון שראתה אמו</strong> שנהרג בנה בידי בעלה, <strong>עלתה לגג ונפלה ומתה, אף הוא</strong> שראה כי מתו בנו ואשתו,
 <strong>עלה לגג ונפל ומת. אמר ר' אליעזר בן יעקב: על דבר זה</strong> (שנתנו האורחים ממזונם לבנו של המארח, בלא קבלת רשות ממנו) <strong>נהרגו שלש נפשות מישראל!</strong> ותוהים: <strong>מאי קא משמע לן</strong> <small>[מה הוא,</small> ר' אליעזר בן יעקב, <small>השמיע לנו]</small> בכך, והרי הדברים מפורשים לפנינו? ומשיבים: דבריו אלה באו להורות <strong>דכולה</strong> <small>[שכולה,</small> כל הברייתא<small>],</small> דעת <strong>ר' אליעזר בן יעקב היא.</strong>
 <big>ד</big> ועוד בענין שליחת ירך. <strong>תנו רבנן</strong> <small>[שנו חכמים]:</small> <strong>השולח ירך לחבירו,</strong> אם היתה הירך <strong>שלימה</strong> לגמרי — השולח <strong>אינו צריך שיטול הימנה</strong> (ממנה) את <strong>גיד הנשה,</strong> שהרי המקבל רואה שלא ניטל ממנה גיד הנשה. ואם היתה הירך <strong>חתוכה</strong> — השולח <strong>צריך ליטול הימנה</strong> את <strong>גיד הנשה,</strong> מפני שהמקבל עלול להניח שכבר ניטל גיד הנשה מהירך, ויבוא לאכילת גיד הנשה. <strong>וב</strong>אשר לשליחת ירך ל<strong>גוי, בין</strong> שהיתה <strong>חתוכה ובין שלימה</strong> — <strong>אין צריך ליטול הימנה גיד הנשה.</strong>
 <strong>ומפני שני דברים אמרו</strong> חכמים ש<strong>אין מוכרין</strong> בשר בהמות <strong>נבילות וטרפות לגוי</strong> בלא להודיעו שבשר זה אינו כשר: <strong>אחד</strong> — <strong>מפני שמתעהו,</strong> שכן חושב הגוי שהבשר כשר, והרי בשר כשר עדיף מבשר נבילה וטריפה. <strong>ואחד</strong> — <strong>שמא יחזור</strong> הגוי <strong>וימכרנה לישראל אחר. ו</strong>כן
 <strong>לא יאמר אדם לגוי "קח</strong> (קנה) <strong>לי בדינר זה</strong> שאני נותן לך <strong>בשר", מפני שני דברים:</strong>
## דף צד:
 טעם <strong>אחד</strong> — <strong>מפני האנסין,</strong> שמא אותו גוי יקח את הדינר לעצמו, ויכריח את מוכר הבשר לתת לו בשר בלא תשלום. <strong>ו</strong>עוד טעם <strong>אחד</strong> — <strong>שמא</strong> מוכרי הבשר <strong>מוכרין לו</strong> לגוי זה בשר <strong>נבלות וטרפות</strong> שברשותם, שהרי אינם יודעים שהוא שליח של ישראל, ויביאם למשלח, ויכשילו באכילת איסור.
  ודנים בברייתא זו, <strong>אמר מר</strong> <small>[החכם</small> בברייתא<small>]:</small> <strong>וב</strong>זמן ששולח אדם מישראל ירך ל<strong>גוי, בין</strong> שהיא <strong>שלימה בין</strong> שהיא <strong>חתוכה</strong> — <strong>אינו צריך ליטול הימנה</strong> (ממנה) <strong>גיד הנשה.</strong> ושואלים: <strong>במאי עסקינן</strong> <small>[במה,</small> באיזה אופן, <small>עוסקים אנו]</small> בהלכה זו? <strong>אילימא</strong> <small>[אם תאמר]</small> שמדובר <strong>במקום ש</strong>בו <strong>מכריזין</strong> הקצבים הישראלים שהיום נמכר בשר בהמה נבלה וטרפה לגויים. ובמקום כזה קונים היהודים בשר מן הגויים, אלא אם כן הוכרז באותו יום שנמכר לגויים בשר אסור — ירך <strong>חתוכה אמאי</strong> <small>[מדוע]</small> <strong>אינו צריך ליטול הימנה גיד הנשה?</strong> והרי <strong>כיון דלא אכרוז</strong> <small>[שלא הכריזו]</small> היום שנמכר לגויים בשר האסור באכילה, <strong>אתי למיזבן מיניה</strong> <small>[יבואו</small> היהודים <small>לקנות ממנו,</small> מהגוי<small>],</small> שיחשבו כי מירך חתוכה זו שקנה ניטל גיד הנשה, ויבואו לאוכלה!
 <strong>אלא פשיטא</strong> <small>[פשוט]</small> שמדובר בברייתא זו <strong>במקום ש</strong>בו <strong>אין מכריזין</strong> על מכירת בשר אסור לגויים. ובמקום <strong>כזה אין היהודים קונים מן הגויים</strong> — <strong>אימא מציעתא</strong> <small>[אמור</small> את ההלכה <small>האמצעית</small> שבברייתא<small>]:</small> <strong>מפני שני דברים אמרו</strong> ש<strong>אין מוכרין נבלות וטרפות לגוי: אחד, מפני שמטעהו. ואחד, שמא יחזור וימכרנה לישראל אחר. ו</strong>אולם
 <strong>אי</strong> <small>[אם]</small> מדובר <strong>במקום ש</strong>בו <strong>אין מכריזין</strong> על מכירת בשר אסור לגויים — <strong>הא לא אתי למיזבן מיניה</strong> <small>[הרי לא יבואו לקנות ממנו]!</small> <strong>אלא פשיטא</strong> <small>[פשוט]</small> שמדובר <strong>במקום שמכריזין.</strong>
 ומעתה <strong>אימא סיפא</strong> <small>[אמור את סופה]</small> של הברייתא: <strong>לא יאמר אדם לגוי "קח</strong> (קנה) <strong>לי בדינר זה בשר" מפני שני דברים, אחד</strong> — <strong>מפני האנסין, ואחד</strong> — <strong>שמא מוכרין לו נבילות וטרפות, ואי</strong> <small>[ואם]</small> מדובר <strong>במקום שמכריזין, אי איתא דהוה</strong> <small>[אם אמנם היה</small> מקרה <small>שהיתה]</small> <strong>טרפה</strong> — <strong>אכרוזי הוו מכרזי</strong> <small>[היו מכריזים</small> על כך<small>]!</small>
 <strong>אלא פשיטא</strong> <small>[פשוט]</small> שמדובר <strong>במקום שאין מכריזין,</strong> ונמצא אם כן שאתה מעמיד את <strong>רישא וסיפא</strong> <small>[ראשה וסופה]</small> של הברייתא <strong>במקום שאין מכריזין,</strong> ואילו את <strong>מציעתא</strong> <small>[האמצעית]</small> <strong>במקום שמכריזין!</strong>
 <strong>אמר אביי: אין</strong> <small>[כן],</small> באמת כך צריך להעמיד, <strong>רישא וסיפא</strong> <small>[ראשה וסופה]</small> <strong>במקום שאין מכריזין, מציעתא</strong> <small>[האמצעית]</small> <strong>במקום שמכריזין.</strong>
 ואילו <strong>רבא אמר:</strong> הברייתא <strong>כולה</strong> מדברת <strong>במקום שמכריזין, רישא וסיפא</strong> <small>[בהתחלה ובסוף]</small> מדובר באופן <strong>שהכריזו, מציעתא</strong> <small>[באמצעית]</small> מדובר במקום שמכריזים אבל במקרה זה <strong>לא הכריזו.</strong>
 ואילו <strong>רב אשי אמר: כולה</strong> מדברת <strong>במקום שאין מכריזין,</strong> <strong>ומציעתא</strong> <small>[והאמצעית]</small> האומרת שאסור למכור לגוי אינה מעיקר הדין, אלא <strong>גזירה שמא ימכרנה בפני ישראל.</strong>
 <big>א</big> למעלה דובר על ההכרזה שמכריזים אם נמכרה טריפה לגוי, ועתה מבררים: <strong>היכי מכרזינן</strong> <small>[איך,</small> באיזו לשון, <small>מכריזים]?</small> <strong>אמר רב יצחק בר יוסף,</strong> אומרים: <strong>נפל בישרא לבני חילא</strong> <small>[נפל בשר לבני העיר],</small> שבא לידינו בשר עבור הגוים.
 <strong>ולימא נפל טריפתא לבני חילא</strong> <small>[ושיאמרו נפלה טריפה לבני העיר</small> הגוים<small>]!</small> ומשיבים: אם יכריזו בלשון זו <strong>לא זבני</strong> <small>[לא יקנו],</small> הגוים בשר זה, מפני שבזוי בעיניהם לאכול דבר שאין ישראל רוצים לאכול.
  ושואלים:  <strong>והא קמטעי להו</strong> <small>[והרי</small> באופן הכרזה זה שהצענו, <small>הוא מטעה אותם,</small> את הגוים, <small>בכך],</small> שאין הם יודעים שזהו בשר טריפה? ומשיבים: <strong>אינהו הוא דקמטעו נפשייהו</strong> <small>[הם שמטעים את עצמם],</small> שהרי אינו אומר להם איזה בשר הוא מוכר. ומביאים ראיה שאין זו נחשבת הטעיה,
 <strong>כי הא</strong> <small>[כמו</small> מעשה <small>זה],</small> ש<strong>מר זוטרא בריה</strong> <small>[בנו]</small> של <strong>רב נחמן הוה קאזיל</strong> <small>[היה הולך]</small> <strong>מ</strong>העיר <strong>סיכרא</strong> שבבבל <strong>לבי</strong> <small>[לבית]</small> <strong>מחוזא, ו</strong>באותה עת <strong>רבא ורב ספרא הוו קא אתו</strong> <small>[היו הולכים]</small> <strong>ל</strong>עיר <strong>סיכרא, פגעו אהדדי</strong> <small>[פגשו זה את זה].</small> <strong>הוא,</strong> מר זוטרא, <strong>סבר</strong> <small>[סבור היה]</small> כי רבא ורב ספרא <strong>לאפיה</strong> <small>[לקדם פניו]</small> <strong>הוא דקאתו</strong> <small>[שהם באו],</small> <strong>אמר להו</strong> <small>[להם]:</small> <strong>למה להו לרבנן דטרוח ואתו כולי האי</strong> <small>[מדוע להם לחכמים שטרחו ובאו כל כך]?</small> <strong>אמר ליה</strong> <small>[לו]</small> <strong>רב ספרא: אנן לא הוה ידעינן דקאתי מר</strong> <small>[אנו לא ידענו שאדוני בא].</small> <strong>אי הוה ידעינן, טפי הוה טרחינן</strong> <small>[אם היינו יודעים, יותר היינו טורחים].</small>
 <strong>אמר ליה</strong> <small>[לו]</small> <strong>רבא</strong> לרב ספרא: <strong>מאי טעמא</strong> <small>[מה טעם]</small> <strong>אמרת ליה הכי</strong> <small>[לו כך],</small> <strong>דאחלישתיה לדעתיה</strong> <small>[ש</small>הרי <small>החלשת את דעתו],</small> שהודעת לו שלא באנו לקבל את פניו? <strong>אמר ליה</strong> <small>[לו]</small> רב ספרא לרבא בתשובה: <strong>והא</strong> <small>[והרי]</small> אילו לא הייתי מספר שלא יצאנו כדי לקבל את פניו <strong>קא מטעינן ליה</strong> <small>[אנו</small> נמצאים ש<small>מטעים אותו]!</small> אמר לו רבא לרב ספרא: אין זה נחשב שאנו מטעים אותו, שכן <strong>איהו הוא דקא מטעי נפשיה</strong> <small>[הוא</small> זה <small>שמטעה עצמו].</small>
 <big>ב</big> ומביאים עוד בענין מכירת נבילות וטריפות לגוי, ובמקום שמכריזים בו כשנמכרת טריפה לגוי. מסופר: <strong>ההוא טבחא</strong> <small>[שוחט אחד]</small> ש<strong>אמר ליה לחבריה</strong> <small>[לו לחבירו]:</small>
## דף צה.
 <strong>אי הוות פייסת מינאי</strong> <small>[אם היית מתפייס איתי,</small> עושה עמי שלום<small>],</small> <strong>מי לא ספיי</strong> <small>[האם לא הייתי מאכיל]</small> <strong>לך</strong> נתח <strong>משור של פטם</strong> (בהמה שהואכלה לשם השמנתה, שבשרה משובח ביותר), <strong>דעבדי</strong> <small>[שעשיתי,</small> ששחטתי<small>]</small> <strong>אתמול? אמר ליה</strong> <small>[לו]</small> אותו חבר בתשובה: אף שלא השלמתי אתך, בכל זאת <strong>אכלי</strong> <small>[אכלתי]</small> מבשר שור זה, ולא עוד אלא שהיה זה <strong>משופרי שופרי</strong> <small>[מ</small>חלק <small>היפה יפה</small> שבאותו שור<small>].</small> <strong>אמר ליה</strong> <small>[לו]</small> השוחט: <strong>מנלך</strong> <small>[מנין</small> הגיע <small>אליך]</small> בשר זה? <strong>אמר ליה</strong> <small>[לו]</small> חבירו: הרי זה ממה <strong>דזבן</strong> <small>[שקנה]</small> <strong>פלוני גוי, וספא</strong> <small>[ונתן]</small> <strong>לי. אמר ליה</strong> <small>[לו]</small> השוחט: <strong>תרי עבדי</strong> <small>[שני</small> שוורים של פטם <small>עשיתי,</small> שחטתי<small>]</small> אתמול, <strong>וההוא</strong> <small>[ואותו]</small> שור שקנה הגוי <strong>טרפה הוה</strong> <small>[היה].</small>
 וכשבא מעשה לפני רבי, <strong>אמר רבי:</strong> האם <strong>בשביל</strong> מעשה שהיה בשוחט <strong>שוטה זה שעשה שלא כהוגן</strong> (שמכר בשר טריפה לגוי, וגרם להכשיל את חבירו באכילת בשר אסור), <strong>אנו</strong> נקום ו<strong>נאסור</strong> לקנות בשר היום מ<strong>כל המקולין</strong> (האיטליזים) של הגויים שבעירו של שוחט זה, שרוב השוחטים בעיר הינם יהודים?!
 ומסבירים: בכך הולך <strong>רבי לטעמיה</strong> <small>[לטעמו,</small> לשיטתו<small>],</small> שכן <strong>אמר</strong> רבי: <strong>מקולין</strong> הנמצאים בעיר, <strong>וטבחי</strong> (שוחטי) <strong>ישראל</strong> מתעסקים בהם, ה<strong>בשר הנמצא ביד גוי</strong> באיטליזים אלה, כיון שקונה אותו מן השוחטים, ואולם הוא עצמו לא שחטו — הריהו <strong>מותר</strong> באכילה. שכן הולכים אנו אחר רוב השוחטים שהינם ישראליים. ואין אנו חוששים לטריפה — שאילו היתה טריפה יוצאת מתחת ידי השוחט הישראלי, לא היה מוכרה לגוי כדי שימכרנה באיטליז.
 <strong>איכא דאמרי</strong> <small>[יש שאומרים],</small> שכך <strong>אמר רבי:</strong> האם <strong>מפני שוטה זה דאיכוון לצעוריה לחבריה</strong> <small>[שהתכוון</small> בדבריו <small>לצער את חבירו]</small> על שלא עשה עמו שלום, <strong>אנו נאסור</strong> את <strong>כל</strong> הבשר <strong>ה</strong>נמצא ב<strong>מקולין?!</strong> שהרי ודאי שיקר אותו שוחט, ולא כך היו הדברים.
  ונדייק מנוסח זה של דברי רבי: <strong>טעמא</strong> <small>[הטעם]</small> שאין אנו אוסרים היום את הבשר הנמצא באיטליזים שבעיר, משום שאנו מניחים <strong>דאיכוון לצעוריה לחבריה</strong> <small>[שהתכוון לצער את חבירו],</small> ושקר בפיו. ומכאן נסיק: <strong>הא לאו הכי</strong> <small>[הרי</small> אם <small>לא היה כן],</small> שלא התכוין לצער את חבירו, היה הבשר <strong>אסור.</strong> ומקשים: <strong>והתניא</strong> <small>[והרי שנויה</small> ברייתא<small>],</small> <strong>רבי אומר: מקולין</strong> הנמצאים בעיר <strong>וטבחי ישראל</strong> מתעסקים בהם, <strong>בשר הנמצא ביד גוי</strong> — <strong>מותר,</strong> ומעתה, מאחר שבחזקת היתר עומד הבשר שבאיטליזים, מדוע <strong>נאסור אותו בשל גוי אחד שקנה בשר טריפה. שאין מקרה אחד סיבה לאסור היום את כל הבשר שבעיר!</strong> ומשיבים: <strong>שאני הכא</strong> <small>[שונה כאן,</small> בזמן שידוע לנו שקנה גוי בשר טריפה<small>],</small> <strong>דאיתחזק איסורא</strong> <small>[ש</small>כן <small>הוחזק איסור</small> טריפה<small>],</small> בעקבות דברי שוחט זה, ומעתה יש לחשוש שכשם שמכר בשר טריפה לגוי זה כן מכר בשר טריפה לגויים רבים אחרים.
 <big>א</big> מתוך שהובאו למעלה דברי רבי בברייתא בדין בשר הנמצא בידי גוי, מביאים דברים הנוגעים לברייתא זו. <strong>אמר רב: בשר, כיון שנתעלם מן העין,</strong> שלא השגיחו עליו — הריהו <strong>אסור</strong> באכילה, שמא נתחלף בבשר טריפה. <strong>מיתיבי</strong> <small>[מקשים]</small> על כך ממה ששנינו בברייתא, <strong>רבי אומר: מקולין וטבחי ישראל, בשר הנמצא ביד גוי</strong> — הריהו <strong>מותר,</strong> אף שבהיותו <strong>אצל גוי הריהו כנתעלם מן העין!</strong> ודוחים: כאשר <strong>נמצא</strong> הבשר <strong>ביד גוי שאני</strong> <small>[שונה]</small> מבשר סתם שהתעלם מן העין. שהרי שמור היה הבשר בידי הגוי, מה שאין כן בבשר שלא הושגח כלל, שיש מקום לחשש שמא הוחלף.
  ודנים עוד בדברי רב אלה, <strong>תא שמע</strong> <small>[בוא</small> ו<small>שמע]</small> ראיה שלא כשיטתך ממה ששנינו בברייתא: היו בעיר <strong>תשע חנויות</strong> ש<strong>כולן מוכרות בשר שחוטה</strong> (בשר כשר), <strong>ו</strong>עוד חנות <strong>אחת</strong> העשירית <strong>ה</strong><strong>מוכרת בשר נבלה, ולקח</strong> (קנה) בשר <strong>מאחת מהן, ואינו יודע מאיזה מהן לקח</strong> — <strong>ספקו אסור.</strong> <strong>וב</strong>בשר ה<strong>נמצא</strong> בעיר זו — <strong>הלך</strong> (לך) <strong>אחר הרוב,</strong> והריהו כשר. והרי זה שלא כשיטת רב, שהרי הבשר בטרם נמצא היה במצב של התעלם מן העין! ודוחים: <strong>הכא נמי</strong> <small>[כאן גם כן]</small> אין המדובר בבשר שלא היה תחת השגחת אדם, אלא <strong>ב</strong>בשר ה<strong>נמצא ביד גוי.</strong>
 ומביאים עוד ראיה, שלא כשיטת רב, <strong>תא שמע</strong> <small>[בוא</small> ו<small>שמע]</small> ממה ששנינו: עיר שגרים בה ישראלים וגויים, ו<strong>מצא בה בשר (אם</strong> הבשר עדיין <strong>חי,</strong> שלא נתבשל<strong>)</strong> — <strong>הלך אחר רוב טבחים</strong> (שוחטים) בעיר, שאם רובם ישראלים — הבשר מותר. <strong>ואם</strong> הבשר הנמצא הינו <strong>מבושל</strong> — <strong>הלך אחר רוב אוכלי בשר</strong> שבעיר, שאם רוב תושבי העיר האוכלים בשר הינם גויים, הבשר אסור באכילה, אף שרוב השוחטים הינם ישראלים. שיש לחשוש שנאסר (אפילו בשר כשר) בבישול גוי. ומכל מקום שנינו שיש אופן שמותר הבשר הנמצא אף שהתעלם מן העין, ושלא כשיטת רב!
  ומוסיפים:  <strong>וכי תימא הכא נמי</strong> <small>[ואם תאמר</small> ש<small>כאן גם כן]</small> מדובר <strong>ב</strong>בשר ה<strong>נמצא ביד גוי,</strong> ולא בבשר שהתעלם מן העין — אין לומר כן, שהרי אם כן מדוע בבשר <strong>מבושל הלך אחר רוב אוכלי בשר? ונחזי אי דגוי נקיט ליה</strong> <small>[ונראה אם גוי מחזיק אותו],</small> <strong>אי דישראל נקיט ליה</strong> <small>[אם ישראל מחזיק אותו]!</small> ודוחים: <strong>הכא במאי עסקינן</strong> <small>[כאן במה אנו עוסקים]:</small> שמוצא הבשר היה <strong>עומד ורואהו</strong> את הבשר המבושל כשנפל מתחת ידי אדם מסויים, ואין זה בכלל בשר שנתעלם מן העין. ואולם אין הרואה יודע אם אותו אדם הוא ישראלי או גוי, ולכך נזקקים אנו לקביעה על פי רוב אוכלי הבשר שבעיר.
  ומביאים עוד ראיה שלא כשיטת רב, <strong>תא שמע</strong> <small>[בוא</small> ו<small>שמע]</small> ממה ששנינו: אם <strong>נמצא</strong> בשר <strong>בגבולין</strong> (בערי ישראל, שמחוץ לירושלים), אם היה הבשר מפורק ל<strong>אברים</strong> — יש לחשוש שהריהם <strong>נבלות,</strong> ואם היה הבשר חתוך ל<strong>חתיכות</strong> הראויות לאכילה — הרי אלה <strong>מותרות,</strong> שבוודאי חתכו רק דבר המותר. ושלא כשיטת רב האוסר בשר שהתעלם מן העין! <strong>וכי תימא הכא נמי</strong> <small>[ואם תאמר</small> כי <small>כאן גם כן]</small> מדובר <strong>בעומד ורואהו,</strong> וכדרך שתירצנו למעלה — אין אתה יכול לומר כן, שהרי שנינו במשנה זו כי אם היה הבשר מפורק ל<strong>אברים</strong> — הריהם <strong>נבלות,</strong> ואם מדובר כשראה העומד שנפל הבשר מתחת ידי אדם, <strong>אמאי</strong> <small>[מדוע]</small> ייאסר הבשר?
  ודוחים:  <strong>מידי הוא טעמא</strong> <small>[וכי נאמר הדבר,</small> שאלה זו<small>]</small> <strong>אלא ל</strong>שיטת <strong>רב,</strong> ואולם <strong>הא איתמר עלה</strong> <small>[הרי נאמר עליה]</small> על אותה משנה עצמה. <strong>רב אמר:</strong> הגרסה צריכה להיות "חתיכות <strong>מותרות משום נבלה",</strong> שאין הן מטמאות בטומאת נבילה, ואין לוקים על אכילתן, ואולם הן אסורות משום בשר שהתעלם מן העין. <strong>ו</strong>בעקבות הדיון בשיטת רב, מביאים כי החכם <strong>לוי</strong> חלק על רב, והוא <strong>אמר</strong> כי חתיכות אלה אף <strong>מותרות באכילה.</strong> ומעתה אין מקום להקשות מדברי המשנה על שיטת רב, שיתכן שדעת התנא במשנה כדעת לוי.
 <big>ב</big> למעלה הובאו דברי רב בדין בשר שנתעלם מן העין, <strong>ו</strong>בעיקרם של דברים <strong>אומרים</strong> : <strong>הא</strong> <small>[</small>הלכה <small>זו]</small> של <strong>רב, לאו</strong> <small>[לא]</small> <strong>בפירוש אתמר</strong> <small>[נאמרה]</small> מפיו, <strong>אלא מכללא אתמר</strong> <small>[מכלל</small> דבריו <small>נאמרה],</small> שכן מסופר כי <strong>רב הוה יתיב אמברא</strong> <small>[היה יושב על המעבורת]</small> של המקום <strong>אישתטית, חזיא לההוא גברא דהוה קא</strong> <small>[ראה אדם אחד שהיה]</small>
## דף צה:
 <strong>מחוור רישא</strong> <small>[מנקה ראש]</small> של בהמה, ששטף אותו במי הנהר. <strong>נפל</strong> הראש <strong>מיניה</strong> <small>[ממנו]</small> אל תוך הנהר, <strong>אזל אייתי סילתא</strong> <small>[הלך</small> אותו אדם <small>והביא סל]</small> כדי להוציא באמצעותו את ראש הבהמה שנפל. <strong>שדא אסיק תרין</strong> <small>[השליך</small> אותו אדם את הסל אל תוך המים ו<small>העלה</small> עם הסל <small>שני</small> ראשי בהמה<small>].</small> <strong>אמר רב:</strong> וכי <strong>עבדי נמי הכי</strong> <small>[עשויים</small> הדברים להיות <small>גם כן כך],</small> האם כך הוא הדבר הרגיל, שאדם מאבד חפץ אחד ומוצא במקומו שנים? אם כן יתכן שאף לא אחד מהם הוא זה שנפל מידיו למים. ולכך עמד ו<strong>אסרינהו ניהליה</strong> <small>[אסר אותם עליו].</small>
 <strong>אמרי ליה</strong> <small>[אמרו לו]</small> <strong>רב כהנא ורב אסי לרב</strong> בשאלה: מדוע ייאסרו שני הראשים הללו, שהרי אף אם לא אחד מהם הוא זה שנפל מידיו, מכל מקום וכי דווקא ראשי בהמה <strong>דאיסורא שכיחי</strong> <small>[של איסור מצויים],</small> ואילו ראשי בהמה <strong>דהתירא לא שכיחי</strong> <small>[של היתר אין מצויים],</small> ושמא <small>אלה הם ראשי בהמה של היתר!</small> <strong>אמר להו</strong> <small>[להם]</small> רב בתשובה: יש לאסור את הראשים הללו, משום שראשי בהמה <strong>דאיסורא שכיחי טפי</strong> <small>[של איסור מצויים יותר]</small> מראשי בהמה של היתר. ומכאן מסיקים שרב סבור שבשר שהתעלם מן העין אסור באכילה, שמא עורבים הביאו את הבשר הזה, שהינו אסור, ממקום אחר.
  ושואלים:  <strong>וכי</strong> <small>[ואם]</small> אמנם לא אמר רב את הדבר במפורש, אלא שלמדים אנו את שיטתו זו <strong>מכללא</strong> <small>[מכלל]</small> מעשה שהיה, <strong>מאי</strong> <small>[מה]</small> בכך, הרי על כל פנים יש ללמוד מכאן שזו היא שיטת רב. ומשיבים: משום שאין לסמוך על אותו מעשה כמקור להלכה כללית בבשר שהתעלם מן העין, שאסור אף במקום שבו רוב השוחטים ישראלים. שכן המקום בו אירע מעשה זה, <strong>פרוותא</strong> <small>[הנמל]</small> של <strong>גוים הואי</strong> <small>[היה],</small> ואולי דווקא באופן זה אסר רב, ואינו סבור כך במקום שיש בו רוב ישראל. ומביאים ראיה לדבר: <strong>תדע</strong> שכן הוא, <strong>דקאמר להו</strong> <small>[ש</small>הרי <small>הוא אמר להם,</small> לרב כהנא ורב אסי<small>]:</small> ראשי בהמה <strong>דאיסורא שכיחי טפי</strong> <small>[של איסור מצויים יותר]</small> מראשי בהמה של היתר, והרי זה מורה שמדובר במקום שיש בו רוב גויים.
  ושואלים:  <strong>אלא רב,</strong> האוסר בכל מקרה שבו לא הושגח הבשר אפילו זמן קצר ביותר, <strong>היכי</strong> <small>[כיצד]</small> אם כן <strong>אכל</strong> רב <strong>בשרא</strong> <small>[בשר]</small> מימיו? ומשיבים: רב לא אכל בשר אלא <strong>בשעתיה</strong> <small>[בשעתו],</small> מיד לאחר שנשחט, באופן זה <strong>דלא עלים עיניה מיניה</strong> <small>[שלא העלים עינו ממנו]</small> מן השחיטה ועד לאחר שהוכן לאכילה, ואז אכלו. <strong>איבעית אימא</strong> <small>[אם תרצה אמור]:</small> רב היה אוכל בשר רק <strong>ב</strong>אופן שהוא <strong>ציירא וחתומא</strong> <small>[צרור וחתום],</small> שמובטח שלא הוחלף. <strong>ואי נמי</strong> <small>[או גם כן]</small> באופן זה היה רב אוכל בשר: <strong>ב</strong>זמן שהיה בבשר <strong>סימנא</strong> <small>[סימן]</small> המלמד שהוא אותו בשר שנשחט, ולא הוחלף בבשר אחר. <strong>כי הא</strong> <small>[כמו</small> דרך <small>זו]</small> ש<strong>רבה בר רב הונא</strong> היה <strong>מחתך ליה</strong> <small>[אותו],</small> את הבשר ששלח לידי אשתו בידי גוים, <strong>אתלת קרנתא</strong> <small>[בשלש זויות,</small> משולש<small>],</small> בדרך המיוחדת לו, וכך הבטיח שתמיד ניתן יהיה לזהות את הבשר כבשר שנשלח על ידו.
 <big>א</big> ועוד מהנהגות רב באכילת בשר שהתעלם מן העין. מסופר כי <strong>רב הוה קאזיל לבי</strong> <small>[היה הולך לבית]</small> <strong>רב חנן חתניה</strong> <small>[חתנו],</small> <strong>חזי מברא דקאתי לאפיה</strong> <small>[ראה מעבורת שהולכת לקראתו],</small> <strong>אמר: מברא קאתי לאפי, יומא טבא לגו</strong> <small>[מעבורת הריהי באה לקראתי,</small> אף שלא הזמנתיה, הרי זה סימן כי <small>יום טוב,</small> סעודה גדולה, מזומנת לנו <small>בפנים].</small>
 <strong>אזל, קם אבבא</strong> <small>[הלך</small> רב, <small>עמד על שער</small> ביתו של חתנו<small>],</small> <strong>אודיק בבזעא דדשא</strong> <small>[הסתכל דרך סדק שבדלת]</small> אל תוך הבית, ו<strong>חזי חיותא דתליא</strong> <small>[ראה בהמה שתלויה,</small> שמוכנה לבישול<small>],</small> <strong>טרף אבבא</strong> <small>[דפק</small> רב <small>על השער],</small> <strong>נפוק אתו כולי עלמא לאפיה</strong> <small>[יצאו הכל לקראתו],</small> <strong>אתא טבחי נמי</strong> <small>[באו הטבחים גם כן]</small> לקראתו, <strong>לא עלים</strong> <small>[העלים]</small> <strong>רב עיניה מיניה</strong> <small>[עינו ממנו]</small> מן הבהמה, והסתכל בה כל הזמן. <strong>אמר להו</strong> <small>[להם]:</small> <strong>איכו השתא</strong> <small>[איך</small> שנהגתם <small>עכשיו],</small> שהסרתם את עיניכם מהבהמה, כי אז <strong>ספיתו להו איסורא</strong> <small>[הייתם מאכילים</small> דבר <small>איסור]</small> <strong>לבני ברת</strong> <small>[בתי],</small> לבניו של רב חנן חתנו. ומספרים כי <strong>לא אכל רב מההוא בישרא</strong> <small>[מאותו בשר].</small>
 ושואלים: <strong>מאי טעמא</strong> <small>[מה טעם]</small> לא אכל? <strong>אי</strong> <small>[אם]</small> <strong>משום איעלומי</strong> <small>[העלמת</small> עין<small>]</small> — <strong>הא</strong> <small>[הרי]</small> <strong>לא איעלים</strong> <small>[לא נעלם]</small> בשר זה מן העין, שהרי רב הסתכל בו. <strong>אלא</strong> מפני <strong>דנחיש</strong> <small>[שניחש]</small> רב בענין הזה, כסימן בבוא המעבורת, ולכך קנס את עצמו בכך שלא לאכול מן הבשר, אף שמותר היה.
  ותוהים:  <strong>והאמר</strong> <small>[והרי אמר]</small> <strong>רב</strong> כי <strong>כל נחש</strong> (ניחוש) <strong>שאינו</strong> סומך עליו ממש, <strong>כ</strong>דרך שנהג <strong>אליעזר עבד אברהם</strong> בלכתו להביא אשה ליצחק אבינו (בראשית כד, יד), בסימן שעשה לו שהנערה שתשאב מים עבורו ועבור גמליו מן הבאר, היא זו שתהיה ליצחק לאשה. <strong>וכ</strong>סימן שעשה <strong>יונתן בן שאול</strong> עבורו ועבור נערו במלחמתו עם מחנה הפלשתים במעבר מכמש (שמואל א יד, ט—י), באופן בו יאמרו אליהם השומרים לכשיחשפו לפניהם. שסמך על כך לתוקפם, למרות מספרם הרב, <strong>אינו נחש.</strong> והרי רב לא סמך ממש על ניחוש זה של בוא המעבורת! ומשיבים: <strong>אלא</strong> הטעם שלא אכל רב מסעודה זו, שכן <strong>סעודת הרשות הואי</strong> <small>[היתה],</small> זו, <strong>ורב לא מתהני</strong> <small>[לא נהנה]</small> <strong>מסעודת הרשות,</strong> שלא היה <strong>אוכל אלא בסעודת מצוה.</strong>
 <big>ב</big> מתוך שהובא למעלה סימן שנתן רב בבוא המעבורת, מביאים עוד בענין זה. <strong>רב בדיק במברא</strong> <small>[היה בודק,</small> מנחש אם להמשיך בדרכו <small>במעבורת],</small> שאם היתה המעבורת מזומנת לו בקלות <strong>—</strong> היה מפליג בה. <strong>ו</strong><strong>מביאים עוד מהנהגות חכמים בדרך על פיה היו בודקים דברים:</strong> <strong>שמואל בדיק בספרא</strong> <small>[היה בודק בספר],</small> שהיה פותח את הספר לדעת על פיו מה מזדמן לו. <strong>ר' יוחנן בדיק בינוקא</strong> <small>[היה בודק בתינוק]</small> שהיה שואל תינוק מהו הפסוק שלמד, ולפיו היה קובע.
  ובענין זה מסופר כי <strong>כולהו שני</strong> <small>[כל שנות]</small> <strong>רב,</strong> כגדול התורה שבארץ בבל, <strong>הוה כתב ליה</strong> <small>[היה כותב לו]</small> <strong>ר' יוחנן</strong> במכתביו: <strong>לקדם</strong> <small>[לכבוד]</small> <strong>רבינו שבבבל. כי נח נפשיה</strong> <small>[כאשר נפטר]</small> רב, <strong>הוה כתב</strong> <small>[היה</small> ר' <small>יוחנן</small> <small>כותב]</small> <strong>לשמואל: לקדם</strong> <small>[לכבוד]</small> <strong>חבירינו שבבבל. אמר</strong> שמואל: וכי <strong>לא ידע</strong> <small>[אין ידוע]</small> <strong>לי מידי</strong> <small>[דבר],</small> שאני יודעו ור' יוחנן אינו יודעו, שמפני כך <strong>רביה אנא</strong> <small>[רבו אני]?</small> עמד שמואל ו<strong>כתב שדר ליה עיבורא דשיתין שני</strong> <small>[שלח לו</small> לר' יוחנן, חשבון <small>עיבור ששים השנים הבאות].</small> <strong>אמר</strong> ר' יוחנן: <strong>השתא, חושבנא בעלמא ידע</strong> <small>[עכשיו,</small> רואה אני כי <small>חשבון בלבד</small> הוא <small>יודע],</small> ואולם אין בכך כדי שייחשב לרבי.
  חזר שמואל ו<strong>כתב שדר ליה תליסר גמלי</strong> <small>[שלח לו</small> לר' יוחנן, <small>שלושה עשר גמלים]</small> טעונים ב<strong>ספקי טריפתא</strong> <small>[טריפות],</small> התפעל ר' יוחנן ו<strong>אמר: אית</strong> <small>[יש]</small> <strong>לי רב בבבל, איזיל איחזייה</strong> <small>[אלך ואראה אותו].</small> ברם לפני שעשה כן, עמד ו<strong>אמר ליה</strong> <small>[לו]</small> <strong>לינוקא</strong> <small>[לתינוק]:</small> <strong>פסוק לי</strong> את <strong>פסוקיך</strong> שאותו אתה לומד היום! <strong>אמר ליה</strong> <small>[לו]</small> התינוק את הפסוק: <strong>"ושמואל מת"</strong> (שמואל א כח, ג) <strong>אמר</strong> ר' יוחנן: <strong>שמע מינה נח נפשיה</strong> <small>[למד מכאן</small> כי <small>נפטר]</small> <strong>שמואל,</strong> ולכן לא נסע.
  ואומרים:  <strong>ולא היא</strong> (לא כך היה), שבאמת באותה עת <strong>לא שכיב</strong> <small>[לא נפטר]</small> עדיין <strong>שמואל, אלא</strong> נזדמן פסוק זה לפני ר' יוחנן, <strong>כי היכי דלא ליטרח</strong> <small>[כדי שלא יטרח]</small> <strong>ר' יוחנן</strong> בנסיעה ארוכה וקשה לבבל.
 <big>ג</big> ועוד בענין ניחוש, <strong>תניא</strong> <small>[שנויה</small> ברייתא<small>],</small> <strong>ר' שמעון בן אלעזר אומר:</strong> מי שהצליח (או הפסיד) בסחורה הראשונה לאחר שבנה <strong>בית,</strong> או לאחר שנולד לו <strong>תינוק, ו</strong>לאחר שנשא לו <strong>אשה</strong> — בכל אלה, <strong>אף על פי שאין נחש,</strong> שאסור לנחש, מכל מקום <strong>יש</strong> בכך משום סתם <strong>סימן.</strong> שאם הצליח — סימן לו שהריהו הולך ומצליח, ואם לא הצליח — הרי זה סימן לו שלא ירבה לצאת בסחורה.
 <strong>אמר ר' אלעזר</strong> בהגדרת דברי ר' שמעון בן אלעזר: <strong>והוא</strong> (אין המדובר אלא) בזמן <strong>דאיתחזק תלתא זימני</strong> <small>[שהוחזק</small> הדבר <small>שלוש פעמים]</small> שרק אז יש בדבר משום סימן. וראיה לדבר, <strong>דכתיב</strong> <small>[ש</small>כן <small>נאמר]</small> בדברי יעקב אבינו <strong>"יוסף איננו ושמעון איננו ואת בנימין תקחו</strong> עלי היו כולנה" (בראשית מב, לו), שכן אם ילקח בנימין ממנו, הרי אלה שלוש צרות, ויוחזק בכך בסימן לא טוב.
 <big>ד</big> ושבים לבירור שיטת רב בדין בשר שהתעלם מן העין. <strong>בעא מיניה</strong> <small>[שאל ממנו]</small> <strong>רב הונא מרב:</strong> בשר שהיה <strong>בחרוזין,</strong> שהיו חתיכות הבשר חרוזות במחרוזת אחת, ולזמן מסוים התעלם הבשר מן העין ושב ונמצא, <strong>מהו</strong> דינו, האם אף זה בכלל בשר שהתעלם מן העין, שאסור? <strong>אמר ליה</strong> <small>[לו]</small> רב בתשובה: <strong>אל תהי שוטה</strong> בשאלה זו, שהרי ודאי שבשר <strong>בחרוזין הרי זה סימן. איכא דאמרי</strong> <small>[יש שאומרים]</small> הלכה זו באופן שונה, שכך <strong>אמר רב הונא אמר רב:</strong> בשר <strong>בחרוזין הרי זה סימן.</strong>
 <big>ה</big> ועוד בענין בשר שהתעלם מן העין, מסופר: <strong>רב נחמן מנהרדעא איקלע לגבי</strong> <small>[הזדמן אצל]</small> <strong>רב כהנא</strong> בעיר <strong>פום נהרא במעלי יומא דכפורי</strong> <small>[בערב יום הכיפורים],</small> שמרבים בו באכילת בשר. <strong>אתו עורבי שדו כבדי וכוליתא</strong> <small>[באו עורבים</small> ו<small>השליכו</small> ארצה <small>כבדים וכליות],</small> <strong>אמר ליה</strong> <small>[לו]</small> רב כהנא לרב נחמן: <strong>שקול</strong> <small>[קח]</small> <strong>ואכול</strong> מהכבדים והכליות הללו, שאין אלה אסורים משום בשר שהתעלם מן העין, שכן <strong>האידנא דהיתרא שכיח טפי</strong> <small>[עכשיו,</small> בערב יום הכיפורים, בשר <small>של היתר מצוי יותר]</small> מבשר של איסור, שהיהודים מרבים לשחוט.
  ועוד מסופר ש<strong>רב חייא בר אבין איתבד ליה כרכשא בי דנא</strong> <small>[אבדו לו מעיים</small> של בהמה <small>בין חביות</small> היין<small>].</small> חיפש ומצא בין החביות מעי בהמה. <strong>אתא לקמיה</strong> <small>[בא לפני]</small> <strong>רב הונא</strong> לשאול מה דין הבשר. <strong>אמר ליה</strong> <small>[לו]</small> רב הונא: האם <strong>אית</strong> <small>[יש]</small> <strong>לך סימנא בגויה</strong> <small>[סימן בו]</small> שעל פיו תדע שזהו הבשר שאבד לך? <strong>אמר ליה</strong> <small>[לו]:</small> <strong>לא.</strong> חזר רב הונא ושאלו: האם <strong>אית</strong> <small>[יש]</small> <strong>לך טביעות עינא בגויה</strong> <small>[טביעת עין בו]</small> שתכיר אותו כבשר שלך? <strong>אמר ליה</strong> <small>[לו]:</small> <strong>אין</strong> <small>[כן],</small> אמר לו: <strong>אם כן, זיל שקול</strong> <small>[לך קח]</small> אותו לאכילה, שאפשר לסמוך בענין זה על טביעות עין.
  ועוד מסופר: <strong>רב חנינא חוזאה איתבד ליה גבא דבשרא</strong> <small>[אבד לו גב של בשר],</small> ולאחר מכן נמצא אותו בשר. <strong>אתא לקמיה</strong> <small>[בא לפני]</small> <strong>רב נחמן</strong> לשאול מה דין הבשר. <strong>אמר ליה</strong> <small>[לו]</small> רב נחמן: האם <strong>אית</strong> <small>[יש]</small> <strong>לך סימנא בגויה</strong> <small>[יש לך סימן בו]?</small> <strong>אמר ליה</strong> <small>[לו]:</small> <strong>לא.</strong> חזר ושאלו רב נחמן: האם <strong>אית</strong> <small>[יש]</small> <strong>לך טביעות עינא בגויה</strong> <small>[טביעת עין בו]?</small> <strong>אמר ליה</strong> <small>[לו]:</small> <strong>אין</strong> <small>[כן],</small> אמר לו רב נחמן: <strong>אם כן, זיל שקול</strong> <small>[לך קח]</small> בשר זה לאכילתך.
  וכן מסופר ב<strong>רב נתן בר אביי</strong> ש<strong>איתבד ליה קיבורא דתכלתא</strong> <small>[אבדה לו פקעת של</small> חוטי <small>תכלת</small> לציצית<small>],</small> ולאחר מכן חזרה ונמצאה. <strong>אתא לקמיה</strong> <small>[בא לפני]</small> <strong>רב חסדא,</strong> לשאול אם החוטים הללו כשרים לציצית, או שיש לחשוש שמא הם חוטים אחרים שאינם כשרים לציצית. <strong>אמר ליה</strong> <small>[לו]</small> רב חסדא: האם <strong>אית</strong> <small>[יש]</small> <strong>לך סימנא בגויה</strong> <small>[סימן בו]?</small> <strong>אמר ליה</strong> <small>[לו]:</small> <strong>לא.</strong> חזר רב חסדא ושאל: האם <strong>אית</strong> <small>[יש]</small> <strong>לך טביעות עינא בגויה</strong> <small>[טביעת עין בו]?</small> <strong>אמר ליה</strong> <small>[לו]:</small> <strong>אין</strong> <small>[כן],</small> אמר לו רב חסדא: <strong>אם כן, זיל שקול</strong> <small>[לך קח]</small> אותם להשתמש בהם לציצית.
 <big>ו</big> בסיפורים שהובאו למעלה דובר על סימנים שיש בדבר שאבד, ועל טביעות עין שיש בו. ובענין זה <strong>אמר רבא: מרישא הוה אמינא</strong> <small>[מתחילה הייתי אומר]</small> <strong>כי</strong> <strong>סימנא</strong> <small>[סימן]</small> <strong>עדיף מטביעות עינא</strong> <small>[עין],</small> <strong>דהא מהדרינן אבידתא בסימנא</strong> <small>[שהרי אנו מחזירים אבידה בסימן],</small>
## דף צו.
 <strong>ולא מהדרינן</strong> <small>[ואין אנו מחזירים]</small> אבידה <strong>ב</strong>הסתמך על <strong>טביעות עינא</strong> <small>[עין]</small> של בעל האבידה המזהה אותה כשלו. ואולם <strong>השתא דשמעתינהו להני שמעתתא</strong> <small>[עכשיו ששמעתי את</small> כל <small>השמועות הללו],</small> שלא היה לבעלי האבידה סימן בדבר, אלא טביעת עין בלבד, ובכל זאת הותרו להם הדברים שאבדו להם, אף שהיה חשש איסור בהם, <strong>אמינא</strong> <small>[אומר אני]:</small> <strong>טביעות עינא עדיפא</strong> <small>[טביעת עין עדיפה]</small> מסימנים.
 <strong>דאי לא תימא הכי</strong> <small>[שאם לא תאמר כך],</small> <strong>היאך</strong> (איך) <strong>סומא</strong> (עיור) <strong>מותר ב</strong>תשמיש המיטה עם <strong>אשתו,</strong> והלא יש לחשוש שמא זו היא אשה אחרת? <strong>ו</strong>אף <strong>בני</strong> ה<strong>אדם</strong> הרואים, <strong>איך</strong> הם <strong>מותרין ב</strong>תשמיש המיטה עם <strong>נשותיהן בלילה,</strong> בזמן שאינם רואים? <strong>אלא</strong> יש לומר כי הותר הדבר <strong>ב</strong>הסתמך על <strong>טביעות עינא דקלא</strong> <small>[טביעת עין,</small> הכרה <small>של הקול].</small> <strong>הכא נמי בטביעות עינא</strong> <small>[כאן,</small> בשמועות הללו, שהותרו דברים שיש בהם חשש איסור, <small>גם כן</small> הרי זה <small>ב</small>הסתמך על <small>טביעת עין].</small>
 <strong>אמר רב יצחק בריה</strong> <small>[בנו]</small> של <strong>רב משרשיא: תדע</strong> שכך הוא, שטביעת עין עדיפה על סימנים, שכן <strong>אילו אתו בתרי ואמרי</strong> <small>[יבואו שנים</small> עדים <small>ויאמרו]</small> לפני בית הדין כי <strong>פלניא, דהאי סימניה והאי סימניה, קטל נפשא</strong> <small>[פלוני, שזה סימנו וזה סימנו, הרג נפש]</small> — <strong>לא קטלינן ליה</strong> <small>[אין אנו הורגים אותו],</small> שאין בסימניו כדי לזהותו בשלמות. <strong>ו</strong>אולם <strong>אילו אמרי</strong> <small>[אומרים]</small> כי מזהים אנו שכן <strong>אית לן</strong> <small>[יש לנו]</small> <strong>טביעות עינא בגויה</strong> <small>[טביעת עין בו]</small> — על סמך עדות זו <strong>קטלינן ליה</strong> <small>[הורגים אנו אותו].</small>
 וכן <strong>אמר רב אשי</strong> ראיה שטביעת עין עדיפה על סימנים: <strong>תדע,</strong> ש<strong>אילו אמר ליה איניש לשלוחיה</strong> <small>[לו אדם לשלוחו]:</small> <strong>קרייה לפלניא, דהאי סימניה והאי סימניה</strong> <small>[קרא</small> אלי <small>את פלוני, שזה סימנו וזה סימנו]</small> — <strong>ספק ידע ליה</strong> <small>[מכיר,</small> מזהה, <small>אותו]</small> השליח בכך, <strong>ספק לא ידע ליה</strong> <small>[אין מכיר אותו],</small> <strong>ואילו</strong> כאשר <strong>אית ליה טביעות עינא בגויה</strong> <small>[יש לו טביעת עין בו]</small> — <strong>כי חזי ליה, ידע ליה</strong> <small>[כאשר רואה אותו, מכיר אותו].</small>
 <big>א משנה</big> <strong>הנוטל</strong> את <strong>גיד הנשה</strong> מן הירך, <strong>צריך</strong> שיחטט היטב בכל מקום בירך שבו נמצא הגיד, עד <strong>שיטול את</strong> הגיד <strong>כולו.</strong> <strong>ר' יהודה אומר:</strong> אין צורך לחטט אחר הגיד, אלא די בחיתוכו מלמעלה, בחלק שעל כף הירך <strong>כדי לקיים בו</strong> בכך <strong>מצות נטילה</strong> של גיד הנשה.
 <strong>האוכל מגיד הנשה</strong> שיעור <strong>כזית</strong> — <strong>סופג</strong> (לוקה) <strong>ארבעים</strong> (חסר אחת) מלקות, ככל העובר על איסור תורה. <strong>אכלו</strong> את גיד הנשה כולו, <strong>ו</strong>אולם <strong>אין בו</strong> בגיד זה כולו שיעור <strong>כזית,</strong> וכגון שבא מבהמה קטנה ביותר — <strong>חייב</strong> מלקות על כך. שכן גיד הנשה השלם נחשב בריה בפני עצמה, שחייבים על אכילתה אף בשיעור הקטן מכזית. היו לפניו שני גידי הנשה, של ירך ימין ושל ירך שמאל, ו<strong>אכל מזה</strong> שיעור <strong>כזית ומזה</strong> שיעור <strong>כזית</strong> — <strong>סופג שמונים</strong> (שתי סדרות מלקות, שכל אחת בת ארבעים חסר אחת). <strong>ר' יהודה אומר: אינו סופג אלא</strong> סדרה אחת של <strong>ארבעים</strong> מלקות, על אכילת גיד הנשה של ירך ימין ולא על אכילת הגיד של ירך שמאל.
 <big>ב גמרא</big> שנינו במשנתנו שלדעת חכמים יש ליטול את כל גיד הנשה, ואילו לדעת ר' יהודה די בנטילת החלק שעל כף הירך. ובענין זה מסופר כי אדם בשם <strong>בר פיולי הוה קאי קמיה</strong> <small>[היה עומד לפני]</small> החכם <strong>שמואל,</strong> להכין לו סעודה, <strong>וקא מנקר אטמא</strong> <small>[והיה מנקר</small> את <small>הירך].</small> ולא היה מחטט אחר גיד הנשה, אלא <strong>הוה קא גאים ליה</strong> <small>[היה חותך אותה],</small> ממה שעל כף הירך, וכשיטת ר' יהודה. <strong>אמר ליה</strong> <small>[לו]</small> שמואל: <strong>חות ביה טפי</strong> <small>[הכנס בו</small> בירך <small>יותר],</small> וחטט כדי להוציא את כל גיד הנשה, <strong>השתא</strong> <small>[עתה]</small> אם <strong>לא חזיתך</strong> <small>[ראיתיך]</small> כיצד אתה נוטל את גיד הנשה, כי אז <strong>ספיתא</strong> <small>[היית מאכיל]</small> <strong>לי איסורא</strong> <small>[איסור]!</small>
 <strong>אירתת</strong> <small>[נפחד]</small> בר פיולי זה מפני נזיפתו של שמואל, ו<strong>נפל סכינא מידיה</strong> <small>[סכין</small> הניקור <small>מידו]</small> מרוב פחדו. <strong>אמר ליה</strong> <small>[לו]</small> שמואל: <strong>לא תירתת</strong> <small>[אל תפחד],</small> שכן אין אני חושד בכך שהינך עם הארץ (הנוהג כן מחוסר ידיעה) או רשע (הנוהג כן מתוך רשעותו), וודאי הינך נוהג כדרך שהורו לך. אולם אותו חכם <strong>דאורי</strong> <small>[שהורה]</small> <strong>לך</strong> לנהוג כן <strong>—</strong> <strong>כ</strong>שיטת <strong>ר' יהודה אורי</strong> <small>[הורה]</small> <strong>לך,</strong> ואין אני פוסק כן.
  ובהסבר הדברים <strong>אמר רב ששת: מאי דשקל</strong> <small>[מה שנטל,</small> חתך<small>]</small> <strong>בר פיולי</strong> היה אותו חלק גיד הנשה שחייבים מ<strong>דאורייתא</strong> <small>[מן התורה]</small> ליטלו, <strong>ל</strong>דעת <strong>ר' יהודה.</strong> ותוהים על דבריו: <strong>מכלל</strong> הדברים נלמד שאותו חלק ש<strong>שייר</strong> בר פיולי ולא נטלו, חייבים ליטלו מ<strong>דרבנן</strong> <small>[מדברי חכמים]</small> אף <strong>ל</strong>דעת <strong>ר' יהודה. אלא</strong> מעתה, זה <strong>דאורי ליה</strong> <small>[שהורה לו,</small> לבר פיולי<small>]</small> לנהוג כפי שנהג, <strong>כמאן אורי ליה</strong> <small>[כמי הורה לו],</small> שהרי אף לדעת ר' יהודה חייבים למעשה ליטול את הכל!
 <strong>אלא</strong> יש לתקן את נוסח הדברים, שכך <strong>אמר רב ששת: מאי דשקל</strong> <small>[מה שנטל]</small> <strong>בר פיולי</strong> היה חלק גיד הנשה שחייבים ליטלו מ<strong>דאורייתא</strong> <small>[מן התורה]</small> לדעת הכל, חכמים ור' יהודה. <strong>ומאי</strong> <small>[ומה]</small> ש<strong>שייר</strong> בר פיולי, הוא אותו חלק גיד הנשה שחייבים מ<strong>דרבנן</strong> <small>[מדברי חכמים]</small> ליטלו, <strong>ל</strong>שיטתם של חכמים במשנתנו, שהיא דעת <strong>ר' מאיר</strong> (כמובא בברייתא לעיל צב,ב), ולא לשיטת ר' יהודה. <strong>דאי</strong> <small>[ש</small>כן <small>אם]</small> כשיטת <strong>ר' יהודה</strong> — <strong>אפילו מדרבנן, שרי</strong> <small>[מדברי חכמים, מותר].</small>
 <big>ג</big> עוד שנינו במשנה כי <strong>האוכל מגיד הנשה</strong> שיעור כזית הריהו לוקה על כך. וכן האוכל גיד הנשה שלם, אף שאין בו כשיעור כזית, הריהו לוקה על כך. ובענין זה מביאים מה ש<strong>אמר שמואל: לא אסרה תורה</strong> באכילת גיד הנשה <strong>אלא</strong> את החלק <strong>ש</strong>נמצא <strong>על הכף בלבד, ש</strong>כן <strong>נאמר</strong> באיסור גיד הנשה: "על כן לא יאכלו בני ישראל את גיד הנשה אשר <strong>על כף הירך</strong> עד היום הזה" (בראשית לב, לב).
 <strong>אמר רב פפא:</strong> דברי שמואל אלה שנויים <strong>כ</strong>מחלוקתם של <strong>תנאי</strong> <small>[תנאים].</small> שכך שנינו: אם <strong>אכלו</strong> את גיד הנשה בשלימותו, <strong>ואין בו</strong> שיעור <strong>כזית</strong> — <strong>חייב</strong> מלקות על כך. <strong>ר' יהודה אומר:</strong> אין האוכל גיד הנשה חייב <strong>עד שיהא בו</strong> שיעור <strong>כזית.</strong>
 ומסבירים: <strong>מאי טעמא דרבנן</strong> <small>[מה הטעם של חכמים]?</small> — גיד הנשה <strong>בריה היא,</strong> ומכיון שכך, הרי אכילתו נחשבת, אף שאין בה שיעור כזית.
## דף צו:
 <strong>ו</strong>אילו <strong>ר' יהודה</strong> הפוטר אכילה שכזו ממלקות, סבור לשון <strong>אכילה כתיבה ביה</strong> <small>[כתובה בו,</small> באיסור גיד הנשה<small>],</small> ואין אכילה נחשבת בפחות מכזית. <strong>ורבנן</strong> <small>[וחכמים],</small> מה הם משיבים על דבריו אלה של ר' יהודה? <strong>ההיא</strong> <small>[אותה]</small> לשון <strong>אכילה</strong> שנאמרה בגיד הנשה, באה ללמד על מקרה מיוחד, <strong>דכי אית ביה</strong> <small>[שכאשר יש בו,</small> בגיד הנשה<small>]</small> <small>שיעור</small> <strong>ארבעה וחמשה זיתים, ואכל</strong> מהם <strong>חד כזית</strong> <small>[כזית אחד]</small> בלבד — הריהו <strong>מיחייב</strong> <small>[חייב]</small> על כך. אבל כשיש בגיד הנשה כולו פחות מכזית, הריהו חייב אף על אכילתו של זה.
  ושבים ושואלים: <strong>ור' יהודה,</strong> שדרש מלשון אכילה האמורה בגיד הנשה לענין שיעור כזית, מנין לו שחייבים על אכילת כזית אחד, בגיד הנשה שיש בו ארבעה וחמישה זיתים? ומשיבים: הלכה זו <strong>מ</strong>הכתוב <strong>"אשר על כף הירך"</strong> (בראשית לב, לב) <strong>נפקא</strong> <small>[יוצאת,</small> נלמדת<small>].</small>
 ושבים ושואלים: <strong>ורבנן</strong> <small>[וחכמים]</small> שלמדו הלכה זו מלשון אכילה, מה למדים הם מהכתוב "אשר על כף הירך"? ומשיבים: הכתוב <strong>ההוא מיבעי ליה</strong> <small>[נצרך לו]</small> <strong>לכ</strong> דברי <strong>שמואל.</strong> שכן <strong>אמר שמואל: לא אסרה תורה</strong> בגיד הנשה <strong>אלא</strong> זה <strong>שעל כף הירך.</strong> ושואלים: <strong>ו</strong>לדעת <strong>ר' יהודה</strong> שלמד מהכתוב "אשר על כף הירך" דרשה אחרת, מנין לו דברי שמואל? ומשיבים: לדעת ר' יהודה גיד הנשה שבכל הירך אסור, שלא כשיטת שמואל, שהרי <strong>"הירך" כתיב</strong> <small>[נאמר],</small> והרי זה מורה שהגיד שב<strong>כולה</strong> של ה<strong>ירך</strong> הריהי אסור.
  ושואלים:  <strong>ורבנן</strong> <small>[וחכמים]</small> הסבורים כדברי שמואל, כיצד הם מפרשים את הכתוב "הירך"? ומשיבים: הכתוב <strong>ההוא</strong> בא להורות שמדובר בגיד <strong>דפשיט איסוריה בכוליה ירך</strong> <small>[שפושט איסורו בכל הירך],</small> והרי זה הגיד הפנימי, ו<strong>לאפוקי</strong> <small>[להוציא,</small> למעט<small>]</small> את הגיד ה<strong>חיצון</strong> הקצר, ש<strong>לא</strong> אסור. <strong>ולעולם</strong> לא נאסר גיד הנשה אלא בחלק <strong>שעל הכף.</strong> הרי איפוא שמחלוקת תנאים היא בדברי שמואל.
  ושואלים: למדנו למעלה שהן חכמים והן ר' יהודה דרשו מן הכתוב "אשר על הכף",  <strong>ו</strong>אולם הלא <strong>האי</strong> <small>[זה]</small> הכתוב <strong>"כף" מיבעי ליה למעוטי</strong> <small>[נצרך לו למעט]</small> <strong>עוף</strong> מאיסור גיד הנשה, <strong>דלית ליה</strong> <small>[ש</small>כן <small>אין לו]</small> <strong>כף!</strong> ומשיבים: <strong>תרי</strong> <small>[שתי פעמים]</small> <strong>"כף" כתיבי</strong> <small>[כתובות].</small> באיסור גיד הנשה ("על כן לא יאכלו בני ישראל את גיד הנשה אשר על כף הירך עד היום הזה כי נגע בכף ירך יעקב בהאבקו עמו"), ללמד על שני אלה.
 <big>א משנה</big> <strong>ירך ש</strong>לא ניטל ממנה גיד הנשה, וכשנתבשלה בקדירה <strong>נתבשל בה</strong> עמה <strong>גיד הנשה, אם יש</strong> בירך כשיעור שגיד הנשה יתן <strong>בה בנותן טעם</strong> — <strong>הרי זו</strong> הירך <strong>אסורה</strong> באכילה. ו<strong>כיצד משערין אותה</strong> אם יש בה כשיעור <strong>זה האוסרה באכילה?</strong> מתייחסים לדבר <strong>כ</strong>אילו היה גיד הנשה שבירך <strong>בשר</strong> הנתון <strong>ב</strong>תוך <strong>לפת.</strong> ומעתה אם בשר (בשיעור זה של גיד הנשה) היה נותן טעם בלפת (בשיעור מידתה של הירך), אף הירך נאסרת על ידי גיד הנשה.
 <strong>גיד הנשה שנתבשל עם הגידים</strong> האחרים, המותרים באכילה, מה הדין? <strong>בזמן</strong> (באופן) <strong>ש</strong>בו הוא <strong>מכירו</strong> את גיד הנשה ומוציאו מבין שאר הגידים, ואין איפוא בתבשיל אלא פליטת טעמו — שאר הגידים אסורים רק <strong>ב</strong>מקרה שבו יש בגיד הנשה כשיעור שב<strong>נותן טעם, ואם לאו</strong> <small>[לא],</small> שאינו יכול לזהות את גיד הנשה ולהפרידו משאר הגידים — הגידים <strong>כולן אסורין,</strong> שחוששים שכל גיד הריהו גיד הנשה. <strong>ו</strong>אילו <strong>הרוטב</strong> שלהם נאסר רק <strong>ב</strong>זמן שיש בגיד הנשה כדי שיהיה <strong>נותן טעם</strong> ברוטב.
 <strong>וכן</strong> הדין ב<strong>חתיכה של</strong> בשר <strong>נבלה, וכן</strong> הוא ב<strong>חתיכה של דג טמא שנתבשלה עם החתיכות</strong> אחרות המותרות באכילה, ש<strong>בזמן שמכירן</strong> את החתיכות האסורות — הריהו מוציא אותן משאר החתיכות, והן אוסרות את החתיכות המותרות רק <strong>ב</strong>שיעור שיש בו <strong>נותן טעם, ואם לאו</strong> <small>[לא],</small> שאינו מזהה את החתיכות האסורות — החתיכות <strong>כולן אסורות, והרוטב</strong> שבו נתבשלו החתיכות אסור <strong>בנותן טעם.</strong>
 <big>ב גמרא</big> שנינו במשנתנו שירך שהתבשלה עם גיד הנשה שבתוכה, הריהי נאסרת אם יש בגיד הנשה כשיעור נתינת טעם בירך. ועל כך <strong>אמר שמואל: לא שנו</strong> במשנתנו הלכה זו <strong>אלא</strong> באופן <strong>שנתבשל בה</strong> הגיד בתוך הירך, שכן הרוטב שבתבשיל מפעפע ומעביר את טעם הגיד בכל המתבשל בקדירה. <strong>אבל</strong> ירך ש<strong>נצלה בה</strong> גיד הנשה, שאין טעם הגיד מתפשט בירך אלא נצמת במקומו — אין הירך נאסרת בכך, והריהו <strong>קולף</strong> את בשר הירך שמעל גיד הנשה <strong>ואוכל, עד ש</strong>הוא <strong>מגיע ל</strong>מקומו של <strong>גיד</strong> הנשה, ואז מוציא אותו.
  ותוהים:  <strong>איני</strong> <small>[כך הוא]</small> שאין הדבר הצלוי מפעפע?! <strong>והאמר</strong> <small>[והרי אמר]</small> <strong>רב הונא: גדי שצלאו בחלבו</strong> (עם החלב שבו), שלא נטל את החלב שעל הכליות לפני שנצלה הגדי — <strong>אסור לאכול</strong> מאף חלק שבו, ו<strong>אפילו מראש</strong> (קצה) <strong>אזנו</strong> של הגדי, אף שאין שם חלב, והריהו מרוחק מהחלב. שנאסר כל הגדי באכילה, משום שאנו אומרים כי האיסור מפעפע בכולו!
## דף צז.
 ומשיבים: אין להקשות מדברי רב הונא הללו על דברי שמואל, שכן <strong>שאני</strong> <small>[שונה]</small> הוא <strong>חלב</strong> מגיד הנשה, שהחלב <strong>מפעפע</strong> ועובר בכל הבשר שנצלה אתו, ואילו הגיד אינו מפעפע.
  ומקשים על דברי רב הונא: <strong>ו</strong>האם גדי שנצלה <strong>בחלב אסור</strong> באכילה? <strong>והאמר</strong> <small>[והרי אמר]</small> <strong>רבה בר בר חנה: עובדא הוה קמיה</strong> <small>[מעשה היה לפני]</small> <strong>ר' יוחנן בכנישתא</strong> <small>[בבית הכנסת]</small> בעיר <strong>מעון, בגדי שצלאו בחלבו, ואתו ושיילוה</strong> <small>[ובאו ושאלו]</small> את <strong>ר' יוחנן</strong> מה דינו, <strong>ואמר</strong> בתשובתו כי בעל הגדי <strong>קולף ואוכל עד שמגיע לחלבו,</strong> ושלא כדברי רב הונא! ומשיבים: <strong>ההוא</strong> <small>[אותו]</small> גדי, <strong>כחוש הוה</strong> <small>[היה],</small> ולא היה בו חלב מרובה, ובאופן זה אין הגדי כולו נאסר בצליה.
 <strong>רב הונא בר יהודה אמר</strong> הסבר אחר לדברי ר' יוחנן: לא היה זה גדי שלם שנצלה בחלבו, אלא <strong>כוליא</strong> <small>[כליה]</small> של גדי שנצלתה <strong>בחלבה הוה</strong> <small>[היתה]</small> זו, <strong>ושריא</strong> <small>[והתיר]</small> אותה ר' יוחנן באכילה, ומשום שיש עליה קרום החוצץ בינה לבין החלב שעליה, ומונע את כניסתו של החלב לתוכה אף בבישול. <strong>רבין בר רב אדא אמר</strong> הסבר אחר להלכה זו של ר' יוחנן: <strong>כילכית</strong> (דגיג, האסור באכילה) שנצלה <strong>באילפס</strong> (קלחת קטנה) <strong>הוה</strong> <small>[היה]</small> זה, <strong>ואתו שיילוה</strong> <small>[ובאו ושאלו]</small> את <strong>ר' יוחנן</strong> כיצד לנהוג, <strong>ואמר להו</strong> <small>[להם]:</small> <strong>ליטעמיה קפילא ארמאה</strong> <small>[שיטעם אותו נחתום גוי],</small> והוא יאמר לנו אם ניכר טעמו של הדג בתבשיל או לא.
 <big>א</big> מתוך שהובאו דברי ר' יוחנן בקביעת דין התבשיל בהסתמך על טעימת קפילא, מביאים מה ש<strong>אמר רבא</strong> בענין זה: <strong>מריש הוה קא קשיא לי הא דתניא</strong> <small>[מתחילה היתה קשה לי</small> הלכה <small>זו ששנויה</small> בברייתא<small>]</small> ש<strong>קדרה שבשל בה בשר</strong> — <strong>לא יבשל בה חלב, ואם</strong> עבר ו<strong>בשל</strong> בה חלב — הרי זה אוסר את החלב <strong>בנותן טעם.</strong> וכיוצא בדבר: קדירה שבישל בה <strong>תרומה</strong> (האסורה באכילה למי שאינו כהן) — <strong>לא יבשל בה חולין, ואם</strong> עבר ו<strong>בשל</strong> בה חולין — <strong>בנותן טעם.</strong>
 ויש לשאול: <strong>בשלמא</strong> <small>[נניח,</small> מובן הדבר<small>]</small> בכלי שהתבשלה בו <strong>תרומה</strong> ולאחר מכן התבשל בו דבר חולין, ניתן לבדוק בטעימה אם התרומה נתנה טעם בחולין — שכן <strong>טעים לה</strong> <small>[טועם אותה]</small> <strong>כהן,</strong> המותר באכילת תרומה. <strong>אלא</strong> קדירה שהתבשל בה <strong>בשר</strong> ולאחר מכן התבשלה <strong>בחלב, מאן טעים ליה</strong> <small>[מי טועם את הדבר]?!</small> <strong>השתא</strong> <small>[עכשיו]</small> ש<strong>אמר ר' יוחנן</strong> כי <strong>סמכינן אקפילא ארמאה</strong> <small>[סומכים אנו על נחתום גוי]</small> בענין כליה שנצלתה בחלבה, <strong>הכא נמי סמכינן אקפילא ארמאה</strong> <small>[כאן גם כן,</small> בענין בשר בחלב, <small>סומכים אנו על נחתום גוי].</small>
 <big>ב</big> ובסיכום דיני ביטול דבר האסור באכילה שהתבשל עם הדבר המותר <strong>אמר רבא</strong> : ישנם אופנים בהם <strong>אמור רבנן</strong> <small>[אמרו חכמים]:</small> שהדבר תלוי <strong>ב</strong>נתינת <strong>טעמא</strong> <small>[טעם],</small> <strong>ו</strong>יש אופנים שבהם <strong>אמור רבנן</strong> <small>[אמרו חכמים]</small> כי הדבר תלוי <strong>ב</strong>טעימת <strong>קפילא</strong> <small>[נחתום],</small>
## דף צז:
 <strong>ו</strong>יש אופנים שבהם <strong>אמור רבנן</strong> <small>[אמרו חכמים]</small> כי הדבר תלוי <strong>ב</strong>שיעור פי <strong>ששים</strong> שיש בדבר המותר כנגד הדבר האסור. <strong>הלכך</strong> <small>[על כן],</small> כשהתבשלו ביחד דברי מאכל שהם <strong>מין בשאינו מינו,</strong> השונים בטעמם, והריהם <strong>דהיתרא</strong> <small>[של היתר],</small> ששניהם דברים <strong>המותרים באכילה לאדם מישראל (כגון תרומה שהתבשלה עם חולין, שהתרומה אף שאסורה באכילה לישראל הריהי מותרת לכהן) —</strong> בירור הדבר נעשה <strong>בטעמא</strong> <small>[בטעימה],</small> שטועם כהן המותר באכילת שני הדברים שבתערובת. וכשהתערבו יחד דברי מאכל השונים בטעמם (מין ושאינו מינו), והריהם <strong>דאיסורא</strong> <small>[של איסור]</small> — בירור הדבר נעשה <strong>ב</strong>טעימת <strong>קפילא</strong> <small>[נחתום]</small> גוי.
 <strong>ו</strong>כשהתערבו שני מיני מאכל <strong>מין במינו,</strong> שהם שוים בטעמם, <strong>דליכא למיקם אטעמא</strong> <small>[ש</small>מעתה <small>אין</small> מקום <small>לעמוד,</small> להבחין, <small>על הטעם</small> של דבר האיסור<small>],</small> <strong>אי נמי</strong> <small>[או גם כן]</small> במקרה של <strong>מין בשאינו מינו דאיסורא</strong> <small>[של איסור]</small> ובמקרה <strong>דליכא קפילא</strong> <small>[שאין נחתום]</small> גוי — בירור הדבר נעשה <strong>ב</strong>בדיקה האם יש <strong>פי</strong> <strong>ששים</strong> בדבר ההיתר כנגד דבר האיסור.
 <big>א</big> למעלה הובאו דברי שמואל בדין הירך, שנתבשל או שניצלה בה גיד הנשה. ובענין זה מסופר: <strong>הנהו אטמהתא דאימליחו בי ריש גלותא בגידא נשיא</strong> <small>[אותן ירכות שנמלחו בבית ראש הגולה בגיד הנשה</small> בתוכן, שלא הוצא מהן לפני המליחה<small>],</small> נחלקו חכמים בדינן, ש<strong>רבינא אסר</strong> אותן, ואילו <strong>רב אחא בר רב אשי שרי</strong> <small>[התיר]</small> אותן. <strong>אתו שיילוה</strong> <small>[באו</small> אנשי בית ראש הגולה ו<small>שאלו אותו]</small> את <strong>מר בר רב אשי</strong> מהו דין הירכות הללו, <strong>אמר להו</strong> <small>[להם]:</small> <strong>אבא שרי</strong> <small>[אבי היה מתיר].</small>
 <strong>אמר ליה</strong> <small>[לו]</small> <strong>רב אחא בר רב לרבינא: מאי דעתיך</strong> <small>[מה דעתך]</small> שאתה אוסר את הירכות הללו — משום שאתה סומך על מה ש<strong>אמר שמואל: מליח</strong> (דבר הנתון במלח) — <strong>הרי הוא</strong> נחשב <strong>כרותח,</strong> דבר שהוא <strong>כבוש</strong> (נתון בחומץ ותבלינים) — <strong>הרי הוא</strong> נחשב <strong>כמבושל.</strong> ולכך נאסרו הירכות הללו שהיו נתונות במלח עם גיד הנשה שבהן, שהריהן כמי שנתבשלו עמו.
 <strong>ו</strong>אולם <strong>האמר</strong> <small>[הרי אמר]</small> <strong>שמואל</strong> עצמו בהסבר דברי משנתנו בדין ירך שלא הוצא ממנה גיד הנשה כי <strong>לא שנו</strong> שנאסרת, <strong>אלא</strong> כ<strong>שנתבשל בה</strong> גיד הנשה, <strong>אבל</strong> כש<strong>נצלה בה</strong> גיד הנשה — אין הירך נאסרת בכך, והריהו <strong>קולף ואוכל עד שמגיע לגיד,</strong> ומעתה מדוע תיאסרנה הירכות הללו שנמלחו, ולא נתבשלו, עם גיד הנשה שבהן?
 <strong>וכי תימא</strong> <small>[ואם תאמר],</small> <strong>מאי</strong> <small>[מה</small> פירוש<small>]</small> <strong>"כרותח" דקאמר</strong> <small>[שהוא,</small> שמואל, <small>אמר],</small> הכוונה שהריהו <strong>כרותח</strong> שב<strong>מבושל</strong> — <strong>והא</strong> <small>[והרי]</small> אין לומר כך, שכן <strong>מדקאמר</strong> <small>[ממה שאמר]</small> שמואל בהמשך דבריו כי <strong>כבוש הרי הוא כמבושל, מכלל</strong> <small>[מכאן נסיק]</small> שמה שאמר בתחילת דבריו כי "מליח הרי הוא כרותח", הכוונה ל<strong>רותח דצלי קאמר</strong> <small>[הוא אמר]!</small> ומסכמים: אכן <strong>קשיא</strong> <small>[קשה]</small> על שיטת רבינא.
 <big>ב</big> למעלה הובא כי כאשר דבר מאכל אסור התבשל עם דבר היתר, והם מין בשאינו מינו, דבר האיסור בטל כשיש פי ששים בדבר ההיתר כנגדו. ובענין זה <strong>אמר ר' חנינא: כשהן משערין</strong> אם יש פי ששים כנגד האיסור, <strong>משערין</strong> בכל הנמצא בקדירה, <strong>ברוטב, ובקיפה</strong> (חתיכות קטנות שנושרות מן הבשר), <strong>ובחתיכות</strong> המאכל המתבשלות בקדירה, <strong>ובקדרה.</strong> ובהסבר דברי ר' חנינא שמשערים בקדירה, מביאים שתי שיטות: <strong>איכא דאמרי</strong> <small>[יש שאומרים]</small> שהכוונה היא שמשערים אף <strong>ב</strong>נפח ה<strong>קדרה עצמה, ואיכא דאמרי</strong> <small>[ויש שאומרים]</small> שהכוונה היא שמשערים <strong>במאי דבלעה</strong> <small>[במה שבולעת]</small> ה<strong>קדרה.</strong>
 <big>ג</big> ומביאים עוד מדיני ביטול איסור בתערובת. <strong>אמר ר' אבהו אמר ר' יוחנן: כל איסורין שבתורה</strong> (חוץ מגיד הנשה) שהתערבו עם דברים המותרים, ואי אפשר לדעת באמצעות טעימה אם נתן האיסור טעם בהיתר — <strong>משערינן</strong> <small>[משערים אנו]</small> <strong>כאילו הן</strong> אותם דברי איסור היו <strong>בצל וקפלוט,</strong> שטעמם ניכר ביותר. ומעתה אם בצל וקפלוט בגודל הדומה לדבר איסור זה היו נותנים טעם בדבר היתר זה — אף תערובת זו אסורה.
 <strong>אמר ליה</strong> <small>[לו]</small> <strong>ר' אבא לאביי</strong> בשאלה על הדברים הללו: <strong>ולשערינהו</strong> <small>[ושישער אותם]</small> כאילו היו דברי איסור אלה <strong>בפלפלין ותבלין,</strong> שנותנים טעם ביותר, עד <strong>ש</strong><strong>אפילו ב</strong>תערובת <strong>אלף</strong> הם <strong>לא בטלין! אמר ליה</strong> <small>[לו]</small> אביי בתשובה: כך <strong>שיערו חכמים</strong> ש<strong>אין נותן טעם באיסורין</strong> (שאין בין הדברים האסורים דבר שנותן <strong>טעם)</strong> <strong>יותר מבצל וקפלוט.</strong>
 <big>ד</big> ועוד בדיני ביטול איסור בהיתר, <strong>אמר רב נחמן: גיד</strong> הנשה שהתערב בהיתר והתבשלו יחד — משערים אנו <strong>בששים, ואין</strong> ה<strong>גיד</strong> עצמו נחשב <strong>מן המנין</strong> של ששים של ההיתר, שצריכים אנו שיהיו ששים של היתר מלבדו. ואולם <strong>כחל</strong> (עטין של פרה שיש בו חלב) שהתבשל עם בשר, והרי לפנינו תערובת בשר בחלב — שיעור הביטול הינו <strong>בששים, ו</strong>ה<strong>כחל</strong> עצמו נחשב <strong>מן המנין</strong> של בשר ההיתר, לצורך ביטול החלב. ואילו <strong>ביצה</strong> של עוף טמא שהתבשלה עם דברי היתר — שיעור הביטול הריהו <strong>בששים, ואין</strong> ה<strong>ביצה</strong> נחשבת <strong>מן המנין.</strong>
 <strong>אמר ר' יצחק בריה</strong> <small>[בנו]</small> של <strong>רב משרשיא: ו</strong>אף שלמדנו כי כחל שנתבשל עם בשר אחר, אם יש ששים בכלל התבשיל כנגד הכחל, לא נאסר התבשיל בכך — ה<strong>כחל עצמו</strong> הריהו <strong>אסור</strong> בכל מקרה, שכן הבשר שבתבשיל נתן טעם בחלב שבתוך הכחל, ונאסר בכך הכחל לאכילה. <strong>ואי</strong> <small>[ואם]</small> <strong>נפל</strong> הכחל <strong>לקדרה אחרת</strong> והתבשל שם — הריהו <strong>אוסר</strong> את הנמצא באותה קדירה, אם אין בה כשיעור ששים כנגד הכחל.
 <big>ה</big> ומביאים עוד בדינו של כחל שהתבשל עם בשר, <strong>אמר רב אשי: כי הוינן בי</strong> <small>[כאשר היינו</small> לומדים <small>בבית]</small> של <strong>רב כהנא, איבעיא לן</strong> <small>[נשאלה לנו]</small> שאלה בדינו של כחל שהתבשל בקדירה עם בשר: <strong>כי משערינן</strong> <small>[כאשר אנו משערים]</small> ששים בהיתר, האם <strong>בדידיה משערינן</strong> <small>[בו עצמו אנו משערים],</small> שצריך שיהיה פי ששים כנגד כולו. <strong>או</strong> שמא <strong>במאי דנפק מיניה משערינן</strong> <small>[במה שיצא ממנו אנו משערים],</small> ובאופן שהכחל עצמו הוצא מן הקדירה?
  ודנים בשאלה זו: <strong>פשיטא</strong> <small>[פשוט]</small> הוא <strong>דבדידיה משערינן</strong> <small>[שבו עצמו אנו משערים],</small> <strong>דאי</strong> <small>[שאם]</small> <strong>במה דנפק מיניה</strong> <small>[שיצא ממנו]</small> אנו משערים — <strong>מנא ידעינן</strong> <small>[מנין יודעים אנו]</small> כמה יצא?! ודוחים: <strong>אלא מעתה,</strong> שאתה אומר כי משערים בכחל עצמו, אם <strong>נפל</strong> הכחל <strong>לקדרה אחרת</strong> — <strong>לא יאסר</strong> אותה, שהרי כבר יצא כל איסורו, ולא כפי שלמדנו!
  ומשיבים:  <strong>כיון</strong> ש<strong>אמר רב יצחק בריה</strong> <small>[בנו]</small> של <strong>רב משרשיא: וכחל עצמו אסור,</strong> משמע ש<strong>שויוה רבנן</strong> <small>[עשאוהו חכמים]</small> כאילו היה <strong>חתיכה</strong> של <strong>נבלה,</strong> שאסורה היא כשלעצמה, ולא משום מה שיש בה. ולכך הריהי אוסרת את הנמצא בקדירה אחרת שבה התבשלה.
 <big>ו</big> למדנו שאמר רב נחמן כי <strong>ביצה</strong> של עוף טמא שהתבשלה עם היתר, בטלה <strong>בששים, ואין</strong> ה<strong>ביצה</strong> עצמה נחשבת <strong>מן המנין.</strong> ובענין זה <strong>אמר ליה</strong> <small>[לו]</small> <strong>רב אידי בר אבין לאביי: למימרא</strong> <small>[האם יש לומר,</small> להסיק<small>]</small> מכאן שביצת עוף טמא המתבשלת עם ביצים כשרות, <strong>דיהבה טעמא</strong> <small>[שנותנת</small> היא בהן <small>טעם]?</small> <strong>והא אמרי אינשי כי מיא דביעי בעלמא</strong> <small>[והרי אומרים אנשים</small> כביטוי הרווח לדבר <small>חסר טעם שהריהו</small> <small>"כמו מי ביצים סתם"],</small> הרי שמי ביצים אין בהם טעם!
 <strong>אמר ליה</strong> <small>[לו]</small> אביי בתשובה: <strong>הכא במאי עסקינן</strong> <small>[כאן במה אנו עוסקים]?</small>
## דף צח.
 לא בביצה שאין בה אלא מימיה, כי אם <strong>בביצת אפרוח,</strong> כלומר, בביצה שכבר היה בה אפרוח, שכיון שהוא בשר הריהו נותן טעם, <strong>אבל</strong> ביצה <strong>טמאה</strong> סתם (ביצת עוף טמא, האסורה באכילה) שאין בה אפרוח — <strong>לא</strong> נותנת טעם במתבשל עימה, ואינה אוסרתו.
 <strong>איתיביה</strong> <small>[הקשה לו]</small> רב אידי בר אבין לאביי ממה ששנינו בברייתא: <strong>ביצים טהורות</strong> (כשרות לאכילה) <strong>ששלקן</strong> (בישל אותן) <strong>עם ביצים טמאות</strong> (אסורות באכילה), <strong>אם יש בהן</strong> (בביצים האסורות) כשיעור שיש בו <strong>בנותן טעם</strong> בביצים הכשרות — <strong>כולן אסורות.</strong> הרי איפוא שאף ביצים סתם, בלא אפרוח, נותנות טעם! השיב לו אביי: אין זו שאלה, שכן <strong>הכא נמי</strong> <small>[כאן גם כן]</small> מדובר <strong>בביצת אפרוח. ואמאי קרי</strong> <small>[ומדוע קורא]</small> התנא <strong>לה</strong> לביצה האסורה באכילה בכינוי <strong>"טמאה",</strong> אף שהיא באה מעוף טהור? <strong>כיון דאית</strong> <small>[שיש]</small> <strong>בה אפרוח,</strong> לכך <strong>קרי</strong> <small>[קורא]</small> <strong>לה "טמאה",</strong> שמחמת האפרוח הריהי אסורה באכילה.
 ושואלים על תירוץ זה: <strong>והא מדקתני סיפא</strong> <small>[והרי ממה ששנה בסופה</small> של אותה ברייתא<small>]:</small> <strong>ביצים ששלקן ונמצא אפרוח באחת מהן, אם יש בהן</strong> בביצים הללו שיעור <strong>ב</strong>כדי שהאפרוח <strong>נותן טעם</strong> בהן — <strong>כולן אסורות, מכלל</strong> הדברים אתה למד <strong>דרישא</strong> <small>[שבראשה,</small> בתחילת אותה ברייתא<small>],</small> באופן <strong>דלית</strong> <small>[שאין]</small> <strong>בה אפרוח עסקינן</strong> <small>[עוסקים אנו],</small> ואיסורה באכילה משום שהיא באה מעוף טמא!
  ודוחים: לא, אין לדייק כן. כיון שאין סוף הברייתא בא כדין נפרד, אלא  <strong>פירושי קא מפרש</strong> <small>[פירוש הוא שמפרש],</small> את ששנינו קודם. וכך יש לשנות את הברייתא: <strong>ביצים טהורות ששלקן עם ביצים טמאות, אם יש בהן בנותן טעם</strong> — <strong>כולן אסורות, כיצד? כגון ששלקן ונמצא אפרוח באחת מהן.</strong>
 ומוסיפים: <strong>הכי נמי מסתברא</strong> <small>[כך גם כן מסתבר]</small> להעמיד את הברייתא, שסופה מפרש את תחילתה: <strong>דאי סלקא דעתך</strong> <small>[ש</small>כן <small>אם עולה על דעתך]</small> לומר כי <strong>רישא דלית</strong> <small>[ראשה,</small> תחילתה מדברת בביצה <small>שאין]</small> <strong>בה אפרוח,</strong> אלא הבאה מעוף טמא, אם כן יש לתהות: <strong>השתא</strong> <small>[עכשיו]</small> ששנינו כבר כי ביצה זו <strong>דלית</strong> <small>[שאין]</small> <strong>בה אפרוח,</strong> הריהי <strong>אסורה</strong> (ואוסרת את הביצים הטהורות, בנתינת טעם). ביצה <strong>דאית</strong> <small>[שיש]</small> <strong>בה אפרוח, מיבעיא</strong> <small>[נצרכה</small> לומר<small>]</small> שהריהי אוסרת?! אלא יש לומר שסוף הברייתא בא לפרש את ראשיתה, ולהעמידה בביצה הבאה מעוף טהור שיש בה אפרוח.
  ודוחים הוכחה זו: <strong>אי משום הא, לא איריא</strong> <small>[אם משום כך,</small> ראיה זו בלבד, הסקנו כי סוף הברייתא מפרשת את תחילת הברייתא, <small>אינו שייך],</small> שכן באותה מידה ניתן לומר כי <strong>תנא סיפא לגלויי רישא</strong> <small>[שנה</small> את <small>סוף</small> הברייתא כדי <small>לגלות</small> על <small>התחלת</small> הברייתא<small>],</small> ולומר שדווקא סוף הברייתא עוסקת בביצת אפרוח ולא תחילתה. וכדי <strong>שלא תאמר</strong> כי <strong>רישא</strong> <small>[תחילת]</small> הברייתא מדברת בביצה <strong>דאית</strong> <small>[שיש]</small> <strong>בה אפרוח, אבל</strong> ביצה ש<strong>לית</strong> <small>[אין]</small> <strong>בה אפרוח</strong> — הריהי <strong>שריא</strong> <small>[מותרת,</small> שאינה אוסרת את שאר הביצים<small>],</small> לכך <strong>תנא סיפא דאית</strong> <small>[שנה</small> ב<small>סוף</small> הברייתא במפורש שמדובר בביצה <small>שיש]</small> <strong>בה אפרוח,</strong> ו<strong>מכלל</strong> הדברים אתה למד <strong>דרישא</strong> <small>[שתחילת</small> הברייתא<small>]</small> עוסקת בביצה <strong>דלית</strong> <small>[שאין]</small> <strong>בה אפרוח, ואפילו הכי אסירא</strong> <small>[כך</small> היא <small>אסורה,</small> אוסרת<small>].</small>
 <big>א</big> ועוד בדרך ביטול איסור בהיתר. <strong>ההוא כזיתא תרבא דנפל בדיקולא דבשרא</strong> <small>[כזית אחד של חלב שנפל בתוך סיר של בשר],</small> <strong>סבר רב אסי</strong> שיש <strong>לשעוריה במאי דבלע דיקולא</strong> <small>[לשער אותו,</small> את ההיתר הנמצא בתוך הסיר, <small>בבשר ו</small><small>במה שבלע הסיר</small> מהבשר שהתבשל בו<small>],</small> <strong>אמרי ליה רבנן</strong> <small>[אמרו לו חכמים]</small> <strong>לרב אשי</strong> בשאלה: <strong>אטו דהיתרא</strong> <small>[וכי של היתר]</small> בלבד <strong>בלע</strong> הסיר, ואילו <strong>דאיסורא</strong> <small>[של איסור,</small> החלב<small>]</small> <strong>לא בלע</strong> הסיר?
 ועוד מסופר, <strong>ההוא פלגא דזיתא דתרבא דנפל בדיקולא דבשרא</strong> <small>[חצי זית אחד של חלב שנפל בסיר של בשר],</small> ומאחר והיה בו כחצי זית בלבד, <strong>סבר מר בר רב אשי</strong> כי די <strong>לשעוריה בתלתין פלגי דזיתא</strong> <small>[לשער אותו</small> לענין ביטולו <small>בשלושים חצאי זיתים],</small> ולא בששים חצאי זיתים. <strong>אמר ליה אבוה</strong> <small>[לו אביו]</small> רב אשי: <strong>לאו אמינא לך</strong> <small>[וכי לא אמרתי לך]</small> <strong>לא תזלזל</strong> <strong>בשיעורין</strong> באיסורים מ<strong>דרבנן</strong> <small>[של חכמים]?</small> שאף חצי זית של איסור, גם כן יש להצריך פי ששים כדי לבטלו. <strong>ועוד, האמר</strong> <small>[הרי אמר]</small> <strong>ר' יוחנן</strong> כי <strong>חצי שיעור</strong> הריהו <strong>אסור מן התורה</strong> ולא מדברי חכמים בלבד. ולכך אין להתיר <strong>את הבשר שנפל בו חצי זית של חלב, אלא בזמן שיש בו פי ששים נגד חצי זית זה.</strong>
 <big>ב</big> ועוד בדיני ביטול איסור בהיתר. <strong>אמר רב שמן בר אבא, אמר רב אידי בר אידי בר גרשם, אמר לוי בר פרטא, אמר ר' נחום, אמר ר' ביריים משום</strong> (בשם) <strong>זקן אחד, ור' יעקב שמיה</strong> <small>[שמו],</small> <strong>דבי נשיאה אמרו</strong> <small>[בבית הנשיא היו אומרים]:</small> <strong>ביצה</strong> האסורה באכילה שהתערבה <strong>בששים</strong> ביצים — תערובת זו <strong>אסורה,</strong> ואולם אם התערבה ביצת האיסור <strong>בששים ואחת</strong> ביצים — התערובת <strong>מותרת.</strong>
 <strong>אמר ר' זירא לרב שמן בר אבא: ראה</strong> (שים לב לדבריך) <strong>שאתה מטיל</strong> (קובע) <strong>בה</strong> בתערובת זו מהו <strong>גבול היתר,</strong> בששים ואחת ביצים. ואולם לא פירשת בדבריך אם ששים ואחת אלה כוללים את ביצת האיסור או שאינם כוללים אותה. <strong>שהרי שני גדולי הדור</strong> דנו בדבר זה, והם <strong>לא פירשו את הדבר.</strong> ומיהם שני גדולי הדור הללו? <strong>ר' יעקב בר אידי ור' שמואל בר נחמני, תרוייהו משמיה</strong> <small>[שניהם משמו]</small> של <strong>ר' יהושע בן לוי אמרי</strong> <small>[אומרים]</small> כך: <strong>ביצה</strong> של איסור שהתערבה <strong>בששים</strong> ביצים — התערובת <strong>אסורה,</strong> ביצה של איסור שהתערבה <strong>בששים ואחת</strong> ביצים — התערובת <strong>מותרת.</strong>
 <strong>ואיבעיא להו</strong> <small>[ונשאלה להם]</small> השאלה למה הכוונה <strong>בששים ואחת,</strong> האם <strong>בהדי דידה</strong> <small>[יחד איתה],</small> עם ביצת האיסור, <strong>או דילמא לבר מינה</strong> <small>[שמא חוץ ממנה]?</small> <strong>ולא פשיט</strong> <small>[פתרו]</small> את הבעיה, <strong>ומר פשיט לה מפשט</strong> <small>[ואדוני אומר כדבר פתור,</small> הפשוט וברור, <small>אותה,</small> את הבעיה הזו<small>],</small> שעשוי שמדבריך משמע שהכוונה לששים ואחת כולל ביצת האיסור. שהרי לא אמרת שיש ספק בדבר!
  ובענין זה מביאים נוסח הוראה מוגדר, <strong>אתמר</strong> <small>[נאמר],</small> שכך <strong>אמר ר' חלבו, אמר רב הונא: ביצה</strong> של איסור שהתערבה <strong>בששים</strong> ביצים <strong>והיא</strong> — התערובת <strong>אסורה,</strong> ואולם אם התערבה <strong>בששים ואחת</strong> ביצים <strong>והיא</strong> — התערובת <strong>מותרת.</strong>
 <big>ג</big> ועוד בדיני ביטול איסור בתערובת היתר. <strong>ההוא דאתא לקמיה</strong> <small>[אדם אחד שבא לפני]</small> <strong>רבן גמליאל בר רבי,</strong> ובידו דבר איסור בשיעור חצי זית שהתערב בהיתר. <strong>אמר לו</strong> רבן גמליאל לאותו אדם: אף לפני <strong>אבא</strong> (רבי) בא מעשה כזה, והוא <strong>לא שיער ב</strong>היתר אלא פי <strong>ארבעים ושבע</strong> כנגד האיסור, והתיר על סמך זאת. <strong>ו</strong>אף <strong>אני</strong> מתיר לך תערובת זו, אף ש<strong>אשער ב</strong>היתר שבה רק פי <strong>ארבעים וחמש</strong> כנגד האיסור.
  ובדומה לזה מסופר, <strong>ההוא דאתא לקמיה</strong> <small>[אדם אחד שבא לפני]</small> <strong>ר' שמעון בר רבי,</strong> ובידו תערובת איסור והיתר. <strong>אמר לו</strong> ר' שמעון בר רבי לאותו אדם: אף לפני <strong>אבא</strong> (רבי) בא מעשה שכזה, והוא <strong>לא שיער ב</strong>היתר אלא פי <strong>ארבעים וחמש</strong> כנגד האיסור. <strong>ו</strong>אף <strong>אני</strong> אתיר לך תערובת זו, אף ש<strong>אשער ב</strong>היתר שבה רק פי <strong>ארבעים ושלש</strong> כנגד האיסור.
 ועוד מסופר, <strong>ההוא דאתא לקמיה</strong> <small>[אדם אחד שבא לפני]</small> <strong>ר' חייא,</strong> ובידו תערובת איסור והיתר. <strong>אמר לו</strong> ר' חייא לאותו אדם: <strong>כלום</strong> (האם) <strong>יש</strong> בהיתר שבתערובת זו שיעור <strong>פי</strong> <strong>שלשים</strong> כנגד האיסור?
  ודנים בדבריו: האם יש לומר כי <strong>טעמא דליכא</strong> <small>[הטעם</small> לאסור את התערובת הוא רק משום <small>שאין]</small> בהיתר שיעור פי <strong>שלשים.</strong> נגד האיסור. ואולם <strong>הא איכא</strong> <small>[הרי</small> אם <small>יש]</small> שיעור פי <strong>שלשים</strong> — <strong>משערין</strong> אנו כן, ומתירים את התערובת? <strong>אמר ר' חנינא:</strong> לא לשם דיוק ההלכה אמר ר' חייא כן, אלא <strong>גוזמא</strong> (בהפרזה) אמר, שאפילו שלושים אין בה, ובוודאי לא שישים שאפשר יהיה להתיר.
 <big>ד</big> ועוד בדין ביטול איסור בתערובת היתר. <strong>אמר ר' חייא בר אבא, אמר ר' יהושע בן לוי משום</strong> (בשם) <strong>בר קפרא: כל איסורין שבתורה</strong> שבדקנום ואין הם נותנים טעם בהיתר, או אלה שאין אפשרות לבודקם אם נתנו טעם (כגון תערובת מין במינו) — הריהם בטלים <strong>בששים. אמר לפניו ר' שמואל בר רב יצחק: רבי, אתה אומר כן</strong> בשמו של ר' יהושע בן לוי שאמר בשמו של בר קפרא? ואולם <strong>הכי</strong> <small>[כך]</small> <strong>אמר רב אסי, אמר ר' יהושע בן לוי משום</strong> (בשם) <strong>בר קפרא: כל איסורין שבתורה</strong> — בטלים <strong>במאה!</strong>
 ומעירים: <strong>ושניהם לא למדוה</strong> את ההלכה הזו <strong>אלא מ</strong>הכתוב <strong>"זרוע בשלה"</strong> האמור בתורה בדין קרבנות הנזיר. שבין הקרבנות שהריהו מביא עם גמר נזירותו, מביא קרבן איל לשלמים. וקרבן זה נאכל לבעליו (ככל קרבן שלמים), מלבד זרוע האיל המונפת וניתנת לכהן לאכילה, וישראל אסור באכילתה. <strong>דכתיב</strong> <small>[ש</small>כן <small>נאמר]</small> <strong>"ולקח הכהן את הזרוע בשלה</strong> מן האיל... והניף אותם הכהן תנופה לפני ה' קודש הוא לכהן" (במדבר ו, יט—כ), <strong>ותניא</strong> <small>[ושנויה</small> ברייתא<small>]</small> על כתוב זה: <strong>"בשלה"</strong>
## דף צח:
 — <strong>אין "בשלה"</strong> זו <strong>אלא שלימה,</strong> שצריכה הזרוע הבשלה המונפת להיות שלימה. <strong>ר' שמעון בן יוחאי אומר: אין</strong> הכתוב <strong>"בשלה"</strong> בא <strong>אלא</strong> להורות <strong>ש</strong>הזרוע <strong>נתבשלה עם האיל</strong> כולו.
  ומעתה דנים במחלוקת זו, <strong>דכולי עלמא בהדי</strong> <small>[לדעת הכל, יחד עם]</small> ה<strong>איל</strong> הוא <strong>מבשל לה</strong> <small>[אותה,</small> את הזרוע<small>],</small> ואולם בכך נחלקו, שכן <strong>מר סבר</strong> <small>[חכם זה,</small> חכמים, <small>סבור]</small> כי בהתחלה הוא <strong>מחתך לה</strong> <small>[אותה]</small> את הזרוע מן <strong>האיל,</strong> <strong>והדר</strong> <small>[ואחר כך]</small> הוא <strong>מבשל לה</strong> <small>[אותה]</small> עם האיל באותה קדירה. <strong>ו</strong>אילו <strong>מר סבר</strong> <small>[חכם זה,</small> ר' שמעון בן יוחאי, <small>סבור]</small> כי בהתחלה הוא <strong>מבשל לה</strong> <small>[אותה]</small> את הזרוע עם האיל, <strong>והדר</strong> <small>[אחר כך]</small> הוא <strong>מחתך לה</strong> <small>[אותה]</small> מן האיל.
 <strong>ואי בעית אימא</strong> <small>[ואם תרצה אמור]</small> באופן אחר: <strong>דכולי עלמא</strong> <small>[לדעת הכל]</small> בהתחלה הוא <strong>מחתך לה</strong> <small>[אותה]</small> את הזרוע מן האיל, <strong>והדר</strong> <small>[ואחר כך]</small> הוא <strong>מבשל לה</strong> <small>[אותה],</small> <strong>מיהו</strong> <small>[ואולם],</small> <strong>מר סבר</strong> <small>[חכם זה,</small> ר' שמעון בן יוחאי, <small>סבור]:</small> כי <strong>בהדי</strong> <small>[יחד עם]</small> ה<strong>איל</strong> הוא <strong>מבשל לה</strong> <small>[אותה],</small> <strong>ו</strong>אילו <strong>מר סבר</strong> <small>[חכם זה,</small> חכמים, <small>סבור]:</small> כי <strong>בקדרה אחרת</strong> הוא <strong>מבשל לה</strong> <small>[אותה].</small>
 ונסכם: <strong>ללישנא קמא</strong> <small>[ללשון הראשונה]</small> בהסבר מחלוקת חכמים ור' שמעון בן יוחאי, שלדעת הכל מבשלים את הזרוע עם האיל — <strong>אליבא</strong> <small>[לשיטתם]</small> ל<strong>דברי הכל</strong> יש ללמוד מ"זרוע בשלה" דין ביטול איסור בהיתר. שהרי אף כאן התבשלה זרוע (האסורה באכילה למי שאינו כהן) עם איל השלמים (המותר לאכילה לבעליו, הישראליים), ולא נאסר בשר האיל בגלל הזרוע שהתבשלה אתו, ומשום שבטל טעמה. ואילו <strong>ללישנא בתרא</strong> <small>[ללשון אחרונה]</small> — רק <strong>אליבא</strong> <small>[לשיטתו]</small> של <strong>ר' שמעון בן יוחאי</strong> יש ללמוד כן. שהרי לדעת חכמים בלשון זו, אין הזרוע מתבשלת עם בשר האיל.
  ועתה נפרט במה נחלקו הדעות בשיעור ביטול נתינת טעם: שכן בזרוע יש בשר ועצמות, ואולם העצמות הן מרובות, ואילו הבשר הוא מועט. ומעתה, <strong>מאן דאמר</strong> <small>[מי שאמר]</small> שבטל הטעם <strong>בששים, סבר</strong> <small>[סבור]</small> כי <strong>בשר ועצמות</strong> של הזרוע <strong>בהדי</strong> <small>[יחד עם]</small> <strong>בשר ועצמות</strong> של <strong>האיל</strong> <strong>משערינן</strong> <small>[משערים אנו],</small> <strong>והוה ליה</strong> <small>[והריהו]</small> <strong>בששים,</strong> שכן שיערו חכמים שיש פי ששים בבשר ועצמות האיל נגד בשר ועצמות הזרוע. ואילו <strong>מאן דאמר</strong> <small>[מי שאמר]</small> ששיעור הביטול הוא <strong>במאה, סבר</strong> <small>[סבור]</small> כי <strong>בשר</strong> הזרוע <strong>בהדי</strong> <small>[יחד עם]</small> <strong>בשר</strong> האיל <strong>משערינן</strong> <small>[משערים אנו],</small> <strong>והוה ליה</strong> <small>[והריהו]</small> <strong>במאה,</strong> שכן שיערו חכמים שבבשר האיל יש פי מאה מבשר הזרוע.
  ושואלים:  <strong>ומי ילפינן מינה</strong> <small>[והאם למדים אנו ממנה],</small> מבישול זרוע באיל נזיר הלכה כללית לשיעור ביטול איסור? <strong>והתניא</strong> <small>[והרי שנויה</small> ברייתא<small>]</small> בהגדרת איל נזיר שנבלע בו מטעם הזרוע, ובכל זאת הריהו מותר באכילה למי שאינו כהן: <strong>זהו</strong> מקרה של <strong>היתר</strong> אכילה שהתירה התורה, <strong>הבא מכלל איסור.</strong> וההדגשה <strong>"זהו"</strong> מורה כי יש <strong>למעוטי</strong> <small>[למעט]</small> מקרים אחרים, בהם לא התירה התורה, ומעתה נשאל: <strong>מאי</strong> <small>[מה]</small> בא זה למעט? <strong>לאו למעוטי</strong> <small>[האם לא למעט]</small> <strong>כל איסורין</strong> <strong>שבתורה,</strong> שאינם בטלים כדרך שהזרוע בשלה בטלה. ולפיכך אין ללמוד מכאן לענין שיעור ביטול איסור!
 <strong>אמר אביי</strong> בתשובה: <strong>לא נצרכא</strong> <small>[לא נצרכה]</small> הדגשה ממעטת זו <strong>אלא ל</strong>דעת <strong>ר' יהודה,</strong> ש<strong>אמר</strong> כי בתערובת איסור והיתר <strong>מין במינו</strong> — <strong>לא בטיל</strong> <small>[בטל]</small> האיסור כלל, בכל שיעור <strong>שהוא. לכך</strong> התנא שבברייתא <strong>קא משמע לן</strong> <small>[משמיע לנו]:</small> <strong>דהכא</strong> <small>[שכאן],</small> בזרוע בשלה שהתבשלה עם האיל, אף שהיא תערובת מין במינו, האיסור <strong>בטיל</strong> <small>[בטל].</small>
 ושואלים: ולשיטת ר' יהודה שאין ביטול בתערובת מין במינו, <strong>וליגמר מיניה</strong> <small>[ושילמד ממנו,</small> מזרוע בשלה<small>]</small> שגם מין במינו בטל! ומשיבים: לדעת ר' יהודה <strong>גלי רחמנא</strong> <small>[גילתה התורה]</small> בנאמר בסדר עבודת הכהן הגדול ביום הכיפורים, שלאחר ששוחט את פר החטאת ואת שעיר החטאת ומזה מדמם בקודש הקדשים, נאמר <strong>"ולקח מדם הפר ומדם השעיר</strong> ונתן על קרנות המזבח" (ויקרא טז, יח), ומתוך שהם ממשיכים להיקרא בשמם "דם הפר ודם השעיר", אף שדם הפר מרובה הרבה מדם השעיר, וצריך היה דם השעיר להתבטל בו, סימן הוא ש<strong>תרוייהו בהדי הדדי נינהו ולא בטלי</strong> <small>[שני</small> הדמים הללו <small>הם ביחד,</small> שמערבב זה עם <small>זה,</small> <small>ו</small>בכל זאת הם <small>לא בטלים],</small> ומכאן ראיה שאין מין במינו בטל.
  ושואלים:  <strong>ומאי חזית דגמרית מהאיך, ליגמר מהאי</strong> <small>[ומה ראית שלמדת מכאן,</small> מהאמור בדם הפר ודם השעיר, והסקת שאין מין במינו בטל, <small>למד מכאן,</small> מזרוע בשלה, ותסיק <small>שמין במינו בטל</small><small>]?</small> ומשיבים: דין זה שבזרוע <strong>בשלה,</strong> שהתירה התורה לבשל דבר האסור באכילה (למי שאינו כהן) עם דבר המותר באכילה, <strong>חדוש הוא,</strong> שהרי אין מבטלים איסור לכתחילה, <strong>ומחדוש לא גמרינן</strong> <small>[אין אנו למדים].</small>
 ואומרים: <strong>אי הכי</strong> <small>[אם כך]</small> שחידוש הוא, אף <strong>ל</strong>ענין ביטול איסור בשיעור <strong>מאה ו</strong>בשיעור <strong>ששים</strong> (כשיטות השונות של חכמים) <strong>נמי לא ליגמר</strong> <small>[גם כן לא נלמד]!</small>
 ומשיבים: <strong>אטו אנן לקולא גמרינן</strong> <small>[וכי אנו להקל למדים]</small> מזרוע בשלה?! והרי <strong>לחומרא גמרינן</strong> <small>[להחמיר למדים אנו]</small> מכאן. שכן <strong>מדאורייתא ברובא בטיל</strong> <small>[מן התורה היה בטל ברוב]</small> סתם, ולא היה צריך לא מאה ולא שישים. ומחמירים אנו שיהא הביטול רק בשיעורים אלה.
 <strong>רבא אמר</strong> הסבר אחר בדברי הברייתא שבענין זרוע בשלה "זהו היתר שבא לכלל איסור": <strong>לא נצרכא</strong> <small>[לא נצרכה]</small> הדגשה זו להורות לנו <strong>אלא ל</strong>ענין <strong>טעם כעיקר,</strong> שהטעם נחשב כמו עיקר האיסור עצמו, ש<strong>בקדשים</strong> טעם איסור שנבלע בהיתר הריהו <strong>אסור,</strong> והיה מקום לומר שאף זרוע הבשלה שנתנה טעם באיל תאסור אותו בכך, לכך <strong>קא משמע לן דהכא שרי</strong> <small>[הוא משמיע לנו שכאן</small> במקרה הזה שלנו <small>הוא</small> <small>מותר].</small>
## דף צט.
 ושואלים על דברי רבא: <strong>וליגמר מיניה</strong> <small>[ושנלמד ממנו]</small> מהכתוב ב"זרוע בשלה" אף לענין שאר קדשים שנאסרו, שהתבשלו בהיתר אם יש בהיתר פי ששים או פי מאה, שיבטלו את האיסור! ומשיבים: <strong>גלי רחמנא גבי</strong> <small>[גילתה התורה אצל]</small> הנאמר בקרבן <strong>חטאת "כל אשר יגע בבשרה יקדש"</strong> (ויקרא ו, כ) — ללמדנו שכל הנוגע בה, ובלע ממנה, הרי נעשה <strong>להיות כמוה, שאם פסולה</strong> היא החטאת באחד מפסולי הקדשים — <strong>תפסל</strong> גם החתיכה הנוגעת בה, <strong>ואם כשרה</strong> היא החטאת — <strong>תאכל</strong> אותה חתיכה שבלעה, <strong>כ</strong>דין ה<strong>חמור שבה</strong> שבין שני הקרבנות הללו.
  ושואלים:  <strong>ומאי חזית דגמרינן מהאיך, ליגמר מהאי</strong> <small>[ומה ראית שלומדים</small> דין טעם כעיקר בקדשים, ולאסור <small>מ</small>פסוק <small>זה</small> האמור בחטאת, <small>למד מ</small>כתוב <small>זה</small> האמור בזרוע בשלה, ולהתיר<small>]?</small> ומשיבים: <strong>חדוש הוא</strong> בזרוע בשלה, <strong>ומחדוש לא גמרינן</strong> <small>[אין אנו לומדים].</small>
 ומקשים: <strong>אי הכי</strong> <small>[אם כך],</small> שחידוש הוא ואין למדים ממנו, אף <strong>ל</strong>ענין ביטול איסורים בשיעור <strong>מאה ו</strong>כן בשיעור <strong>ששים</strong> (לשיטות השונות של חכמים) <strong>נמי לא ליגמר</strong> <small>[גם כן לא נלמד]!</small> ומשיבים: <strong>אטו אנן</strong> <strong>לקולא קא גמרינן</strong> <small>[וכי אנו להקל אנו לומדים]</small> מזרוע בשלה?! והרי <strong>לחומרא קא גמרינן</strong> <small>[להחמיר אנו לומדים],</small> <strong>דמדאורייתא ברובא בטיל</strong> <small>[ש</small>הרי <small>מן התורה ברוב</small> בלבד הוא <small>בטל],</small> ואנו למדים מכאן להוסיף עד שישים או מאה. ומביאים עוד הסבר בדברי הברייתא שבענין זרוע בשלה "זהו היתר שבא לכלל איסור".
 <strong>רבינא אמר:</strong> <strong>לא נצרכא</strong> אמירה זו להורות לנו <strong>אלא ל</strong>ענין <strong>מקום חתך</strong> הזרוע מן האיל. שכן ככלל <strong>אמר</strong> החכם כי <strong>מקום חתך בעלמא</strong> <small>[בסתם]</small> איסור והיתר שהיו מחוברים זה לזה, ונחתך האיסור מן ההיתר שמקום החתך <strong>אסור.</strong> <strong>ו</strong>אילו <strong>הכא שרי</strong> <small>[כאן,</small> בזרוע בשלה הנחתכת מהאיל, <small>מותר].</small>
 <big>א</big> ושבים לבירור דברי רב שמואל בר רב יצחק שאמר כי בכל איסורים שבתורה, אין ההיתר שבלע מן האיסור מותר אלא אם כן יש בו פי מאה כנגד האיסור. ונמסר כי <strong>יתיב</strong> <small>[ישב]</small> <strong>רב דימי וקאמר לה להא שמעתא</strong> <small>[והיה אומר את אותה הלכה].</small>
 <strong>אמר ליה</strong> <small>[לו]</small> <strong>אביי: ו</strong>כי <strong>כל איסורין שבתורה</strong> בטלים <strong>במאה? והתנן</strong> <small>[והרי שנינו</small> במשנה<small>]:</small> <strong>למה</strong> (אימתי) <strong>אמרו</strong> חכמים כי <strong>כל המחמץ</strong> עיסת חולין על ידי שהכניס לתוכה שאור של תרומה, <strong>ו</strong>כן ה<strong>מתבל</strong> תבשיל של חולין בתבלין של תרומה, <strong>ו</strong>כן ה<strong>מדמע</strong> (מערב) תרומה בחולין, שבכל אלה יש <strong>להחמיר</strong> — הרי זה אמור בתערובת חולין ותרומה דווקא של <strong>מין ומינו.</strong> ואימתי אמרו שיש <strong>להקל ולהחמיר</strong> — הרי זה בתערובת <strong>מין ושאינו מינו.</strong>
 <strong>וקתני סיפא</strong> <small>[ושנינו</small> ב<small>סופה]</small> של אותה משנה, וכהסבר לדברים שנשנו בה מקודם: הנהגה זו של <strong>להקל ולהחמיר</strong> השנויה בתערובת <strong>מין ושאינו מינו, כיצד</strong> היא? <strong>גריסין</strong> של תרומה <strong>שנתבשלו עם העדשים</strong> של חולין. <strong>אם יש בהם</strong> בגריסים הללו שיעור <strong>ב</strong>כדי שיהא <strong>נותן טעם</strong> בעדשים, <strong>בין יש בהן</strong> בעדשים כדי <strong>להעלות</strong> (לבטל) <strong>במאה ואחד, בין אין בהן להעלות במאה ואחד</strong> — <strong>אסור</strong> הכל להיאכל כחולין, וזה שאינו כהן אינו יכול לאוכלו. והרי זה "להחמיר" — שאסור הדבר אף שיש בחולין פי מאה כנגד התרומה.
  ואולם אם <strong>אין בהן</strong> בגריסים <strong>בנותן טעם</strong> בעדשים, <strong>בין שיש בהן להעלות במאה ואחד, בין אין בהן להעלות במאה ואחד</strong> — <strong>מותר.</strong> והרי זה "להקל" — שמותר הדבר אף שאין בחולין כדי שיעור ביטול במאה.
  ויש לשאול: זה ששנינו שכאשר אין התרומה נותנת בהם טעם, אף ש<strong>אין בהן להעלות במאה ואחד,</strong> החולין מותרים, <strong>אלא במאי</strong> <small>[במה],</small> באיזה שיעור בטלה התרומה? <strong>לאו</strong> <small>[האם לא]</small> שהיא בטלה <strong>בששים,</strong> ושלא כדברי רב שמואל <strong>בר רב יצחק!</strong>
## דף צט:
 השיב רב דימי על שאלת אביי: <strong>לא,</strong> אין הכוונה לביטול בששים, אלא לביטול <strong>במאה.</strong>
 שאל אביי: אם כן כיצד ניתן להסביר את סוף הברייתא, <strong>והא מדרישא</strong> <small>[והרי מתוך שראשה,</small> תחילתה<small>]</small> של הברייתא, בדינו של מין במינו שמחמירים בו, עוסקת בביטול <strong>במאה, הוי סיפא</strong> <small>[הרי</small> מכאן נסיק <small>כי</small> <small>סופה]</small> של הברייתא שמדובר בה במין בשאינו מינו, הוא בביטול <strong>בששים,</strong> שבזה יש להבחין בין ראשית הברייתא שמחמירים בה, לבין סוף הברייתא שיש בה צד להקל. <strong>דקתני רישא</strong> <small>[ש</small>כן <small>שנויה תחילת</small> הברייתא<small>]:</small> <strong>להחמיר מין ומינו, כיצד? שאור של חטין</strong> של תרומה <strong>שנפל לעיסת</strong> (בצק) <strong>חטין</strong> של חולין, והרי זו איפוא תערובת מין במינו, <strong>ויש בו</strong> בשאור זה <strong>שיעור</strong> <strong>כדי לחמץ</strong> את העיסה — <strong>בין יש בו</strong> בבצק שיעור <strong>כדי להעלות</strong> (לבטל) את השאור <strong>במאה ואחד, בין אין בו</strong> שיעור שיש בו <strong>כדי להעלות</strong> את השאור <strong>במאה ואחד,</strong> בצק העיסה <strong>אסור.</strong>
 וכיוצא בדבר, אם <strong>אין בו</strong> בבצק העיסה שיעור שיש בו כדי <strong>להעלות</strong> את השאור <strong>במאה ואחד, בין שיש בו</strong> בשאור <strong>כדי לחמץ</strong> את העיסה, <strong>בין</strong> אם <strong>אין בו כדי לחמץ</strong> את העיסה — בצק העיסה <strong>אסור,</strong> משמע ש<strong>רישא וסיפא</strong> <small>[תחילתה וסופה]</small> עוסקים בביטול <strong>במאה!</strong>
 השיב רב דימי: <strong>לא,</strong> אין לדייק כך בדברי הברייתא, שכן יש מקום לומר כי <strong>רישא</strong> <small>[תחילת</small> הברייתא<small>]</small> המחמירה בדין במין במינו, עוסקת בביטול <strong>במאה וחד</strong> <small>[ואחד],</small> <strong>ו</strong>אילו <strong>סיפא</strong> <small>[סוף</small> הברייתא<small>]</small> המקילה בדין במין שאינו במינו, עוסקת בביטול <strong>במאה.</strong> שאלו אביי: אם כדבריך שתחילת הברייתא עוסקת בביטול במאה ואחד של היתר, כיצד זה אומרת הברייתא שאם היה בשאור כדי לחמץ את העיסה אוסר אותה בכך, אף בשיעור של מאה ואחד.
  ומעתה יש לתמוה, <strong>וכי יש</strong> אפשרות שכזו שיהיה <strong>בו</strong> בשאור <strong>כדי לחמץ</strong> עיסה <strong>ב</strong>שיעור כה גדול של <strong>מאה וחד</strong> <small>[ואחד]</small> — מסתבר שלא, ואם כן <strong>אמאי לא בטיל</strong> <small>[מדוע אינו בטל</small> השאור<small>]?</small> <strong>אישתיק</strong> <small>[שתק]</small> רב דימי, שלא היתה בידו תשובה.
 <strong>אמר ליה</strong> <small>[לו]</small> אביי לרב דימי: יש לך לומר כי <strong>דלמא שאני</strong> <small>[שמא שונה,</small> מיוחד משאר איסורים<small>]</small> הוא ה<strong>שאור</strong> שיכולת <strong>חימוצו קשה</strong> (חזק ביותר), ולכך עשוי הוא שיחמיץ אף עיסה שיש בה מאה ואחד. <strong>אמר ליה</strong> <small>[לו]</small> רב דימי לאביי: עתה <strong>אדכרתן מילתא</strong> <small>[הזכרתני דבר</small> הלכה<small>]</small> ש<strong>אמר ר' יוסי בר' חנינא</strong> בדין ביטול איסורים: <strong>לא כל השיעורין</strong> לענין ביטול איסורים <strong>שוין, שהרי ציר</strong> (רוטב) היוצא מדג האסור באכילה, שהתערב בהיתר, <strong>שיעורו</strong> הוא <strong>קרוב ל</strong>פי <strong>מאתים</strong> של היתר. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>דג טמא, צירו אסור.</strong> ובכמה הוא מתבטל — <strong>ר' יהודה אומר:</strong> שיעור <strong>רביעית</strong> של ציר הדג בטל <strong>בסאתים</strong> של היתר, שיש בהן קרוב למאתיים רביעיות (ובדיוק, מאה תשעים ושתים רביעיות).
 <strong>ושואלים</strong> : <strong>והאמר</strong> <small>[והרי אמר]</small> <strong>ר' יהודה</strong> כי תערובת איסור בהיתר של <strong>מין במינו לא בטיל</strong> <small>[לא בטל]</small> האיסור, וכיצד בטל הציר? ומשיבים: <strong>שאני</strong> <small>[שונה,</small> מיוחד משאר איסורים<small>]</small> הוא ה<strong>ציר,</strong> שכן <strong>זיעה בעלמא</strong> <small>[סתם]</small> <strong>הוא,</strong> שאינו ממש דבר מן הדג עצמו, ולכך הריהו בטל, אף לשיטת ר' יהודה, אפילו במינו.
 <big>א</big> שנינו במשנתנו שירך שהתבשלה עם גיד הנשה שבתוכה אסורה אם הגיד נתן בה טעם. והסבירה המשנה <strong>כיצד משערינן</strong> <small>[משערים אנו]</small> אם יש בה טעם גיד? — כבשר בלפת. ובהסבר דברי המשנה הללו <strong>אמר רב הונא:</strong> הכוונה היא <strong>כבשר</strong> שמתבשל <strong>ב</strong>קדירה עם <strong>ראשי</strong> ה<strong>לפתות.</strong> ואומרים עוד בהסבר משנתנו כי <strong>מתניתין</strong> <small>[משנתנו]</small> האומרת שגיד הנשה נותן טעם בדבר שהתבשל עמו, היא ש<strong>לא כ</strong>שיטת <strong>האי</strong> <small>[זה]</small> ה<strong>תנא,</strong> <strong>דתניא</strong> <small>[ש</small>כן <small>שנויה</small> ברייתא<small>],</small> <strong>ר' ישמעאל בנו של ר' יוחנן בן ברוקה אומר: אין בגידין בנותן טעם</strong> כלל.
  ומספרים <strong>ההוא דאתא לקמיה</strong> <small>[אדם אחד שבא לפני]</small> <strong>ר' חנינא</strong> לשאול שאלה בדינה של ירך שהתבשלה עם גיד הנשה שבתוכה. <strong>הוה יתיב</strong> <small>[היה יושב]</small> <strong>ר' יהודה בר זבינא אבבא</strong> <small>[בשער]</small> ביתו של ר' חנינא. <strong>כי נפק</strong> <small>[כאשר יצא]</small> אותו אדם מלפני ר' חנינא, <strong>אמר ליה</strong> <small>[לו]</small> ר' יהודה בר זבינא לאותו אדם, בשאלה: <strong>מאי</strong> <small>[מה]</small> <strong>אמר לך</strong> ר' חנינא? <strong>אמר ליה</strong> <small>[לו]:</small> <strong>שריא ניהליה</strong> <small>[התיר לי]</small> את הירך באכילה.
 <strong>אמר ליה</strong> <small>[לו]</small> ר' יהודה בר זבינא לאותו אדם: <strong>הדר עייליה לקמיה</strong> <small>[חזור</small> ו<small>הכנס</small> את השאלה הזו <small>לפניו]</small> שמא לא בדק יפה! לכשבא אותו אדם שוב לפני ר' חנינא, <strong>אמר</strong> ר' חנינא: <strong>מאן האי דקא מצער לי</strong> <small>[מיהו זה שמצער אותו]?</small> <strong>זיל אימא ליה למאן דיתיב אבבא</strong> <small>[לך אמור לו למי שיושב בשער]</small> כי <strong>אין בגידין בנותן טעם.</strong> ולכך, די להשליך את גיד הנשה, והשאר מותר.
  ומספרים עוד בענין זה, <strong>כי אתו לקמיה</strong> <small>[כאשר היו באים לפני]</small> <strong>ר' אמי</strong> בשאלה על ירך שהתבשלה עם גיד הנשה, <strong>משדר להו לקמיה</strong> <small>[היה שולח אותם לפני]</small> <strong>ר' יצחק בן חלוב, דמורי</strong> <small>[שהיה מורה]</small> <strong>בה להיתירא</strong> <small>[להיתר]</small> <strong>משום</strong> (בשם) <strong>ר' יהושע בן לוי, וליה לא סבירא ליה</strong> <small>[ו</small>אילו <small>הוא עצמו,</small> ר' אמי, <small>לא היה סבור כן],</small> אבל לא היה רוצה לאסור לאדם אחר, ולכן שלח אותו לחכם המתיר. ומסכמים: <strong>והלכתא</strong> <small>[והלכה]:</small> <strong>אין בגידין בנותן טעם.</strong>
 <big>ב</big> שנינו במשנתנו כי <strong>גיד הנשה שנתבשל</strong> עם גידים של היתר, ואין הוא מכיר את גיד הנשה בתוכם, שנאסרו בכך כל הגידים (אף שיש בהם כדי לבטל טעמו של גיד הנשה). ושואלים: <strong>וליבטול ברובא</strong> <small>[ושיתבטל</small> הגיד <small>ברוב]!</small>
## דף ק.
 ומשיבים: גיד הנשה הריהו <strong>בריה</strong> (דבר שלם לעצמו), <strong>ו</strong><strong>שאני</strong> <small>[שונה]</small> דינה של בריה משאר איסורים, שאין היא בטילה ברוב.
 <big>א</big> <strong>ו</strong>עוד שנינו במשנתנו כי בדומה לדין גיד הנשה שהתבשל עם גידים המותרים באכילה, <strong>כן</strong> הוא דינה של <strong>חתיכה של</strong> בשר <strong>נבלה</strong> שהתבשלה עם חתיכות בשר המותרות באכילה. שאם הוא מכיר את החתיכה האסורה, הריהו מוציאה מן התערובת, ואין היא אוסרת את שאר התבשיל אלא אם כן היה בה כדי לתת בו טעם. ושואלים: <strong>ותבטיל ברובא</strong> <small>[ותיבטל</small> חתיכת בשר האיסור ברוב ההיתר שהתבשל עימה<small>]!</small>
 <strong>הניחא למאן דאמר</strong> <small>[זה נוח,</small> אין זו שאלה, <small>לשיטת מי שאומר]</small> כי <strong>כל</strong> דבר <strong>שדרכו לימנות</strong> (להימנות. שלפעמים מונים כל יחידה שבו לעצמה) <strong>שנינו</strong> בו שכל דבר כזה מוגדר כדבר חשוב, ולכך אינו מתבטל ברוב. ואף חתיכות בשר, מאחר שלפעמים הן נימנות כל אחת לעצמה, הריהן נחשבות כדבר חשוב, ולכך אינה מתבטלת. <strong>אלא למאן דאמר</strong> <small>[ל</small>דעת <small>מי שאומר]</small> כי דווקא <strong>את</strong> זה <strong>שדרכו</strong> תמיד <strong>לימנות שנינו</strong> שרק זה נחשב דבר חשוב, שאינו מתבטל ברוב. אבל דבר שרק לעיתים מונים אותו לעצמו, הריהו מתבטל ברוב. ואם כן חתיכת בשר זו, שלא תמיד היא נמנית לעצמה, <strong>מאי איכא למימר</strong> <small>[מה יש לומר]</small> מדוע אין היא בטילה ברוב? ומשיבים: <strong>שאני</strong> <small>[שונה,</small> מיוחד<small>]</small> הוא דינה של <strong>חתיכה</strong> בשר, משום שהיא נחשבת דבר חשוב, שאינו בטל ברוב, <strong>הואיל וראויה</strong> היא <strong>להתכבד בה לפני האורחים. ו</strong>מסבירים:
 <strong>צריכא</strong> <small>[נצרכה]</small> להיאמר ההלכה שאין חתיכת בשר נבילה בטילה, וכן נצרכה להיאמר ההלכה שאין גיד הנשה בטל, ולא היה די בהשמעת אחת מהן. משום <strong>דאי אשמעינן</strong> <small>[שאם</small> התנא <small>היה משמיע לנו]</small> דין זה רק ב<strong>גיד</strong> הנשה — היינו אומרים שהרי זו הלכה בגיד הנשה בלבד, <strong>משום</strong> ש<strong>בריה היא, אבל חתיכה</strong> של בשר נבילה, שאינה בריה — <strong>אימא</strong> <small>[אמור]</small> ש<strong>לא,</strong> שהריהי בטילה ברוב.
 <strong>ואי אשמעינן</strong> <small>[ואם היה משמיע לנו]</small> דין זה רק ב<strong>חתיכה,</strong> הייתי אומר שאינה מתבטלת — <strong>הואיל וראויה להתכבד בה לפני האורחים, אבל גיד</strong> הנשה, שאין ראוי להתכבד בו — <strong>אימא</strong> <small>[אמור]</small> ש<strong>לא</strong> כך הוא דינו, והריהו בטל ברוב. לכך <strong>צריכא</strong> <small>[צריך]</small> שתיאמר ההלכה בשני המקרים.
 <big>ב</big> ועוד בדיני ביטול ברוב של חתיכת איסור שהתבשלה עם חתיכות היתר, <strong>דרש רבה בר בר חנה: חתיכה של</strong> בשר <strong>נבלה, ו</strong>כן חתיכה <strong>של דג טמא,</strong> שהתבשלה עם חתיכות היתר, אם מזהה את החתיכה האסורה ומסירה מן התבשיל — <strong>אינה אוסרת</strong> את התערובת, <strong>עד שתתן טעם ברוטב</strong> (המיצים היוצאים מחתיכות הבשר והדגים והמתבשל עימן) <strong>ובקיפה</strong> (פירורים ותבלינים, כבצל ושום, הניתנים בתבשיל להשבחת טעמו) <strong>ובחתיכות.</strong>
 ונמסר כי <strong>אוקי</strong> <small>[העמיד]</small> <strong>רב</strong> בבית המדרש <strong>אמורא עליה</strong> <small>[מתורגמן עליו,</small> לפניו<small>],</small> שיחזור על דבריו בקול רם לפני הרבים, להודיע שאין הלכה כדעת רבה בר בר חנה, <strong>ו</strong>כך <strong>דרש</strong> רב: <strong>כיון שנתן</strong> האיסור <strong>טעם בחתיכה</strong> האחרת של היתר שהתבשלה עימה לבדה — אותה <strong>חתיכה עצמה נעשת נבלה</strong> (ונעשית אסורה לעצמה) <strong>ו</strong>אם תתבשל חתיכה זו עם חתיכות אחרות, הריהי <strong>אוסרת</strong> את <strong>כל החתיכות כולן, מפני שהן מינה</strong> של חתיכת ההיתר, ולכך אין היא מתבטלת בהן. ודנו חכמים בדברי רב אלה.
 <strong>אמר ליה</strong> <small>[לו]</small> <strong>רב ספרא לאביי: מכדי</strong> <small>[הרי]</small> <strong>רב כ</strong>שיטת <strong>מאן</strong> <small>[מי]</small> <strong>אמרה לשמעתיה</strong> <small>[את הלכתו]</small> זו? <strong>כ</strong>שיטת <strong>ר' יהודה</strong> בדיני ביטול ברוב, ש<strong>אמר</strong> כי <strong>מין</strong> איסור שהתערב <strong>ב</strong>היתר שהוא <strong>מינו</strong> — <strong>לא בטיל</strong> <small>[אינו בטל],</small> אולם אם כן, <strong>מאי איריא</strong> <small>[מה שייך]</small> מדוע אמר רב את הלכתו זו <strong>כי</strong> <small>[כאשר,</small> באופן<small>]</small> שהתבשלו חתיכות האיסור וההיתר יחד ו<strong>נתן טעם</strong> האיסור בהיתר? והרי <strong>אפילו כי</strong> <small>[כאשר]</small> לא התבשלו החתיכות יחד אלא רק התערבו <strong>לא נתן טעם</strong> <strong>נמי</strong> <small>[גם כן],</small> לדעת ר' יהודה אין האיסור מתבטל! <strong>אמר ליה</strong> <small>[לו]</small> אביי לרב ספרא בתשובה: <strong>הכא במאי עסקינן</strong> <small>[כאן במה אנו עוסקים]?</small> <strong>בשקדם וסלקו</strong> את האיסור ממקום בישולו, ושוב אין חתיכת האיסור מעורבת עם חתיכות ההיתר. ולכך, אם הספיקה חתיכת האיסור לתת טעם בהיתר — הרי החתיכה שנתנה בה טעם נאסרת, ואוסרת אחרות. ואם לא הספיקה לתת טעם בהיתר — אין ההיתר נאסר.
 <strong>רבא אמר</strong> הסבר אחר לשיטתו זו של רב:
## דף ק:
 <strong>אפילו תימא</strong> <small>[תאמר]</small> שאמר רב את דבריו באופן זה ש<strong>לא קדם וסלקו</strong> את חתיכת האיסור מן הקדירה לפני שנתן בה את חתיכות ההיתר, בכל זאת שאר החתיכות אסורות, כי <strong>הוי</strong> <small>[הרי זה]</small> המקרה שלפנינו תערובת <strong>מין ומינו</strong> (החתיכה הנבילה וחתיכת ההיתר שבלעה ממנה) <strong>ודבר אחר</strong> (התבלין והרוטב).
 <strong>ו</strong><strong>כלל הוא כי ב</strong><strong>כל</strong> תערובת שיש בה <strong>מין ומינו ודבר אחר</strong> שאינו ממינו — <strong>סלק את מינו,</strong> וראה אותו <strong>כמי שאינו</strong> לפנינו, <strong>ו</strong>אותו דבר ההיתר <strong>שאין</strong> הוא מ<strong>מינו</strong> של דבר האיסור — אם הוא <strong>רבה עליו, ו</strong>הרי הוא <strong>מבטלו.</strong> ובמקרה שלפנינו, אף שחתיכת הנבילה כשלעצמה היתה יכולה להתבטל ברוטב ובתבלין, ואולם מאחר שהיא אסרה את חתיכת ההיתר בבליעתה (לפני שעדיין לא התרבו בתבשיל התבלינים והרוטב), הרי הן מעתה כשתי <strong>חתיכות נבילה, ואינן מתבטלות.</strong>
 <big>א משנה</big> איסור גיד הנשה <strong>נוהג</strong> דווקא <strong>ב</strong>בהמה ובחיה <strong>טהורה, ואינו נוהג ב</strong>בהמה ובחיה <strong>טמאה.</strong> ואילו <strong>ר' יהודה אומר:</strong> איסור גיד הנשה נוהג <strong>אף בטמאה.</strong> ו<strong>אמר ר' יהודה</strong> בטעם דבריו: <strong>והלא</strong> כבר <strong>מ</strong>זמנם של <strong>בני יעקב</strong> אבינו <strong>נאסר גיד הנשה,</strong> וכמבואר בתורה בעקבות מלחמת יעקב במלאך "על כן לא יאכלו בני ישראל את גיד הנשה" (בראשית לב, לב), <strong>ו</strong>באותה עת <strong>עדיין בהמה טמאה</strong> היתה <strong>מותרת להן</strong> לישראל, ונאסר מאז גם גיד הנשה של הבהמה (והחיה) הטמאה. <strong>אמרו לו</strong> חכמים לר' יהודה: איסור גיד הנשה בעת מתן תורה <strong>בסיני נאמר,</strong> ואף הכתוב "על כן לא יאכלו בני ישראל את גיד הנשה" נאמר אז, <strong>אלא שנכתב במקומו,</strong> במלחמת יעקב, אבל לא שהאיסור התחיל באותם הזמנים.
 <big>ב גמרא</big> שנינו במשנתנו כי נחלקו חכמים בדין גיד הנשה בבהמה ובחיה הטמאה, שלדעת ר' יהודה נוהג איסור זה אף בטמאה. ומשמע כי לדעת ר' יהודה האוכל גיד הנשה של הטמאה חייב משום איסור גיד הנשה, מלבד שחייב משום אכילת טמא? ושואלים על כך: <strong>וסבר</strong> <small>[ו</small>האם <small>סבור]</small> <strong>ר' יהודה</strong> ש<strong>איסור חל על איסור,</strong> ולכך איסור גיד הנשה חל על הדבר שאסור כבר באכילה משום טומאה? <strong>והתניא</strong> <small>[והרי שנויה</small> ברייתא<small>],</small> <strong>ר' יהודה אומר: יכול תהא</strong> אכילת <strong>נבלת עוף טמא מטמא</strong> את ה<strong>בגדים</strong> שעל האדם האוכל בזמן שהיא נמצאת <strong>בבית הבליעה</strong> שלו, וכדין האוכל נבלת עוף טהור?
 <strong>תלמוד לומר</strong> (מלמדנו הנאמר) <strong>"נבלה וטרפה לא יאכל לטמאה בה"</strong> (ויקרא כב, ח) — להורות כי אין טומאה זו נוהגת אלא ב<strong>מי שאיסורו</strong> הוא <strong>משום "בל תאכל נבלה", יצא זה</strong> (עוף טמא) <strong>שאין איסורו משום "בל תאכל נבלה", אלא משום "בל תאכל טמאה"!</strong> הרי שלדעת ר' יהודה אין איסור חל על איסור, וכיצד חל איסור גיד הנשה בדבר שיש עליו איסור בהמה טמאה?
 <strong>וכי תימא</strong> <small>[ואם תאמר]</small> בהסבר שיטת ר' יהודה כי <strong>קסבר</strong> <small>[סבור הוא]</small> ש<strong>אין בגידין בנותן טעם,</strong> שהריהם יבשים כעץ, ואינם בכלל מאכל, <strong>ו</strong>לכך <strong>בטמאה נמי</strong> <small>[גם כן],</small> <strong>איסור גיד</strong> — <strong>איכא</strong> <small>[יש]</small> בה, שהרי האיסור הזה הוא איסור לעצמו, שאינו כשאר איסורי אכילה האמורים דווקא בדבר הנאכל, ואולם <strong>איסור</strong> אכילת דבר <strong>טומאה</strong> — <strong>ליכא</strong> <small>[אין</small> כאן<small>],</small> משום שגיד הנשה הוא דבר שאין בו טעם. ואולם האם אכן
 <strong>סבר</strong> <small>[סבור]</small> <strong>ר' יהודה</strong> ש<strong>אין בגידין בנותן טעם? והתניא</strong> <small>[והרי שנויה</small> ברייתא<small>]:</small> <strong>האוכל גיד הנשה של בהמה טמאה</strong> — <strong>ר' יהודה מחייב שתים</strong> (שתי סדרות של מלקות), <strong>ור' שמעון פוטר.</strong> משמע שדעת ר' יהודה היא שיש בגיד בנותן טעם! ומשיבים:
 <strong>לעולם</strong> תאמר ש<strong>קסבר</strong> <small>[סבור הוא</small> ר' יהודה<small>]</small> כי <strong>יש בגידין בנותן טעם,</strong> אלא <strong>קסבר</strong> <small>[סבור הוא]</small> שאיסור גיד הנשה <strong>נוהג</strong> גם <strong>ב</strong>שלב שבו בעל החיים הוא <strong>שליל,</strong> ומעתה, <strong>איסור גיד ואיסור טומאה בהדי הדדי קאתי</strong> <small>[ביחד,</small> זה עם זה, <small>הם באים].</small>
 ושואלים: <strong>ומי מצית אמרת</strong> <small>[והאם יכול אתה לומר]</small> שלדעת ר' יהודה איסור זה <strong>נוהג בשליל, והתנן</strong> <small>[והרי שנינו</small> במשנה שבראש פרקנו<small>]</small> שלדעת חכמים גיד הנשה <strong>נוהג בשליל,</strong> ואילו <strong>ר' יהודה אומר</strong> ש<strong>אינו נוהג בשליל,</strong> <strong>אלא משעת לידה,</strong> <strong>ו</strong>כן <strong>חלבו</strong> של השליל <strong>מותר!</strong>
 ומשיבים: <strong>הני מילי</strong> <small>[דברים אלה]</small> בשיטת ר' יהודה אמורים דווקא <strong>גבי</strong> <small>[אצל]</small> בהמה <strong>טהורה, דרחמנא אמר</strong> <small>[ש</small>כן <small>התורה אמרה]:</small> "ו <strong>כל... בבהמה</strong> אותה <strong>תאכלו"</strong> (דברים יד, ו) — ללמדנו שכל מה שיש בתוך בעל החיים הטהור הנשחט (ובכלל זה העובר), מותר באכילה, ובכלל זה אף גיד הנשה שבשליל. <strong>אבל בטמאה נוהג</strong> איסור גיד הנשה אף בשליל.
  ושואלים על הסבר זה בשיטת ר' יהודה: <strong>ומי מצית אמרת דתרוייהו בהדי הדדי קאתו</strong> <small>[והאם יכול אתה לומר ששניהם,</small> איסור טומאה ואיסור גיד הנשה, <small>ביחד,</small> זה עם זה <small>הם באים],</small> שהם נוצרים באותה עת? <strong>והתנן</strong> <small>[והרי שנינו</small> במשנה<small>],</small> <strong>על אלו טומאות</strong> מת <strong>הנזיר</strong> שנטמא <strong>מגלח</strong> (וסותר את נזירותו, ומונה נזירות חדשה): <strong>על ה</strong>טומאה ב<strong>מת, ועל</strong> הטומאה ב<strong>כזית</strong> בשר <strong>מן המת.</strong>
 <strong>וקשיא לן</strong> <small>[והיה קשה לנו]</small> כשלמדנו זאת: אם <strong>על כזית</strong> בשר <strong>מן המת</strong> הריהו <strong>מגלח, על ה</strong>טומאה ב<strong>מת כולו לא כל שכן</strong> שהריהו מגלח, ומה טעם שנינו אף זאת? <strong>ואמר ר' יוחנן</strong> בהסבר הדברים: <strong>לא נצרכא</strong> <small>[נצרכה]</small> הלכה זו <strong>אלא ל</strong>ענין ה<strong>נפל ש</strong>עדיין <strong>לא נתקשרו אבריו בגידין</strong> והוא קטן מאד. שאין בכולו כזית בשר, ואולם כיון שהריהו יצור שלם הריהו מטמא באוהל כמת. ומכאן למדים אנו כי יצירת האיברים קודמת ליצירת הגידים. <strong>אלמא</strong> <small>[מכאן עולה]</small> ש<strong>איסור טומאה קדים</strong> <small>[קודם],</small> לאיסור גיד הנשה!
  משיבים:  <strong>אף על גב</strong> <small>[אף על פי]</small> ש<strong>איסור טומאה קדים</strong> <small>[קודם]</small> לאיסור גיד הנשה, <strong>אתי</strong> <small>[בא]</small> <strong>איסור גיד</strong> ו<strong>חייל עליה</strong> <small>[חל עליו].</small> וטעם הדבר, <strong>שכן איסורו</strong> של גיד הנשה חמור ביותר, שהרי הוא <strong>נוהג</strong> אפילו <strong>בבני נח.</strong>
 ומעירים: <strong>דיקא נמי</strong> <small>[מדויק גם כן]</small> הסבר זה, <strong>דקתני</strong> <small>[ש</small>כן <small>שנה]</small> במשנתנו, <strong>אמר ר' יהודה: והלא מבני יעקב נאסר גיד הנשה, ועדיין בהמה טמאה מותרת להם.</strong> משמע שטעם שיטת ר' יהודה באיסור גיד הנשה אף בטמאה, הינו משום שהרי זה איסור חמור, שכן הוא נוהג גם בבני נח.
 <big>ג</big> למעלה הובאה מחלוקת ר' יהודה ור' שמעון בדין האוכל גיד הנשה של בהמה טמאה, ועתה דנים בהלכה זו <strong>גופא</strong> <small>[גופה,</small> עצמה<small>].</small> שנינו: <strong>האוכל גיד הנשה של בהמה טמאה</strong> — <strong>ר' יהודה מחייב שתים,</strong>
## דף קא.
 <strong>ור' שמעון פוטר</strong> ממלקות, שאינו לוקה אף לא על אחד מאיסורים אלה.
 <strong>ו</strong>דנים בשיטת <strong>ר' שמעון: מה נפשך</strong> <small>[מה רצונך,</small> באיזה אופן נסביר את דבריו<small>]?</small> שכן <strong>אי</strong> <small>[אם]</small> הוא סבור שיש בגידים בנותן טעם, וכמו כן הריהו סבור ש<strong>איסור חל על איסור</strong> — על האוכל גיד הנשה זה להתחייב סדרת מלקות אחת על אכילת בהמה טמאה, וכן <strong>ליחייב נמי</strong> <small>[שיחייב גם כן]</small> סדרת מלקות נוספת <strong>משום</strong> אכילת <strong>גיד</strong> הנשה. ואף <strong>אי</strong> <small>[אם]</small> ר' שמעון סבור ש<strong>אין איסור חל על איסור</strong> — <strong>ליחייב</strong> <small>[שיתחייב]</small> מלקות לפחות <strong>משום</strong> אכילת דבר <strong>טומאה דקדים</strong> <small>[שקדם]</small> איסור זה לאיסור גיד הנשה. <strong>ואי</strong> <small>[ואם]</small> סבור ר' שמעון ש<strong>אין בגידין בנותן טעם,</strong> ומשום כך אין הוא מתחייב מלקות על אכילת הגיד משום בשר בהמה טמאה — <strong>ליחייב</strong> <small>[שיתחייב]</small> מלקות <strong>משום</strong> אכילת <strong>גיד</strong> הנשה, שאסרה התורה את אכילתו אף שאין בו טעם!
 <strong>אמר רבא</strong> בהסבר שיטת ר' שמעון: <strong>לעולם</strong> תפרש כי <strong>קסבר</strong> <small>[סבור הוא]</small> ר' שמעון ש<strong>אין בגידים בנותן טעם, ו</strong>חייב אדם על אכילת גיד הנשה של בעל חיים טהור, אף שאין בו בנתינת טעם. ואולם <strong>שאני התם</strong> <small>[ושונה,</small> מיוחד הוא <small>שם,</small> דין גיד הנשה בבהמה טמאה<small>]</small> <strong>דאמר קרא</strong> <small>[ש</small>כן <small>אמר הכתוב]:</small> <strong>"על כן לא יאכלו בני ישראל את גיד הנשה"</strong> (בראשית לב, לב), ללמד: רק <strong>מי שגידו אסור</strong> באכילה <strong>ובשרו מותר</strong> באכילה, הוא זה שחל בו איסור גיד הנשה, <strong>יצתה</strong> (יצאה) <strong>זו</strong> הבהמה הטמאה, שאם נאסור את אכילת גיד הנשה שבה, יימצא איפוא בעל חיים זה <strong>ש</strong>גם <strong>גידו אסור ו</strong>גם <strong>בשרו אסור,</strong> ושלא כהגדרת איסור גיד הנשה.
 <big>א</big> מקודם שנינו מחלוקתם של חכמים בדין האוכל גיד הנשה של בהמה טמאה, ועתה מביאים ממה ש<strong>אמר רב יהודה, אמר רב</strong> במחלוקתם של חכמים בדין <strong>האוכל גיד הנשה של</strong> בהמה טהורה שהיא <strong>נבלה</strong> ובשרה אסור באכילה. ש<strong>ר' מאיר מחייב</strong> את האוכל גיד הנשה שלה <strong>שתים</strong> (שתי סדרות של מלקות), כמי שעבר על שני איסורים, אכילת גיד הנשה ואכילת בשר נבילה, <strong>ו</strong>אילו <strong>חכמים אומרים</strong> ש<strong>אינו חייב אלא</strong> סדרת מלקות <strong>אחת,</strong> ומשום אכילת גיד הנשה. ואולם על אכילת בשר נבילה אינו חייב, שכן אין איסור חל על איסור.
 <strong>ו</strong>אולם <strong>מודים חכמים לר' מאיר ב</strong>דין ה<strong>אוכל גיד הנשה של</strong> בהמת קרבן <strong>עולה ושל שור הנסקל, ש</strong>הוא <strong>חייב שתים.</strong> שכן מחמת חומרת איסור אכילת עולה ושור הנסקל (שאסורים הם אף בהנאה) חל גם איסור אכילה על גיד הנשה שלהם.
  ושואלים:  <strong>ומאן האי</strong> <small>[ומיהו זה]</small> ה<strong>תנא</strong> הסבור שאמנם <strong>באיסור כולל</strong> (באופן שבו האיסור המאוחר מקיף יותר מהאיסור הראשון) — <strong>איסור חל על איסור לית ליה</strong> <small>[אין לו,</small> אינו סבור כן<small>],</small> ואולם האם <strong>איסור כולל,</strong> שיחול גם איסור גיד הנשה מתוך שחל עליו איסור חמור של עולה או שור הנסקל, כמו במקרה שלפנינו, <strong>באיסור חמור</strong> באופן שבו האיסור המאוחר חמור מהאיסור הראשון) <strong>אית ליה</strong> <small>[יש לו],</small> שהוא סבור שאיסור חל על איסור?
 <strong>אמר רבא:</strong> שיטת <strong>ר' יוסי הגלילי היא, דתנן</strong> <small>[ש</small>כן <small>שנינו</small> במשנה במסכת זבחים<small>]:</small> אדם <strong>טמא שאכל</strong> בשר <strong>קדש, בין</strong> שהיה זה <strong>קדש טמא בין</strong> שהיה זה <strong>קדש טהור</strong> — הריהו <strong>חייב</strong> כרת אם עשה זאת במזיד, וקרבן עולה ויורד אם עשה זאת בשוגג.
  ואילו <strong>ר' יוסי הגלילי אומר:</strong> אדם <strong>טמא שאכל את</strong> בשר קודש <strong>הטהור</strong> — <strong>חייב,</strong> אבל אדם <strong>טמא שאכל את</strong> בשר קודש <strong>הטמא</strong> — <strong>פטור,</strong> כיון <strong>שלא אכל אלא דבר טמא.</strong>
 <strong>אמרו לו</strong> חכמים, החולקים עליו: לשיטתך, <strong>אף טמא שאכל את הטהור</strong> יהיה פטור, שהרי <strong>כיון שנגע בו</strong> בבשר הקודש, <strong>טמאהו</strong> בכך, ונמצא שאוכל דבר טמא!
  ושואלים:  <strong>שפיר קא אמרי ליה רבנן</strong> <small>[יפה אמרו לו חכמים]</small> <strong>לר' יוסי הגלילי,</strong> ומה הוא משיב על כך? <strong>ואמר</strong> על כך <strong>רבא:</strong> אכן באופן שבו <strong>נטמא</strong> <strong>טומאת</strong> <strong>הגוף</strong> (שנטמא האדם), <strong>ואחר כך נטמא בשר</strong> הקודש — <strong>כולי עלמא לא פליגי דחייב</strong> <small>[הכל,</small> ואף ר' יוסי הגלילי בכלל, <small>אינם חולקים ש</small>הוא <small>חייב],</small> שכן <strong>איסור</strong> אכילת בשר הקודש בטומאת הגוף איסור חמור הוא שעונשו <strong>כרת,</strong> שכבר <strong>קדים</strong> <small>[קדם]</small> וחל איסור זה, ושוב אין הוא פוקע גם אם נטמא הקודש.
 <strong>כי פליגי</strong> <small>[כאשר נחלקו</small> חכמים ור' יוסי הגלילי<small>]</small> הרי זה <strong>ב</strong>מקרה ש<strong>נטמא</strong> ה<strong>בשר</strong> קודם ונאסר באכילה, <strong>ואחר כך נטמא הגוף.</strong> ואלה טעמיהם: <strong>רבנן אית להו</strong> <small>[חכמים יש להם,</small> הריהם סבורים<small>]</small> שאף שבכלל אין איסור חל על איסור, הרי כאן איסור אכילת קדשים בטומאת הגוף — <strong>איסור כולל</strong> הוא, <strong>דמגו דמיחייב</strong> <small>[שמתוך ש</small>הוא <small>מתחייב]</small> באיסור זה על <strong>חתיכות</strong> בשר <strong>טהורות דעלמא</strong> <small>[בכלל],</small> הריהו <strong>מיחייב נמי</strong> <small>[מתחייב גם כן]</small> על <strong>חתיכה</strong> של בהמה <strong>טמאה. ו</strong>אילו
 <strong>ר' יוסי הגלילי לית ליה</strong> <small>[אין לו]</small> סברה זו האומרת שאיסור חל על איסור גם כשיש בו <strong>איסור כולל,</strong> משום שלדעתו <strong>"מגו" לא אמרינן</strong> <small>["מתוך" אין אנו אומרים].</small>
 <strong>ו</strong>תוהים על שיטת <strong>ר' יוסי הגלילי: נהי</strong> <small>[אם אמנם]</small> שלדעתו <strong>איסור כולל לית ליה</strong> <small>[אין לו,</small> אין הוא מקבל<small>],</small> ואולם מכל מקום <strong>באיסור קל</strong> יש לומר ש<strong>יבא איסור חמור יחול על איסור קל, ומאי ניהו</strong> <small>[ומי הוא]</small> איסור חמור זה? — <strong>טומאת הגוף, שהרי טומאת הגוף</strong> היא <strong>ב</strong>עונש <strong>כרת,</strong> ותחול על האיסור הקל שבאכילת טומאת בשר!
 <strong>אמר רב אשי</strong> בתשובה: <strong>מאן לימא לן</strong> <small>[מי יאמר לנו]</small> ש<strong>טומאת הגוף חמורה</strong> יותר, <strong>דלמא</strong> <small>[שמא]</small> <strong>טומאת בשר חמורה</strong> יותר, שאף שעונשה אינו גדול כעונש טומאת הגוף, מכל מקום יש בה צד חומרה שאין בטומאת הגוף: <strong>דלית ליה</strong> <small>[שאין לה]</small> לטומאה זו אפשרות של <strong>טהרה</strong> באמצעות טבילה <strong>במקוה.</strong> מה שאין כן בטומאת הגוף, שיש לה טהרה.
## דף קא:
 ושואלים: <strong>ו</strong>האם <strong>ר' יוסי הגלילי לית ליה</strong> <small>[אין לו,</small> אינו סבור<small>]</small> שאיסור חל על איסור כאשר האיסור השני הוא <strong>איסור כולל?</strong>
 <strong>והתניא</strong> <small>[והרי שנויה</small> ברייתא<small>]:</small> חלו <strong>שבת ויום הכפורים</strong> באותו יום (שזו וזה אסורים במלאכה), ו<strong>שגג ועשה מלאכה</strong> ביום זה, <strong>מנין ש</strong>הוא <strong>חייב</strong> קרבן חטאת <strong>על זה בעצמו ועל זה בעצמו? תלמוד לומר</strong> (לכך נאמר) במצות יום השבת "כל מלאכה לא תעשו <strong>שבת היא</strong> לה' בכל מושבותיכם" (ויקרא כג, ג), ובא הלשון "היא" להורות שהריהי עומדת לעצמה, אף כשחל בה יום אחר האסור במלאכה. וכן ביום הכפורים נאמר <strong>"יום הכפורים הוא"</strong> (שם כז), שאף הוא עומד לעצמו ומצוותיו עמו, גם כאשר חל בשבת שהיא אסורה במלאכה. אלו <strong>דברי ר' יוסי הגלילי. ר' עקיבא אומר: אינו חייב אלא</strong> חטאת <strong>אחת,</strong> שכן אין איסור חל על איסור. הרי שר' יוסי הגלילי סבור שאיסור חל על איסור במקרה של איסור כולל (כאיסור יום הכיפורים המכיל עניינים שאינם באיסור שבת, כאיסור אכילה ושתיה) ושל איסור מוסיף (כאיסור שבת המוסיף על איסור יום הכיפורים, שהרי איסור שבת עונשו במיתת בית דין, ואילו איסור יום כיפורים עונשו בכרת)! ומשיבים: בעניינה של משנה זו כבר
 <strong>שלח רבין משום</strong> (בשם) <strong>ר' יוסי בר' חנינא</strong> ואמר כי בודאי <strong>כך</strong> הוא <strong>הצעה של משנה</strong> זו, שאין שיבוש במשנה זו בשיטות בהלכה השנויות בה, <strong>ו</strong>אולם <strong>איפוך</strong> <small>[הפוך]</small> את שמות החכמים החלוקים בה. שהדעה המיוחסת במשנה לר' יוסי הגלילי היא של ר' עקיבא, ואילו הדעה המיוחסת בה לר' עקיבא היא דעתו של ר' יוסי הגלילי. ונמצא לפי זה שסבור ר' יוסי הגלילי כי אין איסור חל על איסור אף באיסור כולל ומוסיף.
 <big>א</big> למעלה הובאו דברי ר' יוסי הגלילי, ודנים עוד בדבריו. <strong>שלח רב יצחק בר יעקב בר גיורי משום</strong> <small>[בשם]</small> <strong>ר' יוחנן: לדברי ר' יוסי הגלילי, למאי דאפכן</strong> <small>[למה,</small> לאופן זה <small>שהפכנו]</small> את שמות החכמים שבברייתא, אם אדם עשה מלאכה בשבת שחל בה יום הכיפורים, וכגון ש<strong>שגג בשבת,</strong> ששכח ששבת היא, <strong>ו</strong>אולם <strong>הזיד ביום הכפורים</strong> (שידע שיום זה הוא יום הכיפורים, ואסור הוא במלאכה) — הריהו <strong>חייב</strong> קרבן חטאת. אבל אם עשה מלאכה ביום זה ובאופן ש<strong>הזיד בשבת,</strong> שידע שהוא שבת ואסורה היא במלאכה, <strong>ו</strong>אולם <strong>שגג ביום הכפורים</strong> — הריהו <strong>פטור</strong> מקרבן חטאת.
  ומבררים:  <strong>מאי טעמא</strong> <small>[מה טעם</small> הדבר<small>]?</small> <strong>אמר אביי: שבת קביעא וקיימא</strong> <small>[קבועה ועומדת],</small> והיא מתקדשת מעצמה, וקדמה קדושתה לקדושת <strong>יום הכפורים,</strong> שאותו <strong>בי דינא דקא קבעי ליה</strong> <small>[בית הדין הוא שקובעים אותו].</small> שהרי הוא נקבע בהתאם לזמן שבו התקדש החודש על ידי חכמים.
 <strong>אמר ליה</strong> <small>[לו]</small> <strong>רבא:</strong> נימוק זה אינו מועיל, כי <strong>סוף סוף,</strong> בפועל <strong>תרוייהו בהדי הדדי קאתו</strong> <small>[שתיהן,</small> קדושת שבת וקדושת יום הכיפורים, <small>ביחד הן באות]</small> שהרי נקבע יום כיפור זה ביום השבת! <strong>אלא אמר רבא,</strong> הטעם שאינו חייב אלא על חילול השבת: <strong>שמדא הוה</strong> <small>[</small>זמן <small>שמד היה]</small> זה, תקופה שהמלכות הטילה גזירות על קיום המצוות, <strong>ושלחו</strong> חכמים <strong>מתם</strong> <small>[משם,</small> מארץ ישראל<small>]</small> הודעה זו: <strong>דיומא דכפורי דהא שתא</strong> <small>[שיום כיפור של שנה זו]</small> לא יחול בזמנו הראוי באותה שנה, באחד מימי אמצע השבוע, אלא ביום <strong>שבתא</strong> <small>[שבת]</small> <strong>הוא</strong> יצויין. שינהגו ביום שבת כדרך שנוהגים ביום הכיפורים. ולכך זה שעשה מלאכה ביום זה, חייב רק משום שבת. <strong>וכן כי אתא</strong> <small>[כאשר בא]</small> <strong>רבין וכל נחותי</strong> <small>[</small>אלה <small>היורדים]</small> שבאו מארץ ישראל לבבל, <strong>אמרוה</strong> <small>[פירשו אותה]</small> <strong>כ</strong>דעת <strong>רבא.</strong>
 <big>ב</big> שנינו במשנתנו שנחלק ר' יהודה עם חכמים בדינו של גיד הנשה בטמאה, ו<strong>אמר ר' יהודה</strong> לחכמים: <strong>והלא</strong> כבר <strong>מ</strong>זמנם של <strong>בני יעקב</strong> נאסר גיד הנשה, ובאותה עת היתה בהמה טמאה מותרת להם לאכילה. ומכאן שגיד הנשה נוהג אף בטמאה.
  ומביאים עוד בענין זה, <strong>תניא</strong> <small>[שנויה</small> ברייתא<small>],</small> <strong>אמרו לו</strong> חכמים <strong>לר' יהודה</strong> בתשובה לדבריו: <strong>וכי נאמר "על כן לא יאכלו בני יעקב</strong> את גיד הנשה?"<strong>והלא לא נאמר אלא</strong> "על כן לא יאכלו <strong>בני ישראל</strong> את גיד הנשה" (בראשית לב, לב), <strong>ולא נקראו "בני ישראל" עד</strong> מתן תורה ב<strong>סיני! אלא</strong> מלשון זו משמע שאיסור גיד הנשה רק משעת מתן תורה <strong>בסיני נאמר, אלא שנכתב במקומו</strong> בספר בראשית, כדי <strong>לידע מאיזה טעם נאסר להם</strong> לאחר מכן.
 <strong>מתיב</strong> <small>[מקשה]</small> <strong>רבא</strong> על הנאמר בברייתא זו שלא נקראו "בני ישראל" לפני מתן תורה: והרי נאמר <strong>"וישאו בני ישראל את יעקב אביהם"</strong> (בראשית מו, ה), והיה זה בשעת ירידת בני ישראל למצרים, ולפני מתן תורה! ומשיבים: ירידת בני ישראל למצרים היתה <strong>לאחר מעשה</strong> זה שנאבק יעקב במלאך, ולאחר מכן קרא הקדוש ברוך הוא ליעקב בשם "ישראל", כנאמר "שמך יעקב לא יקרא שמך עוד יעקב כי אם ישראל יהיה שמך" (בראשית לה, י), ובניו הם איפוא בני ישראל.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי:</strong> מעתה, שבזמן ירידת בני ישראל למצרים החלו להיקרא בשם "בני ישראל", <strong>מההיא שעתא ליתסר</strong> <small>[מאותה שעה שיאסר</small> להם גיד הנשה<small>],</small> ולא מזמן מתן תורה, ושלא כדעת חכמים!
 <strong>אמר ליה</strong> <small>[לו]</small> רב אשי בתשובה: <strong>וכי</strong> ה<strong>תורה פעמים פעמים ניתנה,</strong> ו<strong>ההוא שעתא</strong> <small>[אותה שעה]</small> של ירידת בני ישראל למצרים, <strong>לאו</strong> <small>[לא]</small> <strong>שעת מעשה</strong> (מאבקו של יעקב במלאך) <strong>הואי</strong> <small>[היתה],</small> <strong>ולא שעת מתן תורה הואי</strong> <small>[היתה],</small> ולכן אין סברה <strong>לומר שאז יתחיל האיסור.</strong>
 <big>ג</big> במשנתנו שנינו מחלוקתם של חכמים בדין גיד הנשה בטמאה, ומביאים מחלוקת בענין דומה, באיסור אבר מן החי. <strong>תנו רבנן</strong> <small>[שנו חכמים]:</small> איסור <strong>אבר מן החי נוהג בבהמה חיה ועוף, בין</strong> <strong>טמאין ובין טהורין,</strong> אלו <strong>דברי ר' יהודה ור' אלעזר. ו</strong>אילו <strong>חכמים אומרים: אינו נוהג אלא בטהורין.</strong>
 <strong>אמר ר' יוחנן: ושניהן,</strong> שתי הדעות החולקות, <strong>מקרא אחד דרשו,</strong> שנאמר: <strong>"רק חזק לבלתי אכול הדם כי הדם הוא הנפש,</strong>
## דף קב.
 והמשך הכתוב <strong>"לא תאכל הנפש עם הבשר"</strong> (דברים יב, כג), ובכך נחלקו: <strong>ר' יהודה ור' אלעזר</strong> האומרים שאיסור אבר מן החי נוהג אף בבעלי חיים טמאים, <strong>סברי</strong> <small>[סבורים]</small> שהכתוב מלמדנו ש<strong>כל</strong> בעל חיים <strong>שאתה מצווה על דמו</strong> שלא לאוכלו, כמו כן אף <strong>אתה מצווה על אבריו</strong> מן החי שלא לאוכלם. <strong>והני</strong> <small>[ואלה]</small> בעלי החיים ה<strong>טמאין נמי</strong> <small>[גם כן],</small> <strong>הואיל ואתה מצווה על</strong> אכילת <strong>דמן</strong> — כמו כן הרי <strong>אתה מצווה על</strong> אכילת <strong>אברין</strong> מן החי של אלה.
 <strong>ו</strong>אילו <strong>רבנן</strong> <small>[חכמים]</small> האומרים שאין איסור אבר מן החי נוהג אלא בבעלי חיים טהורים בלבד, <strong>סברי</strong> <small>[סבורים]</small> שהכתוב <strong>"לא תאכל הנפש עם הבשר"</strong> כוונתו לומר שאין לאכול את בשר בעל החיים בעודו חי, כשעדיין נפש חיים בקרבו, <strong>אלא</strong> יש לאוכלו כ<strong>בשר לחודיה</strong> <small>[לעצמו],</small> כשאין בו עוד נפש חיים. ומכאן נלמד: <strong>כל</strong> בעל חיים <strong>שבשרו מותר</strong> (לאחר שחיטה) — <strong>אתה מצווה על</strong> אכילת <strong>אבריו</strong> בעודו בחיים. <strong>וכל</strong> בעל חיים <strong>שאין בשרו מותר</strong> — <strong>אי</strong> <small>[אין]</small> <strong>אתה מצווה על אבריו.</strong>
 ושואלים: <strong>ו</strong>לדעת <strong>ר' יהודה,</strong> הסבור שאיסור חל על איסור במקרה שהאיסור השני חמור מהאיסור הראשון, מעתה <strong>למה ליה קרא</strong> <small>[למה לו מקרא]</small> מיוחד ללמדנו שנוהג איסור אבר מן החי אף בטמאים, <strong>ליתי</strong> <small>[יבוא]</small> <strong>איסור אבר</strong> מן החי <strong>ליחול</strong> <small>[שיחול]</small> <strong>על איסור טומאה</strong> של בעל חיים טמא, <strong>שכן איסורו</strong> של אבר מן החי חמור מאיסור אכילת טומאה, שכן הוא <strong>נוהג</strong> אפילו <strong>בבני נח!</strong>
 ומשיבים: <strong>אין הכי נמי</strong> <small>[כך</small> הוא באמת, <small>גם כן],</small> ולשיטת ר' יהודה אמנם אין אנו נזקקים ללימוד זה מן המקרא ללמדנו הלכה זו, <strong>וכי איצטריך קרא</strong> <small>[וכאשר נצרך המקרא]</small> ללמדנו כן, הרי זה <strong>ל</strong>שיטת <strong>ר' אלעזר,</strong> שאינו סבור שאיסור חל על איסור בזמן שהאיסור השני חמור מן הראשון, ואולם אף הוא סבור שאיסור אבר מן החי חל על בעל החיים הטמא, ומשום מקרא זה.
  ומביאים:  <strong>תניא נמי הכי</strong> <small>[שנויה</small> ברייתא <small>גם כן כך]</small> שזו דרשתו של ר' אלעזר, ולא של ר' יהודה: איסור אכילת <strong>אבר מן החי נוהג בבהמה חיה ועוף, בין טמאה בין טהורה, שנאמר "רק חזק לבלתי אכול הדם"</strong> (שם, שם) —
 <strong>כל שאתה מצווה על</strong> אכילת <strong>דמו, אתה מצווה על</strong> אכילת <strong>אבריו</strong> מן החי. <strong>וכל שאי</strong> <small>[שאין]</small> <strong>אתה מצווה על</strong> אכילת <strong>דמו</strong> — <strong>אי</strong> <small>[אין]</small> <strong>אתה מצווה על</strong> אכילת <strong>אבריו,</strong> אלו <strong>דברי ר' אלעזר.</strong>
 <strong>וחכמים אומרים: אינו נוהג אלא בטהורין, ש</strong>כן <strong>נאמר "לא תאכל הנפש עם הבשר", אלא</strong> יש לאכול את ה<strong>בשר לחודיה</strong> <small>[לעצמו],</small> כשאין בו עוד נפש חיים <strong>כל שבשרו מותר</strong> באכילה לאחר שחיטה — <strong>אתה מצווה על</strong> אכילת <strong>אבריו</strong> מן החי. <strong>וכל שאין בשרו מותר</strong> באכילה לאחר שחיטה — <strong>אין אתה מצווה על</strong> אכילת <strong>אבריו</strong> מן החי.
 <strong>ר' מאיר אומר:</strong> איסור אבר מן החי <strong>אינו נוהג אלא בבהמה טהורה בלבד.</strong>
 <strong>(סימן</strong> לדברי החכמים, שדבריהם יובאו להלן, המסבירים את דעת ר' מאיר בדין אבר מן החי: <strong>שמואל, שילא, שימי).</strong>
 <strong>אמר רבה בר שמואל אמר רב חסדא, ואיתימא</strong> <small>[ויש אומרים]</small> שאמר זאת <strong>רב יוסף, ואמרי לה</strong> <small>[ויש אומרים]</small> גם באופן אחר ש<strong>אמר</strong> זאת <strong>רבה בר שילא אמר רב חסדא, ואיתימא</strong> <small>[ויש אומרים]</small> שאמר זאת <strong>רב יוסף. ואמרי לה</strong> <small>[ויש אומרים]</small> בלשון זו: ש<strong>רבה בר שימי אמר</strong> זאת בשם <strong>רב חסדא,</strong> <strong>ואיתימא</strong> <small>[ויש אומרים]</small> שאמר זאת <strong>רב יוסף: מאי טעמא</strong> <small>[מה הטעם]</small> של <strong>ר' מאיר</strong> הסבור שאיסור אבר מן החי נוהג רק בבהמה טהורה — שכן
 <strong>אמר קרא</strong> <small>[הכתוב]</small> <strong>"וזבחת מבקרך ומצאנך"</strong> (דברים יב, כא), שהן בהמות טהורות. ולאחר מכן (שם בפסוק כג) נאמר איסור אבר מן החי, להורות שאיסור זה נוהג רק בבהמות טהורות.
 <big>א</big> למעלה הובאו שיטותיהם של חכמים החלוקים בדין אבר מן החי בטמאים, ומבררים את דבריהם. <strong>אמר רב גידל, אמר רב: מחלוקת</strong> זו של חכמים ור' יהודה ור' אלעזר אם נוהג איסור אבר מן החי אף בטמאים, היא רק ביחס ל<strong>ישראל, אבל בבן נח</strong> — ל<strong>דברי הכל</strong> הריהו <strong>מוזהר על</strong> אכילת אבר מן החי של <strong>הטמאין כ</strong>של ה<strong>טהורין.</strong>
 ומביאים ראיה לדבר, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>אבר מן החי</strong> — <strong>בן נח מוזהר עליו על הטמאים כטהורים, וישראל אינו מוזהר אלא על הטהורין בלבד.</strong>
 <strong>איכא דאמרי</strong> <small>[יש שאומרים]</small> בנוסח ברייתא זו "אלא על ה<strong>טהורה</strong> בלבד", <strong>ו</strong>הרי זו כשיטת <strong>ר' מאיר</strong> הסבור שאיסור זה נוהג רק בבהמה טהורה. ו<strong>איכא דאמרי</strong> <small>[יש שאומרים]</small> בנוסח הברייתא <strong>"אלא על ה</strong><strong>טהורים</strong> בלבד", <strong>ו</strong>הרי זו כשיטת <strong>רבנן</strong> <small>[חכמים]</small> הסבורים שנוהג איסור זה בכל הטהורים, ואף בחיות ובעופות.
 <strong>אמר רב שיזבי: אף אנן נמי תנינא</strong> <small>[אנו גם כן שנינו</small> במשנה<small>]</small> שבן נח אסור באכילת אבר מן החי אף בבעל חיים טמא, שכן אמרו במשנה מי ש<strong>אכל אבר מן החי ממנה</strong> (מן העוף הטמא) <strong>אינו סופג ארבעים</strong> מלקות, <strong>ואין שחיטה מטהרתה.</strong>
 ונברר: <strong>במאי</strong> <small>[במה]</small> ביחס למי המדובר במשנה זו? <strong>אילימא</strong> <small>[אם תאמר]</small> שמדובר <strong>ב</strong>יחס לאדם מ<strong>ישראל</strong> — <strong>פשיטא</strong> <small>[פשוט]</small> הדבר ש<strong>אין שחיטה מטהרתה,</strong> שהרי היא אסורה. <strong>אלא לאו</strong> <small>[האם לא]</small> המדובר <strong>בבני נח, מכלל</strong> <small>[מכאן נסיק]</small> שבן נח <strong>אסור</strong> באכילת אבר מן החי אף בבעל חיים טמא.
  ועוד בבירור דברי משנה זו, <strong>ר' מני בר פטיש רמי רישא אסיפא</strong> <small>[השליך,</small> הראה סתירה בין דברי המשנה ב<small>התחלה והסוף],</small> <strong>ומשני</strong> <small>[ו</small>היה <small>מתרץ]:</small> <strong>רישא</strong> <small>[תחילתה]</small> מדברת <strong>בישראל, וסיפא</strong> <small>[וסופה]</small> מדברת <strong>בבן נח,</strong> וכשיטת חכמים.
 <big>ב</big> ומביאים עוד בדיני אבר מן החי, <strong>אמר רב: אבר מן החי צריך</strong> שיעור <strong>כזית</strong> כדי שיעבור עליו. שגם אם אכל אבר שלם, כיון שאין בו שיעור כזית, אינו מתחייב על כך. <strong>מאי טעמא</strong> <small>[מה טעם</small> הדבר<small>]?</small> <strong>אכילה כתיבה ביה</strong> <small>[כתובה בו],</small> ואין אכילה אלא בשיעור כזית.
 <strong>מתיב</strong> <small>[מקשה]</small> על כך <strong>רב עמרם</strong> מדברי המשנה שהובאה למעלה: <strong>אכל אבר מן החי ממנה</strong> (מעוף טמא זה) — <strong>אינו סופג את הארבעים, ואין שחיטה מטהרתה. ואי סלקא דעתך</strong> <small>[ואם עולה על דעתך]</small> לומר ש<strong>בעינן</strong> <small>[צריכים אנו]</small> בחיוב על אכילת אבר מן החי, שיאכל שיעור <strong>כזית,</strong> מדוע ה<strong>אוכל פטור ממלקות,</strong>
 <strong>והרי</strong> <strong>תיפוק ליה דקאכל</strong> <small>[יצא לו</small> חיוב <small>מלקות על שום</small> <small>שהוא אכל]</small> <strong>כזית</strong> מדבר טמא! ומשיבים: <strong>כ</strong>דרך ש<strong>אמר רב נחמן</strong> בענין אחר, שמדובר כאן לא שהיה בזה כזית בשר, אלא <strong>במשהו בשר</strong> והשאר <strong>גידין ועצמות</strong> המשלימים לשיעור כזית. <strong>הכא נמי</strong> <small>[כאן גם כן]</small> יש לומר שמדובר <strong>במשהו בשר,</strong> ו<strong>גידין ועצמות</strong> משלימים לשיעור כזית. ולכך אין כאן אכילה בשיעור כזית של דבר טמא.
  ודנים בדברי רב יהודה בשמו של רב, <strong>תא שמע</strong> <small>[בוא</small> ו<small>שמע],</small> ממה ש<strong>אמר רב:</strong>
## דף קב:
 מי ש<strong>אכל צפור טהורה</strong> (ממין הכשר לאכילה), אם אכלה <strong>בחייה,</strong> בלא שנשחטה — עובר אף <strong>ב</strong>אכילת שיעור <strong>כל שהוא</strong> ממנה, משום איסור אבר מן החי. אם אכלה <strong>במיתתה</strong> (שמתה בלא שנשחטה) — עובר עליה <strong>ב</strong>אכילת שיעור <strong>כזית. ו</strong>אם אכל ציפור <strong>טמאה,</strong> ממין שאינו כשר, <strong>בין</strong> שאכלה <strong>בחייה בין</strong> שאכלה <strong>במיתתה</strong> — חייב <strong>ב</strong>אכילת שיעור <strong>כל שהוא</strong> ממנה, ומשום אכילת דבר טומאה. הרי שלדעת רב חייבים על אכילת אבר מן החי בשיעור כל שהוא, ושלא כדברי רב יהודה בשמו, שצריך שיעור כזית! ומשיבים: <strong>הכא</strong> <small>[כאן],</small> בדברי רב שחייבים על אכילה בשיעור כל שהוא <strong>נמי</strong> <small>[גם כן]</small> המדובר <strong>במשהו בשר,</strong> אבל <strong>גידים ועצמות</strong> משלימים את הבשר לשיעור כזית.
  ומביאים עוד ראיה, <strong>תא שמע</strong> <small>[בוא</small> ו<small>שמע]</small> שלא כשיטת רב יהודה בשם רב: <strong>נטל צפור</strong> חיה הכשרה לאכילה, <strong>שאין בו</strong> כשיעור <strong>כזית, ואכלו</strong> — <strong>רבי פוטר</strong> ממלקות, שלא עבר זה על איסור אבר מן החי, שלדעתו אין עוף שלם בכלל "אבר". <strong>ו</strong>אילו ר' אלעזר בר ר' שמעון מחייב, <strong>שלדעתו העוף השלם נחשב כ"אבר", אף שאין בו שיעור כזית, ומתחייב עליו בכך.</strong> ו<strong>אמר ר' אלעזר בר' שמעון</strong> בהסבר שיטתו <strong>:</strong> <strong>קל וחומר</strong> הוא, אם <strong>על אבר ממנה</strong> מעוף זה — הריהו <strong>חייב, על כולה</strong> — <strong>לא כל שכן!</strong> ואם <strong>חנקה</strong> (המית את העוף שלא בשחיטה), והריהו עתה נבילה, <strong>ואכלה</strong> — ל<strong>דברי הכל</strong> (ואף לדעת ר' אלעזר בר' שמעון) אינו חייב אלא <strong>ב</strong>שיעור <strong>כזית,</strong> וכדין האוכל מבשר הנבילה. ומעתה נדון בדברים:
 <strong>עד כאן לא</strong> שמענו כי <strong>פליגי</strong> <small>[נחלקו]</small> רבי ור' אלעזר בר' שמעון <strong>אלא דמר סבר</strong> <small>[שחכם זה,</small> ר' אלעזר בר' שמעון, <small>סבור]</small> כי כל בעל חיים, כבהמה וכעוף, כבר <strong>בחייה ל</strong>בתירת <strong>אברים</strong> היא <strong>עומדת,</strong> שכל אבר ואבר שבה, מוגדר כבר אז כ"אבר". <strong>ומר סבר</strong> <small>[וחכם זה,</small> רבי, <small>סבור]</small> כי <strong>בחייה לאו</strong> <small>[לא]</small> <strong>לאברים</strong> היא <strong>עומדת.</strong>
 ואולם <strong>דכולי עלמא מיהא לא בעינן</strong> <small>[לדעת הכל על כל פנים אין אנו צריכים]</small> שיעור <strong>כזית</strong> כדי לחייב על אכילת אבר מן החי, ושלא כשיטת רב יהודה בשם רב! <strong>אמר רב נחמן</strong> בדחיית הראיה: דברי ברייתא זו אמורים בציפור שיש בה רק <strong>משהו בשר,</strong> ומשלימים ה<strong>גידים ועצמות</strong> לשיעור כזית.
  ותוהים על הסבר זה: <strong>ומי איכא מידי</strong> <small>[והאם יש דבר</small> כזה<small>],</small> <strong>דבכוליה לית ביה</strong> <small>[שבכל</small> היצור <small>כולו אין בו]</small> <strong>כזית בשר, ובחד אבר אית</strong> <small>[ובאבר אחד יש]</small> <strong>כזית</strong> המורכב <strong>ב</strong>צירוף של <strong>משהו בשר</strong> ו<strong>גידין ועצמות? אמר רב שרביא: אין</strong> <small>[כן],</small> <strong>בקלניתא</strong> שהוא עוף רזה מאד.
  ומקשים על העמדת דברי הברייתא בקלניתא: <strong>אימא סיפא</strong> <small>[אמור</small> את <small>סוף</small> הברייתא<small>]</small> ששנינו בה שאם <strong>חנקה ואכלה</strong> — <strong>דברי הכל</strong> הריהו עובר <strong>בכזית, והא</strong> <small>[והרי]</small> <strong>קלניתא עוף טמא הוא, ו</strong>בענין זה <strong>אמר רב:</strong> ציפור <strong>טמאה, בין בחייה בין במיתתה</strong> עובר <strong>במשהו! אלא</strong> יש לומר שאין המדובר בקלניתא ממש (שהוא עוף טמא), אלא בעוף טהור שהוא <strong>כעין קלניתא,</strong> שהריהו רזה ביותר.
 <big>א</big> שנינו למעלה מחלוקתם של רבי ור' אלעזר בר' שמעון בדינו של האוכל ציפור טהורה שלימה שאין בה כזית, שרבי פוטרו ממלקות על איסור אבר מן החי, שכן אין עוף שלם נקרא "אבר", ואילו ר' אלעזר בר' שמעון מחייבו. ובשיטת רבי <strong>אמר רבא: אם תמצא לומר</strong> (אם נניח) ש<strong>סבר רבי</strong> כי <strong>מחשבת אוכלין</strong> (מחשבה שאדם חשב לאכול דבר שאין דרכו להיאכל) <strong>שמה מחשבה</strong> (שייחשב זה לדבר מאכל), מעתה אם בתחילה <strong>חישב</strong> אדם <strong>לאוכלה</strong> לציפור זו בחייה <strong>אבר אבר, ו</strong>לבסוף לא עשה כן אלא <strong>אכלה כולה</strong> כאחת — אף לשיטת רבי, הוא <strong>חייב</strong> על אכילה זו משום אבר מן החי.
 <strong>אמר ליה</strong> <small>[לו]</small> <strong>אביי</strong> לרבא בשאלה: <strong>ומי איכא מידי</strong> <small>[והאם יש דבר],</small> ש<strong>אילו אכיל ליה</strong> <small>[אוכל אותו]</small> אדם <strong>אחר</strong> (שלא חשב לאוכלה אבר אבר) — ההוא <strong>לא מיחייב</strong> <small>[אינו מתחייב]</small> בכך. <strong>ו</strong>אם <strong>אכיל ליה האי</strong> <small>[אוכל אותו</small> אדם <small>זה]</small> (שחשב לאוכלה), הריהו <strong>מיחייב</strong> <small>[מתחייב]?</small> <strong>אמר ליה</strong> <small>[לו]:</small> רבא בתשובה: אין זו תמיהה, שכן <strong>זה</strong> מתחייב <strong>לפי מחשבתו</strong> (שחשב לאוכלה אבר אבר), <strong>וזה</strong> נפטר <strong>לפי מחשבתו</strong> (שחשב לאוכלה בשלמותה).
 <strong>ו</strong>כן <strong>אמר רבא</strong> בשיטת ר' אלעזר בר' שמעון: <strong>אם תמצא לומר</strong> (אם נניח) ש<strong>סבר ר' אלעזר בר ר' שמעון</strong> כי <strong>מחשבת אוכלין שמה מחשבה,</strong> מעתה, אם <strong>חישב לאוכלה</strong> לציפור זו כשהיא <strong>מתה, ו</strong>לבסוף <strong>אכלה</strong> כשהיא <strong>חיה</strong> — הריהו <strong>פטור</strong> מאיסור אבר מן החי, שכן לפי מחשבתו אין הציפור עומדת לנתיחת אבריה.
 <strong>אמר ליה</strong> <small>[לו]</small> <strong>אביי</strong> לרבא בשאלה: <strong>ומי איכא מידי</strong> <small>[והאם יש דבר],</small> ש<strong>אילו אכיל ליה</strong> <small>[אוכל אותו]</small> אדם <strong>אחר</strong> (שחשב לאוכלה בחייה) הרי הוא <strong>מחייב</strong> <small>[מתחייב]</small> בכך, <strong>ואכיל ליה האי</strong> <small>[ואוכל אותו</small> אדם <small>זה]</small> (שחשב בתחילה לאוכלה לאחר מותה), והריהו <strong>פטור</strong> (אף שלבסוף אכלה כשהיא חיה)? <strong>אמר ליה</strong> <small>[לו]</small> רבא: אין זו תמיהה, שכן <strong>זה</strong> מתחייב <strong>לפי מחשבתו, וזה</strong> נפטר <strong>לפי מחשבתו.</strong>
 <big>ב</big> למעלה נדון איסור אבר מן החי, ועתה מביאים דברי חכמים ביחס למקור איסור זה. <strong>אמר ר' יוחנן:</strong> משמע הכתוב <strong>"לא תאכל הנפש עם הבשר"</strong> (דברים יב, כג) — <strong>זה אבר מן החי,</strong> שכן הריהו נקרא נפש שעודה עם הבשר (מצויה בבשר, בגוף החי). ואילו משמע הכתוב <strong>"ובשר בשדה טרפה לא תאכלו"</strong> (שמות כב, ל) — <strong>זה בשר</strong> היוצא <strong>מן החי</strong> (כבשר שפרש מבעל חיים ונמצא <strong>בשדה),</strong> <strong>ו</strong>כן <strong>בשר מן</strong> בעל החיים <strong>הטרפה. ו</strong>אילו
 <strong>ר' שמעון בן לקיש אמר:</strong> משמע הכתוב <strong>"לא תאכל הנפש עם הבשר"</strong> — <strong>זה אבר מן החי, ובשר מן החי.</strong> ואילו משמע הכתוב <strong>"ובשר בשדה טרפה לא תאכלו"</strong> — <strong>זה בשר מן הטרפה.</strong>
 ומעתה מבררים את הבדלי הדינים שבין שיטת ר' יוחנן ושיטת ריש לקיש: <strong>אכל אבר מן החי ובשר מן החי</strong> — <strong>ל</strong>דעת <strong>ר' יוחנן</strong> הריהו <strong>חייב שתים</strong> (שתי סדרות מלקות), שהרי עבר על שני איסורים הנלמדים מכתובים שונים. ואילו <strong>ל</strong>דעת <strong>ר' שמעון בן לקיש אינו חייב אלא אחת,</strong> שהרי לדעתו שני איסורים אלה נלמדים מכתוב אחד. ואם <strong>אכל בשר מן החי ובשר מן הטרפה</strong> — <strong>ל</strong>דעת <strong>ר' שמעון בן לקיש</strong> הריהו <strong>חייב שתים,</strong> שכן אלה נלמדים מכתובים שונים, ואילו <strong>ל</strong>דעת <strong>ר' יוחנן אינו חייב אלא אחת.</strong> אכן זה ש<strong>אכל אבר מן החי ובשר מן הטרפה</strong> — <strong>לדברי הכל חייב שתים,</strong> שלדברי הכל מקורם בשני כתובים שונים.
 <strong>ורמינהו</strong> <small>[ומשליכים,</small> מראים סתירה<small>]</small> על מה ששנינו כי האוכל אבר מן החי ובשר מן הטריפה חייב שתים לדברי הכל, ממה ששנינו:
## דף קג.
 <strong>אכל אבר מן החי מן</strong> הבהמה <strong>הטרפה</strong> החיה — <strong>ר' יוחנן אמר:</strong> הריהו <strong>חייב שתים</strong> (שני סדרות מלקות), לפי שעבר על שני איסורים שונים, <strong>ו</strong>אילו <strong>ר' שמעון בן לקיש אמר: אינו חייב אלא אחת.</strong>
 <strong>בשלמא</strong> <small>[נניח]</small> <strong>ל</strong>שיטת <strong>ר' יוחנן</strong> הרי זה <strong>ניחא</strong> <small>[נוח]</small> מדוע הוא חייב שתי סדרות מלקות, שלשיטתו שני איסורים אלה נלמדים מכתובים שונים. <strong>אלא לר' שמעון בן לקיש</strong> האומר כי אינו חייב אלא סדרה אחת של מלקות, <strong>קשיא</strong> <small>[קשה],</small> שהרי שנינו למעלה כי לדברי הכל באופן זה הריהו לוקה שתיים!
 <strong>אמר רב יוסף: לא קשיא</strong> <small>[אין</small> זה <small>קשה],</small> <strong>כאן</strong> — מדובר <strong>בבהמה אחת, כאן</strong> מדובר — <strong>בשתי בהמות.</strong> ומפרט רב יוסף את דבריו: האוכל אבר מן החי ובשר מן הטריפה <strong>בשתי בהמות,</strong> שאכל מאחת אבר מן החי ומן האחרת בשר מן הטריפה, הריהו <strong>מיחייב</strong> <small>[חייב]</small> <strong>שתים</strong> לדברי הכל. ואולם האוכל אבר מן החי ובשר מן הטריפה <strong>בבהמה אחת פליגי</strong> <small>[חלוקים]</small> בכך ר' יוחנן וריש לקיש.
  ושואלים: ובזה האוכל את שני אלה  <strong>בבהמה אחת, במאי פליגי</strong> <small>[במה,</small> בדיוק, הם <small>חלוקים]?</small> <strong>אמר אביי: כגון שנטרפה</strong> הבהמה בשעת לידתה, <strong>עם יציאת רובה</strong> ממעי אמה. ובכך נחלקו: <strong>מר סבר</strong> <small>[חכם זה,</small> ר' יוחנן, <small>סבור]</small> כי ה<strong>בהמה</strong> כבר <strong>בחייה,</strong> עוד בטרם נלקח ממנה האבר, <strong>לאברים</strong> (חתיכות) היא <strong>עומדת,</strong> וחל עליה איסור אבר מן החי משעת לידתה. <strong>ו</strong>בהמה זו שנטרפה באותה שעה, <strong>איסור טרפה ואיסור אבר</strong> מן החי <strong>בהדי הדדי קאתו</strong> <small>[זה עם זה הם באים],</small> וחלו שניהם, והתחייב האוכל בשתיים.
 <strong>ומר סבר</strong> <small>[וחכם זה,</small> ריש לקיש, <small>סבור]</small> כי <strong>בהמה בחייה לאו</strong> <small>[לא]</small> <strong>לאברים עומדת,</strong> ואין איסור אבר מן החי חל אלא כאשר נלקח אבר ממנה, <strong>ו</strong>מאחר וכבר היא אסורה באיסור טריפה, לכך <strong>לא אתי</strong> <small>[אין בא]</small> <strong>איסור אבר</strong> ו<strong>חייל</strong> <small>[חל]</small> על <strong>איסור טרפה.</strong>
 <strong>ואיבעית אימא</strong> <small>[ואם תרצה אמור]</small> באופן אחר את הסבר מחלוקת ר' יוחנן וריש לקיש: <strong>דכולי עלמא</strong> <small>[לדעת הכל]</small> <strong>בהמה בחייה לאו</strong> <small>[לא]</small> <strong>לאברים עומדת,</strong> ואין איסור אבר מן החי חל אלא משעה שנלקח האבר מגוף החי, ונמצא איפוא כי איסור טריפה קודם לאיסור אבר מן החי, <strong>ו</strong>אולם <strong>במיתי</strong> <small>[בבואו]</small> של <strong>איסור אבר מיחל</strong> <small>[ויחול]</small> על <strong>איסור טרפה קא מיפלגי</strong> <small>[הם חלוקים],</small> שבכך נחלקו: <strong>מר סבר</strong> <small>[חכם זה,</small> ר' <small>יוחנן,</small> <small>סבור]</small> כי <strong>אתי</strong> <small>[בא]</small> <strong>איסור אבר</strong> ו<strong>חייל</strong> <small>[חל]</small> על <strong>איסור טרפה,</strong> ולכך האוכל חייב שתיים. <strong>ו</strong>אילו <strong>מר סבר</strong> <small>[חכם זה,</small> ריש לקיש, <small>סבור]</small> כי <strong>לא אתי</strong> <small>[אין בא]</small> <strong>איסור אבר</strong> ו<strong>חייל</strong> <small>[חל]</small> על <strong>איסור טרפה.</strong>
 <strong>איבעית אימא</strong> <small>[אם תרצה אמור]</small> הסבר אחר למחלוקת ר' יוחנן וריש לקיש: <strong>דכולי עלמא</strong> <small>[לדעת הכל]</small> <strong>בהמה בחייה לאברים עומדת,</strong> וחל איפוא <strong>איסור אבר מן החי משעת לידתה של הבהמה. ו</strong>מדובר כאן כשאיסור טריפה בא לאחר מכן, <strong>וכגון שנטרפה</strong> הבהמה <strong>לאחר מכאן</strong> (לאחר לידתה). <strong>ובמיתי</strong> <small>[ובבואו]</small> של <strong>איסור טרפה</strong> ו<strong>חייל</strong> <small>[חל]</small> על <strong>איסור אבר קא מיפלגי</strong> <small>[הם חלוקים].</small>
 <strong>מר סבר</strong> <small>[חכם זה,</small> ר' יוחנן, <small>סבור]</small> כי <strong>אתי וחייל</strong> <small>[בא</small> איסור טריפה <small>וחל]</small> על איסור אבר מן החי. <strong>ומר סבר</strong> <small>[וחכם זה,</small> ריש לקיש, <small>סבור]</small> כי <strong>לא אתי וחייל</strong> <small>[אינו בא וחל].</small>
 <strong>רבא אמר</strong> הסבר אחר למחלוקת ר' יוחנן וריש לקיש: מדובר כאן <strong>כגון שתלש ממנה אבר וטרפה בו,</strong> כלומר, בתלישה זו עשה אותה טריפה. <strong>מר סבר</strong> <small>[חכם זה,</small> ר' יוחנן, <small>סבור]</small> כי <strong>בהמה בחייה לאברים אינה עומדת,</strong> ולכן אין איסור אבר מן החי חל בה אלא משעה שנלקח האבר מגופה, ומעתה נמצא כי <strong>איסור אבר ואיסור טרפה בהדי הדדי קאתו</strong> <small>[זה עם זה הם באים],</small> וחלו שניהם, ולכך האוכל לוקה שתיים.
 <strong>ומר סבר</strong> <small>[וחכם זה,</small> ריש לקיש, <small>סבור]</small> כי <strong>בהמה בחייה לאברים עומדת,</strong> ולכן איסור אבר מן החי כבר חל עליה, <strong>ולא אתי</strong> <small>[ואין בא]</small> <strong>איסור טרפה</strong> ו<strong>חייל</strong> <small>[חל]</small> על <strong>איסור אבר</strong> מן החי.
 <big>א</big> ועוד בדין אכילת אבר מן החי, <strong>אמר ר' חייא בר אבא, אמר ר' יוחנן: אכל חלב</strong> שנלקח <strong>מן</strong> בעל החיים <strong>החי מן הטרפה</strong> — הריהו <strong>חייב</strong> על אכילה זו <strong>שתים,</strong> שתי סדרות מלקות. שאף שיש כאן שלושה איסורי אכילה, אבר מן החי וחלב וטריפה, אינו חייב אלא על שנים. <strong>אמר ליה</strong> <small>[לו]</small> <strong>ר' אמי</strong> לר' חייא בר אבא: <strong>ולימא מר</strong> <small>[ושיאמר אדוני]</small> בשם ר' יוחנן שחייב <strong>שלש</strong> סדרות מלקות, ומשום שלושת איסורים אלה, <strong>ש</strong>כן <strong>אני אומר</strong> בגירסת שמועתו של ר' יוחנן שחייב <strong>שלש.</strong> ומעירים: <strong>איתמר נמי</strong> <small>[נאמר גם כן]</small> כגירסתו של ר' אמי, <strong>אמר ר' אבהו, אמר ר' יוחנן: אכל חלב מן החי מן הטרפה</strong> — <strong>חייב שלש.</strong>
 ומסבירים: <strong>במאי קמיפלגי</strong> <small>[במה,</small> באיזה ענין <small>הם,</small> ר' חייא בר אבא ור' אמי, <small>חלוקים],</small> אם לחייב את האוכל חלב מן החיה מן הטריפה שתים או שלוש? <strong>כגון שנטרפה</strong> (נעשתה טריפה) <strong>עם יציאת רובה</strong> (בשעת לידתה). <strong>מאן דאמר</strong> <small>[מי שאומר]</small> שחייב <strong>שלש,</strong> וכשיטת ר' אמי ור' אבהו — <strong>קסבר</strong> <small>[הוא סבור]</small> כי <strong>בהמה</strong> כבר <strong>בחייה ל</strong>בתירת <strong>אברים</strong> היא <strong>עומדת,</strong> שכל אבר ואבר שבה מוגדר כבר אז כ"אבר", ולכך <strong>איסור חלב ואיסור אבר ואיסור טרפה בהדי הדדי קאתו</strong> <small>[זה עם זה,</small> ביחד, <small>הם באים],</small> וחלים שלושתם.
 <strong>ומאן דאמר</strong> <small>[ומי שאומר]</small> שחייב האוכל <strong>שתים</strong> בלבד, וכשיטת ר' חייא בר אבא — <strong>קסבר</strong> <small>[הוא סבור]</small> כי <strong>בהמה בחייה לאו</strong> <small>[לא]</small> <strong>לאברים עומדת, ו</strong>לכן <strong>איסור חלב ואיסור טרפה</strong> — <strong>איכא</strong> <small>[יש],</small> אבל <strong>איסור אבר</strong> — <strong>לא אתי חייל</strong> <small>[אינו בא וחל]</small> על שני איסורים אלה, שחל רק משעה שפרש האבר מגוף הבהמה, ולכך אין לוקים עליו.
 <strong>ואי בעית אימא</strong> <small>[ואם תרצה אמור]</small> הסבר אחר במחלוקת חכמים אלה: <strong>דכולי עלמא</strong> <small>[לדעת הכל]</small> <strong>בהמה בחייה לאו</strong> <small>[לא]</small> <strong>לאברים עומדת, וב</strong>ענין <strong>מיתי</strong> <small>[בואו]</small> של <strong>איסור אבר וחייל</strong> <small>[ויחול]</small> על <strong>איסור חלב ו</strong>על <strong>איסור טרפה קא מיפלגי</strong> <small>[הם חלוקים],</small> <strong>מר סבר</strong> <small>[חכם זה,</small> ר' אמי ור' אבהו, <small>סבור]</small> כי <strong>אתי חייל</strong> <small>[בא</small> איסור אבר ו<small>חל]</small> על איסור טריפה, ולכך לוקה אף עליו. <strong>ו</strong>אילו <strong>מר סבר</strong> <small>[חכם זה,</small> ר' חייא בר אבא, <small>סבור]</small> כי <strong>לא אתי חייל</strong> <small>[אינו בא</small> ו<small>חל],</small> ולכך אינו לוקה עליו, אלא לוקה שתים בלבד.
 <strong>ואי בעית אימא</strong> <small>[ואם תרצה אמור]</small> הסבר אחר: <strong>דכולי עלמא</strong> <small>[לדעת הכל]</small> <strong>בהמה בחייה לאברים עומדת, ו</strong>מדובר כאן <strong>כגון שנטרפה</strong> (נעשתה טריפה) <strong>לאחר מכאן,</strong> לאחר לידתה, <strong>ובמיתי</strong> <small>[ובבואו]</small> של <strong>איסור טרפה מיחל</strong> <small>[</small>ו<small>יחול]</small> על <strong>איסור אבר קא מיפלגי</strong> <small>[הם חלוקים],</small>
 <strong>מר סבר</strong> <small>[חכם זה,</small> ר' אמי ור' אבהו, <small>סבור]</small> כי <strong>אתי חייל</strong> <small>[בא</small> איסור טריפה ו<small>חל]</small> על איסור אבר, והרי זה <strong>מידי דהוה</strong> <small>[כמו שהוא]</small> באיסור <strong>חלב,</strong> שכן <strong>אמר מר</strong> <small>[החכם]:</small> <strong>התורה אמרה, יבא איסור נבלה יחול על איסור חלב, ויבא איסור טרפה יחול על איסור חלב.</strong>
 <strong>ו</strong>אילו <strong>אידך</strong> <small>[</small>החכם <small>האחר,</small> ר' חייא בר אבא<small>]</small> אומר כי על איסור ה<strong>חלב הוא</strong> שחל איסור טריפה ו<strong>חייב</strong> על שניהם, ומפני ש<strong>הותר</strong>
## דף קג:
 <strong>מכללו,</strong> שהרי החלב מותר בחיה, <strong>אבל</strong> איסור <strong>אבר</strong> מן החי ש<strong>לא הותר מכללו,</strong> שנוהג אף בחיה — <strong>לא</strong> חל איסור נבילה וטריפה.
 <big>א</big> ועוד בענין איסור אכילת אבר מן החי. <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר</strong> לחכמים ש<strong>בעא מיניה</strong> <small>[שאל אותו]</small> <strong>ר' שמעון בן לקיש מר' יוחנן:</strong> אם נטל אדם אבר מן החי שיש בו שיעור כזית ו<strong>חלקו</strong> לשני חלקים עוד בהיותו <strong>מבחוץ</strong> לפיו, לפני שנתן את האבר בפיו לאוכלו, ואכל בתחילה חלק אחד ולאחר מכן את החלק האחר, <strong>מהו</strong> דינו להתחייב על כך. האם מצטרפים שני חצאי הזית לחייבו, כבשאר איסורי אכילה שמצטרפים חלקי האכילה לחייבו (אם נאכלו שניהם בפרק זמן "כדי אכילת פרס"). או שמא מאחר ואיסור אבר מן החי חידוש דין הוא, שהרי בשאר איסורי אכילה אין מחייבים על אכילת גידים ועצמות, ובאיסור זה מחייבים על כך. שמא אין לך בו אלא חידושו, ואין מתחייבים אלא על אכילת אבר הנעשית בבת אחת, ולא כשנעשתה בזה אחר זה? <strong>אמר ליה</strong> <small>[לו]</small> ר' יוחנן לר' שמעון בן לקיש: הריהו <strong>פטור</strong> על אכילה זו.
  חזר ושאל ר' שמעון בן לקיש: אם נתן כזית שלם לתוך פיו, ואולם חילקו <strong>מבפנים</strong> (בתוך פיו), ומשבאו שני החלקים סמוך לבית בליעתו בלע אותם בזה אחר זה, <strong>מאי</strong> <small>[מה</small> דינו<small>]?</small> <strong>אמר ליה</strong> <small>[לו]</small> ר' יוחנן לר' שמעון בן לקיש: <strong>חייב.</strong>
 וכיוצא בזה נמסר <strong>ש</strong><strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר: חלקו מבחוץ</strong> — <strong>פטור</strong> לדעת הכל. חילקו <strong>מבפנים</strong> — <strong>ר' יוחנן אמר</strong> שהריהו <strong>חייב, ו</strong>אילו <strong>ריש לקיש אמר</strong> שאף באופן זה <strong>פטור.</strong>
 ומסבירים את שיטותיהם: <strong>ר' יוחנן אמר</strong> שזה שחילק בתוך פיו הריהו <strong>חייב</strong> — ש<strong>הרי נהנה גרונו</strong> בסך הכל <strong>בכזית. וריש לקיש</strong> ש<strong>אמר</strong> שזה שחילק את הכזית בתוך פיו הריהו <strong>פטור</strong> על כך — <strong>אכילה במעיו</strong> שיש בה שיעור כזית <strong>בעינן</strong> <small>[צריכים אנו]</small> כדי לחייב על כך, <strong>ו</strong>במקרה זה שלפנינו <strong>ליכא</strong> <small>[אין כאן]</small> אכילת מעיים שיש בה בבת אחת שיעור כזית. ושואלים: לשיטת ר' יוחנן ברור הדבר מדוע אדם מתחייב על אכילת אבר מן החי, אף שבשעה שהאבר נמצא בפיו הריהו נחלק לחלקים.
 <strong>אלא ל</strong>שיטת <strong>ר' שמעון בן לקיש</strong> הפוטר בכל מקרה בו הדבר הנאכל נחלק בתוך פיו של האוכל, מעתה <strong>היכי משכחת לה דמחייב</strong> <small>[כיצד אתה מוצא אותה</small> אפשרות <small>ש</small>הוא <small>מתחייב],</small> באכילתו, שהרי תמיד נחלק המאכל בזמן אכילתו? <strong>אמר רב כהנא: בגרומיתא זעירתא</strong> <small>[בעצם זעירה]</small> שהוא יכול לבלוע אותה בשלימות, בלא שתיחלק. 
 למעלה למדנו כי מוסכם על ר' יוחנן וריש לקיש שזה שחילק את האבר מן החי מחוץ לפיו, ולאחר מכן אכל את החלקים בזה אחר זה, הריהו פטור.
 <strong>ו</strong>בענין זה מביאים כי <strong>ר' אלעזר אמר</strong> כי <strong>אפילו</strong> זה ש<strong>חלקו מבחוץ נמי</strong> <small>[גם כן]</small> הריהו <strong>חייב</strong> על כך, וטעם הדבר — שלדעתו כל דבר שהריהו <strong>מחוסר קריבה</strong> (שחלקיו השונים אינם קרובים זה לזה, כדוגמת שני חלקי כזית האבר מן החי הללו, שחילקם מחוץ לפיו ונאכלו בזה אחר זה) <strong>לאו</strong> <small>[לא]</small> <strong>כמחוסר מעשה דמי</strong> <small>[נחשב]</small> הדבר, שאין זה נחשב כאילו אכל רק חצי זית, ולאחר מכן שוב אכל חצי זית, אלא כאילו אכל כזית שלם בבת אחת.
 <big>ב</big> מתוך שנידונה למעלה מחלוקת ר' יוחנן וריש לקיש באכילת אבר מן החי, מביאים עוד ממחלוקתם בענין דרך האכילה המחייבת באיסורי אכילה. <strong>אמר ר' שמעון בן לקיש:</strong> שיעור <strong>כזית שאמרו</strong> חכמים בכל אכילות של איסור שמתחייב בו האוכל, הכוונה לשיעור הנבלע שהוא כזית, <strong>חוץ</strong> (מלבד) <strong>משל</strong> האיסור שנותר לאחר הלעיסה <strong>בין השינים,</strong> שמה שנשאר בין השיניים אינו נחשב להצטרף לשיעור המחייב. <strong>ו</strong>אילו ר' יוחנן אמר: <strong>אף עם</strong> של <strong>בין השינים.</strong>
 <strong>אמר רב פפא</strong> בהסבר מחלוקתם: <strong>ב</strong>חלק המאכל <strong>של בין</strong> ה<strong>שינים</strong> — <strong>דכולי עלמא לא פליגי</strong> <small>[הכל אינם חולקים],</small> ואף ר' יוחנן מודה שאינו מצטרף לשיעור כזית המחייב, <strong>כי פליגי</strong> <small>[כאשר</small> ר' יוחנן וריש לקיש <small>חולקים]</small> הרי זה ביחס לחלק האוכל שנמצא <strong>בין החניכיים,</strong> שהרי הגרון נהנה ממנו, ואולם אין המעיים נהנות ממנו. ובכך נחלקו: <strong>מר סבר</strong> <small>[חכם זה,</small> ר' יוחנן, <small>סבור]</small> שמצטרף חלק זה לשיעור כזית, ש<strong>הרי נהנה גרונו בכזית. ו</strong>אילו <strong>מר סבר</strong> <small>[חכם זה,</small> ריש לקיש, <small>סבור]</small> שאין חלק זה מצטרף לשיעור המחייב, שכן <strong>אכילה במעיו</strong> של שיעור כזית <strong>בעינן</strong> <small>[צריכים אנו],</small> וחלק זה שבחניכיים לא נכנס למעיו.
 <big>ג</big> למעלה למדנו כי לדעת ר' יוחנן אדם חייב באכילת איסור על הנאת גרונו שיש בה שיעור כזית, ועוד בענין זה <strong>אמר ר' אסי אמר ר' יוחנן: אכל</strong> דבר איסור ששיעורו <strong>חצי זית, והקיאו, וחזר ואכל חצי זית אחר</strong> — הריהו <strong>חייב</strong> על כך, אף שבסופו של דבר לא בא למעיו כזית איסור שלם. <strong>מאי טעמא</strong> <small>[מה טעם</small> הדבר<small>]?</small>
 — סוף סוף <strong>הרי נהנה גרונו בכזית. בעא</strong> <small>[שאל]</small> <strong>ר' אלעזר מר' אסי:</strong> אם <strong>אכל</strong> דבר איסור בשיעור <strong>חצי זית, והקיאו, וחזר ואכלו</strong> לאותו חצי זית של איסור, <strong>מהו</strong> הדין? ותוהים על שאלת ר' אלעזר: <strong>מאי קא מיבעיא ליה</strong> <small>[מה היא השאלה שנשאלה לו]?</small> <strong>אי הוי</strong> <small>[אם</small> חצי זית זה שנאכל ולאחר מכן הוקא <small>נחשב]</small> כ<strong>עיכול,</strong> אם כן שוב אינו נחשב דבר אוכל אלא כפרש ואין לחייב על האכילה השניה, <strong>אי לא הוי</strong> <small>[או אין הוא נחשב]</small> <strong>עיכול,</strong> יש לחייבו אף על האכילה השניה. <strong>ו</strong>אולם אם זו היא בעייתו, <strong>תיבעי ליה</strong> <small>[תישאל לו</small> שאלתו<small>]</small> ב<strong>כזית</strong> שלם שאכלו והקיאו וחזר ואכלו, אם חייב הוא על כך סדרה אחת של מלקות או שתי סדרות מלקות!
 <strong>אלא</strong> השאלה היתה: <strong>אי בתר</strong> <small>[אם אחר]</small> הנאת <strong>גרונו אזלינן</strong> <small>[הולכים אנו],</small> והרי זה שאכל והקיא וחזר ואכל, בסופו של דבר נהנה גרונו בשיעור כזית, ויתחייב על אכילתו זו. <strong>אי בתר</strong> <small>[או אחר]</small> הנאת <strong>מעיו אזלינן</strong> <small>[הולכים אנו],</small> והרי לא נהנו מעיו מכזית שלם. ושואלים: <strong>ותפשוט ליה</strong> <small>[ותפתור לו]</small> את הבעיה הזו <strong>מ</strong>מה שאמר <strong>ר' אסי</strong> עצמו שהולכים אנו אחר הנאת גרונו!
  ומשיבים: ר' אלעזר כשלעצמו לא הוצרך לשאול שאלות אלה, שכן פשוט לו דינן. ואולם  שמע ר' אלעזר את <strong>ר' אסי</strong> ש<strong>גמריה</strong> <small>[לימודו]</small> בענין זה ששמע מפי ר' יוחנן, <strong>איעקר ליה</strong> <small>[נעקר,</small> נשכח <small>לו</small> לר' אסי<small>],</small> <strong>ואתא</strong> <small>[ובא]</small> <strong>ר' אלעזר לאדכוריה</strong> <small>[להזכיר לו],</small> ומשום כבודו של ר' אסי לא אמר לו במפורש אלא בדרך שאלה, <strong>והכי קאמר ליה</strong> <small>[וכך אמר לו]:</small> <strong>למה לי</strong> לומר שאכל <strong>חצי זית אחר, לימא מר בדידיה</strong> <small>[יאמר אדוני בעצמו]</small> באותו חצי זית, <strong>דאיכא למשמע מינה תרתי</strong> <small>[שאפשר לשמוע מכאן שנים]:</small> <strong>שמעינן מינה דלא הוי</strong> <small>[שומעים אנו ממנה שאינו נחשב]</small> <strong>עיכול, ושמעינן מינה</strong> <small>[ושומעים אנו ממנה]</small> ש<strong>הרי נהנה גרונו בכזית!</strong>
 <strong>אישתיק</strong> <small>[שתק]</small> ר' אסי <strong>ולא אמר ליה</strong> <small>[לו]</small> <strong>ולא מידי</strong> <small>[דבר],</small> <strong>אמר ליה</strong> <small>[לו]</small> ר' אלעזר לר' אסי, בדרך של כבוד, <strong>מופת הדור,</strong> האם <strong>לא זימנין סגיאין</strong> <small>[פעמים רבות]</small> <strong>אמרת קמיה</strong> <small>[לפני]</small> <strong>ר' יוחנן</strong> שאף באותו חצי זית הריהו חייב, <strong>ואמר לך</strong> ר' יוחנן כדבריך, ש<strong>הרי נהנה גרונו בכזית,</strong> ואין זה נחשב עיכול.
 
 <big>א משנה</big> <strong>כל</strong> סוגי <strong>הבשר</strong> הכשר לאכילה (של בהמה חיה ועוף) <strong>אסור לבשל</strong> אותם <strong>ב</strong>כל <strong>חלב</strong> הבא מן בעל החיים הכשר לאכילה. <strong>חוץ מבשר דגים וחגבים,</strong> שאין בשרם של אלו נחשב כבשר לענין איסור בשר בחלב. <strong>ו</strong>בדומה לכך גזרו חכמים <strong>כי</strong> <strong>אסור להעלות</strong> כל בשר ממיני הבשרים <strong>עם</strong> דבר מאכל הבא מן <strong>ה</strong>חלב, כגון <strong>גבינה, על</strong> אותו <strong>השלחן,</strong> שמא יבואו לאוכלם ביחד, כאשר הם נוגעים ובולעים זה מזה. <strong>חוץ מבשר דגים וחגבים</strong> שמותר להעלות את בשרם על השולחן בו נאכלת גבינה.
## דף קד.
 ודין נוסף: כל <strong>הנודר</strong> שלא יאכל <strong>מן הבשר,</strong> הריהו אסור באכילת בשר בהמה חיה ועוף, ואולם הריהו <strong>מותר ב</strong>אכילת <strong>בשר דגים וחגבים,</strong> שאין אלה נכללים בלשון נדרו.
 <big>א גמרא</big> שנינו במשנתנו כי כל בשר אסור לבשלו בחלב, ובכלל הבשר הריהו בשר בהמה חיה ועוף. ודנים בדבר: מתוך שלא הבחינה המשנה בין בשר בהמה וחיה לבין בשר עוף, <strong>הא</strong> <small>[הרי]</small> מכאן נסיק כי בשר <strong>עוף אסור</strong> בבישול בחלב <strong>מדאורייתא</strong> <small>[מן התורה],</small> כדרך שאסור בשר הבהמה. ומעתה יש לשאול: <strong>כמאן</strong> <small>[כ</small>שיטת <small>מי]</small> היא משנתנו? ש<strong>לא כ</strong>שיטת <strong>ר' עקיבא, דאי</strong> <small>[שאם]</small> היא כשיטת <strong>ר' עקיבא, האמר</strong> <small>[הרי אמר]</small> כי איסור בשר <strong>חיה ועוף</strong> בחלב <strong>אינו מן התורה.</strong>
 ואולם <strong>אימא סיפא</strong> <small>[אמור</small> את <small>סוף</small> המשנה<small>]</small> ששנינו בה: <strong>הנודר מן הבשר</strong> — הריהו <strong>מותר בבשר דגים וחגבים,</strong> ומכאן נדייק: דווקא בבשר דגים וחגבים הוא מותר, <strong>הא</strong> <small>[הרי]</small> שבבשר <strong>עוף</strong> הריהו <strong>אסור</strong> — ומעתה <strong>אתאן</strong> <small>[הגענו]</small> <strong>ל</strong>שיטת <strong>ר' עקיבא,</strong> שכן <strong>אמר</strong> ר' עקיבא כי <strong>כל מילי דמימליך עליה</strong> <small>[דבר ש</small>אין <small>ברורה בו כוונת דברי המשלח, ולכך</small> <small>נמלך עליו]</small> ה<strong>שליח</strong> — <strong>בר מיניה</strong> <small>[בן מינו]</small> <strong>הוא</strong> זה. ומה ענינו?
 <strong>דתניא</strong> <small>[ש</small>כן <small>שנויה</small> ברייתא<small>]</small> בדינו של <strong>הנודר</strong> שלא לאכול <strong>מן הירק,</strong> ש<strong>מותר ב</strong>אכילת <strong>דלועין,</strong> שכן אין הדלועים בכלל ירק. <strong>ו</strong>אילו <strong>ר' עקיבא אוסר</strong> אכילת דלועים, שאף אלה לדעתו בכלל לשון הנדר. <strong>אמרו לו</strong> חכמים <strong>לר' עקיבא</strong> בתמיהה: <strong>והלא</strong> דבר מצוי הוא <strong>ש</strong><strong>אומר אדם לשלוחו "קח</strong> (קנה) <strong>לנו ירק", והוא</strong> השליח חוזר ו<strong>אומר</strong> למשלח: <strong>"לא מצאתי אלא דלועין",</strong> הרי שדלועים אינם בכלל ירק!
 <strong>אמר להן</strong> ר' עקיבא לחכמים: <strong>כן הדבר,</strong> ודווקא מכאן יש להוכיח כשיטתי, שהרי <strong>כלום</strong> (האם) <strong>אומר</strong> השליח שנשלח לקנות ירק <strong>"לא מצאתי אלא קטנית?!" אלא</strong> מעתה שאומר השליח "לא מצאתי אלא דלועים" הרי זה מוכיח <strong>שדלועין</strong> <strong>בכלל ירק,</strong> ולכן הוא מתייעץ עם משלחו ביחס לדלועים, שאפשר שכן היתה דעת המשלח, <strong>ואין קטנית בכלל ירק.</strong> ונמצא איפוא ש<strong>רישא</strong> <small>[ראשה,</small> תחילת<small>]</small> המשנה היא כשיטת <strong>רבנן</strong> <small>[חכמים]</small> החולקים על ר' עקיבא, <strong>ו</strong>אילו <strong>סיפא</strong> <small>[סוף</small> המשנה<small>]</small> הוא כשיטת <strong>ר' עקיבא!</strong>
 <strong>אמר רב יוסף:</strong> אין זו קושיה, שכן משנתנו כולה כשיטת <strong>רבי היא, ונסיב לה אליבא דתנאי</strong> <small>[ולקח אותה לפי שיטת תנאים</small> שונים<small>],</small> שכן בסוף המשנה <strong>ב</strong>ענין <strong>נדרים, סבר לה</strong> <small>[סבור הוא]</small> <strong>כר' עקיבא,</strong> ואילו בתחילת המשנה <strong>ב</strong>ענין <strong>בשר בחלב, סבר לה כרבנן</strong> <small>[סבור הוא כחכמים].</small>
 ואילו <strong>רב אשי אמר</strong> הסבר אחר: המשנה <strong>כולה</strong> כשיטת <strong>ר' עקיבא היא,</strong> וכעולה מדברי סוף המשנה בענין נדרים. <strong>ו</strong>באשר לתחילת המשנה, <strong>הכי קאמר</strong> <small>[כך הוא,</small> התנא, <small>אומר]:</small> <strong>כל הבשר אסור לבשל בחלב, מהן</strong> שאסורים <strong>מדברי תורה</strong> (כבשר בהמה), <strong>ומהן</strong> שאינם אסורים אלא <strong>מדברי סופרים</strong> (כבשר חיה ועוף, וכשיטת ר' עקיבא). <strong>חוץ מבשר דגים וחגבים, שאינם</strong> אסורים בבישול בחלב <strong>לא מדברי תורה ולא מדברי סופרים.</strong>
 <big>ב</big> <strong>ו</strong>עוד שנינו במשנתנו כי <strong>אסור להעלות</strong> על השולחן עם הגבינה את כל סוגי הבשר, ובכללם בשר עוף. שגזרו חכמים שמא יבוא לאוכלם יחד. ובענין זה <strong>אמר רב יוסף: שמע מינה</strong> <small>[למד מכאן]</small> שבישול ואכילת <strong>בשר עוף בחלב</strong> הריהו איסור <strong>דאורייתא</strong> <small>[מן התורה],</small> <strong>דאי סלקא דעתך דרבנן</strong> <small>[שאם עולה על דעתך</small> לומר שהוא איסור <small>מדברי סופרים</small> בלבד, ומגזירת חכמים<small>],</small> הרי <strong>אכילה</strong> של בשר עוף בחלב <strong>גופה</strong> (עצמה) אסורה רק משום <strong>גזירה,</strong> שמא יבוא לאכול אף בשר בהמה בחלב, <strong>ואנן נגזר</strong> <small>[ואנו נגזור]</small> <strong>העלאה</strong> על השולחן של בשר עוף וגבינה יחד, <strong>אטו</strong> <small>[משום]</small> <strong>אכילה,</strong> והלא אין גוזרים גזירה לגזירה!
 <strong>ומנא תימרא דלא גזרינן</strong> <small>[ומנין אתה אומר שאין אנו גוזרים]</small> <strong>גזירה לגזירה? דתנן</strong> <small>[ש</small>כן <small>שנינו</small> במשנה<small>]:</small> <strong>חלת חוצה לארץ</strong>
## דף קד:
 <strong>נאכלת עם הזר</strong> (מי שאינו כהן), האסור באכילת חלה, <strong>על</strong> אותו <strong>השלחן</strong> בו הכהן אוכלה, שאין אנו גוזרים שמא יבוא הזר לאכול ממנה. לפי שכל הפרשת חלה בחוצה לארץ אינה אלא מגזירת חכמים, ואין גוזרים גזירה לגזירה. <strong>ו</strong>כמו כן חלת חוצה לארץ <strong>ניתנת לכל כהן שירצה</strong> בעל הבית לתיתה לו, ואפילו הוא עם הארץ שאינו משמר את החלה בטהרתה (שלא כחלת ארץ ישראל, שאינה ניתנת אלא לכהנים השומרים דיני טהרה).
 <strong>אמר ליה</strong> <small>[לו]</small> <strong>אביי</strong> לרב יוסף בדחיית ראייתו: <strong>בשלמא אי אשמועינן</strong> <small>[זה נוח,</small> והיתה זו ראיה, <small>אם היה משמיע לנו]</small> התנא את הדין הזה ב<strong>חלת חוצה לארץ</strong> שהובאה מחוצה לארץ והריהי עתה <strong>בארץ,</strong> שנאכלת עם הזר על שולחן אחד. ואפשר היה להוכיח מכאן שאין גוזרים גזירה לגזירה, <strong>דאיכא למיגזר</strong> <small>[ש</small>כן <small>יש מקום לגזור]</small> שלא להעלותה על שולחן אחד עם הזר <strong>משום</strong> החשש שיבואו להעלות כן אף ב<strong>חלת הארץ,</strong> שהינה <strong>דאורייתא</strong> <small>[מן התורה],</small> <strong>ו</strong>בכל זאת <strong>לא גזרינן</strong> <small>[אין אנו גוזרים]</small> כן — מעתה <strong>איכא למשמע מינה</strong> <small>[אפשר ללמוד מכאן]</small> שאין גוזרים גזירה לגזירה.
 <strong>אלא</strong> עתה שהשמיענו התנא את דינו בחלת <strong>חוצה לארץ</strong> שבחוצה לארץ — אין מכאן הוכחה, שהרי הטעם שהותר הדבר <strong>משום דליכא למיגזר</strong> <small>[שאין מקום לגזור]</small> <strong>הוא,</strong> כי אין איסור תורה נוהג בחלת חוצה לארץ. <strong>אבל הכא</strong> <small>[כאן,</small> בנאמר במשנתנו בהעלאת בשר עוף וגבינה על שולחן אחד<small>],</small> <strong>אי שרית ליה לאסוקי</strong> <small>[אם תתיר לו להעלות]</small> בשר <strong>עוף וגבינה, אתי לאסוקי</strong> <small>[יבואו להעלות]</small> גם <strong>בשר</strong> בהמה <strong>וגבינה</strong> על שולחן אחד, <strong>ומיכל</strong> <small>[ולאכול]</small> <strong>בשר בחלב</strong> האסור <strong>דאורייתא</strong> <small>[מן התורה].</small>
 <strong>מתקיף לה</strong> <small>[מקשה על כך]</small> <strong>רב ששת:</strong> והרי גם אם נאמר כי בשר עוף בחלב אסור מן התורה, עדיין יש בדבר משום גזירה לגזירה. שכן איסור ההעלאה על שולחן אחד הריהו גזירת חכמים, ואף האכילה עצמה של בשר בחלב יחד אסורה רק מדברי חכמים, שכן <strong>סוף סוף</strong> (עדיין), <strong>צונן בצונן הוא,</strong> ובדבר זה אין איסור מן התורה! <strong>אמר אביי: גזירה שמא יעלה</strong> בשר בהמה עם הגבינה <strong>באילפס רותח,</strong> והרי זה דרך בישול, האסור מן התורה.
  ומקשים:  <strong>סוף סוף,</strong> אפילו אילפס רותח, והרי אין זה אלא <strong>כלי שני</strong> (כלי שהוסר מן האש) <strong>הוא, ו</strong>כלל הוא ש<strong>כלי שני אינו מבשל!</strong> אלא צריך לומר: <strong>גזירה שמא יעלה באילפס</strong> שהוא כלי <strong>ראשון,</strong> שעמד על האש, ובדבר זה אסור בשר בהמה בחלב מן התורה.
 <big>א משנה</big> בשר <strong>העוף עולה עם הגבינה</strong> <strong>על</strong> אותו <strong>השולחן, ו</strong>אולם <strong>אינו</strong> <strong>נאכל</strong> יחד איתה, אלו <strong>דברי בית שמאי.</strong> <strong>ובית הלל אומרים:</strong> בשר העוף <strong>לא עולה</strong> על שולחן אחד עם הגבינה, <strong>ולא נאכל</strong> איתה. <strong>אמר ר' יוסי:</strong> מחלוקת <strong>זו</strong> שבין בית שמאי לבית הלל היא מן המחלוקות שהן <strong>מקולי בית שמאי ומחומרי בית הלל.</strong>
 ומסבירים: <strong>באיזה שולחן אמרו</strong> שאסור להניח עליו בשר עוף וגבינה? דווקא <strong>בשולחן שאוכל עליו, אבל בשולחן שסודר עליו את התבשיל</strong> לפני שהוא מוגש לאכילה — הריהו <strong>נותן</strong> בשר וגבינה <strong>זה בצד זה, ואינו חושש</strong> שמא יתערבו, ויבוא לאוכלם כאחד.
 <big>ב גמרא</big> שנינו במשנתנו שאמר ר' יוסי שמחלוקת זו בית שמאי הם המקילים בה, ובית הלל הם המחמירים. ותוהים: מה בא <strong>ר' יוסי</strong> להשמיענו, והרי <strong>היינו תנא קמא</strong> <small>[זהו</small> הנאמר במפורש בדברי <small>התנא הראשון,</small> שהביא את מחלוקתם של בית שמאי ובית הלל<small>]?</small> <strong>וכי תימא</strong> <small>[ואם תאמר]</small> שלענין <strong>אכילה גופה</strong> <small>[עצמה]</small> <strong>איכא בינייהו</strong> <small>[יש ביניהם,</small> בין התנא הראשון ובין ר' יוסי<small>]</small> מחלוקת, <strong>דקאמר תנא קמא</strong> <small>[שאומר התנא הראשון]</small> כי <strong>בהעלאה קא מיפלגי</strong> <small>[</small>בית שמאי ובית הלל, <small>חלוקים],</small> ואולם <strong>באכילה לא פליגי</strong> <small>[אינם חלוקים],</small> <strong>ואמר ליה</strong> <small>[לו]</small> <strong>ר' יוסי</strong> כי ב<strong>אכילה גופה</strong> <small>[עצמה]</small> של בשר עוף בחלב נחלקו בית שמאי ובית הלל, והריהי <strong>מקולי בית שמאי ומחומרי בית הלל</strong> — אי אפשר לומר כן,
 <strong>והתניא</strong> <small>[והרי שנויה</small> ברייתא<small>],</small> <strong>ר' יוסי אומר: ששה דברים</strong> הם <strong>מקולי בית שמאי ומחומרי בית הלל, וזו אחת מהן</strong> — בשר <strong>עוף עולה עם הגבינה על השולחן, ו</strong>אולם <strong>אינו נאכל</strong> עמה. אלו <strong>דברי בית שמאי. ו</strong>אילו <strong>בית הלל אומרים</strong> כי בשר עוף <strong>לא עולה</strong> על שולחן אחד עם הגבינה, <strong>ולא נאכל</strong> עמה. הרי שסבור ר' יוסי כי אף לדעת בית שמאי אין בשר עוף נאכל עם הגבינה!
 <strong>אלא, הא קמשמע לן</strong> <small>[</small>דבר <small>זה הוא,</small> התנא במשנתנו <small>משמיע לנו]:</small> <strong>מאן תנא קמא</strong> <small>[מיהו התנא הראשון]?</small> הוא <strong>ר' יוסי,</strong> ולמה צריך לומר זאת? ש<strong>כל האומר דבר בשם אומרו, מביא גאולה לעולם,</strong> וראיה לדבר <strong>ש</strong>כן <strong>נאמר</strong> בהצלתו של אחשורוש מידי בגתן ותרש <strong>"ותאמר אסתר למלך בשם מרדכי"</strong> (אסתר ב, כב), ולאחר מכן גאולת ישראל מגזירת המן החלה בגלל ידיעה זו שהדברים באו מאת מרדכי (כמבואר שם ו, ג).
 <big>ג</big> ועוד בענין אכילת בשר עוף וגבינה, <strong>תנא</strong> <small>[שנה]</small> החכם <strong>אגרא חמוה</strong> <small>[חמיו]</small> של <strong>ר' אבא:</strong> בשר <strong>עוף וגבינה נאכלין באפיקורן</strong> (באופן חופשי, שאין צורך להקפיד הרבה בדבר). ומעירים: <strong>הוא</strong> אגרא זה ש<strong>תני לה</strong> <small>[שנה אותה]</small> אותה ברייתא, <strong>והוא</strong> זה ש<strong>אמר</strong> (פירש) <strong>לה</strong> <small>[אותה],</small> בשר עוף וגבינה נאכלים <strong>בלא</strong> צורך ב<strong>נטילת ידים ובלא</strong> צורך ב<strong>קינוח הפה</strong> בין אכילתו של זה לאכילתו של זה.
  ומסופר כי <strong>רב יצחק בריה</strong> <small>[בנו]</small> של <strong>רב משרשיא איקלע לבי</strong> <small>[הזדמן לבית]</small> <strong>רב אשי, אייתו ליה</strong> <small>[הביאו לו]</small> <strong>גבינה</strong> לאכול — <strong>אכל</strong> אותה. לאחר מכן <strong>אייתו ליה בשרא</strong> <small>[הביאו לו בשר</small> בהמה<small>]</small> לאכול — <strong>אכל</strong> את הבשר, <strong>ולא משא ידיה</strong> <small>[נטל ידיו]</small> לפני אכילת הבשר. <strong>אמרי ליה</strong> <small>[אמרו לו]</small> בני ביתו של רב אשי: <strong>והא תאני</strong> <small>[והרי שנה]</small> <strong>אגרא חמוה</strong> <small>[חמיו]</small> של <strong>ר' אבא: עוף וגבינה נאכלין באפיקורן,</strong> ויש לדייק מדבריו כי דווקא באכילת <strong>עוף וגבינה</strong> — <strong>אין</strong> <small>[כן]</small> אין צורך בנטילת ידים, אבל באכילת <strong>בשר וגבינה</strong> — <strong>לא,</strong> שצריך האוכל ליטול ידיו!
 <strong>אמר להו</strong> <small>[להם]</small> בתשובה: <strong>הני מילי</strong> <small>[דברים אלה]</small> של אגרא חמיו של ר' אבא אמורים <strong>בליליא</strong> <small>[בלילה],</small> שאין אדם רואה, ויש לחשוש שדבק בידיו מהמאכל הקודם, ולכך נצרך הוא לנטילת ידיו. <strong>אבל ביממא</strong> <small>[ביום],</small> שניתן לראות את ידיו, <strong>הא חזינא</strong> <small>[הרי רואה אני]</small> שלא נדבק דבר בידי, ואין אני נצרך לנטילת ידים.
 <big>ד</big> ועוד בהנהגה הראויה בין אכילת בשר וגבינה, <strong>תניא</strong> <small>[שנויה</small> ברייתא<small>],</small> <strong>בית שמאי אומרים:</strong> בין אכילת בשר וגבינה <strong>מקנח</strong> האוכל את פיו. <strong>ובית הלל אומרים:</strong> הריהו <strong>מדיח</strong> את פיו. ושואלים: <strong>מאי</strong> <small>[מה</small> פירוש<small>]</small> <strong>"מקנח", ומאי</strong> <small>[ומה</small> פירוש<small>]</small> <strong>"מדיח"?</strong>
## דף קה.
 <strong>אילימא</strong> <small>[אם תאמר]</small> שכוונת הדברים היא ש<strong>בית שמאי אומרים</strong> שהריהו <strong>מקנח</strong> את פיו בדבר מוצק, <strong>ולא בעי</strong> <small>[ואינו צריך]</small> שיהא <strong>מדיח</strong> את פיו במים, שכן לדעתם הקינוח מועיל יותר מן ההדחה. <strong>ו</strong>אילו <strong>בית הלל אומרים</strong> שהריהו <strong>מדיח</strong> את פיו במים, <strong>ולא בעי</strong> <small>[ואינו צריך]</small> שיהא <strong>מקנח</strong> את פיו, שלדעתו אין הקינוח מועיל כדרך שההדחה מועילה — אין לומר כן, שכן <strong>אלא</strong> מעתה <strong>הא דאמר</strong> <small>[זו שאמר]</small> <strong>ר' זירא: אין קינוח פה אלא בפת, כמאן</strong> <small>[כמי]</small> אם כן אמר זאת? לכאורה <strong>כ</strong>דעת <strong>בית שמאי</strong> הסבורים שהאוכל בשר צריך לקנח פיו לפני אכילת גבינה, ושלא כשיטת בית הלל הסבורים שנצרך הוא להדחה, ולא לקינוח, ואין זה מסתבר שיורה ר' זירא הלכה כבית שמאי ולא כבית הלל!
 <strong>אלא</strong> צריכים לפרש כך את מחלוקתם של בית שמאי ובית הלל, ש<strong>בית שמאי אומרים</strong> כי די בכך שיהא <strong>מקנח</strong> את פיו לאחר אכילת בשר, <strong>ולא בעי</strong> <small>[ואינו צריך]</small> שיהא גם <strong>מדיח</strong> את פיו. <strong>ו</strong>אילו <strong>בית הלל אומרים</strong> כי מלבד שהוא מקנח הריהו <strong>אף מדיח</strong> — ואולם אף זאת אין לומר, שכן <strong>הוי ליה</strong> <small>[הרי זה]</small> מחלוקת בית שמאי ובית הלל, שיש בה אם כן <strong>מקולי בית שמאי ומחומרי בית הלל, ולתנייה</strong> <small>[ו</small>צריך <small>שישנה אותה</small> התנא במסכת עדיות<small>]</small> <strong>גבי</strong> <small>[אצל]</small> שאר מחלוקותיהם השנויות שם כ<strong>קולי בית שמאי וחומרי בית הלל!</strong>
 <strong>אלא</strong> צריך לפרש כך את מחלוקתם, ש<strong>בית שמאי אומרים</strong> בדינו של האוכל בשר, שהריהו <strong>מקנח</strong> את פיו לפני אכילת גבינה, <strong>והוא הדין למדיח,</strong> שנצרך הוא לקינוח ולהדחה. <strong>ובית הלל אומרים</strong> שהריהו <strong>מדיח והוא הדין למקנח,</strong> שנצרך הוא אף לכך. ונמצא לפי זה כי <strong>מר</strong> <small>[חכם זה]</small> <strong>אמר חדא</strong> <small>[</small>דבר <small>אחד],</small> <strong>ומר</strong> <small>[וחכם זה]</small> <strong>אמר חדא</strong> <small>[</small>דבר <small>אחד],</small> <strong>ו</strong>למעשה הם <strong>לא פליגי</strong> <small>[ואינם חלוקים]</small> זה עם זה.
 <big>א</big> למעלה הובאה הלכה בשם ר' זירא, אגב בירור שיטות בית שמאי ובית הלל, ועתה דנים בה <strong>גופא</strong> <small>[עצמה].</small> ש<strong>אמר ר' זירא: אין קינוח הפה אלא בפת.</strong> ומפרטים: <strong>והני מילי</strong> <small>[ודברים אלה]</small> אמורים דווקא <strong>ב</strong>פת העשויה מקמח <strong>דחיטי</strong> <small>[של חיטים],</small> <strong>אבל ב</strong>פת העשויה <strong>מקמח</strong> <strong>דשערי</strong> <small>[של שעורים]</small> — <strong>לא,</strong> שכן פת זו מתפוררת בתוך הפה, ואינה מוצקה דייה כדי לקנח יפה את הפה.
 <strong>ו</strong>מוסיפים: אף פת <strong>דחיטי נמי לא אמרן</strong> <small>[של חיטים גם כן לא אמרנו]</small> שהריהי מועילה לקינוח הפה <strong>אלא</strong> דווקא <strong>ב</strong>זו שהיא <strong>קרירא</strong> <small>[קרה],</small> <strong>אבל ב</strong>פת חיטים שהיא <strong>חמימא</strong> <small>[חמה]</small> אינה מועילה לקינוח, כי <strong>משטר שטרי</strong> <small>[מתרככת ונדבקת]</small> היא בחיך, ואינה מקנחת כראוי. <strong>ו</strong>עוד מוסיפים כי אף בפת חיטים קרירה <strong>הני מילי ברכיכא</strong> <small>[דברים אלה אמורים</small> דווקא <small>ב</small>פת <small>רכה],</small> <strong>אבל באקושא</strong> <small>[בקשה]</small> — <strong>לא, ש</strong>אינה מקנחת כראוי. ומסכמים: <strong>והלכתא</strong> <small>[והלכה]</small> היא כי <strong>בכל מילי הוי</strong> <small>[בכל דבר הרי זה]</small> <strong>קינוח, לבר מקמחא תמרי וירקא</strong> <small>[חוץ מקמח, תמרים</small> <small>וירק].</small>
 <big>ב</big> ועוד בבירור דין אכילת גבינה לאחר אכילת בשר, <strong>בעא מיניה</strong> <small>[שאל אותו]</small> <strong>רב אסי מר' יוחנן: כמה</strong> זמן <strong>ישהה בין</strong> אכילת <strong>בשר ל</strong>אכילת <strong>גבינה? אמר ליה</strong> <small>[לו]:</small> <strong>ולא כלום,</strong> שאינו צריך להמתין כלל. ותוהים: <strong>איני</strong> <small>[כן הוא]</small> הלכה, <strong>והא</strong> <small>[והרי]</small> <strong>אמר רב חסדא:</strong> מי ש<strong>אכל בשר</strong> — <strong>אסור</strong> לו <strong>לאכול</strong> מיד <strong>גבינה,</strong> מי שאכל <strong>גבינה</strong> — <strong>מותר</strong> לו <strong>לאכול</strong> מיד <strong>בשר</strong> אחריה! <strong>אלא</strong> יש לומר שכך שאל רב אסי את ר' יוחנן: <strong>כמה</strong> זמן <strong>ישהה בין</strong> אכילת <strong>גבינה ל</strong>אכילת <strong>בשר?</strong> ועל כך <strong>אמר ליה</strong> <small>[לו]</small> ר' יוחנן בתשובה: <strong>ולא כלום,</strong> שאינו צריך להמתין כלל.
 <big>ג</big> למעלה הובאה הלכה משמו של רב חסדא בבירור הוראתו של ר' יוחנן, ועתה דנים בה <strong>גופא</strong> <small>[עצמה],</small> ובנוסחה המורחב. <strong>אמר רב חסדא: אכל בשר</strong> — <strong>אסור לאכול</strong> מיד אחר כן <strong>גבינה,</strong> ומשום שהבשר מפריש שומן הנדבק בפה והמשמר עדיין בפיו את טעם הבשר. אבל אם אכל <strong>גבינה</strong> — <strong>מותר לאכול בשר. אמר ליה</strong> <small>[לו]</small> <strong>רב אחא בר יוסף לרב חסדא</strong> בשאלה: <strong>בשר שבין השינים מהו</strong> דינו לענין אכילת גבינה אחרי כן, האם הריהו נחשב כבשר, ואין לאכול גבינה כל עוד הוא נתון בתוך פיו?
 <strong>קרי</strong> <small>[קרא]</small> רב חסדא את המקרא הזה <strong>עליה</strong> <small>[עליו,</small> כתשובה לשאלתו זו של רב אחא בר יוסף<small>]</small> <strong>"הבשר עודנו בין שיניהם"</strong> (במדבר יא, לג) — הרי שאף הבשר שבין השיניים נקרא "בשר", וממילא אין לאכול גבינה כל עוד הוא נתון בין השיניים.
 <big>ד</big> ועוד נאמר בענין שיעור המתנה שבין אכילת בשר לבין אכילת גבינה, <strong>אמר מר עוקבא: אנא, להא מלתא, חלא בר חמרא</strong> <small>[אני, לענין זה,</small> כמו <small>חומץ בן יין]</small> <strong>לגבי אבא</strong> <small>[אצל אבי],</small> ש<strong>אילו אבא</strong> <small>[אבי]</small> <strong>כי הוה אכיל בשרא האידנא, לא הוה אכל</strong> <small>[כאשר היה אוכל בשר היום, לא היה אוכל]</small> <strong>גבינה עד למחר עד השתא</strong> <small>[עתה,</small> באותה שעה<small>].</small> <strong>ואילו אנא</strong> <small>[אני]</small> <strong>בהא סעודתא</strong> <small>[בסעודה זו]</small> שאכל בה <strong>בשר</strong> <strong>הוא דלא אכילנא</strong> <small>[שאין אני אוכל]</small> גבינה, ואולם <strong>לסעודתא אחריתא</strong> <small>[לסעודה אחרת]</small> היום — <strong>אכילנא</strong> <small>[אני אוכל]</small> גבינה.
 <big>ה</big> בדרך דומה <strong>אמר שמואל: אנא, להא מלתא, חלא בר חמרא לגבי אבא</strong> <small>[אני, לענין זה,</small> כ<small>חומץ בן יין לגבי אבי],</small> ש<strong>אילו אבא</strong> <small>[אבי]</small> <strong>הוה סייר נכסיה תרי זמני ביומא</strong> <small>[היה מסייר,</small> עובר ובודק <small>נכסיו שתי פעמים ביום],</small> <strong>ואנא לא סיירנא אלא חדא זימנא</strong> <small>[ואני איני מסייר אלא פעם אחת</small> ביום<small>].</small> ומעירים: בענין זה <strong>שמואל</strong> הולך <strong>לטעמיה</strong> <small>[לטעמו,</small> לשיטתו<small>],</small> שכן <strong>אמר שמואל: מאן דסייר נכסיה כל יומא משכח אסתירא</strong> <small>[מי שמסייר נכסיו בכל יום מוצא מטבע].</small>
 וכן מסופר כי <strong>אביי הוה סייר נכסיה כל יומא ויומא</strong> <small>[היה מסייר נכסיו כל יום ויום],</small> <strong>יומא חד פגע באריסיה דדרי פתכא דאופי</strong> <small>[יום אחד פגש את אריסו שנושא משא של עצים]</small> שהתכוון לקחת לעצמו, <strong>אמר ליה</strong> <small>[לו]</small> אביי לאריס: <strong>הני להיכא</strong> <small>[אלה</small> העצים <small>להיכן]</small> אתה נושאם? <strong>אמר ליה</strong> <small>[לו]</small> האריס: <strong>לבי מר</strong> <small>[לבית אדוני],</small> <strong>אמר ליה</strong> <small>[לו]</small> אביי, שידע באריס שרצה לקחת את העצים לעצמו, <strong>כבר קדמוך רבנן</strong> <small>[חכמים]</small> שאמרו הוראה זו שצריך לסייר נכסיו, ומשום כך לא הצליחה לך מחשבתך הראשונה לגנוב את העצים.
  וכן מסופר כי <strong>רב אסי הוה סייר נכסיה כל יומא</strong> <small>[היה מסייר נכסיו כל יום],</small> <strong>אמר: היכא נינהו כל הני אסתירי</strong> <small>[היכן הם כל אותן המטבעות]</small> של <strong>מר שמואל?</strong> שהסיור לא הועיל לי דבר. <strong>יומא חד חזא צינורא דבדקא בארעיה</strong> <small>[יום אחד ראה אמת המים</small> שנפרצה, וזורמים מים <small>בשדהו].</small> <strong>שקליה לגלימיה</strong> <small>[פשט את גלימתו],</small> <strong>כרכיה אותביה בגוה</strong> <small>[כרך אותה ושם אותה בתוכה,</small> כדי לסוכרה<small>].</small> <strong>רמא קלא, אתו אינשי סכרוה</strong> <small>[הרים</small> את <small>קולו</small> לעזרה, <small>באו אנשים</small> ו<small>סכרוה</small> את הפירצה<small>],</small> אמר רב אסי: <strong>אשכחתינהו לכולהו איסתרי</strong> <small>[מצאתי</small> עכשיו <small>את כל המטבעות הללו]</small> של <strong>מר שמואל,</strong> שאלמלא סיירתי בשדה, הייתי מאבד ממון רב.
 <big>ו</big> בעמוד הקודם הוזכר דין נטילת ידים שבתוך הסעודה, ועתה מרחיבים דברים בענין זה. <strong>אמר רב אידי בר אבין,</strong> <strong>אמר רב יצחק בר אשיין:</strong> נטילת ידים של <strong>מים ראשונים,</strong> שלפני <strong>אכילת פת</strong> — הריהי <strong>מצוה</strong> מדברי חכמים. <strong>ו</strong>אילו נטילת ידים במים <strong>אחרונים</strong> בסוף הסעודה, לפני ברכת המזון — הריהי <strong>חובה,</strong> החמורה מן המצוה.
 <strong>מיתיבי</strong> <small>[מקשים]</small> על דברי רב אידי בר אבין ממה ששנינו בברייתא: <strong>מים ראשונים ואחרונים</strong> — הריהם <strong>חובה,</strong> ואילו מים <strong>אמצעיים</strong> שבתוך הסעודה, בין מנות תבשילי האוכל — הריהם <strong>רשות.</strong> הרי איפוא שגם מים ראשונים הריהם חובה, ולא מצוה! ואומרים: אין זו סתירה, כי <strong>מצוה לגבי</strong> <small>[אצל,</small> ביחס<small>]</small> <strong>רשות</strong> — <strong>"חובה" קרי לה</strong> <small>[קורא אותה],</small> ולכך קרא התנא למים ראשונים "חובה" בהשוואה למים אמצעיים. ואולם הגדרתה העצמית של נטילת מים ראשונים היא כ"מצוה" ולא כ"חובה".
 <big>ז</big> למעלה הובאו דברי הברייתא בבירור דברי רב אידי בר אבין, ועתה דנים בה <strong>גופא</strong> <small>[עצמה],</small> ובנוסחה המורחב: <strong>מים ראשונים ו</strong>כן מים <strong>אחרונים</strong> — הריהם <strong>חובה,</strong> ואילו מים <strong>אמצעיים</strong> — הריהם <strong>רשות.</strong> ועוד הבדל בין סוגי המים הללו: מים <strong>ראשונים</strong> — <strong>נוטלין בין ב</strong>אופן שישפכו המים אל תוך <strong>כלי, בין</strong> שישפכו <strong>על גבי קרקע.</strong> ואילו מים <strong>אחרונים</strong> — <strong>אין נוטלין אלא ב</strong>אופן שישפכו המים אל תוך <strong>כלי, ואמרי לה</strong> <small>[ויש אומרים]</small> הלכה זו בנוסח שונה: מים אחרונים <strong>אין נוטלין על גבי קרקע.</strong>
 ושואלים: <strong>מאי בינייהו</strong> <small>[מה</small> ההבדל להלכה <small>ביניהם,</small> בין שני הנוסחים<small>]?</small> ומשיבים: <strong>איכא בינייהו</strong> <small>[יש ביניהם]</small> הבדל לענין נטילת מים אחרונים על <strong>קינסא</strong> <small>[קיסמי עץ קטנים]</small> המונחים על הארץ. לנוסח שמים אחרונים ניטלים רק לתוך כלי — אין נוטלים מים אחרונים על קסמי עץ. ואילו לנוסח שמים אחרונים אינם ניטלים על גבי קרקע — נוטלים מים אחרונים על קסמי עץ.
  ועוד בהבדל שבין סגי נטילות הידים הללו, <strong>מים ראשונים</strong> — <strong>נוטלין בין ב</strong>מים <strong>חמין בין בצונן,</strong> ואילו מים <strong>אחרונים</strong> — <strong>אין נוטלין אלא בצונן,</strong> ומדוע אין נוטלים במים חמים למים אחרונים? <strong>מפני ש</strong>מים <strong>חמין מפעפעין</strong> (עושים כנקבים) <strong>את הידים, ואין</strong> הם <strong>מעבירין את הזוהמא</strong> (הלכלוך) שעל הידים. <big>ח</big> שנינו בברייתא זו כי <strong>מים ראשונים נוטלין בין בחמין בין בצונן.</strong> ובהסבר הדברים <strong>אמר רב יצחק בר יוסף, אמר ר' ינאי: לא שנו</strong> שנוטלים למים ראשונים במים חמים <strong>אלא</strong> בזמן <strong>שאין היד</strong>
## דף קה:
 <strong>סולדת</strong> (נכוית) <strong>בהן</strong> מחמת החום. <strong>אבל</strong> בזמן ש<strong>היד סולדת בהן</strong> — <strong>אין נוטלין בהן</strong> למים ראשונים.
 <strong>ואיכא דמתני לה אסיפא</strong> <small>[ויש ששונים אותה</small> הלכה של ר' ינאי <small>על סוף</small> הברייתא<small>],</small> ששנינו בה כי מים <strong>אחרונים אין נוטלין אלא בצונן, אבל בחמין</strong> — <strong>לא.</strong> ועל כך <strong>אמר רב יצחק בר יוסף, אמר ר' ינאי: לא שנו</strong> שאין נוטלים בחמים, <strong>אלא</strong> כאשר המים חמים עד <strong>שהיד סולדת בהן, אבל</strong> כאשר <strong>אין היד סולדת בהן</strong> — <strong>נוטלין</strong> בהם למים אחרונים. ומסיקים: <strong>מכלל</strong> נוסח זה אתה לומד שכך היא הלכה במים אחרונים, ואולם במים <strong>ראשונים, אף על פי</strong> שהמים חמים עד <strong>שהיד סולדת בהן</strong> — <strong>מותר</strong> ליטול בהם.
 <big>א</big> שנינו בברייתא למעלה כי מים <strong>אמצעיים</strong> הריהם <strong>רשות,</strong> ובענין זה <strong>אמר רב נחמן: לא שנו</strong> כן <strong>אלא</strong> בנטילת ידים ש<strong>בין תבשיל לתבשיל</strong> המוגשים בסעודה, <strong>אבל בין תבשיל לגבינה</strong> — אין זו רשות, אלא <strong>חובה</strong> היא ליטול <strong>ידיו.</strong>
 <big>ב</big> ועוד שנינו בברייתא זו כי מים אחרונים הריהם חובה, ובענין זה <strong>אמר רב יהודה בריה</strong> <small>[בנו]</small> של <strong>ר' חייא: מפני מה אמרו</strong> חכמים כי <strong>מים אחרונים</strong> הריהם <strong>חובה?</strong> משום <strong>ש</strong>לפעמים במלח שבאוכל <strong>מלח סדומית יש, ש</strong>מלח זה <strong>מסמא</strong> (מעוור) <strong>את העינים,</strong> ולכן צריך לרחוץ את הידים כדי שלא יגע בידיו בעיניו בעוד המלח עליהן. <strong>אמר אביי: ו</strong>מלח סדומית זה מצוי בשיעורים קטנים ביותר, שלפעמים הוא <strong>משתכח כי קורטא בכורא</strong> <small>[נמצא כמו קורט ב</small>מידת <small>כור</small> של מלח רגיל<small>].</small> <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי:</strong> אדם ש<strong>כל מלחא מאי</strong> <small>[מדד מלח מה</small> דינו<small>],</small> האם אף הוא צריך ליטול ידיו מפני חשש מלח סדומית? <strong>אמר ליה</strong> <small>[לו]</small> רב אשי בתשובה: <strong>לא מבעיא</strong> <small>[לא נצרכה</small> לומר<small>]</small> באדם זה שוודאי צריך נטילת ידים.
 <big>ג</big> ועוד בענין מים אחרונים, <strong>אמר אביי: מריש הוה אמינא</strong> <small>[מתחילה הייתי אומר]</small> בטעם הדבר ש<strong>האי דלא משו מיא בתראי על ארעא</strong> <small>[זה שאין נוטלים מים אחרונים על הארץ]</small> הריהו <strong>משום זוהמא</strong> (לכלוך). ואולם <strong>אמר לי מר</strong> <small>[אדוני]</small> כלומר, רבה בטעם הדבר שהוא <strong>משום דשריא</strong> <small>[ששורה]</small> <strong>רוח רעה עלייהו</strong> <small>[עליהם]</small> והעובר עליהם עלול להיפגע.
 <strong>ו</strong>כיוצא בדבר <strong>אמר אביי</strong> כי <strong>מריש הוה אמינא</strong> <small>[מתחילה הייתי אומר]</small> בטעם הדבר ש<strong>האי דלא שקיל מידי מפתורא כי נקיט איניש כסא למשתי</strong> <small>[זה</small> שאמרו <small>שאין לקחת דבר מן השולחן בזמן שאדם אוחז כוס לשתות</small> בו<small>]</small> הרי זה <strong>שמא יארע דבר קלקלה בסעודה,</strong> ויכעס אותו אדם האוחז בכוס, שכן חפץ היה בדבר שנלקח מן השולחן, ומתוך שהוא כועס ואינו יכול לדבר עלול הוא להיחנק. ואולם <strong>אמר לי מר</strong> <small>[אדוני]</small> בטעם הדבר שהוא <strong>משום דקשי</strong> <small>[שקשה,</small> שמזיק<small>]</small> הדבר, שיש בו להביא <strong>לרוח צרדא</strong> (בלבול ואובדן דעת).
 <strong>ולא אמרן</strong> <small>[אמרנו]</small> שאין לעשות כן, <strong>אלא</strong> בזה <strong>דשקיל ולא מהדר</strong> <small>[שנוטל</small> מן השולחן, <small>ולא מחזיר],</small> <strong>אבל משקל ואהדורי</strong> <small>[לקחת ולהחזיר]</small> — <strong>לית לן</strong> <small>[אין לנו]</small> <strong>בה</strong> איסור. <strong>ו</strong>כמו כן <strong>לא אמרן</strong> <small>[לא אמרנו]</small> שאין לעשות כן <strong>אלא</strong> שלוקח דבר מן השולחן אל מ<strong>חוץ לארבע אמות</strong> של מקום השולחן, <strong>אבל</strong> זה שלוקח דבר מן השולחן ב<strong>תוך ארבע אמות</strong> של השולחן — <strong>לית לן</strong> <small>[אין לנו]</small> <strong>בה</strong> איסור. <strong>ולא אמרן</strong> <small>[ולא אמרנו]</small> <strong>אלא מידי דצריך לסעודתא</strong> <small>[בדבר שצריך לסעודה],</small> <strong>אבל מידי דלא צריך לסעודתא</strong> <small>[דבר שלא צריך לסעודה]</small> <strong>לית לן</strong> <small>[אין לנו]</small> <strong>בה</strong> איסור.
  ומסופר כי <strong>מר בר רב אשי קפיד אפילו אאסיתא ובוכנא דתבלי</strong> <small>[היה מקפיד</small> שלא לקחת דבר מהשולחן בשעה שאדם עומד ומחזיק כוס בידו, ו<small>אפילו על מכתשת ובוכנה של תבלינים],</small> ככל <strong>מידי דצריכי לסעודתא</strong> <small>[הדברים שצריכים לסעודה].</small>
 <strong>ו</strong>עוד כיוצא בזה <strong>אמר אביי</strong> כי <strong>מריש הוה אמינא</strong> <small>[מתחילה הייתי אומר]</small> בטעם הדבר ש<strong>האי דכנשי נשווראה</strong> <small>[זה שאוספים</small> את <small>הפירורים</small> של הלחם אחר האוכל<small>]</small> הרי זה <strong>משום מנקירותא</strong> <small>[נקיון].</small> אולם <strong>אמר לי מר</strong> <small>[אדוני]</small> בטעם הדבר שהוא <strong>משום דקשי לעניותא</strong> <small>[שקשה,</small> יכול לגרום <small>לעניות].</small>
 ובענין זה מסופר, <strong>ההוא גברא דהוה מהדר עליה שרא דעניותא,</strong> <strong>ולא הוה יכיל ליה</strong> <small>[אדם אחד שהיה מחזר אחריו שר העניות,</small> לעשותו עני, <small>ולא היה יכול לו]</small> משום <strong>דקא זהיר אנשוורא טובא</strong> <small>[שהיה זהיר ביותר בפירורים].</small> <strong>יומא חד כרך ליפתא איבלי</strong> <small>[יום אחד</small> אותו אדם <small>כרך לחמו,</small> עשה סעודתו, <small>על עשבים],</small> ונפלו בתוך כך פירורים אל בין העשבים. <strong>אמר</strong> אותו שר: <strong>השתא</strong> <small>[עתה]</small> <strong>ודאי נפל בידאי</strong> <small>[יפול בידי],</small> שהרי אין הוא יכול לאסוף אחריו את הפירורים משם. <strong>בתר דאכיל</strong> <small>[אחרי שאכל]</small> אותו אדם, <strong>אייתי מרא, עקרינהו ליבלי, שדינהו לנהרא</strong> <small>[הביא מעדר, עקר את העשבים, זרק אותם לנהר],</small> <strong>שמעיה דקאמר</strong> <small>[שמע</small> את <small>שר העניות,</small> <small>שהוא אומר]:</small> <strong>ווי, דאפקיה ההוא גברא מביתיה</strong> <small>[אוי, שהוציאו אדם זה מביתו].</small>
 <big>ד</big> <strong>ו</strong>עוד כיוצא בזה <strong>אמר אביי: מריש הוה אמינא</strong> <small>[מתחילה הייתי אומר]</small> כי <strong>האי דלא שתי אופיא</strong> <small>[זה שאין שותים</small> את <small>הקצף</small> שעל פני המשקה<small>]</small> הרי זה <strong>משום מאיסותא</strong> <small>[מאיסות],</small> ואולם <strong>אמר לי מר</strong> <small>[אדוני]</small> שהוא <strong>משום דקשי</strong> <small>[שקשה,</small> שמזיק הדבר, שגורם<small>]</small> <strong>לכרסם</strong> (נזלת מרובה). ומעירים: <strong>מישתיה</strong> <small>[לשתות אותו]</small> — <strong>קשה</strong> הדבר <strong>ל</strong>ענין <strong>כרסם, מינפח ביה</strong> <small>[לנפוח בו</small> בפה, בלא לשתותו<small>]</small> כדי לפנות את הקצף מעל פני המשקה — <strong>קשיא לרישא</strong> <small>[קשה</small> הדבר <small>לראש],</small> <strong>מדחייה</strong> <small>[לדחות אותו</small> בידים<small>]</small> — <strong>קשיא לעניותא</strong> <small>[קשה</small> הדבר <small>לעניות],</small> <strong>מאי תקנתיה</strong> <small>[מה</small> איפוא היא <small>תקנתו],</small> שבכל זאת ישתמש במשקה? <strong>לשקעיה שקועי</strong> <small>[שישקעו</small> בפנים<small>],</small> ואז יוכל לשתות.
 <strong>לכרסם דחמרא</strong> <small>[לנזלת</small> הבאה מחמת קצף <small>היין]</small> — התרופה היא <strong>שיכרא</strong> <small>[שיכר].</small> לנזלת הבאה מחמת קצף <strong>דשיכרא</strong> <small>[של שיכר]</small> — התרופה היא <strong>מיא</strong> <small>[מים].</small> לנזלת הבאה מחמת קצף <strong>דמיא</strong> <small>[של מים]</small> <strong>לית ליה תקנתא</strong> <small>[אין לו תקנה],</small> <strong>והיינו דאמרי אינשי</strong> <small>[וזהו שאומרים אנשים]</small> כפתגם עממי: <strong>בתר עניא אזלא עניותא</strong> <small>[אחר העני הולכת העניות],</small> שלא די לו שהוא עני, ושותה רק מים, אלא שגם אין תרופה למחלתו.
 <strong>ו</strong>עוד כיוצא בזה <strong>אמר אביי: מריש הוה אמינא</strong> <small>[מתחילה הייתי אומר]</small> כי <strong>האי דלא אכלי ירקא מכישא דאסר גינאה</strong> <small>[זה שלא אוכלים ירק מאגודה שקשר הגנן]</small> הרי <strong>זה</strong> <strong>משום דמיחזי כרעבתנותא</strong> <small>[שנראה</small> הדבר <small>כרעבתנות],</small> שאינו ממתין להתיר הקשר אלא אוכל מיד. ואולם <strong>אמר לי מר</strong> <small>[אדוני]</small> בטעם הדבר שהוא <strong>משום דקשי</strong> <small>[שקשה,</small> מזיק הדבר<small>]</small> <strong>ל</strong>ענין <strong>כשפים.</strong>
 ומסופר ש<strong>רב חסדא ורבה בר רב הונא הוו קאזלי בארבא</strong> <small>[היו הולכים בסירה],</small> <strong>אמרה להו ההיא מטרוניתא</strong> <small>[להם גבירה אחת]:</small> <strong>אותבן בהדייכו</strong> <small>[הושיבו אותי יחד איתכם</small> בסירה<small>]!</small> <strong>לא אותבוה</strong> <small>[לא הושיבוה],</small> <strong>אמרה מלתא</strong> <small>[דבר]</small> של כשפים ו<strong>אסרתה לארבא</strong> <small>[קשרה את הסירה]</small> למקומה, שלא תזוז. <strong>אמרו אינהו מילתא, שריוה</strong> <small>[אמרו הם דבר, התירו אותה</small> ממקומה<small>].</small> <strong>אמרה להו</strong> <small>[להם]</small> אותה גבירה: <strong>מאי איעביד לכו</strong> <small>[מה אעשה לכם]</small> שאין הכשפים שולטים בכם, <strong>דלא מקנח לכו בחספא</strong> <small>[שאין אתם מקנחים עצמכם</small> לאחר עשיית צרכים <small>בחרס],</small> <strong>ולא קטיל לכו כינה אמנייכו</strong> <small>[ואין אתם הורגים כינה על בגדיכם],</small> <strong>ולא אכיל לכו ירקא מכישא דאסר גינאה</strong> <small>[ואין אתם אוכלים ירק מאגודה שקשר הגנן].</small>
 <strong>ו</strong>עוד כיוצא בזה <strong>אמר אביי: מריש הוה אמינא</strong> <small>[מתחילה הייתי אומר]</small> בטעם הדבר ש<strong>האי דלא אכלי ירקא דנפל אתכא</strong> <small>[זה שלא אוכלים ירק שנפל על השולחן]</small> הרי זה <strong>משום מאיסותא</strong> <small>[מאיסות],</small> ואולם <strong>אמר לי מר</strong> <small>[אדוני]</small> שהוא <strong>משום</strong> ש<strong>קשה</strong> (מזיק) הדבר <strong>לריח הפה.</strong> <strong>ו</strong>עוד <strong>אמר אביי: מריש הוה אמינא</strong> <small>[מתחילה הייתי אומר],</small> כי <strong>האי דלא יתבי תותי מרזיבא</strong> <small>[זה שלא יושבים תחת המרזב],</small> הרי זה <strong>משום שופכים</strong> שיורדים דרך מרזב זה, ואולם <strong>אמר לי מר</strong> <small>[אדוני]</small> שהוא <strong>משום דשכיחי</strong> <small>[שמצויים]</small> <strong>מזיקין</strong> שם.
  ובענין זה מסופר, <strong>הנהו שקולאי דהוו דרו חביתא דחמרא</strong> <small>[אותם סבלים שהיו נושאים חבית יין],</small> <strong>בעו לאיתפוחי, אותבוה תותי מרזיבא</strong> <small>[רצו לנוח, הניחוה תחת המרזב]</small> — <strong>פקעה</strong> <small>[פקעה,</small> התפוצצה<small>]</small> החבית, <strong>אתו לקמיה</strong> <small>[באו לפני]</small> <strong>מר בר רב אשי, אפיק שיפורי שמתיה</strong> <small>[הוציא שופרות, והחרים אותו,</small> את השד <small>שבאותו מקום</small><small>],</small> <strong>אתא לקמיה</strong> <small>[בא לפניו]</small> אותו השד, <strong>אמר ליה</strong> <small>[לו]</small> מר בר רב אשי: <strong>אמאי תעביד הכי</strong> <small>[מדוע עשית כך]?</small> <strong>אמר ליה</strong> <small>[לו]:</small> <strong>היכי אעביד</strong> <small>[איך אעשה],</small> <strong>כי אותביה באונאי</strong> <small>[כאשר הניחו</small> אלה את החבית <small>באוזני]?</small>
 <strong>אמר ליה</strong> <small>[לו]:</small> <strong>את בדוכתא דשכיחי רבים, מאי בעית</strong> <small>[אתה במקום שמצויים</small> בו <small>רבים, מה מעשיך]?</small> <strong>את הוא דשנית</strong> <small>[אתה הוא ששינית],</small> <strong>זיל שלים</strong> <small>[לך ושלם]</small> את מחיר חבית היין! <strong>אמר ליה</strong> <small>[לו]</small> אותו השד למר בר רב אשי: <strong>השתא נמי ליקבע לי מר זימנא</strong> <small>[עכשיו גם כן יקבע לי אדוני זמן]</small> עד שאאסוף את הכסף, <strong>ואפרע, קבע ליה זימנא</strong> <small>[לו זמן].</small> <strong>כי מטא זימנא, איעכב</strong> <small>[כאשר הגיע הזמן, התעכב]</small> השד מלבוא ולשלם. <strong>כי אתא</strong> <small>[כאשר</small> לבסוף <small>בא]</small> <strong>אמר ליה</strong> <small>[לו]</small> מר בר רב אשי: <strong>אמאי לא אתית</strong> <small>[מדוע לא באת]</small> <strong>בזמנך? אמר ליה</strong> <small>[לו]:</small> <strong>כל מילי דצייר וחתים וכייל ומני</strong> <small>[כל דבר ש</small>הוא <small>צרור וחתום ומדוד ומנוי]</small> <strong>לית לן רשותא למשקל מיניה</strong> <small>[אין לנו רשות לקחת ממנו],</small> ולכן לא מצאתי עד כה כסף, <strong>עד דמשכחינן מידי דהפקרא</strong> <small>[עד שאנו מוצאים דבר של הפקר],</small> ולכן היה צריך לחפש במשך זמן רב עד שמצא כסף.
 <strong>ו</strong>עוד <strong>אמר אביי: מריש הוה אמינא</strong> <small>[מתחילה הייתי אומר]</small> כי <strong>האי דשדי מיא מפומא דחצבא</strong> <small>[זה ששופכים</small> מעט <small>מים מפי הכד]</small> לפני ששותים ממנו, הרי זה <strong>משום ציבתא</strong> <small>[הקיסמים]</small> שיש בו, ואולם <strong>אמר לי מר</strong> <small>[אדוני]</small> שהוא <strong>משום דאיכא</strong> <small>[שיש]</small> בכד <strong>מים הרעים.</strong>
 ובענין זה מסופר, <strong>ההוא בר שידא דהוה בי</strong> <small>[בן שד אחד שהיה בבית]</small> <strong>רב פפא</strong> והיה משרתו, <strong>אזל לאתויי מיא מנהרא</strong> <small>[הלך להביא מים מן הנהר]</small> <strong>איעכב</strong> <small>[התעכב].</small> <strong>כי אתא</strong> <small>[כאשר בא]</small> <strong>אמרו ליה</strong> <small>[לו]:</small> <strong>אמאי איעכבת</strong> <small>[מדוע התעכבת]?</small> <strong>אמר להו</strong> <small>[להם]:</small> <strong>עד דחלפי</strong> <small>[שיחלפו]</small> ויצאו משם ה<strong>מים הרעים, אדהכי</strong> <small>[בתוך כך]</small>
## דף קו.
 <strong>חזנהו דקא שדו מיא מפומא דחצבא</strong> <small>[ראה</small> אותו השד <small>אותם,</small> את בני ביתו של רב פפא, <small>שהם שופכים מים מפי הכד]</small> לפני שהם שותים ממנו, <strong>אמר</strong> להם השד: <strong>אי הוה ידענא דרגיליתו למיעבד הכי, לא איעכבי</strong> <small>[אם הייתי יודע שאתם רגילים לעשות כך, לא הייתי מתעכב],</small> שכן הייתי מביא לכם מיד מים מהנהר, <small>ואתם הייתם שופכים את המים הרעים שבהם.</small>
 <big>א</big> ושבים לענין נטילת מים ראשונים ואחרונים. <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר</strong> כי <strong>מים הראשונים</strong> שלא ניטלו, גרמו לכך ש<strong>האכילו</strong> אדם מישראל <strong>בשר חזיר,</strong> ומים
 <strong>אחרונים</strong> שלא ניטלו גרמו ש<strong>הוציאו את</strong> <strong>האשה מבעלה</strong> בגט. שמעשה היה בחנווני מישראל שהיה מוכר בשר מבושל כשר לאדם מישראל הקונה אצלו, ואילו לגוי הקונה אצלו היה מוכר בשר שאינו כשר. ופעם אחת בא לסעוד אצלו אדם מישראל, ומאחר ואדם זה לא נטל את ידיו בנטילת ידים ראשונים לסעודה, סבור היה החנווני כי הוא גוי, ונתן לו לאכול מבשר חזיר. הרי, שגרמו מים ראשונים שלא ניטלו, שיאכל אדם מישראל בשר חזיר. וכן מסופר שהתארחו חכמים בבית האכסניה של אדם אחד, והפקידו את כספם למשמרת אצלו. ולמחרת כיחש אותו אדם וטען שלא קיבל מהם כל כסף. עמדו חכמים ופיתו אותו אדם לשתות יין איתם, וראו שעדשים דבוקות לו על שפמו (שלא נטל ידיו לאחר סעודתו, ולא העבירן על פניו ושפמו, כדרך נוטלי מים אחרונים), הלכו לאשתו של אותו אדם ואמרו לה כי בעלה שלחם להביא לו את כספם. וכסימן ששלוחיו הם אמרו לה שבעלה אמר להם שיאמרו לאשתו שאכל עדשים באותו יום. האמינה להם האשה על סמך זאת, ונתנה להם את כספם. ומשבא בעלה לביתו ונודע לו שאשתו מסרה להם את הכסף, כעס עליה וגירשה. הרי שמים אחרונים שלא ניטלו גרמו לגירושי אשה. ובענין זה עוד נמסר,
 <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, סיפר אף הוא כדברי רב דימי, בשינוי קטן, שכך <strong>אמר:</strong> מים <strong>ראשונים</strong> שלא ניטלו גרמו ש<strong>האכילו בשר נבלה</strong> לאדם מישראל. ואילו מים <strong>אחרונים</strong> שלא ניטלו גרמו ש<strong>הרגו את הנפש.</strong> שבאותו מעשה לא גירש בעל האכסניה את אשתו, אלא הרגה. <strong>אמר רב נחמן בר יצחק, וסימניך</strong> שתזכור ייחוס השמועות לאומרן: <strong>אתא</strong> <small>[בא]</small> <strong>רב דימי אפקה</strong> <small>[הוציא אותה],</small> שלגירסתו הבעל הוציא את אשתו. <strong>אתא</strong> <small>[בא]</small> <strong>רבין קטלה</strong> <small>[הרג אותה],</small> שכן לגירסתו הבעל הרג את אשתו.
 <strong>ר' אבא מתני חדא מהני וחדא מהני</strong> <small>[היה שונה אחת מאלה</small> הנוסחות במים ראשונים <small>ואחת מאלה</small> הנוסחות במים אחרונים<small>],</small> ובשתיהן היה גורס <strong>לחומרא</strong> <small>[להחמיר],</small> שבמים ראשונים גרס שהם גרמו להאכלת בשר חזיר (שחמור מאכילת בשר נבילה, שהרי יש בו שני איסורי אכילה), ובמים אחרונים גרס שהם גרמו להריגת האשה.
 <big>ב</big> ועוד בדין מים ראשונים לנטילת ידים לסעודה. <strong>איתמר</strong> <small>[נאמר]</small> שנחלקו חכמים  בדין <strong>חמי האור</strong> (מים שנתחממו באש) לנטילת ידים. <strong>חזקיה אמר</strong> ש<strong>אין נוטלים מהן לידים, ו</strong>אילו <strong>ר' יוחנן אמר</strong> ש<strong>נוטלין מהם לידים. אמר ר' יוחנן</strong> כראיה לשיטתו: בהלכה זו <strong>שאלתי את רבן גמליאל בנו של רבי, ואוכל טהרות</strong> היה, ומקפיד בדיני נטילת ידים, <strong>ואמר לי</strong> כי <strong>כל גדולי גליל עושין כן,</strong> שנוטלים ידים בחמי האור.
  וכן נחלקו חכמים אלה בדין <strong>חמי טבריא.</strong> ש<strong>חזקיה אמר</strong> כי <strong>אין נוטלין מהם</strong> <strong>לידים</strong> למים ראשונים, <strong>אבל מטבילין בהם</strong> את <strong>הידים</strong> (אם יש במים ארבעים סאה, כשיעור מקוה טהרה), ועולה הטבלה זו (אף שאין בה כלי) כנטילת ידים לסעודה. <strong>ו</strong>אילו <strong>ר' יוחנן אמר</strong> כי לצורך טהרתו של אדם הטמא, <strong>כל גופו טובל בהן,</strong> ונטהר בכך. <strong>אבל לא</strong> משמשים חמי טבריה לטבילת חלק מגופו, כ<strong>פניו ידיו ורגליו,</strong> שאין הטבלת ידים בהם נחשבת כנטילה. ותוהים על דברי ר' יוחנן אלה:
 <strong>השתא</strong> <small>[עכשיו]</small> ש<strong>כל גופו טובל בהם,</strong> בחמי טבריה, שטבילה בהם מטהרת את הטמא, טבילת <strong>פניו ידיו ורגליו לא כל שכן</strong> שתועיל, ומדוע אין טבילת ידים נחשבת כנטילה? <strong>אמר רב פפא</strong> בהסבר שיטת ר' יוחנן וחזקיה: טבילת ידים בחמי טבריה הנמצאים <strong>במקומן</strong> — <strong>דכולי עלמא לא פליגי דשרי</strong> <small>[הכל אינם חלוקים</small> בדבר, וסבורים <small>שמותר],</small> וכמו כן לענין <strong>משקל מינייהו במנא</strong> <small>[לקחת מהם בכלי]</small> וליטול בהם את הידים — <strong>דכולי עלמא לא פליגי דאסיר</strong> <small>[הכל אינם חלוקים שאסור].</small> <strong>כי פליגי</strong> <small>[כאשר נחלקו</small> חזקיה ור' יוחנן<small>]</small> הרי זה בזמן <strong>דפסקינהו בבת בירתא</strong> <small>[שמשכם בתעלה],</small> <strong>מר סבר</strong> <small>[חכם זה,</small> חזקיה האוסר נטילה במים אלה, <small>סבור]</small> כי <strong>גזרינן בת בירתא אטו מנא</strong> <small>[גוזרים אנו</small> במי <small>תעלה משום</small> מי <small>כלי].</small> <strong>ומר סבר</strong> <small>[וחכם זה,</small> ר' יוחנן המתיר נטילה בהם, <small>סבור]</small> כי <strong>לא גזרינן</strong> <small>[אין אנו גוזרים]</small> על מי תעלה משום מי כלי.
  ומעירים: מחלוקתם של חזקיה ור' יוחנן הריהי  <strong>כתנאי</strong> <small>[כ</small>מחלוקת <small>תנאים]</small> שנחלקו בענין זה. ששנינו: <strong>מים שנפסלו</strong> (שאינם ראויים עוד) <strong>מ</strong>לשמש ל<strong>שתיית בהמה,</strong> כשהם נתונים <strong>בכלים</strong> — הריהם <strong>פסולים</strong> לנטילת ידים. אבל כשהם <strong>בקרקע,</strong> לטבול בהם — הריהם <strong>כשרין,</strong> שהריהם כמקוה כשר. <strong>ר' שמעון בן אלעזר אומר: אף</strong> הכשרם של מים אלה ש<strong>בקרקע,</strong> ולענין טבילה, הריהו דווקא בש <strong>טובל בהן</strong> האדם הטמא את <strong>כל גופו, אבל לא</strong> להטבלת <strong>פניו ידיו ורגליו.</strong>
 ותוהים על דברי ר' שמעון בן אלעזר: <strong>השתא</strong> <small>[עכשיו]</small> שאמרנו כי <strong>כל גופו טובל בהן, ידיו ורגליו לא כל שכן</strong> שטובל בהם! והסקנו: <strong>אלא לאו</strong> <small>[האם לא]</small> מדובר באופן <strong>דפסקינהו בבת בירתא</strong> <small>[שמשכם בתעלה],</small> <strong>ובהא פליגי</strong> <small>[ובזה חלוקים</small> התנא הראשון ור' שמעון בן אלעזר<small>]:</small> <strong>דמר סבר</strong> <small>[שחכם זה,</small> ר' שמעון בן אלעזר האוסר טבילת <small>ידים במימי תעלה,</small> <small>סבור]</small> כי <strong>גזרינן בת בירתא אטו מנא</strong> <small>[גוזרים אנו</small> במי <small>תעלה משום</small> מי <small>כלי],</small> <strong>ו</strong>אילו <strong>מר סבר</strong> <small>[חכם זה,</small> התנא הראשון המתיר, <small>סבור]</small> כי <strong>לא גזרינן</strong> <small>[אין אנו גוזרים].</small>
 <big>ג</big> ובעיקר דין נטילת ידים לסעודה, <strong>אמר רב אידי בר אבין, אמר רב יצחק בר אשיאן: נטילת ידים ל</strong>אכילת <strong>חולין,</strong> הריהי תקנת חכמים <strong>מפני סרך תרומה.</strong> שכן קבעו חכמים כי נחשבות הידים כ"שניות לטומאה", ופוסלות במגען את התרומה, ולכן צריכים הכהנים אוכלי התרומה ליטול ידיהם לפני האכילה. והנהיגו כן חכמים אף בחולין, שאילו לא היו נוטלים ידים לחולין, היה נגרר הדבר אף לאכילת תרומה.
 <strong>ועוד</strong> טעם לנטילת ידים לחולין: <strong>משום מצוה.</strong> ושואלים: <strong>מאי</strong> <small>[מה</small> פירוש<small>]</small> "משום <strong>מצוה"? אמר אביי: מצוה לשמוע דברי חכמים</strong> שתיקנו נטילת ידים זו. <strong>רבא אמר: מצוה לשמוע דברי ר' אלעזר בן ערך, דכתיב</strong> <small>[ש</small>כן על ה<small>נאמר]</small> בדינו של הזב הטמא <strong>"וכל אשר יגע בו הזב וידיו לא שטף במים"</strong> (ויקרא טו, יא), <strong>אמר ר' אלעזר בן ערך: מכאן סמכו חכמים לנטילת ידים</strong> (עשו סמך לדבריהם בענין חובת נטילת ידים) <strong>מן התורה.</strong>
 <strong>אמר ליה</strong> <small>[לו]</small> <strong>רבא לרב נחמן: מאי משמע</strong> <small>[מה משמע</small> הדבר מכתוב זה<small>]?</small> ומסביר: אם תאמר שהוא משום <strong>דכתיב</strong> <small>[שנאמר]</small> <strong>"וידיו לא שטף במים",</strong> והיה מקום לדייק: <strong>הא</strong> <small>[הרי]</small> אם <strong>שטף</strong> — הריהו <strong>טהור</strong> — אין לומר כן, שהרי אין הזב נטהר בכך, כי <strong>הא</strong> <small>[הרי]</small> <strong>טבילה</strong> הוא <strong>בעי</strong> <small>[צריך]!</small> <strong>אלא הכי קאמר</strong> <small>[כך הוא אומר,</small> שכך <small>נדייק בכתוב</small><small>]:</small> כדרך שהזב טמא, <strong>ו</strong>כן הוא אדם <strong>אחר ש</strong>אינו זב, אבל <strong>לא שטף</strong> ידיו — אף הוא כ<strong>טמא.</strong> והרי זו אסמכתא מן הכתוב לנטילת ידים.
 <big>ד</big> ועוד בדין נטילת ידים. <strong>אמר ר' אלעזר, אמר ר' אושעיא: לא אמרו</strong> (תיקנו) חכמים <strong>נטילת ידים ל</strong>אכילת <strong>פירות אלא משום נקיות.</strong> ומעירים: <strong>סבור מינה</strong> <small>[חשבו</small> החכמים <small>מכאן</small> מתוך דבריו<small>]</small> כי אמנם <strong>חובה הוא דליכא</strong> <small>[שאין]</small> ליטול ידיים לאכילת פירות, <strong>הא</strong> <small>[הרי]</small> <strong>מצוה איכא</strong> <small>[יש].</small> <strong>אמר להו</strong> <small>[להם]</small> <strong>רבא: לא חובה ולא מצוה</strong> יש בדבר זה, <strong>אלא רשות</strong> בלבד. <strong>ו</strong>מציינים כי <strong>פליגא</strong> <small>[חלוק]</small> רבא בדעתו זו על דעת <strong>רב נחמן,</strong> שכן <strong>אמר רב נחמן: הנוטל ידיו לפירות אינו אלא מגסי הרוח,</strong> שאין בכך אף רשות, אלא אסור לעשות כן.
  ובענין זה <strong>אמר רבה בר בר חנה: הוה קאימנא קמיה</strong> <small>[הייתי עומד לפני]</small> <strong>ר' אמי ור' אסי, אייתו לקמייהו כלכלה דפירי</strong> <small>[הביאו לפניהם סל של פירות],</small> <strong>ואכלו</strong> מהם <strong>ולא משו ידייהו</strong> <small>[ולא נטלו</small> קודם לכן <small>ידיהם],</small> <strong>ולא יהבו</strong> <small>[נתנו]</small> <strong>לי מידי</strong> <small>[דבר]</small> לאכול, כדי שאוכל להצטרף אליהם לזימון. <strong>ובריך חד חד לחודיה</strong> <small>[ובירך כל אחד</small> מהם <small>לעצמו].</small> <strong>שמע מינה תלת</strong> <small>[למד מכאן שלוש</small> הלכות<small>]:</small> <strong>שמע מינה</strong> <small>[למד מכאן]</small> ש<strong>אין נטילת ידים לפירות, ושמע מינה</strong> <small>[ולמד מכאן]</small> ש<strong>אין מזמנין על הפירות, ושמע מינה</strong> <small>[ולמד מכאן]</small> ש<strong>שנים שאכלו</strong> — <strong>מצוה</strong> להם <strong>ליחלק,</strong> שכל אחד יברך לעצמו.
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>שנים שאכלו</strong> — <strong>מצוה</strong> עליהם <strong>ליחלק. במה דברים אמורים?</strong> בזמן <strong>שהיו שניהם סופרים,</strong> כלומר, תלמידי חכמים, היודעים יפה לברך. <strong>אבל</strong> אם היה <strong>אחד</strong> מהם <strong>סופר ואחד</strong> מהם היה <strong>בור</strong> שאינו יודע לברך כהלכה — <strong>סופר מברך, ובור יוצא</strong> ידי חובתו בשמיעת הברכה.
 <big>ה</big> ועוד בדין נטילת ידים. <strong>תנו רבנן</strong> <small>[שנו חכמים]:</small> <strong>נטילת ידים ל</strong>אכילת <strong>חולין</strong> צריכה להיעשות בחלק כף היד ש<strong>עד הפרק</strong> השני, באמצע אצבעות כף היד. נטילת ידים <strong>ל</strong>אכילת <strong>תרומה</strong> —
## דף קו:
 <strong>עד הפרק</strong> של מקום חיבור האצבעות לכף היד. <strong>קידוש ידים ורגלים במקדש</strong> הריהו נעשה <strong>עד הפרק</strong> של חיבור כף היד לזרוע. <strong>וכל דבר ש</strong>נחשב כ<strong>חוצץ בטבילה בגוף</strong> האדם הטובל, שלא עלתה לו טבילתו בגלל חציצה זו, הריהו <strong>חוצץ</strong> גם <strong>בנטילת ידים ל</strong>אכילת <strong>חולין, ו</strong>גם <strong>בקידוש ידים ורגלים במקדש.</strong>
 ומסופר כי על דברים אלה שבברייתא <strong>אמר רב</strong> לתלמידיו עם שהוא מראה להם את ידו: <strong>עד כאן,</strong> עד הפרק השני שבכף היד, הריהו מקום נטילת ידים <strong>ל</strong>אכילת <strong>חולין.</strong> ואילו <strong>עד כאן,</strong> עד הפרק השלישי בכף היד, הריהו מקום נטילת ידים <strong>ל</strong>אכילת <strong>תרומה. ו</strong>אף <strong>שמואל</strong> הראה לתלמידיו בידו היכן הוא מקומן של נטילות ידים. ואולם שלא כשיטת רב <strong>אמר: עד כאן,</strong> עד סוף הפרק השלישי בכף היד, הריהו מקום נטילת ידים <strong>בין ל</strong>אכילת <strong>חולין בין ל</strong>אכילת <strong>תרומה,</strong> שיש לנהוג בחולין <strong>לחומרא</strong> <small>[להחמיר]</small> בהם כבתרומה. <strong>ו</strong>כיוצא בדבר אף <strong>רב ששת</strong> הראה לתלמידיו בידו היכן הוא מקומן של נטילות ידים. ושלא כשיטות רב ושמואל <strong>אמר: עד כאן,</strong> עד סוף הפרק השני, הריהו מקומם של נטילות ידים, <strong>בין</strong> <strong>לחולין בין לתרומה,</strong> שכן יש לנהוג בתרומה <strong>לקולא</strong> <small>[להקל]</small> בנטילת ידים בה כבחולין.
 <strong>אמר בר הדיא: הוה קאימנא קמיה</strong> <small>[הייתי עומד לפני]</small> <strong>ר' אמי, ואמר: עד כאן,</strong> עד סוף הפרק השלישי, הריהו מקומה של נטילת ידים, <strong>בין לחולין בין לתרומה,</strong> שכן יש לנהוג <strong>בנטילת ידים לחולין</strong> <strong>לחומרא</strong> כדרך שנוטלים לתרומה. <strong>ולא תימא</strong> <small>[ואל תאמר]</small> שנהג כן <strong>ר' אמי משום</strong> ש<strong>כהן הוא</strong> ואצלו יש חשש שיערב בין תרומה לחולין, <strong>דהא</strong> <small>[שהרי]</small> <strong>ר' מיישא בר בריה</strong> <small>[בן בנו]</small> של <strong>ר' יהושע בן לוי</strong> ש<strong>הוא ליואי</strong> <small>[לוי],</small> ולא כהן, <strong>ו</strong>אף הוא <strong>אמר: עד כאן,</strong> עד סוף הפרק השלישי, הריהו מקומה של נטילת ידים, <strong>בין לחולין בין לתרומה,</strong> שיש לנהוג בנטילת ידים לחולין <strong>לחומרא,</strong> כדרך שנוטלים לתרומה.
 <big>א</big> ועוד בדיני נטילת ידים. <strong>אמר רב:</strong> מותר שיהא <strong>נוטל אדם את שתי ידיו</strong> ב<strong>שחרית</strong> (בבוקר) <strong>ומתנה עליהן</strong> שעל סמך זה יוכל לאכול <strong>כל היום כולו,</strong> ובלבד שייזהר מלכלוך ידיו ומטומאתן. וכן נמסר ש<strong>אמר להו</strong> <small>[להם]</small> <strong>ר' אבינא לבני</strong>
## דף קז.
 <strong>פקתא</strong> <small>[בקעה]</small> של <strong>ערבות,</strong> שלא היו מים מצויים שם: <strong>כגון אתון</strong> <small>[אתם],</small> <strong>דלא שכיחי לכו מיא</strong> <small>[שאין מצויים לכם מים],</small> <strong>משו ידייכו מצפרא, ואתנו עלייהו לכולא יומא</strong> <small>[נטלו ידיכם מן הבוקר, והתנו עליהם לכל היום].</small> ומתוך הוראת ר' אבינא <strong>איכא דאמרי</strong> <small>[יש שאומרים]</small> שלדעתו <strong>בשעת הדחק</strong> (כגון במקום שלא מצוי בו מים, וכפקתא דערבות) — <strong>אין</strong> <small>[כן]</small> יש לנהוג כך, ואולם ב<strong>שלא בשעת הדחק</strong> — <strong>לא</strong> נוהגים כן, <strong>ו</strong>נמצא איפוא כי <strong>פליגא</strong> <small>[חלוקה]</small> שיטתו של ר' אבינא על שיטת <strong>רב</strong> שהתיר לנהוג כן בכל האופנים. <strong>ואיכא דאמרי</strong> <small>[ויש שאומרים]</small> שר' אבינא הורה כן <strong>אפילו שלא בשעת הדחק נמי</strong> <small>[גם כן],</small> <strong>ו</strong>נמצא איפוא כי <strong>היינו</strong> <small>[זהו]</small> כשיטתו של <strong>רב.</strong>
 <big>א</big> ועוד בדיני נטילת ידים, <strong>אמר רב פפא: האי אריתא דדלאי</strong> <small>[זו תעלת ההשקיה],</small> שנהגו בהשקיית שדותיהם, שהיו מושכים מים מן הנהר באמצעות תעלות המובילות את המים אל השדות, ואת המים מן הנהר אל התעלות היו דולים בדליים — <strong>אין נוטלין ממנו</strong> (ממימי התעלה) <strong>לידים,</strong> וטעם הדבר: משום שהמים הללו <strong>לא אתו</strong> <small>[אינם באים]</small> <strong>מכח גברא</strong> <small>[אדם],</small> אלא מזרימת המים שבצינור. <strong>ו</strong>אולם <strong>אי מיקרב לגבי דולא</strong> <small>[אם קרוב</small> הנוטל ידיו <small>אצל הדלי],</small> ובאופן <strong>דקאתו</strong> <small>[שבאים]</small> המים על ידיו <strong>מכח גברא</strong> <small>[האדם]</small> הדולה מן הנהר <strong>נוטלין ממנו לידים.</strong>
 <strong>ואי בזיע דולא</strong> <small>[ואם מנוקב הדלי]</small> בו נשאבים המים מן הנהר, <strong>ב</strong>שיעור שבכדי <strong>כונס משקה</strong> (שאם יונח הכלי על הנהר, חודרים לתוכו מים), ובשעה שדולה מים מהנהר בדלי זה, <strong>מילף לייפי</strong> <small>[דבוקים,</small> מחוברים<small>]</small> המים שבדלי אל מי הנהר, שחלק מהם שב לאחור אל הנהר — המים שבדלי נחשבים כמחוברים למי הנהר, <strong>ו</strong>לכך <strong>מטביל בה את הידים.</strong> אולם כלי שניקב בשיעור זה אינו כשר אלא לטבילת ידים, ואולם אין נוטלים ידים מכלי שכזה, שכן אין הוא נחשב עוד כ"כלי", שכך <strong>אמר רבא: כלי שניקב ב</strong>שיעור שהוא <strong>כונס משקה</strong> — <strong>אין נוטלין ממנו לידים.</strong>
 <big>ב</big> <strong>ו</strong>עוד בדין הכלי הראוי לנטילת ידים <strong>אמר רבא:</strong> כל <strong>כלי שאין בו</strong> מים בשיעור <strong>רביעית</strong> — <strong>אין נוטלין ממנו לידים.</strong> ושואלים על כך: <strong>איני</strong> <small>[האמנם כן]</small> הורה רבא, <strong>והאמר</strong> <small>[והרי אמר]</small> <strong>רבא</strong> כי כל <strong>כלי שאין</strong> בו נפח שיהא <strong>מחזיק</strong> (מכיל) <strong>רביעית</strong> מים — <strong>אין נוטלין ממנו לידים,</strong> ומכאן יש לדייק: כל כלי שאין בו שיעור כזה — איננו כשר לנטילה. <strong>הא</strong> <small>[הרי]</small> אם הוא <strong>מחזיק</strong> שיעור רביעית, <strong>אף על גב דלית ביה</strong> <small>[אף על פי שאין בו]</small> עכשיו רביעית מים הוא כשר לנטילה ממנו!
  ומשיבים:  <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> שאמר רבא שצריך שיהיה בכלי מים בשיעור רביעית — מדובר <strong>ל</strong>ענין נטילת ידים של <strong>חד</strong> <small>[אחד],</small> שכל הבא ליטול ידיו, צריך שיהיה בכלי שיעור זה. ואילו <strong>הא</strong> <small>[זה]</small> שאמר רבא שדי שיש בכלי שיעור רביעית, אף שאין בו רביעית מים בפועל — מדובר <strong>ל</strong>ענין נטילת ידים של <strong>תרי</strong> <small>[שנים],</small> שבתחילה היו בכלי זה מים בשיעור רביעית, ברם  לאחר שהראשון נטל ידיו מכלי זה, לא נותרו בכלי מים בשיעור רביעית, ובכל זאת יצא השני ידי חובתו בנטילה מכלי זה, שכן המים הנותרים הינם כהמשכם של המים הראשונים שהיו ראויים לנטילה ("שיירי טהרה"). <strong>דתניא</strong> <small>[ש</small>כן <small>שנינו</small> בדברי תנאים<small>]:</small> <strong>מי</strong> נטילה ששיעורם <strong>רביעית</strong> — <strong>נוטלין</strong> מהם <strong>לידים ל</strong>אדם <strong>אחד, ואפילו לשנים.</strong>
 <big>ג</big> ועוד בענין הכלי לנטילת ידים, <strong>אמר ליה</strong> <small>[לו]</small> <strong>רב ששת לאמימר</strong> בשאלה: האם <strong>קפדיתו אמנא</strong> <small>[אתם מקפידים על הכלי]</small> לנטילת ידים שיהיה שלם? <strong>אמר ליה</strong> <small>[לו]</small> בתשובה: <strong>אין</strong> <small>[כן].</small> חזר ושאלו: האם מקפידים אתם <strong>אחזותא</strong> <small>[על המראה]</small> של המים, שיהיה מראם כמראה מים? <strong>אמר ליה</strong> <small>[לו]</small> אמימר: <strong>אין</strong> <small>[כן].</small> הוסיף רב ששת ושאל: האם מקפידים אתם <strong>אשיעורא</strong> <small>[על השיעור]</small> של המים שיהיה רביעית, ולא פחות מכך? <strong>אמר ליה</strong> <small>[לו]</small> אמימר: <strong>אין</strong> <small>[כן].</small>
 <strong>איכא דאמרי</strong> <small>[יש שאומרים]</small> באופן שונה את תשובת אמימר לרב ששת, <strong>ש</strong><strong>הכי</strong> <small>[כך]</small> <strong>אמר ליה</strong> <small>[לו]:</small> <strong>אמנא ואחזותא</strong> <small>[על הכלי ועל המראה]</small> — <strong>קפדינן</strong> <small>[אנו מקפידים],</small> ואולם <strong>אשיעורא</strong> <small>[על השיעור]</small> — <strong>לא קפדינן</strong> <small>[אין אנו מקפידים].</small> <strong>דתניא</strong> <small>[ש</small>כן <small>שנינו</small> בדברי חכמים<small>]:</small> <strong>מי רביעית נוטלין</strong> מהם <strong>לידים ל</strong>אדם <strong>אחד, ואפילו לשנים.</strong> הרי שאין צורך ברביעית מים לכל אחד. ודוחים:
 <strong>ולא היא,</strong> אין מכאן ראיה, כי <strong>שאני התם</strong> <small>[שונה,</small> מיוחד, <small>שם]</small> הדין, שאין צורך ברביעית מים לנוטל השני, <strong>משום דקאתו</strong> <small>[שבאו]</small> המים <strong>משירי טהרה.</strong> כיון שמתחילה היה בהם שיעור הראוי לטהרה.
  ובענין נפח הכלי לנטילת ידים, נמסר כי <strong>אתקין</strong> <small>[התקין]</small> <strong>רב יעקב מנהר פקוד נטלא בת רביעתא</strong> <small>[כלי נטילה העשוי זכוכית בן,</small> שיש בו, שיעור <small>רביעית].</small> וכן <strong>אתקין</strong> <small>[התקין]</small> <strong>רב אשי ב</strong>עיר <strong>הוצל כוזא בת רביעתא</strong> <small>[כלי נטילה העשוי חרס בן רביעית].</small>
 <big>ד</big> <strong>ו</strong>עוד בדיני הכלי הראוי לנטילת ידים, <strong>אמר רבא: מגופת</strong> (מכסה) <strong>חבית ש</strong>עמד אדם ו<strong>תקנה</strong> (התקין אותה) שתשמש לנטילת ידים. שחקק בתוכה, כדי שתוכל המגופה לשמש כבית קיבול לרביעית מים — <strong>נוטלין ממנה לידים,</strong> אף שמעיקרה לא נועדה המגופה לשם כך. <strong>ו</strong><strong>תניא נמי הכי</strong> <small>[שנויה</small> ברייתא האומרת <small>גם כן כך]:</small> <strong>מגופת חבית שתקנה</strong> — <strong>נוטלין ממנה לידים.</strong> וכיוצא בדבר <strong>חמת וכפישה</strong> שהן נאדות של עור <strong>שתקנן</strong> שישמשו לנטילת ידים — <strong>נוטלין מהם לידים.</strong> שמעיקרם נועדו לשמש ככלים לנוזלים. ואולם <strong>שק וקופה, אף על פי שמקבלים,</strong> כלומר, שהם יכולים להכיל בתוכם מים — <strong>אין נוטלין מהם לידים.</strong> שכן אין עיקר תפקידם להכיל מים בתוכם, לפי שרובם אינם ראויים לכך.
 <big>ה</big> למעלה התבררו דיני נטילת ידים. ובענין זה <strong>איבעיא להו</strong> <small>[נשאלה להם]</small> לחכמים: <strong>מהו</strong> הדין, האם מותר <strong>לאכול</strong> פת <strong>במפה</strong> (פיסת בד, כמטלית) הנתונה על ידו, ובלי ליטול ידיים? וצדדי השאלה: <strong>מי חיישינן דלמא נגע</strong> <small>[האם חוששים אנו שמא יגע]</small> בידיו בפת, אף שנתונה עתה מפה עליהן. ולכך הריהו צריך נטילת ידים, אף באופן זה. <strong>או</strong> שמא <strong>לא</strong> חוששים לדבר זה, ודי בנתינת המפה על ידיו?
 ומציעים: <strong>תא שמע</strong> <small>[בוא</small> ו<small>שמע]</small> פתרון לבעיה זו ממה ששנינו: <strong>וכשנתנו לו לר' צדוק</strong> בחג הסוכות, <strong>אוכל</strong> ששיעורו הוא <strong>פחות מכביצה</strong> — היה <strong>נוטלו במפה</strong> שעל ידיו, <strong>ו</strong>היה <strong>אוכלו חוץ לסוכה</strong> (שלדעתו אין אדם חייב בחג הסוכות באכילת אוכל בשיעור כזה דווקא בסוכה), <strong>ואין</strong> הוא <strong>מברך אחריו</strong> ברכת המזון, שאין זו אכילה שיש בה שביעה. ונדייק מכאן: <strong>מאי לאו</strong> <small>[האם לא]</small> נלמד מכאן כי <strong>הא</strong> <small>[הרי]</small> שאם היה אוכל בשיעור <strong>כביצה</strong> — <strong>בעי</strong> <small>[צריך]</small> היה <strong>נטילת ידים,</strong> אף שאכל במפה על ידיו.
  ודוחים:  אין זו ראיה, שכן <strong>דלמא</strong> <small>[שמא]</small> כך יש לדייק: <strong>הא</strong> <small>[הרי]</small> אם היה זה אוכל ששיעורו <strong>כביצה</strong> — <strong>בעי</strong> <small>[צריך]</small> לאוכלו דווקא ב<strong>סוכה, ובעי</strong> <small>[וצריך]</small> לברך אחר אכילתו <strong>ברכה,</strong> ברכת המזון, אך אפשר לומר שניתן לאכול אותו במפה, ובלא נטילת ידים.
  ומציעים עוד: <strong>תא שמע</strong> <small>[בוא</small> ו<small>שמע]</small> פתרון לבעיה זו ממה שמסופר כי <strong>שמואל אשכחיה</strong> <small>[מצא]</small> את <strong>רב דקאכיל</strong> <small>[שהוא אוכל]</small> <strong>במפה</strong> על ידיו, ובלא נטילת <strong>ידים.</strong> <strong>אמר ליה</strong> <small>[לו]</small> שמואל לרב:
## דף קז:
 האם <strong>עבדין כדין</strong> <small>[עושים כך],</small> כלומר, האם כך ראוי לאכול פת, בלא נטילת ידים? <strong>אמר ליה</strong> <small>[לו]</small> רב לשמואל בתשובה: נטלתי לפני כן את ידי, ואולם משום ש<strong>דעתי קצרה עלי</strong> (שאני איסטניס), איני רוצה לאכול בידים חשופות, ולכך שמתי עליהן מטפחת.
  ועוד מסופר: <strong>כי סליק</strong> <small>[כאשר עלה]</small> <strong>ר' זירא</strong> מבבל לארץ ישראל, <strong>אשכחינהו</strong> <small>[מצא אותם]</small> את <strong>ר' אמי ור' אסי דקאכלי בבלאי חמתות</strong> <small>[שהם אוכלים</small> פת <small>בבלאי חמת,</small> קרעי חמתות שהתבלו<small>]</small> ששמו על ידיהם ובלי שנטלו ידים, <strong>אמר</strong> להם ר' זירא: <strong>תרי גברי רברבי כוותייכו, ליטעו</strong> <small>[שני אנשים גדולים כמותכם, שיטעו]</small> <strong>ב</strong>דברי <strong>רב ושמואל</strong> המסופרים למעלה? ו<strong>הא</strong> <small>[הרי]</small> <strong>"דעתי קצרה" קאמר</strong> <small>[</small><small>הוא</small> שרב <small>אמר]</small> לשמואל, ולכך אכל בבגד על ידיו, ואולם הוא נטל את ידיו לפני כן, ולא התיר רב לאכול כך בלא נטילת ידים!
  ואומרים:  <strong>אשתמיטתיה הא דאמר</strong> <small>[נשמט ממנו,</small> מר' זירא, דין <small>זה שאמר]</small> <strong>רב תחליפא בר אבימי</strong> שכך <strong>אמר שמואל: התירו</strong> חכמים לאכול פת ב<strong>מפה</strong> הכרוכה על הידים ובלא <strong>נטילת ידים,</strong> <strong>ל</strong>כהנים <strong>אוכלי תרומה,</strong> שכן הכהנים הינם זריזים וזהירים במעשיהם, ולא יבואו לנגוע בפת. <strong>ולא התירו</strong> לאכול כן ב<strong>מפה</strong> הכרוכה על הידים, <strong>ל</strong>ישראלים <strong>אוכלי טהרות</strong> (המקפידים על אכילת חולין שלהם, שתיאכל בטהרת המאכל והאדם האוכל), לפי שאין הם רגילים בהנהגות זריזות ובזהירות ככהנים. <strong>ור' אמי ור' אסי כהנים הוו</strong> <small>[היו],</small> הזהירים וזריזים במעשיהם, ולכך ראויים הם לאכול במפה, ובלא נטילת ידים.
 <big>א</big> ועוד בחובת נטילת ידים שלפני האכילה, <strong>איבעיא להו</strong> <small>[נשאלה להם</small> לחכמים<small>]:</small> אדם ה<strong>אוכל מחמת מאכיל,</strong> כלומר, שהוא עצמו אינו נוגע באוכל אלא אחר מאכיל אותו, האם האוכל <strong>צריך נטילת ידים</strong> לאכילה זו, <strong>או</strong> <strong>לא,</strong> שהרי אינו נוגע באוכל? ומציעים: <strong>תא שמע</strong> <small>[בוא</small> ו<small>שמע]</small> פתרון לבעיה זו ממה שנמסר כי <strong>רב הונא בר סחורה הוה קאי קמיה</strong> <small>[היה עומד לפני]</small> <strong>רב המנונא,</strong> ומשמש לפניו. <strong>בלם ליה אומצא, ואכיל</strong> <small>[חתך לו</small> רב הונא בר סחורה לרב המנונא <small>חתיכת בשר</small> ונתנה בפיו, <small>ואכל],</small> <strong>אמר ליה</strong> <small>[לו]</small> רב הונא בר סחורה לרב המנונא: <strong>אי לאו</strong> <small>[אם לא]</small> ש<strong>רב המנונא את</strong> <small>[אתה],</small> <strong>לא ספינא לך</strong> <small>[לא הייתי מאכיל אותך]</small> בלא נטילת ידים.
  ומדייקים:  <strong>מאי טעמא</strong> <small>[מה טעם]</small> יכול היה רב המנונא לאכול באופן זה? <strong>לאו</strong> <small>[האם לא]</small> <strong>משום</strong> שהריהו <strong>זהיר ולא נגע</strong> <small>[ואינו נוגע]</small> בידיו במאכל. ומכאן שאם אדם מואכל על ידי אחר, והאוכל נזהר מלגעת במאכל, מותרת לו אף בלא נטילת ידים. ודוחים <strong>:</strong> <strong>לא,</strong> אין זו ראיה. שכן אפשר לומר שרב המנונא <strong>זריז</strong> היה, ולכך <strong>קדים ומשי ידיה מעיקרא</strong> <small>[הקדים ונטל ידיו מתחילה].</small>
 ומציעים עוד: <strong>תא שמע</strong> <small>[בוא</small> ו<small>שמע]</small> פתרון לבעיה זו ממה ש<strong>אמר ר' זירא</strong> שכך <strong>אמר רב: לא יתן אדם פרוסה לתוך פיו של</strong> ה<strong>שמש</strong> המשרת בסעודה, <strong>אלא אם כן יודע בו</strong> בשמש <strong>שנטל</strong> את <strong>ידיו. ו</strong>בדינו של <strong>השמש</strong> נאמר שהריהו <strong>מברך על כל כוס וכוס</strong> של יין שנותנים לו מן הסעודה, שאינו יודע אם יתנו לו כוס נוספת, ולכך לאחר שתיית כל כוס הריהו מסיח דעתו משתיית יין. <strong>ו</strong>אולם הוא <strong>אינו מברך על כל פרוסה ופרוסה</strong> שניתנת לו. <strong>ו</strong>אילו <strong>ר' יוחנן אמר</strong> כי אף <strong>מברך</strong> השמש <strong>על כל פרוסה ופרוסה</strong> הניתנת לו.
 <strong>אמר רב פפא: בשלמא</strong> <small>[נניח]</small> ש<strong>רב ור' יוחנן לא קשיא</strong> <small>[אינו קשה]</small> מדברי האחד על חבירו, שאפשר לומר שאינם חולקים, וכל אחד מדבר במקרה שונה. כי <strong>הא</strong> <small>[זה]</small> שאמר רב שהשמש אינו מברך על כל פרוסה ופרוסה — מדובר בסעודה <strong>דאיכא</strong> <small>[שיש]</small> בה <strong>אדם חשוב,</strong> ולכך בטוח השמש שהאדם החשוב ידאג שתהיה לו פת כל צורכו, ואינו מסיח דעתו מלאכול. ואילו <strong>הא</strong> <small>[זה]</small> שאמר ר' יוחנן שהשמש מברך על כל פרוסה ופרוסה — מדובר בסעודה <strong>דליכא</strong> <small>[שאין]</small> בה <strong>אדם חשוב,</strong> ולכך אין השמש בטוח שיזכה לפרוסה נוספת, ומסיח דעתו, ומשום כך לכשתנתן לו פרוסה נוספת הריהו צריך לברך עליה.
 <strong>מכל מקום הא קאמר</strong> <small>[הרי הוא,</small> רב, <small>אומר]</small> בתחילת דבריו כי שאין לתת פרוסה לתוך פי השמש <strong>אלא אם כן יודע</strong> הנותן בשמש זה <strong>שנטל</strong> את <strong>ידיו.</strong> ומכאן ראיה שהמואכל על ידי אחר צריך ליטול ידיו! ודוחים: אף מכאן אין להביא ראיה, שכן <strong>שאני</strong> <small>[שונה,</small> מיוחד דינו<small>]</small> של ה<strong>שמש, דטריד</strong> <small>[ש</small>הוא <small>טרוד]</small> ונוגע בדברים שונים בלי לשים לב, ולכך אין לו לאכול בלא נטילת ידים.
 <big>ב</big> ועוד בענין נתינת אוכל לשמש המשרת בשעת הסעודה, <strong>תנו רבנן</strong> <small>[שנו חכמים]:</small> <strong>לא יתן אדם</strong> המתארח <strong>פרוסה</strong> מן הסעודה שלפניו <strong>לשמש</strong> המשרת את הסועדים, <strong>בין</strong> בזמן <strong>שהכוס</strong> נמצאת <strong>בידו</strong> של השמש, <strong>בין</strong> בזמן <strong>שהכוס בידו של בעל הבית.</strong> וטעם הדבר: <strong>שמא</strong> מתוך כך <strong>יארע דבר קלקלה בסעודה,</strong> שמא בעל הבית יכעס, וכיון שהוא שותה עתה, עלול היין להזיק לו. או שיטרד בעל הבית משום שיחשוש שלא יספיק האוכל לאורחיו, ומתוך שהוא מתבונן הנה והנה, עלולה הכוס להישמט מידו. וכן הוא בכוס הנמצאת ביד השמש, שמתוך שהוא מקבל מאת האורחים עלול הוא לשפוך את היין שבכוסו. <strong>והשמש שלא נטל ידיו</strong> — <strong>אסור ליתן פרוסה לתוך פיו.</strong>
 <big>ג</big> למעלה הובאה בעייתם של חכמים בדינו של האוכל מחמת מאכיל לענין נטילת ידים, ועתה <strong>איבעיא להו</strong> <small>[נשאלה להם</small> לחכמים<small>]</small> מה דינו של ה<strong>מאכיל</strong> את האחר, האם הוא <strong>צריך נטילת ידים,</strong> שהרי הוא מכניס בידו לתוך פיו של חבירו, <strong>או</strong> שמא <strong>אינו צריך,</strong> שהרי הוא אינו אוכל?
  ומציעים:  <strong>תא שמע</strong> <small>[בוא</small> ו<small>שמע]</small> פתרון לבעיה זו ממה <strong>דתני דבי</strong> <small>[ששנה</small> בבריייתא החכם <small>של בית]</small> מדרשו של <strong>מנשה: רבן שמעון בן גמליאל אומר</strong> כי ה<strong>אשה</strong> המאכילה את ילדה התינוק ביום הכיפורים, הריהי <strong>מדיחה</strong> (שוטפת) <strong>את ידה</strong> ה<strong>אחת במים,</strong> אף שיום הכיפורים אסור ברחיצה, <strong>ונותנת פת לבנה</strong> ה<strong>קטן. אמרו עליו על שמאי הזקן שלא רצה להאכיל</strong> ביום הכיפורים את התינוק אפילו בהדחה <strong>בידו אחת,</strong> שלא רצה להדיח אפילו את ידו האחת ונמנע בשל כך מלהאכיל את התינוק, <strong>וגזרו עליו</strong> חכמים <strong>שיאכיל בשתי ידיו.</strong> ומכאן ראיה שהמאכיל, אף שהוא עצמו אינו אוכל, הריהו צריך ליטול ידיו.
 <strong>אמר אביי:</strong> אין זו ראיה, שכן סיבתה של הדחת הידים <strong>התם</strong> <small>[שם]</small> אינה משום מצות נטילת ידים, אלא <strong>משום שיבתא</strong> <small>[רוח רעה]</small> השורה על ידי אדם שלא נטל ידיו בבוקר, ומגע יד שכזו עלול להזיק, ולכך הצריכו חכמים למאכיל את התינוק ליטול ידיו בבוקר, ואף ביום הכיפורים.
  ומציעים עוד: <strong>תא שמע</strong> <small>[בוא</small> ו<small>שמע]</small> פתרון לבעיה זו ממה שמסופר <strong>דאבוה</strong> <small>[שאביו]</small> של <strong>שמואל אשכחיה</strong> <small>[מצא]</small> את <strong>שמואל דקא בכי</strong> <small>[שהוא בוכה]</small> כשהיה עדיין ילד. <strong>אמר ליה</strong> <small>[לו]</small> אביו של שמואל: <strong>אמאי קא בכית</strong> <small>[מדוע אתה בוכה]?</small> אמר לו שמואל: <strong>דמחיין רבאי</strong> <small>[שהיכה אותי רבי,</small> מורי<small>],</small> שאל אותו האב: <strong>אמאי</strong> <small>[מדוע]</small> היכה אותך? השיב שמואל: מפני ש<strong>אמר לי</strong> רבי, <strong>קא ספית לבראי ולא משית ידיה</strong> <small>[אתה מאכיל את בני, ולא נטלת את ידיך].</small> שאל אותו אביו: <strong>ואמאי לא משית</strong> <small>[ומדוע לא נטלת ידיך]?</small> <strong>אמר ליה</strong> <small>[לו]</small> שמואל בתמיהה: <strong>הוא,</strong> בנו של רבי, <strong>אכיל, ואנא משינא</strong> <small>[אוכל, ואני אטול</small> ידי<small>]?!</small>
 <strong>אמר ליה</strong> <small>[לו]</small> אביו של שמואל לבנו: <strong>לא מיסתייה דלא גמיר</strong> <small>[לא די לו</small> לרבך, <small>שלא למד]</small> כראוי, שהרי המאכיל את חבירו אינו צריך ליטול את ידיו, <strong>מימחא נמי מחי</strong> <small>[גם כן מכה</small> הוא<small>]!</small> <strong>ו</strong>מסכמים, <strong>הלכתא</strong> <small>[הלכה]</small> היא: מי ש<strong>אוכל מחמת מאכיל</strong> אף על פי שאינו נוגע — הריהו <strong>צריך נטילת ידים,</strong> ואולם ה<strong>מאכיל</strong> את חבירו — <strong>אינו צריך נטילת ידים.</strong>
 <big>ד משנה</big> <strong>צורר</strong> (מניח באריזה אחת) <strong>אדם בשר וגבינה במטפחת אחת, ובלבד שלא יהו נוגעין זה בזה. רבן שמעון בן גמליאל אומר: שני אכסנאין</strong> (אורחים באכסניה אחת) הזרים זה לזה, <strong>אוכלין על שלחן אחד, זה בשר וזה גבינה, ואין חוששין</strong> שמא יבוא האחד לאכול ממאכלו של חבירו, וייכשל באיסור בשר בחלב.
 <big>ה גמרא</big> שנינו במשנה שאמנם מותר לארוז יחד בשר וגבינה, ואולם מותנה הדבר שלא יגעו זה בזה, ושואלים: <strong>וכי</strong> <small>[וכאשר]</small> <strong>נוגע זה בזה</strong> הבשר והגבינה, <strong>מאי הוי</strong> <small>[מה נהיה]</small> בכך? והלא <strong>צונן בצונן הוא,</strong> ואין האחד בולע מחבירו במגע. <strong>אמר אביי</strong> בהסבר הדבר: <strong>נהי</strong> <small>[אם אמנם]</small> שבמגע של צונן בצונן <strong>קליפה</strong> של מקום המגע <strong>לא בעי</strong> <small>[אינו צריך],</small> שכן לא בלע האחד מחבירו, ואולם <strong>הדחה</strong> (שטיפה) <strong>מי לא בעי</strong> <small>[האם אינו צריך]?!</small> ולכך אסרו חכמים על מגע בשר וגבינה, מפני החשש שיבוא לאוכלם בלא הדחה.
 <big>ו</big> עוד שנינו במשנתנו כי <strong>רבן שמעון בן גמליאל אומר</strong> ש<strong>שני אכסנאין אוכלין על שולחן</strong> אחד. ובענין זה <strong>אמר רב חנן בר אמי, אמר שמואל: לא שנו</strong> הלכה זו <strong>אלא</strong> בזמן <strong>שאין</strong> האכסנאים הללו <strong>מכירין זה את זה</strong> שאז אינם באים לאכול האחד ממאכל חבירו, <strong>אבל</strong> בזמן שהם <strong>מכירין זה את זה</strong> — <strong>אסור,</strong> שיש לחשוש שיבואו לאכול זה ממאכליו של זה.
 ומביאים: <strong>תניא נמי הכי</strong> <small>[שנויה</small> ברייתא האומרת <small>גם כן כך],</small> <strong>רבן שמעון בן גמליאל אומר: שני אכסנאים שנתארחו לפונדק אחד, זה בא מן הצפון וזה בא מן הדרום, זה בא בחתיכתו</strong> של בשר, <strong>וזה בא בגבינתו</strong> — הריהם <strong>אוכלין על שלחן אחד, זה בשר וזה גבינה, ואין חוששין</strong> שיבוא האחד לאכול ממאכלו של חבירו.
 <strong>ולא אסרו</strong> חכמים לנהוג כן <strong>אלא</strong> בזמן ששניהם <strong>בתפיסה</strong> (בכריכה, בחפיסה) <strong>אחת,</strong> שהרי זו סעודה משותפת. ותוהים: <strong>תפיסה אחת סלקא דעתך</strong> <small>[עולה על דעתך]</small> להשמיענו שאסור, הרי פשוט הוא! <strong>אלא</strong> בא להשמיענו שאסורה אכילה שכזו, אף ב<strong>כעין תפיסה אחת,</strong> אם יש בין האוכלים מידה של היכרות, שאין האחד מקפיד על השני אם יאכל <strong>ממאכלו שלו. ולכך אסורה אכילת שניהם על שולחן אחד.</strong>
 <big>ז</big> למעלה הובא כי אם מכירים הסועדים זה את זה, אסור להם לאכול על שולחן אחד, זה בשר וזה גבינה. ומביאים עוד בענין זה, <strong>אמר ליה</strong> <small>[לו]</small> <strong>רב יימר בר שלמיא לאביי</strong> בשאלה: אם היו סועדים אלה <strong>שני אחין, ו</strong>אולם הם <strong>מקפידין זה על זה,</strong> ואינם אוכלים זה מזה, <strong>מהו</strong> הדין, האם מותר להם לאכול בשר וגבינה יחד?
 <strong>אמר ליה</strong> <small>[לו]</small> בפתגם שנאמר במקום אחר: אילו נתיר לאלו, <strong>יאמרו כל הסריקין אסורין, וסריקי בייתוס מותרין?!</strong> שכן אסרו חכמים לעשות בפסח מצות סרוקות (משורטטות), שמפני משך הזמן הנדרש לכך, עלולות המצות להחמיץ. ושאל בייתוס בן זונין את חכמים שהרי אפשר לעשות כן בתבנית קבועה, ואין פעולה זו נמשכת זמן רב. ואמרו לו חכמים שאם נתיר באופן זה, יבואו אנשים לתהות מדוע כל הסריקים אסורים, ודווקא של בייתוס מותרים. וכיוצא בזה לענייננו, שאף שני אחים המקפידים זה על זה, אסורים לאכול על שולחן אחד בשר וגבינה. שלא חילקו חכמים בגזירותיהם.
  אמר לו רב יימר לאביי: <strong>ולטעמיך</strong> <small>[ולטעמך,</small> לשיטתך<small>]</small> שאתה אומר שאסור הדבר אף באופן זה, מעתה הלכה <strong>הא</strong> <small>[זו]</small> ש<strong>אמר ר' אסי, אמר ר' יוחנן:</strong> אף שאסרו חכמים לכבס בחול המועד, מכל מקום <strong>מי שאין לו אלא חלוק אחד</strong> בלבד הריהו <strong>מותר לכבסו בחולו של מועד.</strong> ואף בענין זה <strong>יאמרו:</strong>
## דף קח.
 <strong>כל הסריקין אסורין וסריקי בייתוס מותרין!</strong> השיב אביי לרב יימר בר שלמיא: אין להקשות מהיתר כיבוס בחול המועד למי שיש לו רק חלוק אחד, שכן <strong>התם הא</strong> <small>[שם הרי]</small> כבר <strong>אמר מר בר רב אשי</strong> בטעם היתר זה, שהוא משום ש<strong>איזורו</strong> (חגורתו) <strong>מוכיח עליו</strong> שהרי זה חלוקו היחיד. שכן האיזור משמש את כל החלוקים שיש לאדם. ואדם שיש לו שני חלוקים ויותר הרי כאשר הוא מסיר חלוק אחד ולובש תחתיו אחר, הריהו נוטל את האיזור מהראשון ומעבירו לזה שהוא לובש עתה. ואת הראשון הריהו מכבס בלא איזור. ולכן כאשר מכבס אדם את חלוקו עם האיזור שעליו — הרי זה מוכיח לכל הרואים, שאין לו אלא חלוק אחד. ולכך לא הוסר האיזור לפני הכביסה, מפני שלא היה טעם להסירו, שהרי אין לו חלוק אחר לאזור בו את איזורו<strong>. ויודעים כל הרואים מדוע התירו לו חכמים לכבס בחול המועד.</strong>
 <big>א משנה</big> <strong>טיפת חלב שנפלה על החתיכה</strong> של בשר המתבשלת בתוך קדירה רותחת, ונבלעה איפוא בחתיכת הבשר. ולא בחש בקדירה, ולא התפשט החלב אל מעבר לחתיכת הבשר הזו. <strong>אם יש בה ב</strong>טיפת החלב הזו שיעור שיהא <strong>נותן טעם באותה חתיכה</strong> של בשר, שאין בחתיכת הבשר פי ששים כנגד טיפת החלב שנפלה לתוכה — אותו הבשר <strong>אסור.</strong> ואם מיד לאחר נפילת טיפת החלב <strong>ניער</strong> (בחש) <strong>את הקדרה,</strong> ונכנסה אותה חתיכה בתוך הרוטב שבקדירה עוד לפני שבלעה את החלב וקיבלה טעם ממנו, נמצא איפוא שהתערבה טיפת החלב בכל הנמצא בקדירה. לכך <strong>אם יש בה ב</strong>טיפת החלב הזו שיעור שיהא <strong>נותן טעם באותה קדרה</strong> —
 <strong>אסור</strong> כל הנמצא בקדירה. <big>ב גמרא</big> שנינו במשנתנו שטיפת חלב הנבלעת בחתיכת בשר, אם היא נותנת טעם בחתיכת הבשר, נאסר הבשר בכך. ובענין זה שטעם איסור אוסר את הבולעו <strong>אמר אביי:</strong> הלכה זו שדי ב<strong>טעמו</strong> של דבר איסור שנבלע בדבר היתר לאוסרו בכך, <strong>ולא</strong> דווקא <strong>ממשו בעלמא</strong> <small>[בסתם,</small> בכל האיסורים, ולא בבשר בחלב בלבד<small>]</small> — הריהי <strong>דאורייתא</strong> <small>[מן התורה]</small> ולא מדברי חכמים. שמהלכה זו בבשר בחלב (כמבואר במשנתנו), נלמדת ההלכה בשאר איסורים.
  וההוכחה לכך: <strong>דאי סלקא דעתך</strong> <small>[שאם עולה על דעתך]</small> לומר שאין זה אלא <strong>דרבנן</strong> <small>[מדברי חכמים],</small> מעתה יש לדון: <strong>מבשר בחלב מאי טעמא לא גמרינן</strong> <small>[מה טעם אין אנו לומדים]</small> שטעם איסור הנבלע בדבר אחר הריהו אוסרו בכך? — משום שכל עיקרו של איסור <strong>בשר בחלב</strong> <strong>חדוש הוא,</strong> שהרי כל אחד לעצמו הינו דבר היתר, ורק משעה שהתבשלו יחד הריהם נאסרים כאחד. ואולם <strong>אי</strong> <small>[אם]</small> אכן איסור בשר בחלב <strong>חדוש הוא</strong> — מעתה נאמר כי <strong>אף על גב דליכא</strong> <small>[אף על פי שאין בו]</small> <strong>נותן טעם נמי</strong> <small>[גם כן]</small> יהיה אסור! ומאחר ואין אנו אומרים כן, הרי זו ראיה שאין בשר בחלב דבר חידוש, ונלמד ממנו לשאר איסורים, שהטעם אוסר מן התורה.
 <strong>אמר ליה</strong> <small>[לו]</small> <strong>רבא</strong> לאביי: אין זו ראיה, שכן בשר בחלב חידוש הוא. ואולם אין התורה אוסרתו כל זמן שלא נתן החלב טעם בבשר, כי <strong>דרך בשול אסרה תורה,</strong> ודרך בישול קשורה לנתינת טעם.
 <big>ג</big> שנינו במשנתנו שאם אין בחתיכת הבשר כדי ששים לבטל את טיפת החלב שנפלה עליה, הריהי אסורה. ובעניינה של חתיכה זו <strong>אמר רב: כיון ש</strong>החלב <strong>נתן טעם בחתיכה</strong> של הבשר — ה<strong>חתיכה עצמה נעשית נבלה,</strong> כלומר, איסור לעצמו, ואם לא הוציאה מיד מן הקדירה, הריהי חוזרת <strong>ואוסרת</strong> את <strong>כל החתיכות כולן</strong> שבקדירה. ואף אם יש בכל החתיכות שבקדירה פי ששים כנגד חתיכה זו, הריהן אסורות, <strong>מפני שהן</strong> מין ב<strong>מינה</strong> של החתיכה, ומין במינו אינו בטל.
 <strong>אמר ליה</strong> <small>[לו]</small> <strong>מר זוטרא בריה</strong> <small>[בנו]</small> של <strong>רב מרי לרבינא: מכדי</strong> <small>[הרי]</small> <strong>רב כמאן</strong> <small>[כ</small>שיטתו של <small>מי]</small> <strong>אמר לשמעתיה</strong> <small>[את הלכתו</small> זו<small>]?</small> — <strong>כ</strong>שיטת <strong>ר' יהודה,</strong> ש<strong>אמר</strong> כי <strong>מין במינו לא בטיל</strong> <small>[אינו בטל],</small> מעתה <strong>לימא פליגא</strong> <small>[האם נאמר</small> שרב <small>חולק]</small> על <strong>רבא</strong> בהסבר שיטת ר' יהודה.
  שכן <strong>אמר רבא: קסבר</strong> <small>[סבור הוא]</small> <strong>ר' יהודה</strong> כי <strong>כל</strong> תערובת איסור והיתר <strong>שהוא</strong> של <strong>מין ומינו ו</strong>יש עוד <strong>דבר אחר</strong> של היתר — אומרים אנו: <strong>סלק את מינו כמי שאינו</strong> בתערובת זו, <strong>ו</strong>אם ההיתר <strong>שאינו מינו רבה עליו,</strong> על האיסור, הריהו <strong>מבטלו.</strong> ואף בקדירה זו שלפנינו, אף ששאר החתיכות הן ממינה של חתיכת הבשר שנפלה עליה טיפת החלב, ואולם יש בקדירה זו רוטב, שאינו ממינה של חתיכת הבשר, ויבטל הוא את חתיכת הבשר האסורה!
 <strong>אמר ליה</strong> <small>[לו]</small> רבינא למר זוטרא בנו של רב מרי: <strong>אי</strong> <small>[אם]</small> אכן <strong>נפל</strong> האיסור <strong>ברוטב רכה,</strong> שאינה ממין הבשר — <strong>הכי נמי</strong> <small>[כך גם כן]</small> יהיה הדין, שהרוטב מבטל את טיפת החלב, ואולם <strong>הכא במאי עסקינן</strong> <small>[כאן במה אנו עוסקים]?</small> ש<strong>נפל ברוטב עבה,</strong> המורכב ממשקעי בשר, והריהו ממין הבשר, ולכך אין הוא מבטל משום שהוא מין במינו.
  ודנים עוד בבירור שיטת רב שחתיכת הבשר שנפל עליה חלב נעשית חתיכת איסור לעצמה: <strong>ומאי קסבר</strong> <small>[ומה הוא סבור]?</small> <strong>אי קסבר</strong> <small>[אם הוא סבור]</small> שדבר ש<strong>אפשר לסוחטו</strong> ולהוציא את האיסור ממנו — הריהו <strong>מותר,</strong> אף <strong>חתיכה</strong> זו <strong>אמאי</strong> <small>[מדוע]</small> היא <strong>נעשית נבלה,</strong> והרי אפשר לה לטיפת החלב שבתוכה שתיסחט ותצא מחתיכה זו אל שאר החתיכות, ומאחר ואינה מין במינו עם שאר חתיכות הבשר, הריהי מתבטלת בתוכן! <strong>אלא קסבר</strong> <small>[סבור הוא]</small> שדבר ש<strong>אפשר לסוחטו אסור.</strong>
 <strong>דאיתמר</strong> <small>[ש</small>כן <small>נאמר]</small> שנחלקו אמוראים בדבר זה, ש<strong>רב ור' חנינא ור' יוחנן דאמרי</strong> <small>[שאומרים]</small> שאפילו דבר ש<strong>אפשר לסוחטו</strong> הריהו <strong>אסור,</strong> ואילו <strong>שמואל ור' שמעון בר רבי וריש לקיש דאמרי</strong> <small>[שאומרים]</small> כי דבר ש<strong>אפשר לסוחטו</strong> <strong>מותר.</strong>
 ושואלים על הסבר זה: <strong>ו</strong>האם <strong>סבר</strong> <small>[סבור]</small> <strong>רב</strong> ש<strong>אפשר לסוחטו</strong> <strong>אסור? והאיתמר</strong> <small>[והרי נאמר]</small> שנחלקו חכמים בדינו של <strong>כזית בשר שנפל לתוך יורה</strong> (סיר) <strong>של חלב</strong> (שאין שיעור זה של בשר נותן טעם בחלב שביורה), ש<strong>אמר רב</strong> כי ה<strong>בשר אסור,</strong> שהרי בלע מן החלב שנתן בו טעמו, <strong>ו</strong>אילו ה<strong>חלב מותר,</strong> מפני שהבשר לא נתן בו טעם. <strong>ו</strong>אולם <strong>אי סלקא דעתך</strong> <small>[אם עולה על דעתך]</small> לומר שלדעת רב <strong>אפשר לסוחטו</strong> — <strong>אסור,</strong>
## דף קח:
 ה<strong>חלב אמאי</strong> <small>[מדוע]</small> <strong>מותר?</strong> והלא מאחר שבלע הבשר מן החלב, חלב זה שבתוכו <strong>חלב נבלה הוא,</strong> ולכשיחזור ויפלט אל שאר החלב שביורה, הריהו אוסר את כל החלב, משום מין במינו, ושיטת רב היא כדעת ר' יהודה שאין מין במינו בטל!
  ודוחים:  <strong>לעולם קסבר</strong> <small>[סבור הוא]</small> <strong>רב</strong> כי אכן דבר ש<strong>אפשר לסוחטו אסור, ו</strong>טעם הדבר שאין החלב שנכנס בבשר חוזר ואוסר את שאר החלב, כי <strong>שאני התם</strong> <small>[שונה,</small> מיוחד הוא <small>שם]</small> דין בשר בחלב, <strong>ש</strong><strong>אמר</strong> בו <strong>קרא</strong> <small>[הפסוק]:</small> <strong>"לא תבשל גדי בחלב אמו"</strong> (שמות כג, יט) — דווקא <strong>גדי</strong> (ושאר בשר מן הבהמה) שהתבשל עם החלב הוא ש<strong>אסרה תורה, ולא חלב</strong> שהתבשל עם הבשר.
  ותוהים:  <strong>ו</strong>האם <strong>סבר</strong> <small>[סבור]</small> <strong>רב</strong> כי דווקא <strong>גדי</strong> שהתבשל בחלב הוא ש<strong>אסרה תורה ולא חלב</strong> שהתבשל בבשר? <strong>והא איתמר</strong> <small>[והרי נאמר]</small> בדינו של <strong>חצי זית בשר וחצי זית חלב שבשלן זה עם זה,</strong> ש<strong>אמר רב</strong> שכל האוכל שני חצאי כזית אלה הריהו <strong>לוקה על אכילתו,</strong> שכן יש כאן כזית של איסור. <strong>ו</strong>אולם הוא <strong>אינו לוקה על בשולו</strong> של חצי זית מזה וחצי זית מזה, ומפני שלא בישל דבר שיש בו שיעור. <strong>ואי סלקא דעתך</strong> <small>[ואם עולה על דעתך]</small> לומר שלשיטת רב <strong>גדי אסרה תורה, ולא חלב,</strong> אף על ה<strong>אכילה</strong> של חצי זית הבשר וחצי זית החלב הללו <strong>אמאי</strong> <small>[מדוע]</small> הוא <strong>לוקה?</strong> והלא רק <strong>חצי שיעור</strong> של איסור <strong>הוא</strong> זה, שאין כאן כזית בשר, אלא חצי זית בלבד!
 <strong>אלא</strong> כך יש לומר בהסבר שיטת רב: <strong>לעולם</strong> יש לומר ש<strong>קסבר</strong> <small>[סבור הוא]</small> <strong>רב</strong> כי לא רק הבשר שהתבשל עם חלב אסור, אלא אף ה<strong>חלב</strong> שהתבשל עם בשר <strong>נמי</strong> <small>[גם כן]</small> <strong>אסור, ו</strong>טעם הדבר שהתיר רב את החלב כשנפל כזית בשר לתוך יורה של חלב: שכן <strong>הכא במאי עסקינן</strong> <small>[כאן במה אנו עוסקים]?</small> <strong>כגון שנפל</strong> כזית הבשר <strong>לתוך יורה רותחת,</strong> שבמקרה שכזה <strong>מבלע בלע</strong> <small>[לבלוע</small> הרי כזית הבשר אמנם <small>בולע</small> מן החלב<small>],</small> ונאסר בכך. ואולם <strong>מפלט לא פלט</strong> <small>[לפלוט</small> את החלב שבתוכו, <small>אינו פולט],</small> ולכך אין החלב נאסר.
 ושואלים על הסבר זה: <strong>סוף סוף כי נייח, הדר פליט</strong> <small>[כאשר נחה</small> היורה <small>מרתיחתה,</small> <small>חוזר</small> הבשר <small>ופולט</small> את החלב האסור שבתוכו<small>]!</small> ומשיבים: מדובר כאן <strong>כשקדם וסילקו</strong> את כזית הבשר, לפני שהיורה נחה מרתיחתה.
 <big>א</big> למעלה הובאה הלכה משמו של רב בדינם של חצי כזית בשר וחצי כזית חלב שבישלם יחד, ועתה דנים בהלכה זו <strong>גופא</strong> <small>[לעצמה]:</small> <strong>חצי זית בשר וחצי זית חלב שבשלן זה עם זה, אמר רב:</strong> האוכל שני חצאי זית אלה <strong>לוקה על אכילתו,</strong> שהרי אכל כזית שלם של איסור, <strong>ו</strong>אולם <strong>אינו לוקה על בשולו,</strong> שכן לא בישל כשיעור בשר וכשיעור חלב. ותוהים: <strong>מה נפשך,</strong> באיזה צד אתה רוצה לומר? <strong>אי</strong> <small>[אם]</small> אתה אומר ששני חצאי זית אלה <strong>מצטרפין</strong> זה לזה לענין אכילה — לענין <strong>בשול נמי</strong> <small>[גם כן]</small> יצטרפו <strong>ו</strong><strong>לילקי</strong> <small>[ילקה]</small> אף על הבישול! ו<strong>אי</strong> <small>[אם]</small> <strong>לא מצטרפין</strong> לענין הבישול — לענין ה<strong>אכילה נמי</strong> <small>[גם כן]</small> <strong>לא</strong> יצטרפו, <strong>ולא</strong> <strong>לילקי</strong> <small>[ילקה]</small> על האכילה!
  ומשיבים:  <strong>לעולם</strong> אכן חצי זית בשר וחצי זית חלב <strong>לא מצטרפי</strong> <small>[אינם מצטרפים]</small> לא לענין בישול ולא לענין אכילה, <strong>ו</strong>אולם כאן מדובר <strong>ב</strong>חצי זית בשר וחצי זית חלב ש<strong>בא</strong> כל אחד מהם <strong>מיורה גדולה</strong> שבה התבשלו חתיכת בשר בשיעור גדול וחתיכת גבינה בשיעור גדול, ועמד וחתך מזה כחצי זית ומזה כחצי זית ואכלם כאחד, שהרי זה נחשב לו לאכילת איסור של כזית שלם.
 <strong>ו</strong>אילו <strong>לוי</strong> חלק על רב בדבר זה, ו<strong>אמר</strong> כי חצי זית בשר וחצי זית חלב כשם שהם מצטרפים לענין אכילה ללקות עליהם, <strong>אף</strong> מצטרפים לענין בישול, והריהו <strong>לוקה על בשולו</strong> של זה. <strong>וכן תני</strong> <small>[שנה]</small> <strong>לוי במתניתין</strong> <small>[בברייתות</small> שלו<small>]:</small> <strong>כשם שלוקה על אכילתו, כך לוקה על בשולו. ובאי זה</strong> דרגת <strong>בשול אמרו</strong> שלוקים עליו כמי שעבר על איסור בישול בשר בחלב? <strong>בבשול</strong> כזה <strong>שאחרים</strong> (גויים) <strong>אוכלין אותו מחמת בשולו,</strong> שנעשה ראוי לאכילה מחמת הבישול.
 <big>ב</big> למעלה נדון ענין "אפשר לסוחטו", <strong>ו</strong>מביאים עוד בענין זה. <strong>אפשר לסוחטו עצמו,</strong> אם מותר או אסור — מחלוקת <strong>תנאי</strong> <small>[תנאים]</small> <strong>היא, דתניא</strong> <small>[ש</small>כן <small>שנויה</small> ברייתא<small>]:</small> <strong>טפת חלב שנפלה על החתיכה</strong> של בשר רותח, <strong>כיון שנתנה</strong> הטיפה <strong>טעם בחתיכה</strong> — הרי <strong>החתיכה עצמה נעשת נבלה, ו</strong>הריהי <strong>אוסרת</strong> את <strong>כל החתיכות כולן</strong> שהתבשלו עימה בקדירה, ואף שיש בכל החתיכות פי ששים כנגד חתיכה זו, <strong>מפני שהן מינה,</strong> ואין מין במינו מתבטל. אלו <strong>דברי ר' יהודה. ו</strong>
 אילו <strong>חכמים אומרים</strong> שאין החתיכה שנפלה עליה טיפת החלב נאסרת אלא <strong>עד שתתן</strong> טיפת החלב <strong>טעם</strong> אף <strong>ברוטב ובקיפה וב</strong>שאר ה<strong>חתיכות</strong> שבקדירה. ואולם אם אינה נותנת טעם בהם, אינה אוסרת אף לא את החתיכה שנפלה עליה, שכן נסחט ממנה טעם החלב והתפשט בכל הקדירה.
  ובהכרעת הדין במחלוקתם זו <strong>אמר רבי: נראין דברי ר' יהודה ב</strong>אופן <strong>שלא ניער</strong> את הקדירה <strong>ושלא כסה</strong> אותה, <strong>ו</strong>אילו <strong>דברי חכמים</strong> נראים <strong>ב</strong>אופן <strong>שניער</strong> את הקדירה <strong>וכסה</strong> אותה.
  ומעתה יש לברר: <strong>מאי</strong> <small>[מה</small> פירוש<small>]</small> <strong>"לא ניער ולא כסה"? אילימא</strong> <small>[אם תאמר]</small> שהכוונה היא ש<strong>לא ניער כלל, ולא כסה כלל</strong> — הלא במקרה כזה החתיכה שעליה נפלה טיפת החלב <strong>מבלע בלע</strong> <small>[לבלוע</small> אמנם <small>בולעת],</small> ואולם <strong>מפלט לא פלט</strong> <small>[לפלוט אינה פולטת],</small> ואין איפוא מקום לאסור (כשיטת ר' יהודה) את שאר החתיכות.
 <strong>ואלא</strong> צריך לומר בכוונת דברי רבי ש<strong>לא ניער בתחלה</strong> לפני שהחתיכה הראשונה בלעה מטיפת החלב שנפלה עליה, <strong>אלא בסוף,</strong> לאחר שבלעה, <strong>ו</strong>כיוצא בזה, <strong>לא כסה בתחלה אלא בסוף</strong> — אם כן, <strong>אמאי</strong> <small>[מדוע]</small> נאסרות כל החתיכות שבקדירה (לשיטת ר' יהודה), <strong>הא</strong> <small>[הרי]</small> <strong>בלע</strong> החתיכה הראשונה מן החלב, <strong>והא</strong> <small>[והרי]</small> שב ו<strong>פלט!</strong>
 הרי מכאן נסיק כי <strong>קסבר</strong> <small>[סבור הוא</small> רבי<small>]</small> שכל ש<strong>אפשר לסוחטו</strong> — <strong>אסור,</strong> ומאחר שנאסרה החתיכה הראשונה, הרי היא עצמה איסור, וכל הנסחט ממנה הריהו אסור. ולכך כל שאר החתיכות אסורות, שהרי טעם הבשר האסור הנסחט מהחתיכה הראשונה נבלע בחתיכות האחרות, והרי זו תערובת מין במינו, שאין האיסור בטל בה.
## דף קט.
 ושואלים: <strong>מכלל</strong> דברי רבי שנראים לו דברי ר' יהודה (האוסר את כל החתיכות שבקדירה) רק כאשר לא ניער בתחילה (ונאסרה החתיכה הראשונה) וניער וכיסה בסוף, יש להסיק כי <strong>ר' יהודה</strong> עצמו <strong>סבר</strong> <small>[סבור]</small> שאף <strong>כי</strong> <small>[כאשר]</small> <strong>ניער מתחלה ועד סוף וכסה מתחלה ועד סוף</strong> — גם כן <strong>אסור</strong> כל מה שבקדירה, ועל כך יש להקשות, <strong>אמאי</strong> <small>[מדוע]</small> הוא כן, <strong>הא</strong> <small>[הרי]</small> <strong>לא בלע</strong> בשר החתיכה הראשונה <strong>כלל</strong> יותר משאר <strong>החתיכות שבקדירה? שכיון שבחש מייד עם נפילת החלב על החתיכה הראשונה, החלב נבלע בכל החתיכות שבקדירה בשווה, והריהו מתבטל בהן (אם יש בהן ששים כנגדו)?</strong>
 ומשיבים: טעם ר' יהודה הוא, שכן <strong>אימא</strong> <small>[אמור,</small> יש מקום לחשוש ולומר<small>]</small> שבתחילה <strong>לא ניער יפה יפה, ולא כסה יפה יפה,</strong> ויתכן שבאותה עת החלב לא נבלע בשאר החתיכות אלא רק בחתיכה הראשונה. ולאחר מכן כשהמשיך לנער יפה יפה, אז חוזרת חתיכה זו ואוסרת את כל החתיכות, שכן סבור ר' יהודה שאפשר <strong>לסוחטו אסור. ואף רבי סבור כן, ואולם אין הוא סבור כר' יהודה לענין חשש זה כאשר ניער וכיסה מתחילה ועד סוף.</strong>
 <big>א</big> וממשיכים בביאור דברי רבי בהכרעת מחלוקת ר' יהודה וחכמים. <strong>אמר מר</strong> <small>[החכם,</small> רבי<small>]</small> כי נראים דברי ר' יהודה באופן שלא ניער ושלא כיסה, <strong>ו</strong>נראים <strong>דברי חכמים כשניער וכסה.</strong> ודנים בדבריו: <strong>מאי</strong> <small>[מה</small> פירוש<small>]</small> <strong>"ניער" ומאי</strong> <small>[ומה</small> פירוש<small>]</small> <strong>"כסה"</strong> שאמר רבי? <strong>אילימא</strong> <small>[אם תאמר]</small> שהכוונה היא ש<strong>ניער בסוף</strong> לאחר שכבר בלעה החתיכה הראשונה מן החלב ונאסרה, <strong>ולא ניער בתחלה</strong> מיד עם נפילת החלב על חתיכת הבשר. <strong>ו</strong>כיוצא בזה ש<strong>כסה בסוף</strong> לאחר שכבר נאסרה החתיכה הראשונה, <strong>ולא כסה בתחלה</strong> — <strong>האמרת</strong> <small>[הרי אמרת]</small> כבר ש<strong>נראין דברי ר' יהודה בהא</strong> <small>[ב</small>אופן <small>זה]?</small> <strong>אלא</strong> צריך לומר שכך היא כוונת רבי: <strong>"ניער"</strong> — <strong>מתחלה ועד סוף, ו"כסה"</strong> — <strong>מתחלה ועד סוף.</strong>
 שאז נראית שיטת חכמים המתירים את הנמצא בקדירה, ואולם <strong>מכלל</strong> הדברים יש להסיק <strong>דרבנן סברי</strong> <small>[שחכמים</small> עצמם <small>סבורים]</small> שלא רק באופן זה כל הקדירה מותרת, אלא גם כאשר <strong>ניער</strong> רק <strong>בסוף ולא ניער בתחלה,</strong> וכן כאשר <strong>כסה</strong> רק <strong>בסוף ולא כסה בתחלה</strong> — כל הנמצא בקדירה <strong>מותר.</strong> ואף החתיכה הראשונה, אף שנאסרה בתחילה כאשר בלעה מן החלב, הריהי חוזרת ומותרת, שאנו אומרים שנסחט ממנה החלב שהיה בה, והתפשט לכל הקדירה.
 <strong>אלמא קסברי</strong> <small>[מכאן</small> ש<small>הם סבורים]</small> שדבר] ש<strong>אפשר לסוחטו</strong> — הריהו <strong>מותר.</strong> הרי שיש מחלוקת תנאים בנושא של אפשר לסוחטו, שלדעת ר' יהודה (וכן היא דעת רבי) אפשר לסוחטו — אסור, ואילו לדעת חכמים אפשר לסוחטו — מותר.
 <strong>אמר ליה</strong> <small>[לו]</small> <strong>רב אחא מדיפתי לרבינא</strong> בדחיית הדברים: <strong>ממאי</strong> <small>[ממה,</small> מנין<small>]</small> אתה יודע ש<strong>באפשר לסוחטו פליגי</strong> <small>[חלוקים]</small> ר' יהודה וחכמים? <strong>דלמא</strong> <small>[שמא]</small> נאמר כך: <strong>אפשר לסוחטו</strong> — ל<strong>דברי הכל</strong> (ואף לדברי חכמים) הריהו <strong>אסור, והכא</strong> <small>[וכאן]</small> <strong>ב</strong>שאלה של <strong>מין במינו קא מיפלגי</strong> <small>[הם חלוקים],</small> <strong>ור' יהודה</strong> הולך במחלוקת זו <strong>לטעמיה</strong> <small>[לטעמו,</small> לשיטתו<small>]</small> ש<strong>אמר</strong> כי כל תערובת איסור בהיתר של <strong>מין במינו לא בטיל</strong> <small>[אין</small> האיסור <small>בטל],</small> <strong>ו</strong>אף <strong>רבנן</strong> <small>[חכמים]</small> הולכים <strong>לטעמייהו</strong> <small>[לטעמם,</small> לשיטתם<small>]</small> <strong>דאמרי</strong> <small>[שאומרים]</small> כי תערובת איסור בהיתר של <strong>מין במינו בטיל</strong> <small>[בטל]</small> האיסור. ולכך במקרה שלפנינו, שהוא תערובת מין במינו (חתיכת הבשר הראשונה שנאסרה בין שאר הנמצא בקדירה) ר' יהודה אוסר וחכמים מתירים! דחה רבינא:
 <strong>האי מאי</strong> <small>[זה</small> ההסבר <small>מה</small> טיבו<small>]?</small> אין זה נראה, שכן <strong>אי אמרת בשלמא דרבנן</strong> <small>[נניח אם אתה אומר שחכמים]</small> <strong>במין במינו הכא</strong> <small>[כאן,</small> במקרה זה<small>]</small> <strong>כר' יהודה סבירא להו</strong> <small>[סבורים הם]</small> <strong>ובאפשר לסוחטו פליגי</strong> <small>[</small>הם <small>חלוקים],</small> וכדרך שהוסבר למעלה — <strong>היינו דקאמר</strong> <small>[זהו שאמר]</small> <strong>רבי: נראין דברי ר' יהודה בהא</strong> <small>[ב</small>אופן <small>זה]</small> בשלא ניער וכיסה בתחילה אלא בסוף, <strong>ו</strong>נראים <strong>דברי חכמים בהא</strong> <small>[ב</small>אופן <small>זה],</small> כשניער וכיסה מתחילה ועד סוף, וכפי שהתפרש.
 <strong>אלא אי אמרת</strong> <small>[אם אתה אומר]</small> כהצעתך זו, שב<strong>אפשר לסוחטו</strong> ל<strong>דברי הכל אסור,</strong> <strong>והכא</strong> <small>[וכאן]</small> אין ר' יהודה וחכמים חלוקים בדין החתיכה הראשונה, שלדעת הכל היא נאסרת, ונחלקו רק האם היא אוסרת את שאר החתיכות, שכן <strong>במין במינו קמיפלגי</strong> <small>[הם חלוקים],</small> מעתה <strong>האי</strong> <small>[זה]</small> שאמר רבי שנראים דברי חכמים בשניער תחלה, ואין נראים באופן זה דברי ר' יהודה. והרי אף חכמים סבורים כר' יהודה שמא לא ניער יפה יפה, ולכך נאסרה החתיכה הראשונה, ואולם הם סבורים כי הניעור בסוף אינו אוסר את הנמצא בקדירה (שהרי זו תערובת מין במינו), ואולם החתיכה הראשונה עומדת באיסורה (שכן לדעתם, אפשר לסוחטו הריהו אסור). מעתה היה לרבי לומר <strong>נראין דברי ר' יהודה</strong> שכל החתיכות נאסרות, כאשר ניער רק בסוף, ומטעם שמין במינו אינו בטל, <strong>ואין נראין</strong> דברי ר' יהודה שבניעור מתחילה יש לחשוש שמא לא ניער יפה יפה, ולכך יש לאסור את הכל הוא ש<strong>מבעי ליה</strong> <small>[צריך היה</small> לרבי לומר<small>],</small> <strong>ותו לא מידי</strong> <small>[ושוב אין דבר]</small> נוסף שיש לומר. ונדחתה בכך הצעתו של רב אחא מדיפתי.
 <big>ב משנה</big> הרוצה לאכול את <strong>הכחל</strong> (עטין) של בהמה שנשחטה, המלא חלב — הריהו <strong>קורעו</strong> לפני בישולו, <strong>ומוציא את חלבו</strong> מתוכו, ואחר כך רשאי הוא לבשלו. ואם עבר ובישלו ב<strong>לא</strong> ש<strong>קרעו</strong> לפני כן — <strong>אינו עובר עליו</strong> בבישולו ובאכילתו משום בשר וחלב, ללקות על כך, שכן אין החלב שבכחל נחשב "חלב" האסור בתורה. והוא הדין ברוצה לאכול את <strong>הלב</strong> המלא בדם — בתחילה <strong>קורעו ומוציא את דמו</strong> הכנוס בתוכו, ומולחו ומוציא בכך את הדם שבבשרו, ולאחר מכן הריהו מבשלו ואוכלו. ואם מלחו ו<strong>לא קרעו</strong> — הריהו קורעו לאחר מליחתו, ומוציא את דמו, ומותר באכילה. ואם לא קרעו ואכלו — <strong>אינו עובר עליו</strong> להתחייב על אכילתו עונש כרת.
## דף קט:
 <big>א גמרא</big> שנינו במשנתנו שיש לקרוע את הכחל לפני בישולו. ואם בישלו בלא שקרעו, אינו עובר עליו. ובביאור דברים אלה <strong>אמר ר' זירא, אמר רב:</strong> כוונת הלשון <strong>"אינו עובר עליו"</strong> לומר שאין איסור מן התורה בדבר, <strong>ו</strong>אף <strong>מותר</strong> לכתחילה לאוכלו אם נתבשל בלא קריעה, אפילו מדברי חכמים. ומקשים: <strong>והא אנן תנן</strong> <small>[והרי אנו שנינו</small> במשנתנו<small>]</small> <strong>"אינו עובר עליו",</strong> משמע <strong>כי</strong> <strong>מיעבר</strong> <small>[לעבור]</small> על איסור תורה, שילקה על כך, <strong>הוא</strong> ש<strong>לא עבר,</strong> ואולם <strong>הא איסורא איכא</strong> <small>[הרי איסור יש]</small> באכילה זו!
  ומשיבים:  <strong>בדין הוא דאיסורא נמי ליכא</strong> <small>[שאיסור גם כן אין</small> בכך<small>],</small> <strong>ואיידי דבעא למיתנא סיפא</strong> <small>[ו</small>אולם <small>מתוך שרצה לשנות בסוף</small> המשנה<small>]</small> בדינו של <strong>הלב,</strong> ש<strong>קורעו ומוציא את דמו,</strong> ואם <strong>לא קרעו</strong> — <strong>אינו עובר עליו.</strong> ו<strong>התם</strong> <small>[שם]</small> בענין הלב, באמת <strong>מיעבר</strong> <small>[לעבור]</small> על איסור תורה, לענין שילקה על כך, <strong>הוא</strong> ש<strong>לא עבר,</strong> אבל <strong>הא איסורא איכא</strong> <small>[הרי איסור יש</small> בזה<small>],</small> לכך <strong>תנא נמי רישא</strong> <small>[שנה גם כן בראש</small> המשנה<small>]</small> אותו הלשון <strong>"אינו עובר עליו",</strong> אף שאכן גם איסור אין בדבר.
  ומציעים:  <strong>לימא מסייע ליה</strong> <small>[האם אפשר לומר שאפשר לסייע לו,</small> לרב<small>],</small> ממה ששנינו בברייתא: <strong>הכחל</strong> — <strong>קורעו ומוציא את חלבו, לא קרעו</strong> — <strong>אינו עובר עליו. הלב</strong> — <strong>קורעו ומוציא את דמו, לא קרעו</strong> — <strong>קורעו לאחר בשולו ומותר.</strong> ונדייק בדברים: דווקא ה<strong>לב הוא דבעי</strong> <small>[שצריך]</small> <strong>קריעה</strong> לאחר הבישול, אם לא נקרע קודם לכן, <strong>אבל כחל לא בעי</strong> <small>[אינו צריך]</small> <strong>קריעה</strong> לאחר שבישלו.
 ודוחים: <strong>דלמא</strong> <small>[שמא]</small> יש לדייק באופן הפוך: דווקא בלב שנינו כן, משום ש<strong>לב הוא</strong> זה <strong>דסגי ליה</strong> <small>[שדי לו]</small> <strong>בקריעה</strong> לאחר בישול, כדי להתירו לאכילה. <strong>אבל כחל</strong> — <strong>לא סגי ליה</strong> <small>[אין די לו]</small> <strong>בקריעה</strong> לאחר בישול, והוא נאסר. עד כאן הובא נוסח דברים אחד בסוגיה זו.
 <strong>ואיכא דאמרי</strong> <small>[ויש שאומרים]</small> את מהלך הסוגיה באופן שונה, שכך <strong>אמר ר' זירא אמר רב:</strong> כחל שהתבשל בלא קריעה — <strong>אינו עובר עליו</strong> מדין תורה משום אכילת בשר בחלב. <strong>ו</strong>אולם <strong>אסור</strong> לאוכלו מדברי חכמים. ומציעים: <strong>לימא מסייע ליה</strong> <small>[האם אפשר לסייע לו],</small> ממה ששנינו: <strong>אינו עובר עליו.</strong> ונדייק מכאן: <strong>מיעבר</strong> <small>[לעבור]</small> <strong>הוא</strong> ש<strong>לא עבר,</strong> ואולם <strong>הא איסורא איכא</strong> <small>[הרי איסור יש</small> בזה<small>].</small>
 ודוחים: <strong>בדין הוא דאיסורא נמי ליכא</strong> <small>[שאיסור גם כן אין</small> בזה<small>],</small> והיה מקום לשנות במשנתנו "ומותר", <strong>ו</strong>אולם <strong>איידי דבעא למיתנא סיפא</strong> <small>[מתוך שרצה לשנות</small> ב<small>סוף</small> המשנה<small>]</small> בדינו של <strong>הלב,</strong> ש<strong>קורעו ומוציא את דמו,</strong> ואם <strong>לא קרעו</strong> — <strong>אינו עובר עליו.</strong> שכן <strong>התם</strong> <small>[שם,</small> בענין הלב<small>]</small> <strong>מיעבר</strong> <small>[לעבור]</small> <strong>הוא</strong> ש<strong>לא עבר,</strong> ואולם <strong>הא איסורא איכא</strong> <small>[הרי איסור יש</small> בזה<small>],</small> מה שאין כן בכחל, שאין בו איסור. <strong>תנא נמי רישא</strong> <small>[שנה גם כן</small> ב<small>התחלת</small> המשנה<small>]</small> לשון זו <strong>"אינו עובר עליו".</strong>
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה לשיטת רב ממה ששנינו בברייתא כי <strong>הכחל</strong> — <strong>קורעו ומוציא את חלבו, לא קרעו</strong> — <strong>אינו עובר עליו. הלב</strong> — <strong>קורעו ומוציא את דמו, לא קרעו</strong> — <strong>קורעו לאחר בשולו, ומותר.</strong> ונדייק: דווקא <strong>לב הוא דבעי</strong> <small>[שצריך]</small> <strong>קריעה</strong> לאחר בישולו, <strong>אבל כחל</strong> — <strong>לא בעי</strong> <small>[אינו צריך]</small> <strong>קריעה!</strong>
 ודוחים: אין זו ראיה, שכן <strong>דלמא</strong> <small>[שמא]</small> דווקא <strong>לב הוא</strong> זה <strong>דסגי ליה</strong> <small>[שדי לו]</small> <strong>בקריעה</strong> לאחר בישולו, ומשום שאין הדם נבלע בו בבישול. <strong>אבל כחל</strong> — <strong>לא סגי ליה</strong> <small>[אין די לו]</small> <strong>בקריעה,</strong> שכן נתבשל בשר הכחל בחלב, והריהו נבלע בו, ולכך הוא אסור באכילה.
  ומעירים:  <strong>תניא כלישנא קמא</strong> <small>[שנויה</small> ברייתא <small>כלשון ראשונה]</small> של <strong>רב: כחל שבשלו בחלבו</strong> — <strong>מותר.</strong> לעומת זאת, <strong>קבה</strong> של טלה או של עגל שיש בה חלב, שכן הריהם יונקים חלב אל תוך קיבתם, <strong>שבשלה בחלבה</strong> בחלב שיש בה — בשר הקיבה <strong>אסור</strong> באכילה.
 <strong>ומה הפרש</strong> יש <strong>בין זה לזה? זה</strong> (החלב שבקיבה) הריהו מוגדר כ"חלב" משעה שיצא מעטין הבהמה שממנה ינקו הטלה או העגל, והינו <strong>כנוס במעיו</strong> של הגדי או העגל. ובישולם יחד הריהו בישול בשר בחלב. <strong>ו</strong>אילו <strong>זה</strong> (החלב <strong>שבכחל) אינו מוגדר כ</strong>"חלב" שהרי לא יצא מעטין בהמה, ו<strong>אין</strong> זה כחלב ה<strong>כנוס במעיו,</strong> אלא הריהו מובלע בבשר, ולכך אם התבשלו כאחד אין הוא נאסר בכך. אכן מדברי חכמים יש מלכתחילה לקורעו.
 <big>ב</big> שנינו במשנתנו כי יש לקרוע את הכחל קודם בישולו, ומבררים: <strong>כיצד קורעו? אמר רב יהודה: קורעו שתי וערב</strong> (לאורך ולרוחב) <strong>וטחו</strong> (דוחקו בכח) <strong>בכותל</strong> שהוא משטח קשה, ומתוך כך נסחט הכחל ויוצא החלב שבתוכו. ומביאים בענין זה כי <strong>אמר ליה</strong> <small>[לו]</small> <strong>ר' אלעזר לשמעיה</strong> <small>[לשמשו]:</small> <strong>קרע לי</strong> כחל לפני שתצלנו, <strong>ואנא איכול</strong> <small>[ואני אוכל</small> אותו<small>].</small> ותוהים: <strong>מאי קא משמע לן</strong> <small>[מה הוא,</small> ר' אלעזר, <small>משמיע לנו]</small> בכך? והלא הלכה מפורשת ב<strong>מתניתין</strong> <small>[משנתנו]</small> <strong>היא</strong> שכך יש לעשות! ומשיבים: <strong>הא קא משמע לן</strong> <small>[</small>דבר <small>זה הוא משמיע לנו]:</small> <strong>דלא בעינן</strong> <small>[שאין אנו צריכים]</small> לצליה שיקרענו <strong>שתי וערב וטחו בכותל,</strong> כפי שאמר רב יהודה, אלא די בחיתוך אחד, לאורך או לרוחב, ובלא דחיקה על משטח קשה.
 <big>ג</big> ומביאים עוד בענין אכילת כחל, <strong>אמרה ליה</strong> <small>[לו]</small> <strong>ילתא לרב נחמן</strong> בעלה: <strong>מכדי</strong> <small>[הרי]</small> כלל נקוט בידינו כי <strong>כל</strong> דבר <strong>דאסר לן רחמנא</strong> <small>[שאסר לנו הכתוב],</small> <strong>שרא לן כוותיה</strong> <small>[התיר לנו</small> דבר אחר שהריהו <small>כמותו</small> בטעמו<small>],</small> למשל: <strong>אסר לן דמא</strong> <small>[לנו</small> אכילת <small>דם]</small> — <strong>שרא לן כבדא</strong> <small>[התיר לנו</small> אכילת <small>כבד]</small> שמלא דם, ויש בו מעין טעם דם. וכיוצא בדבר, אסר לנו הכתוב ביאת האשה ה<strong>נדה</strong> — התיר לנו ביאת אישה כשיש לה <strong>דם טוהר</strong> בימים שלאחר לידה. שאף אם רואה בהם דם, אינה נטמאת בכך, ומותרת לבעלה בימים אלה. אסר לנו הכתוב אכילת
 <strong>חלב בהמה</strong> — התיר לנו אכילת <strong>חלב חיה,</strong> הדומה לו בטעמו. אסר לנו הכתוב אכילת <strong>חזיר</strong> — התיר לנו אכילת <strong>מוחא</strong> <small>[מוח]</small> של הדג <strong>שיבוטא</strong> שטעמו דומה לזה של חזיר. אסר לנו הכתוב <strong>גירותא</strong> (מין דג טמא) — התיר לנו <strong>לישנא דכוורא</strong> <small>[לשון של דג]</small> הדומה לו בטעמו.
  אסר לנו ביאת <strong>אשת איש</strong> — התיר לנו <strong>גרושה בחיי בעלה,</strong> שיש בדבר דמיון לביאת אשת איש. אסר לנו הכתוב ביאת <strong>אשת אח</strong> — התיר לנו את <strong>יבמה</strong> במצות ייבום (אם מת האח בלא זרע). אסר לנו את ה<strong>גויה</strong> — התיר לנו <strong>את</strong> <strong>יפת תאר</strong> (שבויית מלחמה). ואם כן, כיון שאסרה עלינו התורה אכילת בשר בחלב, <strong>בעינן למיכל בשרא בחלבא</strong> <small>[רוצה אני לאכול</small> דבר שיש בו טעם <small>בשר בחלב]!</small>
 <strong>אמר להו</strong> <small>[להם]</small> <strong>רב נחמן לטבחי</strong> <small>[לטבחים]:</small> <strong>זויקו</strong> <small>[שפדו,</small> צלו על שיפוד<small>]</small> <strong>לה כחלי</strong> <small>[כחלים]</small> ותאכל מהם. ושואלים על הוראת רב נחמן: <strong>והאנן תנן</strong> <small>[והרי אנו שנינו]</small> ש<strong>קורעו</strong> לכחל קודם בישולו, וכאן <strong>עשה בלא קריעה! ומשיבים:</strong> הדין <strong>ההוא,</strong> דין הקריעה, נאמר <strong>ל</strong>בישול ב<strong>קדרה</strong> בלבד, א בל לא לצליה. ושואלים:
 <strong>והא קתני</strong> <small>[והרי שנה]</small> בברייתא שהובאה למעלה כי הכחל <strong>שבשלו</strong> (שצלאו) בחלבו הריהו מותר, ונדייק: <strong>דיעבד</strong> <small>[כשנעשה]</small> כבר הדבר — <strong>אין</strong> <small>[כן]</small> מותר לאוכלו, אבל <strong>לכתחלה</strong> — <strong>לא</strong> ינהג כן, אלא יקרענו, ושלא כדברי רב נחמן! ומשיבים: <strong>הוא הדין</strong> ש<strong>אפילו לכתחלה</strong> מותר לצלות את הכחל בלא לקורעו, <strong>ואיידי דקא בעי למיתנא סיפא</strong> <small>[ומתוך שהוא</small> התנא <small>רוצה לשנות בסוף]</small> <strong>קבה</strong>
## דף קי.
 <strong>שבשלה בחלבה</strong> (החלב שינק הגדי מאמו) — הריהי <strong>אסורה,</strong> ש<strong>אפילו</strong> ב<strong>דיעבד נמי</strong> <small>[שנעשה</small> הדבר <small>גם כן]</small> <strong>לא</strong> יאכלנה, לכך <strong>תנא נמי רישא</strong> <small>[שנה גם כן בהתחלה]</small> <strong>שבשלה</strong> בלשון בדיעבד, ואולם מעיקר הדין, אף לכתחילה מותר לצלות את הכחל בחלבו.
 <big>א</big> למעלה הובאה שיטת רב (בלשון השניה) האוסר את הכחל שנצלה בלא קריעה, ובענין זה מוסרים: <strong>כי סליק</strong> <small>[כאשר עלה]</small> <strong>ר' אלעזר</strong> מבבל לארץ ישראל, <strong>אשכחיה</strong> <small>[מצא אותו]</small> את החכם <strong>זעירי, אמר ליה</strong> <small>[לו]</small> ר' אלעזר לזעירי: האם <strong>איכא תנא דאתנייה</strong> <small>[יש</small> פה <small>שונה משניות ששנה לו]</small> <strong>לרב</strong> דין זה ש<strong>כחל</strong> שנצלה בלא קריעה הריהו אסור? <strong>אחוייה</strong> <small>[הראה לו]</small> זעירי את <strong>רב יצחק בר אבודימי,</strong> שהוא ששנה כן לרב. <strong>אמר ליה</strong> <small>[לו]</small> רב יצחק בר אבודימי לר' אלעזר: <strong>אני לא שניתי לו</strong> דין <strong>כחל כל עיקר,</strong> כלומר, אני לא אמרתי לו שום דבר לאסור בזה. אלא <strong>רב</strong> ששנה להם כי הכחל שנצלה בחלבו הריהו אסור, משום ש<strong>בקעה,</strong> כלומר, מקום פרוץ (בלא גדרות), <strong>מצא</strong> בבבל, שראה שהריהם מזלזלים באיסור בשר בחלב, <strong>ו</strong>לכך <strong>גדר בה גדר,</strong> הוסיף סייג, להחמיר עליהם באיסור זה, שיהא הכחל אסור, וכדי שלא יבואו לעבור על איסור תורה בבשר וחלב.
  שכן מסופר כי <strong>רב איקלע</strong> <small>[הזדמן]</small> <strong>ל</strong>מקום בבבל ששמו <strong>טטלפוש, שמעה לההיא איתתא דקאמרה</strong> <small>[שמע את אישה אחת שאומרת]</small> <strong>לחבירתה: ריבעא דבשרא</strong> <small>[רבע,</small> ליטרא, <small>של בשר]</small> <strong>כמה חלבא בעי לבשולי</strong> <small>[חלב היא צריכה לבשל אותה]?</small> <strong>אמר</strong> רב: מכאן אני רואה כי <strong>לא גמירי</strong> <small>[אין</small> אלה <small>למודים]</small> ש<strong>בשר בחלב</strong> הריהו <strong>אסור,</strong> ולכך <strong>איעכב</strong> <small>[התעכב]</small> רב באותו מקום, <strong>וקאסר להו כחלי</strong> <small>[ואסר להם</small> גם <small>כחלים],</small> <small>כדי לעשות הרחקה במקום שזילזלו באיסור בשר בחלב.</small> <small>קודם הובאה מסורת בעניינו של ר' אלעזר שעלה לארץ ישראל, ושאל מי הוא התנא ששנה לרב שכחל הריהו אסור. ומציינים:</small>
 <strong>רב כהנא מתני הכי</strong> <small>[היה שונה כך]</small> את הדברים, וכפי שהובא למעלה. ואולם <strong>ר' יוסי בר אבא מתני</strong> <small>[היה שונה]</small> את הדברים באופן שונה, שאמר לו רב יצחק בר אבודימי לר' אלעזר: <strong>אנא</strong> <small>[אני],</small> רק ב<strong>כחל של</strong> בהמה <strong>מניקה</strong> (שחלב רב כנוס בכחל שלה) <strong>שניתי לו</strong> לרב שהריהו אסור, <strong>ומפלפולו של רב חייא</strong> מפני שר' חייא היה חריף ומפולפל, לכך סבור היה רב יצחק בר אבודימי (שונה המשניות בבית מדרשו של ר' חייא) כי אף תלמידי ר' חייא חריפים כרבם, ולכך <strong>שנה ליה</strong> <small>[לו]</small> <strong>כחל סתם,</strong> ובלא לפרט שמדובר דווקא בכחל של מניקה, כי סבור היה שונה המשניות שאין צורך לציין זאת. ואילו רב הבין מתוך כך שהכוונה לכל כחל שהוא, אף של הבהמה שאינה מניקה.
 <big>ב</big> ועוד בדינו של הכחל מסופר כי <strong>רבין ורב יצחק בר יוסף איקלעו לבי</strong> <small>[הזדמנו לביתו]</small> של <strong>רב פפי. אייתו לקמייהו תבשילא דכחל</strong> <small>[הביאו לפניהם</small> לאכול <small>תבשיל של כחל],</small> <strong>רב יצחק בר יוסף אכל</strong> ממנו, ו<strong>רבין לא אכל. אמר אביי: רבין תכלא</strong> <small>[השכול],</small> <strong>אמאי לא אכל</strong> <small>[מדוע אינך אוכל]?</small> <strong>מכדי, דביתהו</strong> <small>[הרי, אשתו]</small> של <strong>רב פפי ברתיה</strong> <small>[בתו]</small> של <strong>ר' יצחק נפחא הואי</strong> <small>[הינה],</small> <strong>ור' יצחק נפחא, מריה דעובדא הוה</strong> <small>[בעל מעשים,</small> מדקדק במצוות, <small>היה],</small> ומעתה, <strong>אי לאו דשמיע לה מבי נשא, לא הוה עבדא</strong> <small>[אם לא ששמעה</small> כן <small>בבית אביה</small> שמותר הכחל באכילה, <small>לא היתה עושה כן],</small> ואפשר לסמוך עליה!
 <big>ג</big> למעלה נמסר על מנהגו של ר' יצחק נפחא בענין אכילת כחל, ועתה מוסרים על מנהגם של ערים שונות בבבל. שכן היהודים ש<strong>ב</strong>עיר <strong>סורא לא אכלי כחלי</strong> <small>[לא היו אוכלים כחל]</small> כלל, אף זה שנצלה ואף זה שנקרע. ואילו <strong>ב</strong>עיר <strong>פומבדיתא אכלי כחלי</strong> <small>[היו אוכלים כחל].</small> ובענין זה מסופר כי <strong>רמי בר תמרי</strong> ש<strong>הוא</strong> זה המכונה <strong>רמי בר דיקולי</strong> שהיה <strong>מ</strong>העיר <strong>פומבדיתא</strong> (שבה היה הכחל נאכל) <strong>איקלע</strong> <small>[הזדמן]</small> <strong>לסורא</strong> (שבה אין הכחל נאכל), <strong>במעלי יומא דכפורי</strong> <small>[בערב יום הכיפורים],</small> שבו מצווים על אכילה ושתיה, והתבשלו באותו יום מאכלי בשר מרובים, <strong>אפקינהו כולי עלמא לכחלינהו שדינהו</strong> <small>[הוציאו כולם את הכחלים שלהם וזרקו אותם],</small> שהרי אינם נאכלים במקום זה, <strong>אזל איהו, נקטינהו אכלינהו</strong> <small>[הלך הוא,</small> רמי בר תמרי, <small>אסף אותם</small> את הכחלים, צלאם ו<small>אכל אותם],</small> שהרי במקומו הכחל נאכל.
 <strong>אייתוה לקמיה</strong> <small>[הביאו אותו לפני]</small> <strong>רב חסדא</strong> לדין על שאכל אכילה האסורה במקום זה. <strong>אמר ליה</strong> <small>[לו]</small> רב חסדא לרמי בר תמרי: <strong>אמאי תעביד הכי</strong> <small>[מדוע אתה עושה כך],</small> שהרי במקומנו אסורה אכילת הכחל? <strong>אמר ליה</strong> <small>[לו]</small> רמי בר תמרי: <strong>מאתרא</strong> <small>[ממקומו]</small> של <strong>רב יהודה אנא</strong> <small>[אני],</small> <strong>דאכיל</strong> <small>[שאוכל]</small> רב יהודה את הכחל, וכך הכל נוהגים במקומי, בפומבדיתא. <strong>אמר ליה</strong> <small>[לו]</small> רב חסדא לרמי בר תמרי: <strong>ולית לך</strong> <small>[ואין לך,</small> אין אתה מקבל<small>]</small> את ההלכה הקובעת כי אדם שיצא ממקום שיש לו מנהגים מסויימים למקום אחר שנוהגים בו באופן שונה, ש<strong>נותנין</strong> (מטילים) <strong>עליו</strong> על אותו אדם <strong>חומרי המקום שיצא משם, וחומרי המקום שהלך לשם,</strong> והיה לך איפוא לנהוג כחומרות העיר סורא, ולא לאכול את הכחל! <strong>אמר ליה</strong> <small>[לו]</small> רמי בר תמרי לרב חסדא בתשובה: לא נאמר כלל זה אלא לאדם הנמצא בתוך תחומה של העיר שאליה הוא הגיע, ואילו אני <strong>חוץ לתחום</strong> העיר <strong>סורא</strong> <strong>אכלתינהו</strong> <small>[אכלתי אותם],</small> ואין חלים עלי חומרות המקום הזה.
  הוסיף ושאל אותו רב חסדא: <strong>ובמה טויתינהו</strong> <small>[צלית אותם,</small> את הכחלים<small>]?</small> <strong>אמר ליה</strong> <small>[לו]</small> רמי בר תמרי: <strong>בפורצני</strong> <small>[בחרצנים של ענבים]</small> מן היקבים המצויים שם. שאל אותו רב חסדא: כיצד צלית בחרצנים אלה, <strong>ו</strong>הרי היה לך לחשוש <strong>דלמא</strong> <small>[שמא]</small> <strong>מיין נסך הויא</strong> <small>[היו]</small> החרצנים הללו, שאסורים בהנאה? <strong>אמר ליה</strong> <small>[לו]:</small> רמי בר תמרי: ישנים היו החרצנים, ש<strong>לאחר שנים עשר חדש הוו</strong> <small>[היו],</small> ובטל מעליהם איסורם.
  הוסיף ושאל אותו רב חסדא: ועדיין כיצד צלית בחרצנים אלה, <strong>ו</strong>הרי היה לך לחשוש <strong>דלמא</strong> <small>[שמא]</small> <strong>דלמא</strong> <small>[שמא]</small> של <strong>גזל הוה</strong> <small>[היו]</small> החרצנים, ששייכים הם לאדם מסויים, ויש איסור גזל בלקיחתם! <strong>אמר ליה</strong> <small>[לו]</small> רמי בר תמרי: לא היה מקום לחשש זה, שכן <strong>יאוש בעלים הוה</strong> <small>[היה]</small> בהם, <strong>דקדחו בהו חילפי</strong> <small>[שכבר צמחו בהם עשבים],</small> משמע שהרבה זמן עבר מאז, והתייאשו מהם הבעלים, שלא באו לקחתם בזמן מרובה כל כך.
 <strong>חזייה דלא הוה מנח</strong> <small>[ראהו</small> רב חסדא <small>ש</small>רמי בר תמרי <small>אינו מניח]</small> <strong>תפילין,</strong> וכדרכם של תלמידי חכמים שתפילין בראשיהם, <strong>אמר ליה</strong> <small>[לו]:</small> <strong>מאי טעמא לא מנחת</strong> <small>[מה טעם אין אתה מניח]</small> <strong>תפילין? אמר ליה</strong> <small>[לו]</small> רמי בר תמרי לרב חסדא: <strong>חולי מעיין הוא</strong> (אני), <strong>ואמר רב יהודה</strong> כי זה שחולה ב<strong>חולי מעיין</strong> הריהו <strong>פטור מן התפילין,</strong> שכן תפילין דורשות גוף נקי, ואילו אדם זה שנזקק תכופות לצרכיו, הריהו צריך לחולצן פעמים רבות.
  ועוד <strong>חזייה דלא הוה קא רמי חוטי</strong> <small>[ראהו</small> רב חסדא לרמי בר תמרי <small>ש</small>הוא <small>לא הטיל חוטי</small> ציצית בבגדו<small>],</small> <strong>אמר ליה</strong> <small>[לו]:</small> <strong>מאי טעמא לית לך חוטי</strong> <small>[מה טעם אין לך חוטי</small> ציצית בבגדך<small>]?</small> <strong>אמר ליה</strong> <small>[לו]</small> רמי בר תמרי לרב חסדא: <strong>טלית שאולה היא</strong> זו, <strong>ואמר רב יהודה</strong>
## דף קי:
 כי <strong>טלית שאולה</strong> — <strong>כל שלשים יום</strong> ראשונים לשאילתה הריהי <strong>פטורה מן הציצית.</strong>
 <strong>אדהכי</strong> <small>[בתוך כך,</small> בעוד הם מדברים<small>],</small> <strong>אייתוה לההוא גברא דלא הוה מוקר אבוה ואמיה</strong> <small>[הביאו</small> לפני בית דינו של רב חסדא <small>אדם אחד שלא היה מכבד אביו ואמו],</small> <strong>כפתוהו</strong> <small>[קשרו אותו]</small> על העמוד על מנת להלקותו,
 <strong>אמר להו</strong> <small>[להם]</small> רמי בר תמרי: <strong>שבקוהו</strong> <small>[הניחו לו,</small> אל תלקוהו<small>],</small> <strong>דתניא</strong> <small>[ש</small>כן <small>שנויה</small> ברייתא<small>]</small> כי <strong>כל מצות עשה שמתן שכרה</strong> כתוב <strong>בצדה</strong> — <strong>אין בית דין שלמטה מוזהרין עליה</strong> לכפות על ידי ענישה, כמלקות, ובמצות כיבוד אב נאמר "למען יאריכון ימיך". <strong>אמר ליה</strong> <small>[לו]</small> רב חסדא לרמי בר תמרי: <strong>חזינא לך דחריפת טובא</strong> <small>[רואה אני בך שאתה חריף ביותר]!</small> <strong>אמר ליה</strong> <small>[לו]</small> רמי בר תמרי לרב חסדא: <strong>אי הוית באתריה</strong> <small>[אם היית</small> נמצא <small>במקומו]</small> של <strong>רב יהודה, אחוינא</strong> <small>[הייתי מראה]</small> <strong>לך חורפאי</strong> <small>[חריפותי]</small> הרבה יותר מעכשיו.
 <big>א</big> מתוך שנדונה בסוגיה הקודמת הנהגת מקומות שונים בדין הכחל, מביאים בדומה דברים בעניינו של הכבד. <strong>אמר ליה</strong> <small>[לו]</small> <strong>אביי לרב ספרא: כי סלקת להתם</strong> <small>[כאשר אתה עולה לשם,</small> לארץ ישראל<small>],</small> <strong>בעי מינייהו</strong> <small>[שאל מהם,</small> מחכמי ארץ ישראל<small>]</small> שאלה זו: <strong>כבדא</strong> <small>[הכבד],</small> <strong>מה,</strong> כיצד <strong>אתון</strong> <small>[אתם]</small> נוהגים <strong>ביה</strong> <small>[בו]?</small> ומסופר, <strong>כי סליק</strong> <small>[כאשר עלה]</small> רב ספרא לארץ ישראל, <strong>אשכחיה</strong> <small>[מצא אותו]</small> את <strong>רב זריקא,</strong> ושאלו באשר לכבד. <strong>אמר ליה</strong> <small>[לו]</small> רב זריקא בתשובה: <strong>אנא שלקי ליה</strong> <small>[אני בישלתי אותו]</small> <strong>לר' אמי, ואכל</strong> את הכבד.
 <strong>כי</strong> <small>[כאשר]</small> חזר רב ספרא לבבל, <strong>אתא לגביה</strong> <small>[בא אצל]</small> אביי, ומסר לו את ששמע מפי רב זריקא. <strong>אמר ליה</strong> <small>[לו]</small> אביי: בכבד שהתבשל לעצמו, ולענין <strong>למיסר נפשה</strong> <small>[לאסור את עצמו]</small> בדם שנפלט ממנו בבישול — <strong>לא קא מיבעיא</strong> <small>[היתה נשאלת]</small> <strong>לי</strong> שאלתי, שכן ברור הוא לי שאין הדם הנפלט שב ונבלע בכבד בתוך הבישול. ואולם <strong>כי קמבעיא לי</strong> <small>[כאשר נשאלה לי</small> השאלה<small>]</small> היה זה בכבד שהתבשל עם חתיכת בשר אחרת באותה קדירה, ו<strong>למיסר</strong> <small>[</small>ולענין <small>לאסור]</small> את <strong>חבירתה,</strong> כלומר, אותה חתיכת בשר. ומעתה, במה שר' אמי אכל מהכבד שהתבשל כשלעצמו, אין איפוא פתרון לשאלתי. שאל רב ספרא את אביי:
 <strong>מאי שנא למיסר נפשה</strong> <small>[במה שונה</small> לענין <small>לאסור את עצמה,</small> כשהתבשל הכבד לעצמו<small>],</small> <strong>דלא מיבעיא</strong> <small>[שלא נשאלה]</small> <strong>לך</strong> כל שאלה וברור לך שהריהו מותר — משום <strong>דתנן</strong> <small>[ששנינו</small> במשנה במסכת תרומות<small>]</small> כי הכבד <strong>אינה נאסרת</strong> בבישולה. מעתה, <strong>למיסר</strong> <small>[ל</small>ענין <small>איסור]</small> <strong>חבירתה נמי</strong> <small>[גם כן]</small> <strong>לא תבעי</strong> <small>[לא תישאל]</small> <strong>לך</strong> — <strong>דתנן</strong> <small>[ש</small>כן <small>שנינו</small> במשנה זו<small>]</small> כי <strong>הכבד אוסרת</strong> את המתבשל עימה בקדירה, <strong>ואינה נאסרת, מפני שהיא</strong> אכן <strong>פולטת</strong> דם בשעת הבישול <strong>ו</strong>אולם היא עצמה <strong>אינה בולעת</strong> דם זה, מתוך שהיא טרודה בפליטתו! <strong>אמר ליה</strong> <small>[לו]</small> אביי: אין ממשנה זו פתרון לשאלתי, שכן <strong>דילמא</strong> <small>[שמא]</small> מדובר <strong>התם</strong> <small>[שם]</small> דווקא <strong>בכבדא דאיסורא</strong> <small>[בכבד של איסור,</small> ככבד של בהמה טריפה<small>],</small>
## דף קיא.
 <strong>ו</strong>נאסרה החתיכה שהתבשלה עם הכבד, לא משום הדם שבלעה ממנו, אלא <strong>משום שמנוניתא</strong> <small>[השמנונית]</small> שבכבד האסור שבלעה ממנו. ואילו שאלתי היא בכבד המותר, שהתבשל עם חתיכת בשר אחרת, ו<strong>משום</strong> בליעת <strong>דמא</strong> <small>[דם]</small> שבולעת החתיכה האחרת מהכבד, <strong>מאי</strong> <small>[מה]</small> דינה. ולא נפתרה בעייתי ממה שמסרת מפי ר' זריקא, שכן ר' אמי אכל את הכבד שהתבשל לעצמו.
  ובהמשך הדברים מסופר, <strong>כי הדר סליק</strong> <small>[כאשר חזר</small> ו<small>עלה]</small> רב ספרא לארץ ישראל, שוב <strong>אשכחיה</strong> <small>[מצא אותו]</small> את <strong>ר' זריקא,</strong> והציע רב ספרא שוב את שאלתו לענין ההנהגה בבישול כבד, והוסיף כי שאלתו מתייחסת לכבד המתבשל עם חתיכות בשר אחרות. <strong>אמר ליה</strong> <small>[לו]</small> ר' זריקא: <strong>האי נמי לא תבעי לך</strong> <small>[</small>ב<small>זה גם כן לא תישאל לך],</small> <strong>דאנא</strong> <small>[ש</small>כן <small>אני]</small> <strong>וינאי בריה</strong> <small>[בנו]</small> של <strong>ר' אמי איקלען לבי</strong> <small>[הזדמנו לבית]</small> <strong>יהודה בריה</strong> <small>[בנו]</small> של <strong>ר' שמעון בן פזי, וקריבו לן קניא בקופיה</strong> <small>[והביאו לפנינו את הקנה</small> של הבהמה, <small>וסביבותיו,</small> כל המחובר אליו<small>],</small> הריאה, הלב, והכבד, שכולם התבשלו יחד, <strong>ואכלנא</strong> <small>[ואכלנו].</small> והרי זו ראיה כי אין הכבד אוסר בדם הנפלט ממנו את החתיכות שהתבשלו אתו.
 <strong>מתקיף לה</strong> <small>[מקשה על כך]</small> <strong>רב אשי, ואיתימא</strong> <small>[ויש אומרים]</small> שהקשה זאת <strong>ר' שמואל מזרוקיניא: ודלמא</strong> <small>[ושמא]</small> באותו מעשה שהעיד עליו ר' זריקא <strong>פי</strong> ה<strong>קנה חוץ לקדרה הוה</strong> <small>[היה],</small> ובאופן זה אין דם הכבד יוצא אל תוך הקדירה, אלא עובר דרך קנה הכבד אל הקנה הגדול שבריאה, ודרכו הוא נשפך אל מחוץ לקדירה, ואין דם הכבד יכול להיבלע בשאר החתיכות. ולכך לא נאסרו הלב והריאה שהתבשלו עם הכבד. ועדיין אין אנו יודעים מה דין חתיכה שהתבשלה עם הכבד. והוסיף עוד בדחיית הראיה, <strong>אי נמי</strong> <small>[או גם כן],</small> אפשר לומר כי במעשה שהעיד עליו ר' זריקא, <strong>מיחלט הוה חליט ליה מעיקרא</strong> <small>[לחלוט הוא שחלט אותו בתחילה],</small> שעשה בו פעולה המצמיתה את הדם במקומו שלא יצא עוד משם, לפני שהתבשל עם הריאה והלב, ולכך לא נאסרו בבישול עם הכבד. ואילו שאלת אביי היתה בכבד שלא נחלט לפני שהתבשל עם חתיכות בשר אחרות. שכן מנהג הוא לחלוט את הכבד, <strong>כי הא</strong> <small>[כמו זה]</small> ש<strong>רב הונא חלטי ליה בחלא</strong> <small>[היו חולטים לו</small> את הכבד <small>בחומץ],</small> <strong>ורב נחמן חלטי ליה</strong> <small>[היו חולטים לו]</small> <strong>ב</strong>מים <strong>רותחין. ו</strong>כן למדנו בענין זה כי <strong>סבר רב פפא</strong> שהיה תלמיד <strong>קמיה</strong> <small>[לפני]</small>
 <strong>רבא למימר</strong> <small>[לומר]</small> שכבד שחלטו אותו ב<strong>חלא</strong> <small>[חומץ]</small> — אותו החומץ <strong>אסיר</strong> <small>[אסור]</small> באכילה, מפני שבלע מדם הכבד. <strong>אמר ליה</strong> <small>[לו]</small> רבא לרב פפא: אין זה כדבריך, שכן <strong>אי חלא אסיר</strong> <small>[אם החומץ</small> שחלטו בו את הכבד <small>אסור]</small> — <strong>איהו נמי אסיר</strong> <small>[הוא,</small> הכבד <small>גם כן אסור],</small> שהרי <strong>כי היכי דפליט, הדר בלע</strong> <small>[כמו ש</small>הוא <small>פולט</small> דם ואוסר את החומץ, כן הוא <small>חוזר ובולע]</small> מן החומץ האסור, ונאסר הוא עצמו בכך. ואולם כיון שמנהג הוא לחלוט את הכבד בחומץ, הרי זה מלמד שאין החומץ נאסר בכך.
  ומסופר כי <strong>רב בר שבא איקלע לבי</strong> <small>[הזדמן לבית]</small> <strong>רב נחמן, אייתו ליה כבדא שליקא</strong> <small>[הביאו לפניו</small> לאכילה <small>כבד שלוק,</small> מבושל<small>]</small> <strong>ולא אכל</strong> רב בר שבא ממנו. <strong>אמרו ליה</strong> <small>[לו]</small> בני הבית לרב נחמן כי <strong>בר בי רב דלגיו לא אכיל</strong> <small>[בן בית המדרש,</small> תלמיד חכם <small>שנמצא בפנים אינו אוכל]!</small> <strong>ומנו</strong> <small>[ומי הוא]?</small> <strong>רב בר שבא. אמר להו</strong> <small>[להם]</small> <strong>רב נחמן: גאמו לשבא</strong> <small>[האכילו את שבא]</small> בעל כרחו.
  ומסכמים שבעייתו של אביי בדין הכבד שהתבשל עם חתיכות בשר אחרות תלויה <strong>כ</strong>מחלוקת <strong>תנאי</strong> <small>[תנאים]</small> בה. שכן שנינו כי <strong>ר' אליעזר אומר</strong> ש<strong>הכבד</strong> שהתבשלה עם חתיכות בשר אחרות הריהי <strong>אוסרת</strong> אותן, <strong>ו</strong>אילו היא עצמה <strong>אינה נאסרת, מפני ש</strong>אמנם היא <strong>פולטת</strong> דם בזמן שהיא מתבשלת <strong>ו</strong>אולם היא עצמה <strong>אינה</strong> שבה ו<strong>בולעת</strong> מהדם שנפלט ממנה, שכן טרודה היא בפליטה. ואילו <strong>ר' ישמעאל בנו של ר' יוחנן בן ברוקה אומר</strong> כי אם הכבד היתה <strong>מתובלת</strong> כשהתבשלה עם חתיכות בשר אחרות — הריהי <strong>אוסרת</strong> אותן, <strong>ו</strong>אף היא עצמה <strong>נאסרת</strong> בכך, משום שהתיבול גורם לכבד לבלוע בשעת הבישול מן הדם שנפלט ממנו. וכמו כן אם הכבד היתה <strong>שלוקה</strong> (מבושלת ביותר) — הריהי <strong>אוסרת</strong> את החתיכות האחרות שהתבשלו עימה, <strong>ו</strong>אף היא עצמה <strong>נאסרת,</strong> שבולעת מן הדם.
 <big>א</big> ועוד בענין הכבד, מסופר כי <strong>רבה בר רב הונא אקלע לבי</strong> <small>[הזדמן לביתו]</small> של <strong>רבה בר רב נחמן,</strong> וסעד על שולחנו של רבה בר רב נחמן ביום השבת. בתוך כך <strong>אייתי לקמיה תלת סאוי טחאי</strong> <small>[הביאו לפניו</small> לאכול <small>שלוש סאים</small> של פת נקיה ש<small>ניטוחה</small> בשמן ודבש<small>],</small> <strong>אמר להו</strong> <small>[להם]</small> רבה בר רב הונא לבני ביתו של רבה בר רב נחמן: <strong>מי הוה ידעיתו דאתינא</strong> <small>[האם הייתם יודעים שאני בא]</small> שהכנתם אוכל כה משובח? <strong>אמרו ליה</strong> <small>[לו]:</small> <strong>מי עדיפת לן מינה</strong> <small>[האם אתה עדיף ממנה,</small> מהשבת<small>],</small> <strong>דכתיב</strong> <small>[שנאמר</small> בה<small>]:</small> <strong>"וקראת לשבת עונג"</strong> (ישעיהו נח, יג), ולכבוד השבת עשינו כן!
 <strong>אדהכי, אשכח ההוא כבדא דהוה בה סמפונא דבליעא דמא</strong> <small>[בתוך כך, מצא</small> רבה בר רב הונא בתוך המאכלים שהוגשו לפניו <small>כבד אחד שהיה בו סימפון שמובלע</small> בו <small>דם],</small> <strong>אמר להו</strong> <small>[להם]</small> לבני הבית: <strong>אמאי עבדיתו הכי</strong> <small>[מדוע אתם עושים כך],</small> שהרי אף שדם הבלוע בכבד מותר, אבל דם הכנוס בסימפונות שבו הריהו אסור! <strong>אמרו ליה</strong> <small>[לו]</small> בני ביתו של רב בר נחמן: <strong>אלא היכי נעביד</strong> <small>[איך נעשה]</small> בהכשר אכילתו של הכבד? <strong>אמר להו</strong> <small>[להם]:</small> בתחילה <strong>קרעו</strong> את הכבד <strong>שתי וערב</strong> (לאורך ולרוחב), <strong>ו</strong>הניחו את צד <strong>חיתוכא</strong> <small>[החיתוך]</small> <strong>לתחת,</strong> כלפי מטה, כשתתנוהו בתנור, כדי שבכך יזוב הדם ויצא.
  ומעירים:  <strong>והני מילי כבדא</strong> <small>[ודברים אלה</small> אמורים <small>דווקא</small> <small>בכבד],</small> ומפני הדם הכנוס בתוכו בסימפונות, <strong>אבל</strong> ב<strong>טחלא</strong> <small>[טחול]</small> — אין צורך בקריעה זו, כי מה שיש בו <strong>שומנא בעלמא</strong> <small>[שומן בלבד]</small> <strong>הוא. כי הא</strong> <small>[כמו זה]</small> הנמסר לנו כי <strong>שמואל עבדי ליה תבשילא דטחלי ביומא דעביד מלתא</strong> <small>[היו עושים לו תבשיל של טחולים ביום שהקיז דם].</small>
 <big>ב</big> ומביאים עוד בדינו של הכבד. <strong>אתמר</strong> <small>[נאמר]</small> כי אם צלו בתנור על שיפוד חתיכות בשר, באופן זה ש<strong>כבדא עילוי בשרא</strong> <small>[הכבד</small> נתון <small>על הבשר]</small> — אף שזב דם מן הכבד על הבשר, הבשר <strong>שרי</strong> <small>[מותר].</small> וטעם הדבר: שכן <strong>דמא</strong> <small>[הדם]</small> הזב מן הדבר הצלוי בתנור הריהו <strong>משרק שריק</strong> <small>[מחליק]</small> על הבשר שתחתיו ואינו נבלע בו. ואולם אם <strong>כחלא עילוי בשרא</strong> <small>[כחל</small> נמצא <small>על הבשר]</small> בשעה שנצלה בתנור — הבשר <strong>אסור, מאי טעמא</strong> <small>[מה טעם</small> הדבר<small>]?</small> שכן ה<strong>חלב</strong> היוצא מן הכחל הניצלה הריהו <strong>סרוכי מסריך</strong> <small>[נדבק</small> ונבלע בבשר<small>].</small>
 <strong>רב דימי מנהרדעא מתני אפכא</strong> <small>[היה שונה להיפך]:</small> באופן בו <strong>כחלא עילוי בשרא</strong> <small>[כחל מעל הבשר]</small> — הבשר <strong>שרי</strong> <small>[מותר],</small> <strong>מאי טעמא</strong> <small>[מה טעם</small> הדבר<small>]?</small> שכן איסור בשר בחלב, ב<strong>חלב</strong> של בהמה <strong>שחוטה</strong> (כגון החלב שבכחל) אינו אלא <strong>דרבנן</strong> <small>[מדברי סופרים],</small> ולכך אין חוששים באיסור חכמים שמא נבלע החלב בבשר שמתחתיו. ואולם באופן בו <strong>כבדא עילוי בשרא</strong> <small>[כבד מעל הבשר]</small> — הבשר <strong>אסור,</strong> משום שאיסור <strong>דם</strong> הריהו איסור <strong>דאורייתא</strong> <small>[מן התורה],</small> ויש לחשוש שמא בלע הבשר דם מן הכבד שמעליו.
  ובענין זה <strong>דרש מרימר</strong> ברבים, <strong>הלכתא</strong> <small>[הלכה]</small> היא: <strong>בין כבדא</strong> <small>[כבד]</small> <strong>בין כחלא</strong> <small>[כחל],</small> הניצלים בתנור עם חתיכת בשר, אם היו הכבד או הכחל <strong>תותי בשרא</strong> <small>[מתחת לבשר]</small> — <strong>שרי</strong> <small>[מותר]</small> הדבר, ואם היו <strong>עילוי בשרא</strong> <small>[מעל הבשר],</small> ב<strong>דיעבד</strong> אם עשה כן — <strong>אין</strong> <small>[כן]</small> מותר הבשר, ואולם <strong>לכתחלה</strong> — <strong>לא</strong> יעשה כן.
  ומסופר בענין זה כי <strong>רב אשי איקלע לבי</strong> <small>[הזדמן לביתו]</small> של <strong>רמי בר אבא חמוה</strong> <small>[חמיו],</small> <strong>חזייה לבריה</strong> <small>[ראה את בנו]</small> של <strong>רמי בר אבא דקא</strong> <small>[שהוא]</small>
## דף קיא:
 <strong>שפיד כבדא עילוי בשרא</strong> <small>[שם בשיפוד</small> לקראת צלייה, <small>כבד על הבשר],</small> <strong>אמר</strong> רב אשי: <strong>כמה יהיר</strong> (גאה) הוא <strong>האי מרבנן</strong> <small>[תלמיד חכם זה]</small> שנוהג כן, שהרי <strong>אימר דאמור רבנן</strong> <small>[אמור שאמרו חכמים]</small> והתירו ב<strong>דיעבד</strong> את הבשר שנצלה בתנור תחת הכבד, ואולם לעשות כן <strong>לכתחלה מי אמור</strong> <small>[האם אמרו]</small> חכמים?!
 <strong>ו</strong>עוד מוסיפים בדין צליית כבד ובשר בתנור: <strong>אי איכא בי דוגי</strong> <small>[אם יש</small> מתחת לשיפוד כלי <small>שבו נאסף השומן</small> הנוטף<small>]</small> — אפילו באופן בו <strong>בשרא עילוי כבדא, נמי אסיר</strong> <small>[הבשר על הכבד, גם כן אסור]</small> לצלות את הבשר, שהשומן שנאסף בכלי אסור, מפני שיש בו מדם הכבד, ועלול לאוכלו.
  ושואלים על כך: <strong>ומאי שנא</strong> <small>[ומה שונה,</small> במה נבדל<small>]</small> צליית כבד על בשר במקום שיש בו כלי לאיסוף השומן שהריהו אסור, <strong>מ</strong>צליית חתיכת בשר מעל כלי כזה, שהרי <strong>דמא דבשרא</strong> <small>[דם הבשר]</small> נוטף עם השומן לתוך הכלי, ונאסר השומן בכך? ומשיבים: <strong>דמא דבשרא</strong> <small>[דם הבשר]</small> — <strong>שכן</strong> <small>[שוקע]</small> אל תחתית הכלי, והשומן צף מעליו, וניתן להפריד את השומן מעליו, ולכך מותר השומן. ואילו <strong>דמא דכבדא</strong> <small>[דם הכבד]</small> — הריהו <strong>קפי</strong> <small>[צף]</small> מעל השומן, ולא ניתן להפרידם, ולכך אסור הדבר.
 <big>א</big> ומביאים עוד בהלכה דומה, <strong>אמר רב נחמן, אמר שמואל: סכין</strong> של שחיטה <strong>ששחט בה,</strong> כיון שמקום השחיטה ("בית השחיטה) חם ביותר — בלעה הסכין מדם השחיטה, ומעתה <strong>אסור</strong> לשוב ו<strong>לחתוך בה</strong> דבר מאכל <strong>רותח,</strong> שהרי היא מבליעה בו מדם השחיטה הבלוע בה. ואם חתך בסכין זו דבר מאכל <strong>צונן</strong> — <strong>אמרי לה</strong> <small>[יש אומרים]</small> כי חתיכה זו שנחתכה <strong>בעיא</strong> <small>[צריכה]</small> <strong>הדחה</strong> כדי להתירה באכילה, <strong>ואמרי לה</strong> <small>[ויש אומרים]</small> כי <strong>לא בעיא</strong> <small>[אינה צריכה]</small> <strong>הדחה.</strong>
 <big>ב</big> ועוד הלכות בשמו של שמואל, <strong>אמר רב יהודה, אמר שמואל: קערה שמלח בה בשר,</strong> כדי להוציא את דמו לקראת בישולו — כיון שנבלע מן הדם בקערה, <strong>אסור לאכול בה</strong> דבר מאכל <strong>רותח,</strong> שהרי הקערה חוזרת ונותנת בו מהדם הבלוע בה. <strong>ו</strong>מסבירים כי בהלכה זו הולך <strong>שמואל לטעמיה</strong> <small>[לטעמו,</small> לשיטתו<small>],</small> שכן <strong>אמר שמואל:</strong> הדבר ה<strong>מליח</strong> — <strong>הרי הוא</strong> נחשב <strong>כרותח, ו</strong>הדבר ה<strong>כבוש</strong> — <strong>הרי הוא</strong> נחשב <strong>כמבושל.</strong>
 ובענין זה נמסר, <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' יוחנן: מליח</strong> — <strong>אינו כרותח, וכבוש</strong> — <strong>אינו כמבושל.</strong> <strong>אמר אביי: הא</strong> <small>[זו]</small> המסורת של <strong>רבין</strong> בשם ר' יוחנן, <strong>ליתא</strong> <small>[אינה</small> נכונה<small>],</small> וראיה לדבר, <strong>דההיא פינכא דהוה בי</strong> <small>[שקערת חרס אחת שהיתה בבית]</small> <strong>ר' אמי, דמלח ביה בשרא, ותבריה</strong> <small>[שהיה מולח בה בשר, ושברו</small> ר' אמי לכלי זה<small>]</small> שלא יוכלו להשתמש בו עוד. <strong>מכדי</strong> <small>[הרי],</small> <strong>ר' אמי תלמיד</strong> של <strong>ר' יוחנן הוה</strong> <small>[היה],</small> <strong>מאי טעמא תבריה</strong> <small>[מה טעם שברו]?</small> <strong>לאו</strong> <small>[האם לא]</small> <strong>משום דשמיעא ליה מיניה</strong> <small>[ששמע זאת ממנו]</small> מ<strong>ר' יוחנן</strong> ש<strong>אמר: מליח</strong> — <strong>הרי הוא כרותח!</strong> הרי שדעת ר' יוחנן היא כשמואל, ושלא כדברי רבין. ועוד נמסר בהלכה זו כי
 <strong>יתיב</strong> <small>[ישב]</small> <strong>רב כהנא אחוה</strong> <small>[אחיו]</small> של <strong>רב יהודה קמיה</strong> <small>[לפני]</small> <strong>רב הונא, ויתיב וקאמר</strong> <small>[וישב ואמר]:</small> <strong>קערה שמלח בה בשר</strong> — <strong>אסור לאכול בה</strong> מאכל <strong>רותח.</strong> <strong>ו</strong>הוסיף עוד הלכה: <strong>צנון שחתכו בסכין</strong> שעליה שמנונית בשר שנחתך בה — אף שיש חריפות בצנון, ומתוך כך הריהו בולע מן הסכין, מכל מקום <strong>מותר לאכלו בכותח</strong> (מאכל חלב).
  ודנים בדברי רב כהנא: <strong>מאי טעמא</strong> <small>[מה טעם]</small> מבחינים אנו בין הדם הבלוע בקערה (שנמלח בה בשר) שאוסר אכילת רותח בקערה זו, לבין שמנונית הבשר שעל הסכין (שחתך בה צנון) שאינה אוסרת את הצנון מלהיאכל במאכל חלבי? <strong>אמר אביי: האי</strong> <small>[זה]</small> הצנון — <strong>היתרא</strong> <small>[היתר]</small> <strong>בלע,</strong> שהרי שמנונית הבשר שעל הסכין מותרת באכילה, <strong>ו</strong>אילו <strong>האי</strong> <small>[זו]</small> הקערה שמלח בה בשר — <strong>איסורא</strong> <small>[איסור,</small> דם<small>]</small> <strong>בלע.</strong>
 <strong>אמר ליה</strong> <small>[לו]</small> <strong>רבא</strong> לאביי: מה בכך, והרי גם <strong>כי</strong> <small>[כאשר]</small> <strong>בלע היתרא</strong> <small>[היתר],</small> כצנון זה, <strong>מאי הוי</strong> <small>[מה נהיה]?!</small> <strong>סוף סוף,</strong> לכשיבוא לאכול צנון זה בכותח, <strong>האי היתרא דאתי לידי איסורא</strong> <small>[זה היתר שבא לידי איסור]</small> <strong>הוא, דאיסורא קאכיל</strong> <small>[ש</small>עתה <small>איסור הוא אוכל]!</small> <strong>אלא אמר רבא</strong> בהסבר דברי רב כהנא הללו: יש הבדל בין קערה שנמלח בה בשר לבין צנון שנחתך בסכין שחתכו בו בשר, שכן <strong>האי</strong> <small>[זה]</small> טעם הבשר שבצנון, <strong>אפשר</strong> לאדם מישראל <strong>למטעמיה</strong> <small>[לטעום אותו],</small> שהרי הוא מותר באכילה <strong>ו</strong>אילו <strong>האי</strong> <small>[זה]</small> הדם שנבלע בקערה, <strong>לא אפשר למטעמיה</strong> <small>[אי אפשר לטעום אותו].</small> שהרי הדם אסור באכילה.
 <strong>אמר ליה</strong> <small>[לו]</small> <strong>רב פפא לרבא: ו</strong>הרי גם בקערה ניתן לדעת אם יש בה טעם דם, ש<strong>ליטעמיה קפילא ארמאה</strong> <small>[שיטעם אותו טבח גוי],</small> <strong>מי</strong> <small>[האם]</small> <strong>לא תנן</strong> <small>[שנינו]</small> כי <strong>קדרה שבישל בה בשר</strong> — <strong>לא יבשל בה חלב, ואם</strong> עבר ו<strong>בשל</strong> — הרי היא אוסרת <strong>ב</strong>שיעור שיש בו כדי ש<strong>נותן</strong> הבשר <strong>טעם</strong> בחלב. וכן קדירה ש<strong>בשל בה תרומה</strong> האסורה באכילה למי שאינו כהן — <strong>לא יבשל בה חולין. ואם בשל</strong> — החולין אסורים באכילה למי שאינו כהן, <strong>ב</strong>שיעור ש<strong>נותן</strong> התרומה <strong>טעם</strong> בחולין.
 <strong>ואמרינן</strong> <small>[ואמרנו,</small> ושאלנו<small>]:</small> <strong>בשלמא</strong> <small>[נניח]</small> לגבי נתינת טעם <strong>תרומה</strong> בחולין — יכול <strong>ש</strong><strong>טעים לה</strong> <small>[טועם אותה,</small> את התערובת<small>]</small> <strong>כהן,</strong> ואומר אם נתנה טעם או לא. <strong>אלא בשר בחלב, מאן טעים לה</strong> <small>[מי טועם אותה]</small> שיאמר לנו אם יש טעם בשר בחלב, שהרי הדבר אסור לישראלי?! <strong>ואמר לן</strong> <small>[לנו</small> רבא<small>]:</small> <strong>ליטעמיה קפילא</strong> <small>[שיטעם אותו טבח גוי],</small> <strong>הכי נמי ליטעמיה קפילא</strong> <small>[כאן גם כן שיטעם אותו טבח גוי]!</small> השיב רבא לרב פפא: <strong>הכי נמי</strong> <small>[כך</small> הוא <small>גם כן],</small> במקרה זה שלפנינו, שאם יש לפנינו טבח גוי — נותנים אנו לו לטעום, ואולם <strong>כי קאמינא דליכא קפילא</strong> <small>[כאשר אמרתי</small> את דבריי, הרי זה <small>כשאין טבח גוי].</small>
 <big>ג</big> ומביאים עוד בענין קרוב, <strong>איתמר</strong> <small>[נאמר]</small> שנחלקו חכמים בדינם של <strong>דגים שעלו</strong> מן הצלי, וניתנו בעודם רותחים <strong>בקערה</strong> שאכלו בה בשר, שעתה בלוע בהם טעם בשר, ש<strong>רב אמר</strong> כי <strong>אסור לאכלן בכותח,</strong> שהוא מאכל חלב, מפני איסור בשר בחלב. <strong>ו</strong>אילו <strong>שמואל אמר</strong> כי <strong>מותר לאכלן בכותח.</strong>
 ומסבירים את שיטותיהם: <strong>רב אמר</strong> כי <strong>אסור</strong> לאוכלם בכותח, משום שטעם הבשר שבקערה <strong>נותן טעם הוא</strong> בדגים, וטעם זה יינתן בכותח. <strong>ושמואל אמר</strong> כי <strong>מותר</strong> לאוכלם בכותח, שכן אין טעם הבשר ניתן במישרין בדגים, שהרי לא נתבשלו הדגים עם בשר כאחד, אלא <strong>נותן טעם בר</strong> <small>[בן]</small> <strong>נותן טעם הוא,</strong> שטעם הבשר נכנס בתחילה בקערה, שהיא עצמה אינה בשר אלא מוטעמת מבשר ("נותן טעם"), ומשם בא טעם הבשר לדגים (והריהם "בר נותן טעם"). ובאופן זה מותר לאכול את הדגים בכותח.
  ומעירים:  <strong>והא</strong> <small>[ו</small>הלכה <small>זו]</small> של <strong>רב, לאו</strong> <small>[לא]</small> <strong>בפירוש איתמר</strong> <small>[נאמרה]</small> <strong>אלא מכללא איתמר</strong> <small>[מכלל</small> הדברים <small>נאמרה],</small> כיצד? ש<strong>רב איקלע לבי</strong> <small>[הזדמן לביתו]</small> של <strong>רב שימי בר חייא בר בריה</strong> <small>[בן בנו],</small> <strong>חש</strong> כאבים <strong>בעיניו,</strong> ו<strong>עבדו ליה שייפא בצעא</strong> <small>[עשו לו</small> לרפואתו <small>משחה בתוך קערה],</small> <strong>בתר הכי רמו ליה בשולא בגווה</strong> <small>[לאחר כך שמו לו תבשיל בתוכה,</small> בתוך הקערה הזו<small>],</small> <strong>טעים ליה טעמא דשייפא</strong> <small>[טעם בו</small> בתבשיל את <small>טעם המשחה],</small> <strong>אמר: יהיב טעמא כולי האי</strong> <small>[נותן</small> הוא <small>טעם כל זאת,</small> כל כך הרבה<small>],</small> ומכאן הסיקו השומעים כי שיטת רב היא שדבר שהוא נותן טעם בן נותן טעם, עדיין יש בכוחו לתת טעם. ודוחים ראיה זו: <strong>ולא היא,</strong> אין ממעשה זה להסיק מסקנה כוללת לענין כל נותן טעם בן נותן טעם, <strong>שכן</strong> <strong>שאני התם דנפיש מררה טפי</strong> <small>[שונה,</small> נבדל משאר מקרים הוא <small>המקרה</small> <small>שם, שמרובה מרירותה מאד</small> של משחת התרופה<small>],</small> ולכן היא נותנת טעם אף באופן זה.
  ובענין זה מסופר: <strong>ר' אלעזר הוה קאים קמיה</strong> <small>[היה עומד לפני]</small> <strong>מר שמואל, אייתו לקמיה</strong> <small>[הביאו לפניו,</small> לפני שמואל<small>]</small> <strong>דגים</strong> <strong>שעלו</strong> (שהתבשלו) <strong>בקערה</strong> של בשר, <strong>וקא אכיל</strong> <small>[והיה אוכל]</small> אותם <strong>ב</strong>יחד עם <strong>כותח. יהיב ליה</strong> <small>[נתן לו]</small> שמואל לר' אלעזר מתבשיל זה, <strong>ולא אכל</strong> ר' אלעזר, שכן הוא תלמידו של רב האוסר תבשיל שכזה. <strong>אמר ליה</strong> <small>[לו]</small> שמואל: <strong>לרבך,</strong> כלומר, לרב, <strong>יהיבי ליה</strong> <small>[נתתי לו]</small> לאכול מתבשיל כזה, <strong>ואכל, ואת לא אכלת</strong> <small>[ואתה אינך אוכל]?</small> לאחר זמן, ר' אלעזר <strong>אתא לקמיה</strong> <small>[בא לפני]</small> <strong>רב, אמר ליה</strong> <small>[לו]</small> ר' אלעזר לרב: האם <strong>הדר ביה מר משמעתיה</strong> <small>[חזר בו אדוני מהלכתו],</small> והריהו מתיר אכילת תבשיל כזה? <strong>אמר ליה</strong> <small>[לו]</small> רב בתשובה: <strong>חס ליה לזרעיה</strong> <small>[חס</small> ושלום <small>לו לזרעו,</small> לבנו<small>]</small> של <strong>אבא בר אבא</strong> אביו של שמואל <strong>דליספי לי מידי ולא סבירא לי</strong> <small>[שיאכילני דבר שאין אני סבור בו</small> שהוא מותר באכילה<small>],</small> שלא היו דברים אלה מעולם, ולא האכילו שמואל תבשיל כזה.
  ועוד מסופר בתבשיל דגים שעלו מקערה של בשר ולענין אכילתם בכותח, <strong>ש</strong><strong>רב הונא ורב חייא בר אשי הוו יתבי</strong> <small>[היו יושבים]</small> לסעודה. <strong>חד בהאי גיסא דמברא</strong> <small>[אחד</small> ישב <small>בצד זה של המעבורת]</small> של נהר <strong>סורא,</strong> <strong>וחד בהאי גיסא דמברא</strong> <small>[ואחד</small> ישב <small>בצד זה של המעבורת].</small> <strong>למר אייתו ליה</strong> <small>[לחכם זה הביאו לו]</small> <strong>דגים שעלו בקערה ואכל בכותח, למר אייתו ליה</strong> <small>[לחכם זה הביאו לו]</small> <strong>תאנים וענבים בתוך הסעודה, ואכל, ולא בריך</strong> <small>[ולא בירך]</small> על אכילת התאנים והענבים, לפניה ולאחריה, אף שאין הם באים ללפת את הפת והדרך הנוהגת היא להביאם לאחר הסעודה ולברך עליהם.
 <strong>מר אמר ליה לחבריה</strong> <small>[חכם זה אמר לו לחבירו]:</small> <strong>יתמא</strong> <small>[יתום],</small> כלומר, שאין לו רב! וכי <strong>עבד</strong> <small>[עשה]</small> <strong>רבך הכי</strong> <small>[כך]</small> לאכול דגים כאלה בכותח? <strong>ומר אמר ליה לחבריה</strong> <small>[וחכם זה אמר לו לחבירו]:</small> <strong>יתמא</strong> <small>[יתום]!</small> וכי <strong>עבד</strong> <small>[עשה]</small> <strong>רבך הכי</strong> <small>[כך]</small> לאכול פירות בתוך הסעודה בלא לברך עליהם? <strong>מר אמר ליה לחבריה</strong> <small>[חכם זה אמר לו לחבירו]:</small> <strong>אנא</strong> <small>[אני]</small> <strong>כשמואל סבירא לי</strong> <small>[סבור אני]</small> שמתיר אכילת דגים אלה בכותח, <strong>ומר אמר ליה לחבריה</strong> <small>[וחכם זה אמר לו לחבירו]:</small> <strong>אנא</strong> <small>[אני]</small> <strong>כר' חייא סבירא לי</strong> <small>[סבור אני],</small> <strong>דתני</strong> <small>[ש</small>כן <small>שנה]</small> <strong>ר' חייא</strong> ברייתא זו: <strong>פת</strong> שבירך עליה תחילה — הריהי <strong>פוטרת כל מיני מאכל</strong> שבאותה סעודה, מלברך עליהם. <strong>ו</strong>כן <strong>יין</strong> שבירך עליו — הריהו <strong>פוטר כל מיני משקין</strong> שבאותה סעודה מלברך עליהם.
  ובסיכומם של דברים, <strong>אמר חזקיה משום</strong> <small>[בשם]</small> <strong>אביי: הלכתא</strong> <small>[הלכה]</small> היא כי <strong>דגים שעלו בקערה</strong> של בשר — <strong>מותר לאוכלן בכותח,</strong> וכשיטת שמואל. ואילו <strong>צנון שחתכו בסכין שחתך בה בשר</strong> — <strong>אסור לאוכלו בכותח,</strong> ושלא כשיטת רב כהנא.
  ומעירים:  <strong>והני מילי</strong> <small>[ודברים אלה]</small> אמורים דווקא ב<strong>צנון,</strong>
## דף קיב.
 <strong>דאגב חורפיה בלע</strong> <small>[שמתוך חריפותו</small> הוא <small>בולע</small> ביותר<small>]</small> ובלע משמנונית הבשר שבסכין, ונאסר בכך לאכילה בכותח. <strong>אבל</strong> סכין שיש בה טעם בשר שחתכה את ירק ה<strong>קישות,</strong> שאין בירק כזה חריפות כשל צנון — אין הקישות נאסר בכך לאכילה בכותח, שאין שמנונית הבשר נבלעת בו, ולכך די שיהא <strong>גריר לבי פסקיה ואכיל</strong> <small>[גורר,</small> מסיר <small>את מקום החיתוך, ואוכל]</small> את הקישות אף בכותח.
  וכן <strong>קילחי דליפתא</strong> <small>[קלחים של לפת]</small> שנחתכו בסכין שיש בה טעם בשר — <strong>שרי</strong> <small>[מותרים]</small> הם באכילה עם כותח. ואולם קלחים <strong>דסילקא</strong> <small>[של סלק]</small> שנחתכו בסכין שיש בה טעם בשר — הריהם <strong>אסירי</strong> <small>[אסורים]</small> באכילה עם כותח, לפי שהסכין בחיתוכם נתן בהם משמנונית הבשר שבה. <strong>ו</strong>אולם <strong>אי פתך בהו דליפתא</strong> <small>[אם עירב</small> בין קלחי הסלק, <small>קלחי</small> <small>לפת]</small> באופן שחתך בתחילה בקלחי הלפת ולאחר מכן בקלחי הסלק — <strong>שפיר דמי</strong> <small>[יפה נחשב],</small> ומותר, שכן חיתוך קלחי הלפת מבטל את טעם השמנונית שבסכין.
 <big>א</big> ובענין קרוב מביאים מה ש<strong>בעא מיניה</strong> <small>[שאל אותו]</small> <strong>רב דימי מרב נחמן: מהו</strong> הדין <strong>ל</strong>ענין <strong>אנוחי כדא דמלחא גבי כדא דכמכא</strong> <small>[הנחת כד מלח,</small> שממנו רגילים למלוח את התבשיל הבשרי, <small>אצל</small> ליד <small>כד של כותח,</small> שהוא מאכל חלבי<small>],</small> האם יש מקום לחשוש שמא יפול מן הכותח במלח, בלא שידע, ויבוא למלוח ממנו את התבשיל הבשרי? <strong>אמר ליה</strong> <small>[לו]</small> רב נחמן לרב דימי בתשובה: <strong>אסור</strong> הדבר. חזר ושאל אותו רב דימי: וכד <strong>דחלא מאי</strong> <small>[של חומץ,</small> הניתן בתבשיל הבשרי בצד כד של כותח, <small>מהו],</small> האם יש לחשוש שמא יפול מן הכותח אל החומץ? <strong>אמר ליה</strong> <small>[לו]:</small> <strong>שרי</strong> <small>[מותר]</small> הדבר, שאין מקום לחשש זה.
  חזר ושאל רב דימי: <strong>ומאי שנא</strong> <small>[ובמה שונה]</small> הדבר, מה ההבדל בין שני אלה? השיב לו רב נחמן: <strong>לכי תיכול עלה כורא דמלחא</strong> <small>[כאשר תמדוד על כך כור,</small> מידה גדולה, <small>של מלח]</small> אז תבין! כלומר, עיין ותבין בעצמך. ומסבירים: <strong>מאי טעמא</strong> <small>[מה טעם</small> הדבר<small>]?</small> <strong>האי</strong> <small>[זה,</small> כותח שנפל ממנו למלח<small>]</small> — <strong>איתיה איסורא בעיניה</strong> <small>[ישנו האיסור בעינו],</small> שהרי הוא ניכר, שכן הריהו עבה, ואין הוא בטל במלח. ולכך אסור להניח את כד הכותח בצד כד המלח. <strong>ו</strong>אילו <strong>האי</strong> <small>[זה,</small> כותח שנפל לחומץ<small>]</small> — <strong>ליתיה איסורא בעיניה</strong> <small>[אין האיסור</small> ניכר <small>בעינו].</small> ואין הכותח נותן טעם בחומץ.
 <big>ב</big> ועוד בדינו של כד כותח, נמסר כי <strong>ההוא בר גוזלא דנפל לכדא דכמכא</strong> <small>[גוזל אחד שנפל לתוך כד של כותח],</small> ואף שהכותח הוא מאכל חלבי — <strong>שרייה</strong> <small>[התיר אותו]</small> <strong>רב חיננא בריה</strong> <small>[בנו]</small> של <strong>רבא מפשרוניא</strong> את הגוזל באכילה. <strong>אמר רבא: מאן חכים למישרי כי האי גוונא</strong> <small>[מיהו החכם להתיר דבר כזה</small> שנראה על פניו כאיסור<small>],</small> <strong>אי לאו</strong> <small>[אם לא]</small> <strong>רב חיננא</strong> <strong>בריה</strong> <small>[בנו]</small> של <strong>רבא מפשרוניא!</strong> וטעם ההיתר, שכן <strong>קסבר</strong> <small>[סבור הוא]</small> כך: <strong>כי</strong> <small>[כאשר]</small> <strong>אמר שמואל מליח הרי הוא כרותח</strong> — <strong>הני מילי</strong> <small>[דברים אלה]</small> אמורים דווקא <strong>היכא</strong> <small>[במקום,</small> באופן<small>]</small> שהוא מלוח כל כך, עד שהוא <strong>אינו נאכל מחמת מלחו. אבל האי כותחא</strong> <small>[כותח זה]</small> <strong>הרי נאכל מחמת מלחו. ו</strong>בהגדרה מדוייקת של
 היתר זה בגוזל מוסיפים כי <strong>הני מילי</strong> <small>[ודברים אלה]</small> שהותר הגוזל, נאמרו רק בבשר גוזל <strong>חי</strong> (שאין הבשר מבושל), <strong>אבל</strong> אם היה זה בשר גוזל <strong>צלי</strong> — <strong>בעי</strong> <small>[צריך]</small> <strong>קליפה</strong> <small>[היה צריך לקלוף אותו]</small> מלמעלה סביב. <strong>ואי אית ביה פילי</strong> <small>[ואם יש בו,</small> בבשר הגוזל, <small>בקעים]</small> — <strong>כוליה</strong> <small>[כולו]</small> <strong>אסור,</strong> שכן הריהו בולע מבעד בקעיו. <strong>ו</strong>כן <strong>אי מתבל</strong> <small>[אם</small> הוא <small>מתובל]</small> <strong>בתבלין</strong> — הרי התבלין מרכך את הבשר, ובולע ו<strong>כוליה</strong> <small>[כולו]</small> <strong>אסור.</strong>
 <big>ג</big> <strong>אמר רב נחמן, אמר שמואל: ככר</strong> לחם <strong>שחתך עליה בשר</strong> צלוי — <strong>אסור לאכלה,</strong> מפני שהדם היוצא מן הבשר הצלוי נבלע בה. ומסייגים הלכה זו בכמה סיוגים: <strong>והני מילי דאסמיק</strong> <small>[ודברים אלה</small> נאמרו רק כ<small>שמואדם</small> הבשר<small>]</small> מפני ריבוי הדם שבו, ולא בשאר בשר. <strong>ו</strong>עוד: <strong>הני מילי דאבריה</strong> <small>[</small><small>דברים אלה</small> נאמרו דווקא <small>כ</small><small>שעברו],</small> שחלחל הדם שנבלע בככר הלחם מצד לצד, עד שנראה משני הצדדים. <strong>ו</strong><small>עוד:</small> <strong>הני מילי דאסמכיה</strong> <small>[דברים אלה</small> נאמרו דווקא כ<small>שסמיך</small> הוא הנוזל היוצא מן הבשר הצלוי<small>],</small> <strong>אבל</strong> אם היה <strong>קלישתא</strong> <small>[קלוש,</small> צלול<small>]</small> — <strong>לית לן</strong> <small>[אין לנו]</small> <strong>בה</strong> איסור בככר לחם זה.
  ומסופר כי <strong>שמואל שדי ליה לכלביה</strong> <small>[היה זורק אותו,</small> אותו ככר לחם <small>לכלבו],</small> אף שהתקיימו בו כל התנאים הללו, ואילו <strong>רב הונא</strong> לא היה אוכל ככר זו, אלא <strong>יהיב ליה לשמעיה</strong> <small>[היה נותן אותו לשמשו].</small> על דבר זה תוהים: <strong>מה נפשך</strong> <small>[מה רצונך]</small> בהנהגה זו של רב הונא, שכן <strong>אי שרי</strong> <small>[אם מותר</small> לאכול<small>]</small> ככר זו — <strong>לכולי עלמא שרי</strong> <small>[לכל מותר],</small> ואף רב הונא יכול לאוכלה. ו<strong>אי</strong> <small>[אם]</small> <strong>אסור</strong> לאכול ככר זו — <strong>לכולי עלמא</strong> <small>[לכל]</small> <strong>אסור,</strong> ואין לתת לשמש! ומשיבים: מותרת ככר זו באכילה, ואולם <strong>שאני</strong> <small>[שונה,</small> מיוחד<small>]</small> הוא <strong>רב הונא, דאנינא דעתיה</strong> <small>[שדעתו אנינה],</small> ונמנע מלאוכלה לא מחמת האיסור אלא מפני שלא היה נעים לו לאכול את הדבר, ולכך נתן לשמשו לאכול. <strong>רבא אכיל ליה, וקרי ליה "חמר בשר"</strong> <small>[היה אוכל אותו, והיה קורא לו "יין בשר"].</small>
 <big>ד</big> ועוד הלכה דומה, <strong>אמר רב נחמן, אמר שמואל: אין מניחין כלי תחת בשר</strong> הנצלה, כדי לקלוט בו את שמנונית הבשר, <strong>עד שיכלה כל מראה אדמומית שבו,</strong> שכבר נפלט כל דמו של הבשר מתוכו, ומעתה יוצאים שומנים הכשרים לאכילה. ושואלים: <strong>מנא ידעינן</strong> <small>[מנין יודעים אנו]</small> שכלה מראה אדמומית שבו? ומשיבים: <strong>מר זוטרא משמיה</strong> <small>[משמו]</small> של <strong>רב פפא אמר: משתעלה תימרתו</strong> (משיעלה העשן מן הבשר), הרי זה סימן שנגמר כבר תהליך יציאת הדם מן הבשר.
 <strong>מתקיף לה</strong> <small>[מקשה על כך]</small> <strong>רב אשי: ודלמא תתאה מטא, עילאה לא מטא</strong> <small>[ושמא</small> הצד <small>התחתון</small> של הבשר, זה <small>הנמצא על הגחלים אמנם כבר</small> <small>נצלה,</small> אבל הצד <small>העליון</small> של הבשר עדיין <small>לא נצלה,</small> ויוצא ממנו דם האסור באכילה<small>]?</small> <strong>אלא אמר רב אשי: לית ליה תקנתא</strong> <small>[אין לו תקנה]</small> לזה הרוצה לאסוף משמנונית בשר הנצלה על גחלים, <strong>אלא משדא ביה תרתי גללי מלחא</strong> <small>[לשים בו</small> בכלי שמתחת לבשר וכן על הבשר <small>שני גושי מלח],</small>
## דף קיב:
 ובאופן זה הדם היוצא מחתיכת הבשר הנצלית נגרר למלח בשולי הכלי, ואילו השומן היוצא מחתיכת הבשר צף מעליו, <strong>ומשפייה</strong> <small>[ומטהו]</small> את הכלי בנחת, לעבר כלי אחר שמתחתיו, ומערה בזהירות את השמנונית אל הכלי האחר, מבלי שיתערב בה הדם שבשולי הכלי.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב איקא לרב אשי</strong> בשאלה על דברי רב נחמן בשם שמואל כי לאחר שכלה מראה האדמומית מן הבשר מותר להניח כלי מתחתיו לאסוף את שומניו: <strong>ומי</strong> <small>[והאם]</small> <strong>אמר שמואל הכי</strong> <small>[כך]?</small> <strong>והאמר</strong> <small>[והרי אמר]</small> <strong>שמואל</strong> כי <strong>ככר שחתך עליה בשר אסור לאכלה,</strong> הרי משמע שאף שלאחר שכבר נצלה הבשר עדיין יש בו דם! השיב לו רב אשי: אכן משעה שנצלה הבשר ואין ניכר עוד מראה אדמומית בנוזל היוצא ממנו — אין אותו נוזל דם אסור. ואולם <strong>שאני התם</strong> <small>[שונה שם,</small> בחיתוך בשר בסכין<small>],</small> משום <strong>דאגב דוחקא דסכינא,</strong> <strong>פליט</strong> <small>[שמתוך דוחק,</small> לחץ <small>הסכין,</small> הבשר <small>פולט</small> דם ממש<small>].</small>
 <big>א</big> ועוד בהלכות אלה, <strong>אמר רב נחמן: דגים ועופות שמלחן זה עם זה</strong> — הדגים <strong>אסורין</strong> באכילה, מפני דם העופות שנבלע בהם. ושואלים: <strong>היכי דמי</strong> <small>[כיצד בדיוק מדובר]?</small> <strong>אי</strong> <small>[אם]</small> הם מונחים <strong>בכלי שאינו מנוקב,</strong> שאין לדם היוצא מהעופות אפשרות לזוב אל מחוץ לכלי — לא רק בדגים ועופות, אלא <strong>אפילו עופות ועופות נמי אסירי</strong> <small>[גם כן אסורים],</small> שהרי הדם היוצא מעוף אחד נבלע בעוף האחר! ו<strong>אי</strong> <small>[אם]</small> מדובר <strong>בכלי מנוקב</strong> ויש אפשרות לדם לזוב החוצה — <strong>אפילו דגים ועופות נמי שרי</strong> <small>[גם כן מותר]!</small>
 ומשיבים: <strong>לעולם</strong> מדובר <strong>בכלי מנוקב,</strong> ולכן דווקא ה<strong>דגים</strong> אסורים <strong>משום דרפו קרמייהו</strong> <small>[שרפוי</small> הוא <small>הקרום שלהם]</small> שאין להם עור קשה, ולכך כשהם מומלחים הריהם <strong>קדמי ופלטי</strong> <small>[מקדימים ופולטים],</small> את דמם, <strong>ו</strong>אילו ה<strong>עופות</strong> הינם <strong>קמיטי</strong> <small>[נוקשים],</small> ואין הם ממהרים לפלוט דם. וכך קורה, כי <strong>בתר דניחי</strong> <small>[אחרי שנחים,</small> מסיימים<small>]</small> ה<strong>דגים</strong> מלפלוט את דמם, <strong>פליטי</strong> <small>[פולטים]</small> ה<strong>עופות</strong> את דמם, <strong>והדר בלעי מיניה</strong> <small>[וחוזרים</small> הדגים <small>ובולעים ממנו,</small> מדם העופות<small>].</small> ולכן בעופות ועופות אינם נאסרים כיון שכל העופות פולטים דמם בזמן אחד.
  ומסופר <strong>כי</strong> <strong>רב מרי בר רחל אימלח ליה</strong> <small>[נמלח לו]</small> בכלי מנוקב כדרך מליחת הבשר, <strong>בשר שחוטה בהדי</strong> <small>[יחד עם]</small> <strong>בשר טרפה, אתא לקמיה</strong> <small>[בא לפני]</small> <strong>רבא</strong> לשאול בדינו של בשר השחוטה. שכן יש מקום לומר שמאחר וחתיכת הבשר הכשירה היתה עסוקה בפליטת דמה על ידי המליחה, לא בלעה באותה עת מבשר הטריפה, ולא נאסרה על ידה.
 <strong>אמר ליה</strong> <small>[לו]</small> רבא: מה שנאמר בפרשת מאכלות אסורות "אלה <strong>הטמאים</strong> לכם" (ויקרא יא, לא), ובצורת ריבוי בה"א הידיעה ("הטמאים") — הרי זה בא <strong>לאסור</strong> באכילה לא רק את בשרם של אלה, אלא אף את <strong>צירן</strong> והציר (שיוצא מהם על ידי המלח), <strong>ורוטבן</strong> ואת המרק שלהם, <strong>וקיפה שלהן</strong> (תבלין שבקדירה). ומאחר וצירם אסור, נאסר גם הבשר השחוט שנמלח אתם. שכן נבלע הציר בבשר, אף שהבשר פולט באותה עת את דמו. שהרי הציר נוח להיבלע יותר מן הדם.
## דף קיג.
 ושואלים: <strong>ולימא ליה</strong> <small>[ושיאמר לו]</small> רבא לרב מרי בר רחל שאסור בשר השחוטה, מפני שכך עולה <strong>מ</strong>דברי <strong>שמואל,</strong> שכן <strong>אמר שמואל</strong> כי ה<strong>מליח</strong> (הדבר המלוח) <strong>הרי הוא</strong> נחשב <strong>כרותח, ו</strong>כמו כן הדבר ה<strong>כבוש הרי הוא</strong> נחשב <strong>כמבושל.</strong> ולכך בשר השחוטה שנמלח עם בשר הטריפה, נחשב כאילו התבשל איתו!
  ומשיבים:  <strong>אי</strong> <small>[אם]</small> היה פוסק לו <strong>מ</strong>תוך דברי <strong>שמואל, הוה אמינא</strong> <small>[הייתי אומר]</small> כי <strong>הני מילי</strong> <small>[דברים אלה</small> אמורים<small>]</small> דווקא לענין <strong>דמן,</strong> וכגון שנמלחו בכלי שאינו מנוקב, שבשר השחוטה אסור משום שלאחר שסיים לפלוט את דמו הריהו חוזר ובולע מדם הטריפה. <strong>אבל</strong> כאשר נמלח בשר שחוטה עם בשר טריפה בכלי נקוב (שאין חשש לבליעת דם), אף משום <strong>צירן ורוטבן</strong> של בשר הטריפה, <strong>לא</strong> ייאסר בשר השחוטה, לכך <strong>קמשמע לן</strong> <small>[הוא,</small> רבא <small>משמיע לנו]</small> שנאסר בשר השחוטה משום ציר ורוטב בשר הטריפה.
 <strong>מיתיבי</strong> <small>[מקשים]</small> על כך ממה ששנינו בדינו של <strong>דג טהור שמלחו עם דג טמא</strong> שהוא <strong>מותר. מאי לאו</strong> <small>[האם אין]</small> המדובר במקרה <strong>שהיו שניהן מלוחין,</strong> ונלמד שהדג הטהור אינו נאסר מפני הציר של הדג הטמא, ושלא כדברי רבא! ודוחים: <strong>לא,</strong> מדובר <strong>כגון שהיה</strong> הדג ה<strong>טהור מליח ו</strong>הדג ה<strong>טמא תפל</strong> (שאינו מלוח). ולכך הדג הטהור אינו נאסר מפני הציר של הדג הטמא, שכיון שהוא תפל אין יוצא ממנו כלל ציר.
  ומקשים על הסבר <strong>זה:</strong> <strong>והא</strong> <small>[והרי]</small> אין להעמיד כן את הדברים, שכן <strong>מדקתני סיפא</strong> <small>[ממה ששנה</small> התנא <small>בסוף,</small> בהמשך דבריו<small>]</small> <strong>אבל אם היה</strong> הדג ה<strong>טהור מליח ו</strong>הדג ה<strong>טמא תפל</strong> הרי זה מותר, <strong>מכלל</strong> הדברים אתה לומד <strong>דרישא</strong> <small>[שההתחלה]</small> <strong>ב</strong>אופן <strong>ששניהם מלוחין עסקינן</strong> <small>[עוסקים אנו]!</small> ודוחים: לא, אין המשך הדברים עוסק במקרה אחר, אלא <strong>פרושי קא</strong> <small>[פירוש הוא]</small> <strong>מפרש</strong> את הנשנה מקודם, וכך יש לקרוא את הדברים: דג <strong>טהור שמלחו עם דג טמא</strong> — <strong>מותר, כיצד?</strong> כגון <strong>שהיה</strong> הדג ה<strong>טהור מליח ו</strong>הדג ה<strong>טמא תפל.</strong>
 ואומרים: <strong>הכי נמי מסתברא</strong> <small>[כך גם כן מסתבר]</small> להעמיד את הדברים, <strong>דאי סלקא דעתך</strong> <small>[ש</small>כן <small>אם עולה על דעתך]</small> לומר ש<strong>רישא</strong> <small>[ההתחלה</small> של הברייתא<small>]</small> מדברת באופן ש<strong>שניהם מלוחים,</strong> והסוף של הברייתא מדבר באופן שהדג הטהור מלוח והדג הטמא תפל — <strong>השתא</strong> <small>[עכשיו]</small> שהשמיענו כבר בהתחלה שאם <strong>שניהם מלוחים</strong> — <strong>שרי</strong> <small>[מותר]</small> הדג הטהור, כאשר הדג ה<strong>טהור מליח ו</strong>הדג ה<strong>טמא תפל מיבעיא</strong> <small>[נצרך]</small> לומר שהטהור מותר?!
  את הראיה הזו דוחים: <strong>אי משום הא לא איריא</strong> <small>[אם משום זה, לא שייך,</small> אין זו ראיה<small>],</small> שאפשר לומר שבתחילת הברייתא מדובר במקרה ששניהם מלוחים, ובסוף מדובר כשהטהור מלוח והטמא תפל, ובאשר לשאלה מדוע יש צורך לשנות את הסוף אחר שכבר נשנתה ההתחלה של הברייתא — <strong>תנא סיפא לגלויי רישא</strong> <small>[שנה</small> את <small>הסוף</small> כדי <small>לגלות</small> לנו מה ענינה של <small>ההתחלה],</small> <strong>דלא תימא</strong> <small>[שלא תאמר]</small> ש<strong>רישא</strong> <small>[ההתחלה]</small> מדברת כשה דג ה<strong>טהור מליח ו</strong>הדג <strong>טמא תפל,</strong> ותסיק מכאן: <strong>אבל</strong> אם היו <strong>שניהם מלוחין</strong> — <strong>אסור,</strong> לכן <strong>תנא סיפא</strong> <small>[שנה</small> התנא <small>את</small> <small>הסוף]</small> בו מדובר בדג <strong>טהור מליח ו</strong>בדג <strong>טמא תפל,</strong> ו<strong>מכלל</strong> הדברים נלמד <strong>דרישא</strong> <small>[שההתחלה]</small> מדברת ב<strong>שניהן מלוחין, ואפילו הכי</strong> <small>[כך]</small> <strong>שרי</strong> <small>[מותר].</small>
 ומציעים עוד, <strong>תא שמע מסיפא דסיפא</strong> <small>[בוא</small> ו<small>שמע מסופה של סופה</small> של הברייתא<small>]</small> ראיה שלא כהוראתו של רבא, שכן שנינו בה: <strong>אבל אם היה</strong> הדג ה<strong>טמא מליח ו</strong>הדג ה<strong>טהור תפל</strong> — הדג הטהור <strong>אסור</strong> באכילה. ונדייק בדברים הללו: דווקא באופן זה שהדג ה<strong>טמא מליח ו</strong>הדג ה<strong>טהור תפל הוא</strong> ש<strong>אסור</strong> הדג הטהור, <strong>הא</strong> <small>[הרי]</small> אם היו <strong>שניהן מלוחין</strong> — <strong>שרי</strong> <small>[מותר]</small> הדג הטהור, ושלא כדברי רבא!
  ודוחים: אין ללמוד כן, וטעם הדבר שנשנו הדברים בסוף סופה של הברייתא באופן זה, כי  <strong>איידי דתנא רישא</strong> <small>[מתוך ששנה</small> ב<small>התחלה]</small> <strong>טהור מליח וטמא תפל,</strong> לכך <strong>תנא נמי סיפא</strong> <small>[שנה גם כן</small> ב<small>סוף]</small> <strong>טמא מליח וטהור תפל,</strong> ואין מכאן להוכיח שלא כרבא.
 <big>א</big> <strong>(סימן</strong> לזכור על ידו שלוש הלכות שאמר שמואל שתובאנה בהמשך, שהן: <strong>בישרא</strong> <small>[בשר],</small> בדרך הוצאת הדם מן הבשר; <strong>דמנח</strong> <small>[שמונח],</small> בדין הנחת בשר מלוח על גבי כלי; <strong>נפקותא</strong> <small>[יציאה]</small> בדין שבירת מפרקתה של בהמה קודם יציאת נפשה).
 <strong>אמר שמואל: אין הבשר יוצא מידי</strong> האיסור שיש ב<strong>דמו, אלא אם כן מולחו יפה יפה, ומדיחו</strong> (שוטפו במים) <strong>יפה יפה. אתמר</strong> <small>[נאמר]</small> בדרך המליחה הראויה של הבשר ש<strong>רב הונא אמר: מולח ומדיח</strong> אותו במים, ואילו <strong>במתניתא תנא</strong> <small>[בברייתא שנה]</small> <strong>מדיח ומולח ומדיח.</strong> ואומרים כי <strong>לא פליגי</strong> <small>[אין</small> הם <small>חלוקים]</small> כי הם מדברים במקרים שונים: <strong>הא</strong> <small>[זה]</small> שאמר רב הונא שמולח ומדיח — בזמן <strong>דחלליה בי טבחא</strong> <small>[ש</small>כבר <small>רחצוהו</small> את הבשר ב<small>בית השוחט],</small> ואין צורך להדיחו שוב. ואילו <strong>הא</strong> <small>[זה]</small> ששנו בברייתא שיש להדיח את הבשר לפני המליחה — בזמן <strong>דלא חלליה בי טבחא</strong> <small>[שלא רחצוהו</small> ב<small>בית השוחט].</small> ועוד באשר לדרך המליחה, <strong>רב דימי מנהרדעא מלח ליה במילחא גללניתא</strong> <small>[היה מולח אותו,</small> את הבשר, <small>במלח גס],</small> <strong>ומנפיץ ליה</strong> <small>[ו</small>אחר כך <small>מנפץ,</small> מנער <small>אותו]</small> מן הבשר.
  ועוד בהלכות מליחה, <strong>אמר רב משרשיא: אין מחזיקין</strong> אין מניחים שיש <strong>דם בבני</strong> <strong>מעיים,</strong> ולכך אם לא נמלחו, אין הם נאסרים. ומעירים: <strong>תרגמא</strong> <small>[תרגם,</small> הסבר את דבריו<small>]</small> שהם מוסבים <strong>אכרכשא ומעייא והדרא דכנתא</strong> <small>[על הכרכשת, ועל המעיים, ועל היקף המעיים הגדול].</small>
 <big>ב</big> והלכה נוספת <strong>אמר שמואל: אין מניחין בשר מליח אלא על גבי כלי מנוקב,</strong> שבאופן זה יכול הדם היוצא מן הבשר על ידי המליחה לצאת אל מחוץ לכלי. אבל בכלי שאינו מנוקב, נאסף הדם בשולי הכלי, ויחזור וייבלע בבשר.
  ונמסר כי <strong>רב ששת מלח ליה גרמא גרמא</strong> <small>[היה מולח אותו,</small> את הבשר, <small>עצם עצם,</small> חתיכה חתיכה בנפרד<small>].</small> ושואלים: <strong>תרי מאי טעמא</strong> <small>[שנים</small> יחד <small>מה טעם]</small> <strong>לא</strong> מלח? הרי זה <strong>משום דפריש מהאי ובלע האי</strong> <small>[שפורש</small> הדם <small>מזה ובולע זה],</small> אם כן הוא, ב<strong>חד נמי</strong> <small>[אחד גם כן],</small> הדם <strong>פריש מהאי גיסא ובלע האי גיסא</strong> <small>[פורש מזה הצד ובולע זה הצד]!</small> <strong>אלא לא שנא</strong> <small>[אין</small> זה <small>שונה],</small> שגם בכמה חתיכות בשר הנמלחות ביחד אין מקום לחשש שיצא הדם מזה וייבלע בזה<small>.</small>
 <big>ג</big> ועוד הלכה <strong>אמר שמואל, משום</strong> <small>[בשם]</small> <strong>ר' חייא: השובר מפרקתה של בהמה</strong> לאחר שחיטתה אבל <strong>קודם שתצא נפשה</strong> — <strong>הרי זה</strong> בכך <strong>מכביד את הבשר</strong> שכן בשעת שחיטתה הבהמה עסוקה בהוצאת דם, ובשעה שנשברת מפרקתה היא מאבדת את כוחותיה ואינה מוציאה עוד מדמה, ונשאר הדם בתוכה, דבר הגורם לתוספת כובד במשקלה. <strong>ו</strong>במעשה זה הריהו <strong>גוזל את הבריות</strong> משום ש<strong>מבליע דם באברים,</strong> והם קונים ממנו בשר במשקל מסויים, שיש בו בתוכו חלק גדול מן הרגיל של דם.
 <strong>איבעיא להו</strong> <small>[נשאלה להם]</small> לחכמי בית המדרש שאלה בהבנת דברי שמואל: <strong>היכי קאמר</strong> <small>[כיצד הוא אמר]</small> את דבריו, האם אמר שהשובר את מפרקתה של בהמה קודם שתצא נפשה הריהו <strong>מכביד את הבשר, ו</strong>נמצא שבכך הוא <strong>גוזל את הבריות משום</strong> שהוא גורם ש<strong>מבליע דם באברים.</strong> ומכאן נסיק כי הרי כאן איסור אחד ומשום גזל הבריות, <strong>הא</strong> <small>[הרי]</small> נלמד מכאן כי אם הוא עושה כן <strong>לדידיה, שפיר דמי</strong> <small>[לו עצמו, נחשב</small> הדבר <small>יאה,</small> שמותר לעשות כן<small>].</small> <strong>או דלמא</strong> <small>[שמא]</small> שני איסורים לפנינו, שכך אמר שמואל כי השובר את מפרקתה של הבהמה קודם שתצא נפשה הריהו מכביד את הבשר, והדם שוב לא יצא ממנה, והריהו נאסר בכך לאכילה. וכן שגוזל את הבריות. ואם עשה כן <strong>לדידיה נמי</strong> <small>[לו עצמו גם כן]</small> <strong>אסור</strong> הדבר. שאלה זו לא נפתרה ו<strong>תיקו</strong> <small>[תעמוד]</small> במקומה ללא פתרון.
 <big>ד משנה</big> <strong>המעלה את העוף עם הגבינה על השלחן</strong> שאוכל עליו — <strong>אינו עובר ב</strong>זה על איסור <strong>לא תעשה</strong> שמן התורה.
 <big>ה גמרא</big> שנינו במשנתנו כי אין בהעלאת עוף וגבינה על שולחן אחד שאוכלים בו משום עבירה מן התורה, ונדייק מכאן: בהעלאה כשלעצמה אין איסור מן התורה, <strong>הא</strong> <small>[הרי]</small> נדייק מכאן שאם <strong>אוכלו</strong> לעוף עם הגבינה <strong>—</strong> <strong>עובר בלא תעשה</strong> מן התורה, ו<strong>שמע מינה</strong> <small>[למד מכאן]</small> כי איסור אכילת <strong>בשר עוף בחלב</strong> הוא <strong>דאורייתא</strong> <small>[מן התורה],</small> ושלא כדעת ר' עקיבא הסבור כי איסור אכילת בשר עוף בחלב אינו אלא מדרבנן! ודוחים: אין זו ראיה, שכן <strong>אימא</strong> <small>[אמור,</small> פרש<small>]</small> כך את דברי משנתנו: <strong>המעלה את העוף עם הגבינה על השולחן אינו בא</strong> בכך <strong>לידי לא תעשה,</strong> שאף אם יאכל את בשר העוף עם הגבינה, אין הוא עובר על איסור מן התורה, וכשיטת ר' עקיבא.
 <big>ו משנה</big> כל <strong>בשר בהמה טהורה</strong> (ולאו דווקא גדי, האמור בתורה) <strong>ב</strong>כל <strong>חלב בהמה טהורה</strong> (ולאו דווקא בחלב האם) — הרי זה <strong>אסור לבשל</strong> מן התורה. ואם עבר <strong>ו</strong>בישל — <strong>אסור בהנאה.</strong> ואולם <strong>בשר בהמה טהורה בחלב בהמה טמאה,</strong> או <strong>בשר בהמה טמאה בחלב בהמה טהורה</strong> — <strong>מותר</strong> לכתחילה <strong>לבשל, ומותר בהנאה</strong> (שיכול למוכרו לגוי, וליהנות מדמי המכירה). <strong>ר' עקיבא אומר: חיה ועוף</strong> בבישול בחלב <strong>אינם</strong> אסורים <strong>מן התורה, ש</strong>כן <strong>נאמר</strong> באיסור בשר בחלב <strong>"לא תבשל גדי בחלב אמו" שלש פעמים</strong> (שמות כג, יט. שם לד, כו. דברים יד, כא), והמלה "גדי" הנאמרת שלוש פעמים מלמדת שלושה מיעוטים: <strong>פרט לחיה, ו</strong>פרט <strong>לעוף, ו</strong>פרט ל<strong>בהמה טמאה,</strong> שכל אלה אין בשרם אסור מן התורה בבישול בחלב.
 <strong>ר' יוסי הגלילי אומר: נאמר "לא תאכלו כל נבלה"</strong> (דברים שם), <strong>ונאמר</strong> באותו כתוב <strong>"לא תבשל גדי בחלב אמו",</strong> ללמד: <strong>את</strong> בעל חיים זה <strong>ש</strong>הוא <strong>אסור משום</strong> (שנוהג בו דין) <strong>נבלה, אסור לבשל בחלב.</strong> ומעתה, <strong>עוף שאסור משום נבלה, יכול</strong> שגם הוא <strong>יהא אסור לבשל בחלב?</strong> לכך <strong>תלמוד לומר</strong> (מלמדנו הנאמר) <strong>"בחלב אמו"</strong> — <strong>יצא עוף שאין לו חלב אם.</strong>
 <big>ז גמרא</big> שנינו במשנתנו כי כל בשר בהמה טהורה בכלל איסור בשר בחלב, ושואלים: <strong>מנא הני מילי</strong> <small>[מנין הדברים הללו]?</small> <strong>אמר ר' אלעזר:</strong> שכן <strong>אמר קרא</strong> <small>[הכתוב]:</small> <strong>"וישלח יהודה את גדי העזים"</strong> (בראשית לח, כ),
## דף קיג:
 <strong>כאן</strong> פירש לנו הכתוב שמדובר ב<strong>גדי</strong> של <strong>עזים</strong> דווקא. ולכך נאמר בו בלשון מגדירה "גדי העזים" (בראשית לח, כ). ומכאן נסיק: <strong>הא</strong> <small>[הרי]</small> שב<strong>כל מקום</strong> בתורה <strong>שנאמר</strong> בו <strong>"גדי" סתם</strong> — <strong>אפילו</strong> ולד של <strong>פרה ורחל במשמע.</strong> ומכאן ראיה שגם "גדי" האמור באיסור בשר בחלב הכוונה לכל בהמה טהורה.
 <strong>ו</strong>מקשים: <strong>לילף מיניה</strong> <small>[נלמד ממנו,</small> מן הכתוב "גדי העזים"<small>],</small> שכמו ש"גדי" זה הוא גדי עיזים, כך גם "גדי" האמור באיסור בשר בחלב הוא גדי עיזים, ושלא כמשנתנו! ומשיבים: אין לומר כן, כיון ש<strong>כתיב קרא אחרינא</strong> <small>[נאמר פסוק אחר]</small> <strong>"ואת עורות גדיי העזים"</strong> (בראשית כז, טו), ו<strong>כאן</strong> פירש לנו הכתוב שגדיים אלו היו מן העיזים, ככתוב <strong>"גדיי העזים", הא</strong> <small>[הרי]</small> נלמד מכאן כי <strong>כל מקום</strong> אחר בתורה <strong>שנאמר</strong> בו <strong>"גדי" סתם</strong> — <strong>אפילו</strong> ולד <strong>של</strong> <strong>פרה ורחל במשמע.</strong>
 ושואלים באותו אופן: <strong>ולילף מיניה</strong> <small>[ושילמד ממנו,</small> מכתוב זה<small>]</small> שכל "גדי" האמור בתורה הוא גדי עיזים! ומשיבים: אין לומר כן, כי שני הפסוקים הללו <strong>הוו להו</strong> <small>[הרי הם]</small> <strong>שני כתובין הבאין כאחד, ו</strong>כלל הוא בדרכי הדרשות <strong>ש</strong><strong>כל שני כתובים הבאים כאחד</strong> — <strong>אין מלמדין.</strong>
 ושואלים על הסבר זה: <strong>הניחא למאן דאמר</strong> <small>[זה נוח ל</small>דעת <small>מי שאומר]</small> ששני כתובים הבאים כאחד <strong>אין מלמדין, אלא למאן דאמר</strong> <small>[ל</small>דעת <small>מי שאומר]</small> כי שני כתובים הבאים כאחד <strong>מלמדין, מאי איכא למימר</strong> <small>[מה יש לומר]?</small> ומשיבים: בענין זה <strong>תרי מיעוטי כתיבי</strong> <small>[שני מיעוטים כתובים]</small> בפסוקים הללו, שהרי די היה לכתוב "גדי <strong>עזים"</strong> וכן "גדיי עזים", וכתוב "גדי <strong>העזים",</strong> ו"גדיי העזים" — להדגיש שרק כאן מדובר בעיזים.
 <big>א</big> ועוד בדיני בשר בחלב, <strong>אמר שמואל:</strong> נאמר בתורה באיסור בשר בחלב שלוש פעמים "לא תבשל גדי בחלב אמו" (שמות כג, יט. שם לד, כו. דברים יד, כא) וכל אחד מהם בא ללמד: הנאמר בפעם הראשונה <strong>"גדי"</strong> בא <strong>לרבות</strong> לאיסור גם <strong>את החלב</strong> שבו, שאם בישלו ואכלו, חייב עליו גם משום בשר בחלב וגם משום חלב. והנאמר בפעם השנית <strong>"גדי"</strong> בא <strong>לרבות</strong> באיסור בשר בחלב גם <strong>את</strong> בשר <strong>המתה.</strong> שאם בישל בשר נבילה בחלב, הוא חייב גם כן על כך. והנאמר בפעם השלישית <strong>"גדי"</strong> בא <strong>לרבות את</strong> בשר <strong>השליל</strong> (העובר) שאף הוא בכלל איסור בשר בחלב. 
 ועוד מוסיף שמואל כי הכתוב בפעם הראשונה <strong>"גדי"</strong> בא <strong>להוציא</strong> מכלל איסור בשר בחלב <strong>את הדם.</strong> שאם בישלו בחלב, אינו עובר עליו. והכתוב בפעם השנית <strong>"גדי"</strong> <strong>בא</strong> <strong>להוציא</strong> מכלל איסור בשר בחלב <strong>את השליא.</strong> והכתוב בפעם השלישית <strong>"גדי"</strong> בא <strong>להוציא את</strong> הבהמה <strong>הטמאה</strong> מכלל איסור בשר בחלב. 
 וכן הכתוב בפעם הראשונה <strong>"בחלב אמו"</strong> <strong>בא להורות כי הדברים אמורים רק בחלב של נקבה</strong> <strong>ולא בחלב</strong> של <strong>זכר,</strong> שפעמים שיש לזכר חלב ואין זה נאסר בבשר. והכתוב בפעם השנית <strong>"בחלב אמו"</strong> בא ללמד כי דווקא בחלב של בהמה חיה האיסור, <strong>ולא בחלב</strong> של בהמה <strong>שחוטה,</strong> שאינה ראויה עוד להיקרא "אמו". וכן הכתוב בפעם השלישית <strong>"בחלב אמו"</strong> בא להשמיענו כי דווקא בחלב בהמה טהורה דבר הכתוב, <strong>ולא בחלב טמאה.</strong>
 ותוהים: <strong>הא תלתא</strong> <small>[הרי שלושה]</small> <strong>"גדי" כתיבי</strong> <small>[כתובים],</small> <strong>ו</strong>אילו <strong>אנן שיתא דרשינן</strong> <small>[ואנו שש</small> דרשות <small>אנו דורשים]!</small> ומשיבים: <strong>קסבר</strong> <small>[סבור הוא]</small> <strong>שמואל</strong> כי <strong>איסור חל על איסור,</strong> <strong>ו</strong>מעתה <strong>איסור חלב</strong> בחלב, <strong>ו</strong>כן איסור <strong>מתה</strong> בחלב, שניהם <strong>מחד קרא נפקי</strong> <small>[ממקרא אחד יוצאים,</small> נלמדים<small>],</small> <strong>דם</strong> שאינו בכלל בשר בחלב <strong>נמי</strong> <small>[גם כן]</small> אינו צריך לדרשת כתוב מיוחדת, שהרי <strong>לאו</strong> <small>[לא]</small> <strong>גדי הוא. ו</strong>כמו כן <strong>שליא נמי</strong> <small>[גם כן]</small> אינה נצרכת לדרשה מיוחדת ללמד שאינה בכלל איסור בשר בחלב, שכן <strong>פירשא בעלמא</strong> <small>[פרש סתם]</small> <strong>הוא,</strong> ואינו מן הבשר. הרי ש<strong>פשו להו תרי</strong> <small>[נשארו להם שני</small> "גדי" ללמדנו<small>],</small> <strong>חד</strong> <small>[אחד]</small> מהם בא <strong>לרבות את השליל, וחד למעוטי</strong> <small>[ואחד</small> מהם בא <small>למעט]</small> <strong>בהמה טמאה.</strong>
 ושואלים על הסבר זה: <strong>ו</strong>כי <strong>סבר</strong> <small>[סבור]</small> <strong>שמואל</strong> ש<strong>איסור חל על איסור? והאמר</strong> <small>[והרי אמר]</small> <strong>שמואל משום</strong> <small>[בשם]</small> <strong>ר' אלעזר: מנין לכהן טמא שאכל תרומה טמאה שאינו ב</strong>חיוב <strong>מיתה? ש</strong>כן <strong>נאמר</strong> באיסור אכילת תרומה טהורה לטמא <strong>"ומתו בו כי יחללוהו"</strong> (ויקרא כב, ט) — שחייבים מיתה על שהתחללה התרומה על ידם, כשאכלוה בטומאתם, <strong>פרט לזו</strong> התרומה <strong>שמחוללת ועומדת</strong> קודם שאכלה זה. משמע שאין איסור (אכילת תרומה בזמן שהוא טמא) חל על הדבר האסור (כתרומה זו האסורה באכילה משום טומאה)!
  ומשיבים:  <strong>איבעית אימא</strong> <small>[אם תרצה אמור]:</small> <strong>בעלמא</strong> <small>[בכלל]</small> סבור שמואל כי <strong>איסור חל על איסור, ו</strong>לענין שיטתו בדין אכילת תרומה טמאה בכהן טמא הוא כי <strong>שאני התם</strong> <small>[שונה שם,</small> בדין התרומה הטמאה<small>]</small> שאין איסור חל על איסור, משום ש<strong>מיעט רחמנא</strong> <small>[הכתוב]</small> באומרו <strong>"ומתו בו</strong> כי יחללוהו" — ולא זו שכבר מחוללת ועומדת. <strong>ו</strong><strong>איבעית אימא</strong> <small>[אם תרצה אמור]</small> תשובה אחרת: <strong>בעלמא קסבר</strong> <small>[בכלל סבור]</small> <strong>שמואל</strong> כי <strong>אין איסור חל על איסור, ו</strong>לענין שיטתו בדין חלב ובשר המתה באיסור בשר בחלב הוא כי <strong>שאני הכא דרבי רחמנא</strong> <small>[ושונה כאן</small> הדין, כיון <small>שריבתה התורה]</small> <strong>"גדי"</strong> פעם נוספת כדי ללמדנו כן.
 <strong>ואיבעית אימא</strong> <small>[ואם תרצה אמור]:</small> <strong>הא</strong> <small>[זה]</small> שאמר שמואל בדין בשר בחלב באיסור חלב ומתה, הרי זו השיטה <strong>דידיה</strong> <small>[שלו עצמו],</small> שהוא סבור שאיסור חל על איסור. ואילו <strong>הא</strong> <small>[זה]</small> שאמר שמואל בדין אכילת תרומה טמאה בכהן טמא, הרי זו השיטה <strong>דרביה</strong> <small>[של רבו,</small> ר' אלעזר<small>]</small> הסבור כי אין איסור חל על איסור.
 <big>ב</big> ומביאים עוד בדיני בשר בחלב. <strong>בעא מיניה</strong> <small>[שאל אותו]</small> <strong>רב אחדבוי בר אמי מרב: המבשל בחלב גדי שלא הניקה</strong> עדיין, כי טרם ילדה עד כה ואינה בגדר "אמו", אך היא קרובה ללדת ויש לה חלב, <strong>מהו</strong> לענין איסור בשר בחלב? <strong>אמר ליה</strong> <small>[לו]</small> <strong>מדאיצטריכא</strong> <small>[מ</small>מה <small>שהוצרך]</small> <strong>שמואל למימר</strong> <small>[לומר]</small> בדרשת הכתוב <strong>"בחלב אמו"</strong> — <strong>ולא בחלב זכר,</strong> נדייק מכאן כי דווקא חלב <strong>זכר הוא</strong> שאינו בכלל איסור בשר בחלב, ומשום שהרי זה חלב של מי ש<strong>לא אתי</strong> <small>[יבוא]</small> לעולם <strong>לכלל אם. אבל האי</strong> <small>[זה]</small> החלב של מי שטרם ילדה, אך עומדת ללדת, <strong>כיון</strong> שבסופו של דבר הריהו <strong>בא</strong> <strong>לכלל אם</strong> — הרי הוא <strong>אסור.</strong>
 <big>ג</big> למעלה למדנו בדעתו של שמואל שהמבשל חלב בחלב הריהו בכלל איסור בשר בחלב, ועוד בענין זה <strong>אתמר</strong> <small>[נאמר]</small> כי <strong>המבשל חלב בחלב, ר' אמי ור' אסי</strong> נחלקו בדינו, <strong>חד</strong> <small>[אחד</small> מהם<small>]</small> <strong>אמר</strong> ש<strong>לוקה</strong> משום אכילת בשר בחלב, <strong>וחד</strong> <small>[ואחד</small> מהם<small>]</small> <strong>אמר</strong> ש<strong>אינו לוקה.</strong> ומציעים: <strong>לימא בהא קמיפלגי</strong> <small>[האם לומר</small> ש<small>בזה הם חלוקים],</small> <strong>דמאן דאמר</strong> <small>[שמי שאמר]</small> <strong>לוקה, קסבר</strong> <small>[סבור הוא]</small> כי <strong>איסור חל על איסור, ומאן דאמר</strong> <small>[ומי שאמר]</small> ש<strong>אינו לוקה, קסבר</strong> <small>[סבור הוא]</small> כי <strong>אין איסור חל על איסור!</strong>
 ודוחים: <strong>לא,</strong> אפשר לומר כי <strong>דכולי עלמא</strong> <small>[לדעת הכל]</small> <strong>אין איסור חל על איסור,</strong> ולכך לענין ללקות על <strong>אכילה</strong> של חלב שהתבשל בחלב — <strong>דכולי עלמא לא פליגי דלא לקי</strong> <small>[הכל אינם חלוקים שאינו לוקה].</small> ואולם <strong>כי פליגי</strong> <small>[כאשר</small> הם <small>חלוקים]</small> — הרי זה לענין <strong>בשול</strong> חלב בחלב. ש<strong>מאן דאמר</strong> <small>[מי שאמר]</small> <strong>לוקה</strong> הרי זה משום ש<strong>חד איסורא</strong> <small>[איסור אחד]</small> <strong>הוא</strong> בישול זה, ואין זה ענין לאיסור חל על איסור. <strong>ומאן דאמר</strong> <small>[ומי שאמר]</small> ש<strong>אינו לוקה</strong> — <strong>להכי אפקה רחמנא</strong> <small>[לכך הוציאה,</small> כתבה <small>התורה]</small> <strong>ל</strong>איסור <strong>אכילה</strong> של בשר בחלב <strong>בלשון בישול</strong> (ככתוב "לא תבשל גדי בחלב אמו", והרי בכלל הכתוב איסור אכילה),
## דף קיד.
 <strong>כיון</strong> ש<strong>על אכילה</strong> של חלב שהתבשל בחלב <strong>לא לקי</strong> <small>[אינו לוקה]</small> משום איסור בשר בחלב (שהרי אין איסור בשר בחלב חל על איסור חלב), אף על ה<strong>בישול</strong> של חלב בחלב <strong>נמי לא לקי</strong> <small>[גם כן אינו לוקה].</small>
 <strong>ואיכא דאמרי</strong> <small>[ויש שאומרים]</small> בהסבר דעותיהם של ר' אמי ור' אסי להיפך: על ה<strong>בישול</strong> של חלב בחלב — <strong>כולי עלמא לא פליגי דלקי</strong> <small>[הכל אינם חלוקים שלוקה],</small> שהרי יש כאן רק איסור בישול אחד, של בשר בחלב (שכן החלב אינו אסור בבישול), <strong>כי פליגי</strong> <small>[כאשר</small> הם <small>חלוקים]</small> על <strong>ה</strong><strong>אכילה</strong> אם לוקים עליה משום איסור אכילת בשר בחלב, ובכך נחלקו: <strong>מאן דאמר</strong> <small>[מי שאמר]</small> ש<strong>אינו לוקה,</strong> טעמו <strong>דהא</strong> <small>[שהרי]</small> <strong>אין איסור חל על איסור,</strong> וכבר אסור הדבר משום חלב. <strong>ו</strong>אילו <strong>מאן דאמר</strong> <small>[מי שאומר]</small> ש<strong>לוקה,</strong> סבור כי <strong>להכי אפקה רחמנא</strong> <small>[לכך הוציאה,</small> כתבה <small>התורה]</small> <strong>ל</strong>איסור <strong>אכילה</strong> של בשר בחלב דווקא <strong>בלשון בישול</strong> ("לא תבשל גדי בחלב אמו". שמות כג, יט; שם לד, כו; דברים יד, כא), להשמיענו כי <strong>כיון</strong> שעל ה<strong>בישול</strong> באופן מסויים של בשר בחלב (וכגון זה שלפנינו במבשל חלב בחלב) הוא <strong>לקי</strong> <small>[לוקה],</small> על ה<strong>אכילה</strong> של אותו דבר <strong>נמי לקי</strong> <small>[גם כן לוקה].</small>
 <strong>ו</strong>מציעים דרך שלישית להבנת דעותיהם של ר' אמי ור' אסי, <strong>איבעית אימא</strong> <small>[אם תרצה אמור]</small> כי <strong>מר</strong> <small>[חכם זה]</small> <strong>אמר</strong> הלכה <strong>חדא</strong> <small>[אחת]</small> העוסקת במקרה מסויים, <strong>ומר</strong> <small>[וחכם זה]</small> <strong>אמר</strong> הלכה <strong>חדא</strong> <small>[אחת]</small> העוסקת במקרה אחר, <strong>ולא פליגי</strong> <small>[ואינם חלוקים]</small> זה על זה. שזה שאמר שלוקים על חלב שהתבשל בחלב דיבר על הבישול, ואילו זה שאמר שאין לוקים דיבר על האכילה. שלדעת הכל אין איסור חל על איסור, ולכך אין איסור בשר בחלב חל על איסור חלב.
 <strong>מיתיבי</strong> <small>[מקשים]</small> על כך ממה ששנינו כי <strong>המבשל</strong> בשר <strong>במי חלב</strong> (המים הנשארים מהחלב לאחר שנחמץ ונעשה גבינה) — <strong>פטור</strong> ממלקות, שאין אלה נחשבים כחלב לענין איסור בשר בחלב. וכן <strong>דם שבשלו בחלב</strong> — <strong>פטור,</strong> שאין הדם נחשב כבשר לענין איסור בשר בחלב. ובדומה לכך <strong>העצמות והגידים והקרנים והטלפים שבשלן בחלב</strong> — <strong>פטור.</strong>
 ואולם <strong>הפגול</strong> (בשר קרבן שהתפגל, וכגון ששחטוהו על מנת לזרוק את דמו או לאכול מבשרו או להקטיר את אימוריו מחוץ לזמנו הראוי), <strong>ו</strong>הן <strong>הנותר</strong> (מבשר הקרבן לאחר זמן אכילתו הראוי), <strong>ו</strong>כן הקרבן <strong>הטמא,</strong> שכל אלה אסורים באכילה, <strong>שבשלן בחלב</strong> — חל עליהם איסור בשר בחלב, ולכך <strong>חייב</strong> מלקות אף משום בשר בחלב. הרי רואים אנו כי איסור בשר בחלב חל על איסור פיגול נותר וטמא, שכך מלמדנו הריבוי של המלה "גדי" (כמובא בעמוד הקודם בדברי שמואל). אם כן מעתה נאמר שכך הוא גם באיסור חלב, ושלא כדברי ר' אמי ור' אסי!
  ומשיבים:  אין הלכה זו שבברייתא מתבססת על דרשת "גדי", אלא <strong>האי תנא סבר</strong> <small>[התנא זה סבור]</small> ש<strong>איסור חל על איסור,</strong> ולכן לדעתו חל איסור <strong>בשר בחלב על איסור פיגול ונותר, ולשיטתו גם יחול איסור בשר בחלב, על איסור חלב. ואילו הם סבורים כי אין איסור חל על איסור. ואין בדבר זה משום מחלוקתם של אמוראים כנגד תנאים, שכן הרבה מן התנאים סבורים כי אין איסור חל על איסור.</strong>
 <big>א</big> למעלה הובאו בתוך דברי הברייתא כי <strong>המבשל</strong> בשר <strong>במי חלב פטור</strong> ממלקות. ומעירים: הרי זה <strong>מסייע ליה</strong> <small>[לו]</small> <strong>ל</strong>שיטת <strong>ריש לקיש, דתנן</strong> <small>[ש</small>כן <small>שנינו</small> במשנה לענין המשקים המכשירים את האוכלים לקבל טומאה, שבכללם החלב והשמן: <strong>מי חלב הרי הן כחלב, והמוחל</strong> (המוהל, המיץ) היוצא מן הזיתים <strong>הרי הוא כשמן.</strong> ועל כך <strong>אמר ריש לקיש</strong> כי <strong>לא שנו</strong> שמי חלב נחשבים כחלב <strong>אלא</strong> לענין <strong>להכשיר את הזרעים</strong> (או שאר דברי מאכל), <strong>אבל לענין בישול בשר בחלב</strong> — <strong>מי חלב אינו כחלב.</strong>
 <big>ב</big> ומביאים עוד בהגדרת ה"חלב" האמור באיסור בשר בחלב. <strong>תנו רבנן</strong> <small>[שנו חכמים</small> בברייתא<small>]</small> על הכתוב "לא תבשל גדי בחלב אמו": מן המלים "גדי <strong>בחלב אמו"</strong> — <strong>אין לי</strong> איסור <strong>בשר בחלב</strong> <strong>אלא</strong> רק בשר גדי המתבשל <strong>בחלב אמו</strong> (היא העז), בשר גדי המתבשל <strong>בחלב פרה ורחל מנין</strong> לנו שאף הוא אסור?
 <strong>אמרת, קל וחומר</strong> הוא, ובאופן זה: <strong>ומה אמו,</strong> שקלה היא בדין ביחס לגדי, <strong>ש</strong>הרי <strong>לא נאסרה עמו בהרבעה,</strong> שכן מותר להכליא מין במינו — <strong>נאסרה עמו בבשולו</strong> כמפורש בתורה. <strong>פרה ורחל, ש</strong>חמורות הן, <strong>ש</strong>הרי <strong>נאסרו עמו בהרבעה,</strong> שהוא מין בשאינו מינו — <strong>אינו דין שנאסרו עמו בבשולו!</strong> לכך <strong>תלמוד לומר</strong> (מלמדנו הנאמר) בפסוק נוסף "לא תבשל גדי <strong>בחלב אמו"</strong> — לרבות <strong>אף את אלה.</strong>
 ותוהים על הדברים: <strong>והא</strong> <small>[והרי]</small> <strong>למה לי קרא</strong> <small>[פסוק]</small> ללמדנו כן? <strong>הא אתיא ליה</strong> <small>[הרי</small> כבר <small>באה,</small> נלמדה <small>לו</small> ההלכה<small>]</small> מהקל וחומר המובא לפני כן!
 <strong>אמר רב אשי</strong> בתשובה: עדיין נצרכים אנו לדרשה זו, <strong>משום דאיכא למימר</strong> <small>[שיש מקום לומר]</small> כנגד הקל וחומר כי <strong>מעיקרא דדינא פירכא</strong> <small>[מעיקרו של הדין,</small> הקל וחומר, <small>יש</small> עליו <small>פירכה],</small> <strong>מהיכא קא מייתית לה</strong> <small>[מהיכן אתה מביא,</small> משתית <small>אותה,</small> את הקל וחומר<small>]?</small> <strong>מאמו,</strong> שקלה היא בדין ביחס לגדי, ואולם ניתן לדחות ולומר באופן הפוך: <strong>מה לאמו</strong> — שחמורה היא בדין ביחס לגדי, <strong>שכן נאסרה עמו בשחיטה,</strong> שאסור לשחוט את שניהם באותו יום (ככתוב "ושור או שה אותו ואת בנו לא תשחטו ביום אחד". ויקרא כב, יח), <strong>תאמר בפרה ש</strong>היא קלה בדין ביחס לגדי, שהרי <strong>לא נאסרה עמו בשחיטה</strong> ביום אחד! לכך <strong>תלמוד לומר "בחלב אמו".</strong>
 <big>ג</big> למעלה הובאה ברייתא שעניינה בדרשת שני הכתובים "בחלב אמו", ועתה מביאים עוד ברייתא שעניינה דרשת הכתוב "בחלב אמו" השלישי. <strong>תניא אידך</strong> <small>[שנויה</small> ברייתא <small>אחרת]:</small> הכתוב <strong>"בחלב אמו",</strong> מה בא ללמדנו — שהיה מקום לומר כי <strong>אין לי</strong> באיסור בשר בחלב <strong>אלא</strong> הבשר המתבשל <strong>בחלב אמו</strong> הצעירה, זו שילדה את בנה בשנה זו, ועדיין לא נכנסה לדיר לצורך לקיחת מעשר בהמה. ואולם איסור בשר בחלב <strong>בחלב אחותו גדולה</strong> (כלומר, זו שכבר נכנסה לדיר לצורך מעשר בהמה) <strong>מנין</strong> לנו?
 ומשיבים: <strong>אמרת</strong> כי נלמד הדבר ממידת <strong>קל וחומר, ו</strong>באופן זה, <strong>מה אמו</strong> הקלה בדין ביחסה לגדי, <strong>ש</strong>הרי היא <strong>נכנסה עמו לדיר להתעשר</strong> (שלא נתעשרה כבר) — <strong>נאסרה עמו בבשול, אחותו</strong> החמורה בדין, ביחסה לגדי, <strong>ש</strong>הרי היא <strong>לא נכנסה עמו לדיר להתעשר</strong> (כיון שהיא כבר היתה בכלל זה, ושוב אין היא חוזרת ומתעשרת) — <strong>אינו דין שנאסרה עמו בבשול!</strong> לכך <strong>תלמוד לומר</strong> (מלמדנו הנאמר) <strong>"בחלב אמו",</strong> שאף זו בכלל איסור בשר בחלב.
  ותוהים:  <strong>והא</strong> <small>[והרי]</small> כבר נלמדה הלכה זו מקל וחומר, ו<strong>למה לי קרא</strong> <small>[מקרא]</small> לזה, <strong>הא אתיא ליה</strong> <small>[הרי</small> כבר <small>באה,</small> נלמדה <small>לה</small> ההלכה מקל וחומר<small>]!</small> <strong>אמר רב אשי</strong> בתשובה: נצרכים אנו לדרשת הכתוב, ואין הקל וחומר מלמדנו זאת, <strong>משום דאיכא למימר</strong> <small>[שיש מקום לומר]</small> כי <strong>מעיקרא דדינא פירכא</strong> <small>[מעיקרו של הדין,</small> קל וחומר, יש עליו <small>פירכה],</small> שהרי <strong>מהיכא קא מייתית לה</strong> <small>[מהיכן אתה מביא,</small> מוכיח <small>אותה,</small> את הקל וחומר<small>]?</small> <strong>מ"אמו"</strong> שאתה מניח שהיא קלה בדינה ביחס לגדי, ואולם יש לומר את הדברים באופן שונה: <strong>מה לאמו</strong> שחמורה היא ביחס לגדי, <strong>שכן נאסרה עמו בשחיטה</strong> ביום אחד, <strong>תאמר באחותו גדולה</strong> שקלה היא ביחס לגדי, <strong>ש</strong>הרי <strong>לא נאסרה עמו בשחיטה</strong> ביום אחד! לכך <strong>תלמוד לומר "בחלב אמו".</strong>
 ודנים עוד בדבר: <strong>אשכחן</strong> <small>[מצאנו]</small> איפוא ש<strong>אחותו גדולה</strong> (שכבר התעשרה) היא בכלל איסור בשר בחלב, ואולם <strong>אחותו קטנה</strong> (שעדיין לא התעשרה) <strong>מנין</strong> לנו שאף היא בכלל איסור זה? ומשיבים: <strong>אתיא מביניא</strong> <small>[באה,</small> נלמדת היא <small>מביניהם,</small> משתיהן, אמו ואחותו הגדולה<small>].</small>
 ומבררים: <strong>מהי תיתי</strong> <small>[ממי</small> היא <small>תבוא,</small> תילמד<small>]?</small> אם <strong>תיתי</strong> <small>[תבוא]</small> <strong>מאמו</strong> — יש להקשות על ההשוואה: <strong>מה לאמו</strong> שיש בה צד חומרה, <strong>שכן נאסרה עמו בשחיטה,</strong> מה שאין כן באחותו קטנה! ואולם אפשר לדחות כי <strong>אחותו גדולה תוכיח,</strong> שאף שאין בה חומרה, שהרי זו לא נאסרה עמו בשחיטה ביום אחד, בכל זאת היא בכלל בשר בחלב. אף על ההשוואה לאחותו הגדולה יש להקשות: <strong>מה לאחותו גדולה</strong> שיש בה צד חומרה, <strong>ש</strong>הרי <strong>לא נכנסה עמו לדיר להתעשר,</strong> תאמר באחותו קטנה שנכנסת עמו לדיר! ואולם אפשר לדחות כי <strong>אמו תוכיח,</strong> שאין בה צד חומרה זו, ובכל זאת היא בכלל איסור בשר בחלב.
 <strong>ו</strong>מעתה <strong>חזר</strong> (סובב) <strong>הדין</strong> (דרך הלימוד) מצד לצד, ויש לסכמו כי אמנם <strong>לא ראי זה כראי זה, ולא ראי זה כראי זה,</strong> שאין הם דומים זה לזה, כי בכל אחד מהם יש צד חומרה שאין באחר. ואולם <strong>הצד השוה שבהן: שהוא בשר, ו</strong>הריהו <strong>אסור לבשל בחלב. אף אני אביא</strong> (אוסיף) <strong>בשר</strong> <strong>אחותו קטנה, ש</strong>גם <strong>הוא בשר, ו</strong>יהיה גם הוא <strong>אסור לבשל בחלב.</strong>
 ואומרים: <strong>אי הכי</strong> <small>[אם כך]</small> הוא דרך הלימוד לענין אחותו קטנה, מעתה <strong>אחותו גדולה נמי תיתי מביניא</strong> <small>[גם כן תבוא מביניהן,</small> מאמו ופרה שהן בכלל איסור זה, כנלמד למעלה<small>],</small> ואין צורך בלימוד מיוחד מן הכתוב לעניינה!
  ומשיבים:  <strong>אין הכי נמי</strong> <small>[כך הוא גם כן].</small> ושואלים: אם כן <strong>אלא "בחלב אמו"</strong> הכתוב פעם נוספת <strong>למה לי?</strong> ומשיבים: <strong>מבעי ליה לכדתניא</strong> <small>[נצרכה לו לכמו ששנויה</small> בברייתא<small>]:</small> מן הכתוב <strong>"בחלב אמו"</strong> — <strong>אין לי</strong> לאסור <strong>אלא</strong> את הגדי בבישול <strong>בחלב אמו,</strong>
## דף קיד:
 ואולם <strong>היא</strong> (האם) <strong>עצמה</strong> שנשחטה לענין בישול בשרה <strong>בחלבה</strong> (שיצא ממנה בעודה בחיים) <strong>מנין</strong> לנו שאסור הדבר? <strong>אמרת</strong> כי נלמד הדבר מ<strong>קל וחומר,</strong> ובאופן זה: <strong>ומה במקום</strong> (בענין) איסור שחיטה ביום אחד, <strong>שלא נאסר פרי</strong> (תולדת) האם, הוא בנה, <strong>עם פרי,</strong> וולד אחר שלה, <strong>בשחיטה.</strong> שהרי מותר לשחוט שני בנים של אותה בהמה ביום אחד — <strong>נאסר פרי עם האם בשחיטה</strong> ביום אחד. <strong>מקום</strong> (בענין) איסור בשר בחלב, <strong>שנאסר פרי עם פרי בבשול,</strong> שהרי נאסר הגדי (שהוא "פרי") בבישול בחלב (שגם הוא "פרי") — <strong>אינו דין שנאסר פרי</strong> (חלב האם) <strong>עם</strong> בשר <strong>האם בבשול!</strong> לכך <strong>תלמוד לומר</strong> (מלמדנו הנאמר) <strong>"בחלב אמו"</strong> שאף בשר האם אסור בבישול עם חלבה של האם.
  ותוהים:  <strong>הא</strong> <small>[הרי]</small> <strong>למה לי קרא</strong> <small>[פסוק]</small> ללמדנו כן, <strong>הא אתיא לה</strong> <small>[הרי</small> כבר <small>באה,</small> נלמדה <small>לה</small> הלכה זו מקל וחומר<small>]!</small> <strong>אמר רב אחדבוי בר אמי</strong> בתשובה: אין זה קל וחומר גמור, <strong>משום דאיכא למימר</strong> <small>[שיש</small> מקום <small>לומר]:</small> <strong>סוס</strong> שהוא <strong>בן</strong> סוס ו<strong>סוסיא</strong> <small>[סוסה]</small> שהוא <strong>אחי פרדה</strong> שאמו הסוסה המליטה אותה לאחר שהתעברה מחמור), <strong>יוכיח</strong> שלא כקל וחומר זה. <strong>ש</strong>הרי במקרה זה <strong>אסור פרי עם פרי,</strong> שאסור הסוס בפרדה, אף שהם אח ואחות, ושניהם פרי של אימם הסוסה, <strong>ו</strong>בכל זאת <strong>מותר פרי עם האם,</strong> שכן מותרת הרבעתו של סוס עם אמו!
  ודוחים: אין זו פירכה, שכן סיבת הדבר  <strong>התם</strong> <small>[שם]</small> שאסור להרביע את הסוס עם אחותו הפרדה, הינה משום ש<strong>זרע האב הוא דקא גרים</strong> <small>[שהוא גורם]</small> את זהותו של הנולד, וסיבת הדבר שהסוס הזה אסור בפרדה זו הינה משום שהיא בת מין אחר (חמור), ומה שהוא מותר באמו הסוסה הוא משום שהיא בת מינו. ואין זה ענין ל"פרי ופרי".
  וראיה לדבר: <strong>דהא</strong> <small>[שהרי]</small> <strong>פרד בן</strong> חמור ו<strong>סוסיא</strong> <small>[סוסה],</small> שהוא <strong>אחי פרדה,</strong> שהיתה לה לסוסה עוד בת מן החמור, <strong>יוכיח, שמותר פרי עם פרי, ואסור פרי עם האם.</strong> הרי זה מורה שאיסור ההרבעה אינו אלא במינים שונים (הנקבעים על פי זרע האב), ולא משום "פרי ופרי".
 <strong>אלא אמר מר בריה</strong> <small>[בנו]</small> של <strong>רבינא</strong> טעם הדבר שאין הקל וחומר מלמדנו לענין בישול בשר בחלב של האם בחלבה שלה, הוא <strong>משום דאיכא למימר</strong> <small>[שיש</small> מקום <small>לומר]</small> פירכה זו: <strong>עבד בן שפחה</strong> שהוא <strong>אחי</strong> של שפחה <strong>משוחררת יוכיח. ש</strong>הרי עבד זה <strong>אסור</strong> לבוא על אחותו המשוחררת, שהם <strong>פרי עם פרי, ו</strong>בכל זאת הריהו <strong>מותר</strong> לבוא על אמו השפחה, שהם <strong>פרי עם האם!</strong>
 ודוחים: אין זו פירכה, שכן <strong>התם</strong> <small>[שם]</small> האיסור של העבד באחותו המשוחררת אינו משום "פרי ופרי" אלא משום ש<strong>גט שיחרור הוא דקא גרים</strong> <small>[שהוא גורם]</small> את האיסור. וראיה לדבר, <strong>דהא</strong> <small>[שהרי]</small> <strong>עבד בן</strong> שפחה <strong>משוחררת,</strong> שהוא <strong>אחי שפחה יוכיח, ש</strong>במקרה זה <strong>מותר פרי עם פרי</strong> (שכן יכול העבד לבוא על אחותו, כיון ששניהם אינם משוחררים), <strong>ו</strong>אולם <strong>אסור פרי עם האם</strong> (שאין העבד יכול לבוא על אמו, שהינה עתה יהודיה).
 <strong>אלא אמר רב אידי בר אבין:</strong> טעם הדבר שאין הקל וחומר מלמדנו לענין בישול בשר בחלבה של האם, הוא <strong>משום דאיכא למימר</strong> <small>[שיש</small> מקום <small>לומר]</small> כי <strong>כלאי זרעים</strong> (שאסורים בזריעה מינים שונים זה עם זה<strong>)</strong> <strong>יוכיחו, ש</strong>כן <strong>אסור</strong> בזריעה <strong>פרי</strong> של מין זה <strong>עם פרי</strong> של מין זה, <strong>ומותר</strong> לזרוע כל <strong>פרי עם האם</strong> (היא הקרקע, שממנה באו כל הפירות)! ודוחים: אין זו פירכה על הקל וחומר, שכן אין זה ענין ל"פרי ופרי", שהרי <strong>כלום</strong> (האם) <strong>נאסר פרי עם פרי</strong> כשלעצמם, והלא לא נאסרו זה עם זה <strong>אלא על ידי האם,</strong> שלא נאסר אלא לזורעם יחד בקרקע. וראיה לדבר, <strong>דהא חיטי ושערי בכדא</strong> <small>[חיטים ושעורים</small> הנתונות <small>בכד</small> אחד<small>]</small> בלא זריעה <strong>ולא מיתסרו</strong> <small>[ואינן נאסרות]</small> בכך.
 <strong>אלא אמר רב אשי:</strong> טעם הדבר שאין הקל וחומר מלמדנו לענין בישול בשר בחלבה, הוא <strong>משום דאיכא למימר</strong> <small>[שיש</small> מקום לדחות ו<small>לומר]:</small> <strong>מה לפרי עם פרי,</strong> כגדי הנולד לאם זו ולחלב היוצא ממנה, שאסורים בבישול — <strong>שכן שני גופים</strong> נפרדים הם, שמעולם לא היו דבר אחד. <strong>תאמר בפרי עם האם,</strong> כבשר האם וחלבה שיצא ממנה — <strong>שכן</strong> היו שניהם <strong>גוף אחד.</strong> ונדחה בכך הקל וחומר, ו<strong>משום הכי איצטריך קרא</strong> <small>[כך הוצרך הפסוק]</small> ללמדנו שבכלל איסור בשר בחלב אף אם וחלבה שלה.
 <big>א</big> ובעיקרו של איסור אכילת בשר בחלב <strong>אמר רב אשי: מנין לבשר בחלב ש</strong>הוא <strong>אסור באכילה,</strong> שהרי בתורה לא נאמר אלא "לא תבשל גדי בחלב אמו" — <strong>ש</strong>כן <strong>נאמר "לא תאכל כל תועבה"</strong> (דברים יד, ג) — לומר לך <strong>כי</strong> <strong>כל</strong> דבר <strong>שתעבתי לך</strong> בעשייתו <strong>הרי הוא ב"בל תאכל".</strong>
 <strong>ואין לי</strong> מדרשת כתוב זה <strong>אלא</strong> שבשר וחלב אסור <strong>באכילה,</strong> שאסור הוא אף <strong>בהנאה מנין</strong> לי? <strong>כ</strong>דברי <strong>ר' אבהו,</strong> שכן <strong>אמר ר' אבהו, אמר ר' אלעזר: כל מקום שנאמר</strong> בתורה <strong>"לא יאכל"</strong> או <strong>"לא תאכל"</strong> או <strong>"לא תאכלו"</strong> — <strong>אחד</strong> (בין) <strong>איסור אכילה ואחד</strong> (ובין) <strong>איסור הנאה במשמע, עד שיפרוט</strong> (שיפרש) <strong>לך הכתוב</strong> שאין זה אסור אלא באכילה ולא בהנאה. <strong>כדרך שפרט לך ב</strong>איסור <strong>נבלה,</strong> שאסורה באכילה ומותרת בהנאה, שכן אמרה התורה ש<strong>לגר</strong> תושב ניתנת הנבילה <strong>בנתינה</strong> (במתנה), <strong>ו</strong>אילו <strong>לגוי</strong> היא ניתנת <strong>במכירה</strong> (תמורת תשלום), ואין בה איסור הנאה, אף שנאמר בה הלשון "לא תאכלו".
 <strong>דתניא</strong> <small>[ש</small>כן <small>שנויה</small> ברייתא<small>]:</small> ממה שנאמר בנבילה <strong>"לא תאכלו כל נבלה לגר אשר בשעריך תתננה ואכלה או מכור לנכרי"</strong> (שם שם, כא) — <strong>אין לי</strong> מפסוק זה <strong>אלא</strong> שמותר לתיתה <strong>לגר ב</strong>דרך של <strong>נתינה, ולגוי ב</strong>דרך של <strong>מכירה.</strong> אבל שמותר לתיתה <strong>לגר</strong> גם <strong>ב</strong>דרך של <strong>מכירה מנין</strong> לי? לכך <strong>תלמוד לומר</strong> (מלמדנו הנאמר) בפסוק <strong>"לגר... תתננה... או מכור",</strong> שמתייחסות המלים "או מכור" גם לגר. וכמו כן, שמותר לתיתה
 <strong>לגוי ב</strong>דרך של <strong>נתינה מנין</strong> לי? לכך <strong>תלמוד לומר</strong> <strong>"תתננה... או מכור לנכרי",</strong> שמתייחסת המלה "תתננה" אף לגוי. <strong>נמצא</strong> איפוא כי <strong>אחד גר ואחד גוי</strong> — <strong>בין במכירה בין בנתינה</strong> של הנבילה. אלו <strong>דברי ר' מאיר.</strong> ואילו <strong>ר' יהודה אומר</strong> כי יש לקיים את ה<strong>דברים ככתבן,</strong> ולכן ניתנת הנבילה <strong>לגר</strong> רק <strong>ב</strong>דרך <strong>נתינה, ו</strong>אילו <strong>לגוי</strong> היא ניתנת רק <strong>ב</strong>דרך <strong>מכירה.</strong>
 ושואלים: <strong>מאי טעמא</strong> <small>[מה הטעם]</small> של <strong>ר' יהודה?</strong> ומסבירים: <strong>אי סלקא דעתך כדקאמר</strong> <small>[אם עולה על דעתך</small> לומר בפירוש הפסוק <small>כמו שאומר]</small> <strong>ר' מאיר</strong> — <strong>לכתוב רחמנא</strong> <small>[שתכתוב התורה]</small> <strong>"לא תאכלו כל נבלה לגר אשר בשעריך תתננה ואכלה ומכור</strong> לנכרי", שבכך הושוו הנתינה והמכירה והושוו הגר והגוי, וכשיטת ר' מאיר, ומעתה המלה <strong>"או"</strong> שבפסוק <strong>למה לי,</strong> שהרי הכל שווים בכל? אלא <strong>שמע מינה</strong> <small>[למד מכאן]</small> כי <strong>לדברים ככתבן הוא דאתא</strong> <small>[שבא]</small> הכתוב, שבאה המלה "או" לחלק בין הנתינה למכירה, ובין הגר לגוי, שתהא הנבילה ניתנת <strong>לגר</strong> רק <strong>ב</strong>דרך <strong>נתינה, ולגוי</strong> רק <strong>ב</strong>דרך <strong>מכירה.</strong>
 <strong>ור' מאיר אמר לך</strong> <small>[היה אומר לך]</small> בתשובה לדברים: אף שאכן אפשר גם לתת וגם למכור, הן לגר והן לגוי, את הנבילה, <strong>האי</strong> <small>[זו]</small> המלה <strong>"או"</strong> הכתובה בפסוק באה ללמדנו שיש <strong>להקדים</strong> (להעדיף) את ה<strong>נתינה</strong> של הנבילה ל<strong>גר</strong> <strong>למכירה</strong> של הנבילה ל<strong>גוי.</strong> ושואלים לצד האחר: <strong>ור' יהודה</strong> הסבור כי המלה "או" באה לחלק בין נתינה למכירה ובין גר לגוי, מנין לו הלכה זו שיש להעדיף את הנתינה לגר על פני המכירה לגוי? ומשיבים: לדעת ר' יהודה דין זה שיש <strong>להקדים</strong> את ה<strong>נתינה</strong> ל<strong>גר למכירה</strong> ל<strong>גוי לא צריך קרא</strong> <small>[אין צריך מקרא]</small> ללמדנו זאת, כי <strong>סברא הוא</strong> שיש בכך: <strong>זה</strong> הגר, <strong>אתה מצווה להחיותו</strong> (לדאוג למחייתו), <strong>וזה</strong> הנכרי, <strong>אי</strong> (אין) <strong>אתה מצווה להחיותו.</strong> ומכאן ברור שיש להעדיף בנתינת הנבילה את הגר על פני הגוי.
 <big>ב</big> למעלה הובאו דברי רב אשי כי כל דבר שתעבתי לך הריהו באיסור אכילה. ודנים בענין זה, ובתחילה מביאים <strong>(סימן</strong> לעניינים שיידונו במהלך הסוגיה: <strong>שבת, חורש, וכלאי זרעים, אותו ואת בנו, ושילוח הקן).</strong>
 ושואלים: <strong>אלא מעתה,</strong> לפי שיטה זו שכל דבר שנאסר בעשיה ("תעבתי לך") הריהו אסור באכילה,
## דף קטו.
 מעתה גם <strong>מעשה שבת</strong> (הדברים הנעשים בחילול שבת, וכגון שהתבשלו בשבת), <strong>ליתסרו</strong> <small>[שייאסרו]</small> לאכילה המאכלים שהתבשלו בשבת, ולא רק לזה שבישל (במזיד), <strong>דהא</strong> <small>[שהרי]</small> בכלל "כל ש<strong>תיעבתי לך" הוא,</strong> והרי זה שלא כדברי רב אשי!
  ומשיבים: אין מעשה שבת בכלל "כל שתיעבתי לך הריהו בבל תאכל", שכן בענין השבת  <strong>אמר קרא</strong> <small>[הכתוב]:</small> <strong>"כי קדש היא לכם"</strong> (שמות לא, יד) — והרי זה לשון מיעוט: דווקא השבת עצמה <strong>היא קדש, ואין מעשיה</strong> נעשים <strong>קדש</strong> לענין שייאסרו באכילה לכול.
  ומקשים עוד מדינו של ה<strong>חורש בשור ובחמור</strong> (ועבר על הכתוב "לא תחרוש בשור ובחמור יחדיו", דברים כב, י), <strong>ו</strong>כן מדינו של ה<strong>חוסם פי פרה ודש בה</strong> (ועבר על הנאמר בתורה "לא תחסום שור בדישו". שם כה, ד) <strong>ליתסרו</strong> <small>[שייאסרו]</small> הזרעים והדישה באכילה ובהנאה, <strong>דהא</strong> <small>[שהרי]</small> <strong>"תיעבתי לך" הוא!</strong>
 ומשיבים: אין זו קושיה, שכן <strong>השתא</strong> <small>[עכשיו]</small> שלמדנו כי מעשה שבת אינם אסורים באכילה לכול, אפשר ללמוד מקל וחומר מענין מעשה שבת לענין חסימה וחרישה: <strong>ומה שבת, דחמירא</strong> <small>[ש</small>היא <small>חמורה]</small> מאיסור חסימה ומאיסור חרישה בשור וחמור, בכל זאת <strong>מעשיה מותרים. הני</strong> <small>[אלה,</small> חרישה וחסימה<small>],</small> שקלים הם ממעשה שבת, <strong>לא כל שכן</strong> שהם מותרים!
  ושואלים עוד על שיטת רב אשי: <strong>כלאי זרעים ליתסרו</strong> <small>[שייאסרו],</small> <strong>דהא</strong> <small>[שהרי]</small> בכלל <strong>"תיעבתי לך" הוא!</strong> ומשיבים: אין לומר כן, כי <strong>מדגלי רחמנא</strong> <small>[מכיון שגילתה התורה]</small> <strong>גבי</strong> <small>[אצל]</small> <strong>כלאי הכרם</strong> "לא תזרע כרמך כלאים פן תקדש המלאה הזרע אשר תזרע ותבואת הכרם" (דברים כב, ט). והלשון <strong>"פן תקדש"</strong> מובנה: <strong>פן תוקד אש,</strong> שצריך לשרוף את הכל, כיון שהדבר הגדל הריהו אסור בהנאה. והדברים נאמרו דווקא באיסור כלאי הכרם, <strong>מכלל</strong> זה אתה למד ש<strong>כלאי זרעים שרו</strong> <small>[מותרים].</small>
 ומקשים על הסבר זה, <strong>ואימא</strong> <small>[ואמור]</small> באופן שונה: <strong>כלאי כרם אסורין בין באכילה בין בהנאה,</strong> ואילו <strong>כלאי זרעים באכילה אסירי</strong> <small>[אסורים],</small> <strong>בהנאה שרו</strong> <small>[מותרים]!</small> ומשיבים: אין לומר כי כלאי זרעים יהיו אסורים באכילה, שכן <strong>איתקוש</strong> <small>[הוקשו]</small> <strong>לכלאי בהמה. דכתיב</strong> <small>[ש</small>כן <small>נאמר]</small> בכתוב אחד <strong>"בהמתך לא תרביע כלאים שדך לא תזרע כלאים"</strong> (ויקרא יט, יט), להורות: <strong>מה</strong> בהרבעת כלאיים ב<strong>בהמתך</strong> — <strong>היוצא</strong> (הוולדות שנולדו) <strong>ממנה</strong> (מהרבעה אסורה זו) הריהי <strong>מותרת. אף שדך</strong> שנזרעו בו כלאי זרעים — <strong>היוצא ממנו מותר.</strong>
 ומבררים: <strong>וכלאי בהמה גופייהו מנא לן</strong> <small>[עצמם מנין לנו]</small> שוולדותיהם מותרים? ומשיבים: <strong>מדאסר רחמנא</strong> <small>[מכיון שאסרה התורה]</small> ולד הנולד מ<strong>כלאים ל</strong>צרכי <strong>גבוה</strong> (בית המקדש, שהריהם אסורים בהקרבה) — <strong>מכלל</strong> שלצרכי <strong>להדיוט,</strong> כאכילה, <strong>שרי</strong> <small>[מותרים]</small> הוולדות הנולדים מכלאי בהמה.
 ועוד שואלים על שיטת רב אשי: אלא מעתה, <strong>אותו ואת בנו</strong> ששחטם ביום אחד <strong>ליתסר</strong> <small>[שייאסרו]</small> משום "כל שתיעבתי לך"! ומשיבים: אין לומר כן, כי <strong>מדאסר רחמנא</strong> <small>[מכיון שאסרה התורה]</small> <strong>מחוסר זמן</strong> (קרבן שעדיין אינו בן שמונה ימים) <strong>לגבוה</strong> (להקרבה במקדש), <strong>מכלל</strong> הדברים נלמד ש<strong>ל</strong>צורך <strong>הדיוט שרי</strong> <small>[מותר],</small> ובכלל זה גם הנשחט ביום אחד עם אמו, שהרי אף הוא מחוסר זמן (שכן אם היה שוחט את הבן ביום המחרת — אין כל איסור בדבר. ומעתה שנשחט היום, הריהו "מחוסר זמן", שלא המתינו בשחיטתו ליום המחרת).
  ועוד שואלים על שיטת רב אשי: אלא מעתה, זה שנטל ציפור מעל בניה, ועבר בכך על איסור התורה, ככתוב במצות <strong>שילוח הקן</strong> "לא תקח האם על הבנים" (דברים כב, ו). ובאה לפני בית דין והורו לו לשלח את הציפור, <strong>ליתסר</strong> <small>[שתיאסר]</small> הציפור לכול, שהרי נעברה בה עבירה, ובכלל "כל שתיעבתי לך" היא! ומשיבים: אין לומר שתהא הציפור אסורה לכל המוצא אותה, שהרי <strong>לא אמרה תורה שלח</strong> באופן שיכול הדבר להביא <strong>לתקלה,</strong> אלא בוודאי אין בזה איסור.
 <big>א</big> למעלה הובאו דברי רב אשי באשר למקור איסור אכילה בבשר בחלב, ובענין זה <strong>אמר ריש לקיש: מנין לבשר בחלב שאסור? תלמוד לומר</strong> (מלמדנו הנאמר) בקרבן פסח <strong>"אל תאכלו ממנו נא ובשל מבושל"</strong> (שמות יב, ט), <strong>ש</strong>כן יש לשאול: <strong>אין תלמוד לומר</strong> (מלמדנו הנאמר) <strong>"מבושל"</strong> דבר חדש, שהרי כבר נאמר "ובשל". ואם כן, <strong>מה תלמוד לומר "מבושל"</strong> — <strong>לומר לך</strong> כי <strong>יש לך בשול אחר שהוא כזה,</strong> שגם הוא אסור, <strong>ואי זה</strong> — <strong>זה בשר בחלב.</strong>
 <strong>אמר לו ר' יוחנן</strong> לריש לקיש בתמיהה:
## דף קטו:
 וכי <strong>כעורה</strong> היא משנה <strong>זו ששנה</strong> אותה <strong>רבי</strong> (ר' יהודה הנשיא) לענין המקור בתורה לאיסור בשר בחלב, שאתה צריך להמציא ראיה נוספת?! שכך שנה: נאמר בתורה בפרשיה שעניינה פסולי המוקדשים שנפדו ויצאו לחולין, איסור אכילת דם <strong>"לא תאכלנו</strong> <strong>על הארץ תשפכנו כמים" (דברים יב, כד), ושב הכתוב ואמר "לא תאכלנו למען ייטב לך ולבניך אחריך"</strong> — לא בא הכתוב השני לענין דם (שהרי כתובים רבים נאמרו באיסור הדם) אלא <strong>בבשר בחלב הכתוב מדבר,</strong> שאסור באכילה.
  ודנים בדבר: <strong>אתה אומר</strong> כי <strong>בבשר בחלב הכתוב מדבר, או</strong> שמא <strong>אינו אלא באחד מכל</strong> שאר <strong>האיסורין</strong> האחרים <strong>שבתורה? אמרת</strong> (אומר אתה) בתשובה לכך כי <strong>צא ולמד משלש עשרה מדות שהתורה נדרשת בהן,</strong> ואחת מהן היא <strong>דבר הלמד מענינו. במה הכתוב מדבר</strong> בפרשיה זו של פסולי המוקדשים — <strong>בשני מינין,</strong> שהרי פסולי המוקדשים שנפדו, נחשבים כשני מינים: מצד אחד הריהם כחולין (לענין היתר אכילתם), ואולם מצד שני הם כקדשים (לענין איסור גיזה ועבודה בהם). <strong>אף כאן</strong> בכתוב "לא תאכלנו" השני — <strong>בשני מינין</strong> הכתוב מדבר, והוא איסור בשר בחלב. וזהו איפוא המקור בתורה לאיסור בשר בחלב.
  אמר ריש לקיש לר' יוחנן: עדיין נצרכים אנו לדרשה זו שאמרתי, שכן <strong>אי</strong> <small>[אם]</small> <strong>מ</strong>המשנה <strong>ההיא</strong> ששנה רבי בלבד היינו למדים — <strong>הוה אמינא</strong> <small>[הייתי אומר]</small> כי <strong>הני מילי</strong> <small>[דברים אלה]</small> אמורים <strong>רק</strong> <strong>ב</strong>איסור <strong>אכילה</strong> של בשר בחלב, <strong>אבל ב</strong>איסור <strong>הנאה</strong> של בשר בחלב — <strong>לא</strong> דיבר הכתוב. לכך <strong>קא משמע לן</strong> <small>[הוא</small> הכתוב האמור בקרבן פסח <small>משמיע לנו]</small> שיש גם איסור הנאה בבשר בחלב.
  ושואלים:  <strong>ו</strong>לשיטת <strong>רבי</strong> שלמד את איסור בשר בחלב מן הכתוב "לא תאכלנו" בלבד, איסור בשר בחלב אף <strong>בהנאה מנא ליה</strong> <small>[מנין לו]?</small> ומשיבים: <strong>נפקא ליה מהכא</strong> <small>[יוצא,</small> נלמד <small>לו</small> הדבר <small>מכאן],</small> שכן <strong>נאמר כאן</strong> בדין בשר בחלב <strong>"כי עם קדוש אתה לה'</strong> אלהיך לא תבשל גדי בחלב אמו" (דברים יד, כא), <strong>ונאמר להלן</strong> (בהמשך הספר) <strong>"ולא יהיה קדש בבני ישראל"</strong> (שם כג, יח). הרי זה להקיש דין בשר בחלב לדין קדש: <strong>מה להלן ב</strong>איסור קדש — הריהו אסור ב<strong>הנאה,</strong> (שכן הוא אסור בבעילה שהיא איסור הנאה). <strong>אף כאן,</strong> באיסור בשר בחלב — הריהו אסור <strong>בהנאה.</strong>
 ומביאים עוד הסבר מה המקור לשיטת רבי לאיסור הנאה בבשר בחלב: שכן התנא <strong>דבי</strong> <small>[של בית]]</small> מדרשו של <strong>ר' אליעזר תנא</strong> <small>[שנה]</small> על הפסוק <strong>"לא תאכלו כל נבלה</strong> לגר אשר בשעריך תתננה ואכלה או מכור לנכרי כי עם קדוש אתה לה' אלהיך לא תבשל גדי בחלב אמו" (שם יד, כא) — <strong>אמרה תורה</strong> את דין מכירת הנבילה לנכרי בסמוך לאיסור בשר בחלב, כדי להורות כי <strong>כשתמכרנה</strong> לנכרי את הנבילה, <strong>לא תבשלנה</strong> בחלב <strong>ותמכרנה,</strong> שכן כיון שהתבשלה בחלב הריהי אסורה בהנאה, ושוב אין רשות למוכרה.
 <big>א</big> למעלה הובאו דברי רב אשי ודברי ריש לקיש ורבי בענין המקור לאיסור בשר בחלב, ובענין זה מביאים עוד. החכם <strong>דבי</strong> <small>[של בית]</small> מדרשו של <strong>ר' ישמעאל תנא</strong> <small>[שנה]:</small> הכתוב <strong>"לא תבשל גדי בחלב אמו"</strong> נאמר <strong>שלש פעמים</strong> בתורה (שמות כג, יט; שם לד, כו; דברים יד, כא). וסיבת הדבר שנכתב שלוש פעמים: כתוב <strong>אחד</strong> בא <strong>ל</strong>למדנו <strong>איסור אכילה, ו</strong>כתוב <strong>אחד</strong> בא <strong>ל</strong>למדנו <strong>איסור הנאה, ו</strong>כתוב <strong>אחד</strong> בא <strong>ל</strong>למדנו <strong>איסור בשול.</strong>
 <big>ב</big> ועוד בענין זה, <strong>תניא</strong> <small>[שנויה</small> ברייתא<small>],</small> <strong>איסי בן יהודה אומר: מנין לבשר בחלב שאסור?</strong> שכן <strong>נאמר כאן</strong> באיסור בשר בחלב <strong>"כי עם קדוש אתה",</strong> <strong>ונאמר להלן</strong> <small>[שם,</small> בספר שמות כב, ל<small>]</small> <strong>"ואנשי קדש תהיון לי ובשר בשדה טרפה לא תאכלו".</strong> להשוות זה לזה, וללמדנו: <strong>מה להלן</strong> בשר טריפה — <strong>אסור, אף כאן</strong> בשר בחלב — <strong>אסור.</strong>
 <strong>ואין לי</strong> לימוד מכאן <strong>אלא</strong> לענין איסור בשר בחלב <strong>באכילה,</strong> איסור בשר בחלב אף <strong>בהנאה מנין</strong> לי? שכן <strong>אמרת</strong> כי <strong>קל וחומר</strong> הוא, ובאופן זה: <strong>ומה ערלה</strong> שקלה היא, <strong>ש</strong>הרי <strong>לא נעבדה בה עבירה</strong> כלל אלא צמחה בעצמה <strong>—</strong> <strong>אסורה בהנאה, בשר בחלב</strong> שחמור הוא, <strong>ש</strong>כן <strong>נעבדה בו עבירה</strong> — <strong>אינו דין ש</strong>יהיה <strong>אסור בהנאה!</strong>
 ודוחים: יש מקום לפרוך קל וחומר זה, שכן <strong>מה לערלה, שכן</strong> יש בה צד חומרה, שהרי <strong>לא היתה לה</strong> מעולם <strong>שעת הכושר</strong> (זמן שבו היתה מותרת באכילה), תאמר בבשר בחלב שהיתה להם שעת הכושר!
  ואומרים:  <strong>חמץ בפסח יוכיח שהיתה לו שעת הכושר</strong> (לפני חג הפסח) <strong>ו</strong>בכל זאת הריהו <strong>אסור בהנאה,</strong> ומכאן נלמד גם לבשר בחלב. ומשיבים: אין זו דחייה, שכן <strong>מה לחמץ בפסח</strong> שיש בו צד חמור אחר, <strong>שכן ענוש כרת</strong> על אכילתו בפסח, ואפשר שצד חמור זה הוא שגרם לו להיאסר בהנאה.
  ושבים ודוחים: אין צד זה של חומרה גורם איסור הנאה, שהרי <strong>כלאי הכרם יוכיחו, ש</strong>אף ש<strong>אין ענוש כרת</strong> על אכילתם, <strong>ו</strong>בכל זאת הריהו <strong>אסור בהנאה.</strong>
 ותוהים: <strong>למה לי גזרה שוה</strong> זו של "עם קדוש" ו"לא יהיה קדש" ללמדני איסור אכילה בבשר בחלב, וקל וחומר מערלה ללמדני איסור הנאה בבשר בחלב, <strong>לייתי כולה</strong> <small>[שיבוא,</small> שיילמד <small>הכל]</small> <strong>בקל וחומר מערלה, ו</strong>באופן זה: <strong>מה ערלה,</strong> שקלה היא, <strong>ש</strong>הרי <strong>לא נעבדה בה עבירה</strong> — בכל זאת <strong>היא</strong> <strong>אסורה בין באכילה בין בהנאה. בשר בחלב,</strong> שחמור הוא, <strong>ש</strong>הרי <strong>נעבדה בו עבירה</strong> — <strong>אינו דין שאסור בין באכילה בין בהנאה!</strong>
 ומשיבים: אין ללמוד כן מקל וחומר, <strong>משום דאיכא למימר</strong> <small>[שיש מקום לומר]</small> פירכה על קל וחומר זה כי <strong>חורש בשור ובחמור, וחוסם פי פרה ודש בה יוכיח,</strong> שאין זה שנעבדה בו עבירה נאסר באכילה. <strong>ש</strong>הרי באלה <strong>נעבדה בהם עבירה, ו</strong>בכל זאת <strong>שרו</strong> <small>[מותרים]</small> התבואה שגדלה מחרישה זו והתבואה שנידושה בדייש זה.
  ושואלים: כאשר דחינו את ההוכחה מחמץ בפסח, ואמרנו כי כלאי הכרם יוכיחו (שהרי אין עונש כרת  על אכילתם), <strong>למה לי למימר</strong> <small>[לומר]</small> <strong>כלאי הכרם יוכיחו, לימא</strong> <small>[שיאמר]:</small> <strong>ערלה תוכיח, ו</strong>מעתה <strong>ליהדר דינא וליתי</strong> <small>[יחזור הדין ויבוא</small> וילמד<small>]</small> <strong>במה הצד.</strong> שאמנם אין ללמוד מערלה בלבד (שכן לא היתה לה שעת הכושר), וכמו כן אין ללמוד מפסח (שכן ענוש כרת). ואולם הצד השווה שבשניהם שהם אסורים באכילה ואסורים בהנאה. מעתה נאמר כן גם בבשר בחלב שאסור הוא באכילה (כדבר הנלמד מגזירה שווה "עם קדוש" "לא יהיה קדש"), והריהו אסור גם בהנאה!
 <strong>אמר רב אשי</strong> בתשובה: אין ללמוד במה הצד, <strong>משום דאיכא למימר</strong> <small>[שיש מקום לומר]</small> פירכה בדבר, כי <strong>נבלה תוכיח, ש</strong>הריהי <strong>אסורה באכילה ומותרת בהנאה.</strong> ומעתה נאמר כי אף בשר בחלב אסור באכילה ומותר בהנאה.
 <strong>אמר ליה</strong> <small>[לו]</small> <strong>רב מרדכי לרב אשי:</strong> אין מכאן פירכה, <strong>שכן</strong> <strong>הכי אמרינן משמיה</strong> <small>[כך אנו אומרים משמו]</small> של <strong>ריש לקיש: כל</strong> פירכה הבאה על לימוד של <strong>ב</strong><strong>מה הצד</strong> — <strong>מגופו</strong> של הדינים הנזכרים במידת במה הצד (ובעניננו, בשר בחלב, ערלה, חמץ) <strong>פרכינן</strong> <small>[פורכים אנו],</small> ואולם <strong>מעלמא לא פרכינן</strong> <small>[מבחוץ,</small> כדרך שפרכת מנבילה, <small>אין אנו פורכים].</small>
 ושואלים: <strong>אי הכי</strong> <small>[אם כך],</small> <strong>תיתי</strong> <small>[שתבוא,</small> תילמד<small>]</small> איסור הנאה בבשר בחלב <strong>במה הצד,</strong> ומדוע נצרכים אנו לכלאי הכרם יוכיחו? ומשיבים: <strong>משום דאיכא למיפרך</strong> <small>[שיש מקום לפורכה]</small> באופן זה: <strong>מה להצד השוה שבהן,</strong> בערלה ובחמץ — <strong>שכן גדולי קרקע</strong> הם, תאמר בבשר בחלב שאינם מגידולי קרקע!
  ומקשים:  <strong>אי הכי</strong> <small>[אם כך]</small> הוא שיש מקום לפירכה זו, <strong>השתא נמי</strong> <small>[עכשיו גם כן]</small> שלמדנו מכלאי הכרם, גם כן <strong>איכא למיפרך</strong> <small>[יש מקום לפרוך]</small> ולומר: <strong>מה לכלאי הכרם שכן</strong> גם הם <strong>גדולי קרקע!</strong>
 <strong>אמר ליה</strong> <small>[לו]</small> <strong>רב מרדכי לרב אשי: הכי אמרינן משמיה</strong> <small>[כך אנו אומרים משמו]</small> של <strong>ריש לקיש</strong> כי <strong>כל</strong> לימוד של ב<strong>מה הצד פרכינן כל דהו</strong> <small>[אנו פורכים</small> אותו ב<small>כל</small> נימוק <small>שהוא],</small> וכגון הפירכה "מה להצד השווה שכן גידולי קרקע". ואולם לימוד הנסמך על <strong>"לא אם אמרת"</strong> (כגון הלימוד שלנו הנסמך על כלאי הכרם, שאומרים אנו בו: לא אם אמרת בכלאי הכרם, שגידולי קרקע הם), שלומדים אנו כ<strong>חדא מחדא</strong> <small>[כאחד</small> המלמד <small>על</small> <small>אחד</small> הנלמד<small>]</small> — פירכה שהיא נוגעת ישירות ל<strong>קל וחומר פרכינן</strong> <small>[פורכים אנו],</small> ואילו פירכה <strong>כל דהו</strong> <small>[כל שהיא]</small> — <strong>לא פרכינן</strong> <small>[אין אנו פורכים].</small>
 ושואלים: <strong>וליפרוך לכולהו</strong> <small>[ושיפרוך על כולם],</small> ויקשה: <strong>מה לכולהו</strong> <small>[לכולם]</small> <strong>שכן גדולי קרקע,</strong> ואי אפשר ללמוד מהם על בשר בחלב שאינם גידולי קרקע!
 <strong>אלא, אמר ליה</strong> <small>[לו]</small> <strong>רב מרדכי לרב אשי, הכי אמרינן משמיה</strong> <small>[כך אנו אומרים משמו]</small> של <strong>ריש לקיש:</strong>
## דף קטז.
 דרך לימוד של הלכה <strong>חדא</strong> <small>[אחת]</small> הנלמדת <strong>מ</strong>הלכה <strong>חדא</strong> <small>[אחת]</small> המלמדת, כלימוד זה של בשר בחלב מערלה בלבד — פירכה המצביעה על צד של <strong>קולא</strong> <small>[קלות]</small> שיש בהלכה זו <strong>ו</strong>צד של <strong>חומרא</strong> <small>[חומרה]</small> שיש בהלכה זו, האחרת, <strong>פרכינן</strong> <small>[פורכים אנו],</small> ואילו פירכה <strong>כל דהו</strong> <small>[שהיא]</small> <strong>לא פרכינן</strong> <small>[אין אנו פורכים].</small> ואילו דרך לימוד של הלכה <strong>חדא</strong> <small>[אחת]</small> הנלמדת <strong>מתרתי</strong> <small>[משתי]</small> הלכות המלמדות, וכדרך שהוצעה למעלה ללמוד בשר בחלב מערלה ומחמץ בפסח — <strong>אפילו</strong> פירכה <strong>כל דהו פרכינן</strong> <small>[כל שהיא אנו פורכים],</small> ודרך לימוד של הלכה
 <strong>חדא</strong> <small>[אחת]</small> הנלמדת <strong>מתלת</strong> <small>[משלוש]</small> הלכות, כגון זה שהצענו למעלה ללמוד בשר בחלב מערלה וחמץ בפסח וכלאי הכרם, <strong>אי הדר דינא ואתי</strong> <small>[אם חוזר הדין ובא],</small> שניתן לומר בשלושתן מידת <strong>במה הצד,</strong> שאמנם לא ראי זו כראי זו ולא ראי זו כראי זו, ואולם יש דבר המשותף לכולן — <strong>פרכינן</strong> <small>[פורכים אנו]</small> פירכה <strong>כל דהו</strong> <small>[שהיא],</small> <strong>ואי</strong> <small>[ואם]</small> <strong>לא</strong> חוזר הדין, שאין לנו אפשרות למצוא צד משותף לכולן — פירכה המצביעה על צד של <strong>קולא</strong> <small>[קלות]</small> שיש בהלכה זו <strong>ו</strong>צד של <strong>חומרא</strong> <small>[חומרה]</small> שיש בהלכה זו, <strong>פרכינן</strong> <small>[פורכים אנו],</small> ואילו פירכה <strong>כל דהו</strong> <small>[שהיא]</small> <strong>לא פרכינן</strong> <small>[אין אנו פורכים].</small> ומעתה כיון שאין אנו לומדים איסור אכילה בבשר בחלב משלוש ההלכות הללו (ערלה, חמץ בפסח וכלאי הכרם) במידת במה הצד (שכן אין הדין חוזר בהן), שוב אין מקום להקשות על שלושתן "מה לכולם שכן גידולי קרקע".
  ושואלים:  <strong>ולפרוך</strong> <small>[ונקשה]</small> באופן זה: <strong>מה לכלאי הכרם</strong> — <strong>שכן לא היתה להן שעת הכושר,</strong> שכן סברה היא שאין התבואה הנזרעת בכרם נאסרת עם זריעתה, אלא הגידולים שצמחו מעל פני הקרקע בעקבות הזריעה. ומעתה הרי אלה מעולם לא היתה להם שעה של היתר, שמשעה שצמחו הריהם אסורים. והרי זה שלא כבשר בחלב, שהיתה לכל אחד מאלה זמן של היתר, בטרם התבשלו ביחד! <strong>אמר רב אדא בר אהבה</strong> בתשובה על כך: <strong>זאת אומרת</strong> שלא כפי שסברנו שב<strong>כלאי הכרם</strong> נאסרים רק הגידולים שצמחו בעקבות הזריעה, אלא כבר ב<strong>עיקרן</strong> (בשורשם, בהיותם זרעים שהכו שורשים בקרקע) <strong>נאסר</strong> הזרע, <strong>ו</strong>נמצא איפוא כי <strong>היתה להן</strong> לזרעים הללו <strong>שעת הכושר</strong> (זמן היתר אכילה) <strong>קודם השרשה.</strong>
 <strong>מתיב</strong> <small>[מקשה]</small> על דברי רב אדא בר אהבה <strong>רב שמעיה בר זעירא</strong> ממה ששנינו בדינו של זה <strong>המעביר עציץ נקוב</strong> שזרע בו מין תבואה או ירק, <strong>ב</strong>תוך ה<strong>כרם,</strong> שלא הניח את העציץ על הקרקע אלא העבירו מתחת לעצי הכרם, <strong>אם</strong> בזמן שהעביר אותו בכרם <strong>הוסיף</strong> הזרע שבעציץ כדי אחד מ<strong>מאתים</strong> — <strong>אסור</strong> הזרע. ונדייק: רק אם הזרע <strong>הוסיף</strong> כדי השיעור הזה — <strong>אין</strong> <small>[כן]</small> הוא נאסר, אבל אם הזרע <strong>לא הוסיף</strong> כדי השיעור הזה — הוא <strong>לא</strong> נאסר, שאין נאסרים באיסור כלאי הכרם אלא מה שגדל באיסור (ויש בו כשיעור האוסר), והרי זה שלא כרב אדא בר אהבה שאמר שעצם זריעתם בקרקע אוסרתם!
 <strong>אמר אביי</strong> בהסבר דברי רב אדא בר אהבה: <strong>תרי קראי כתיבי</strong> <small>[שני מקראות כתובים]</small> בתורה בדין כלאי הכרם, שכן <strong>כתיב</strong> <small>[נאמר]</small> "לא תזרע כרמך כלאים פן תקדש המלאה הזרע אשר תזרע ותבואת הכרם" (דברים כב, ט). והרי יש בדברים כעין סתירה: שכתוב אחד אומר <strong>"פן תקדש המלאה"</strong> — הרי זה מורה שהגידולים הנוספים ("המלאה") הם הנאסרים. <strong>ו</strong>אולם עוד <strong>כתיב</strong> <small>[ונאמר]</small> בפסוק <strong>"הזרע</strong> אשר תזרע" — והרי זה מורה שהזריעה עצמה נאסרת, ואף בטרם הצמיחה תוספת.
 <strong>הא</strong> <small>[הרי]</small> <strong>כיצד</strong> יתיישבו שני המקראות הללו? כל אחד מהכתובים עניינו במצב שונה: שאם היה מין התבואה או הירק <strong>זרוע מעיקרו</strong> (מתחילתו) בתוך הכרם — הרי הוא נאסר <strong>מיד</strong> <strong>בהשרשה,</strong> והוא שאמר בו הכתוב "הזרע אשר תזרע". ואם היה <strong>זרוע ובא,</strong> שבתחילה נזרע והשריש בהיתר מחוץ לכרם, בזה אומרים אנו שאם <strong>הוסיף</strong> — <strong>אין</strong> <small>[כן]</small> נאסר, ואם <strong>לא הוסיף</strong> — <strong>לא</strong> נאסר, והוא שאמר בו הכתוב "תקדש המלאה".
 <big>א</big> שנינו במשנתנו כי בשר בחלב אסור אף בהנאה, ומעירים: <strong>מתניתין</strong> <small>[משנתנו]</small> היא ש<strong>לא כי האי תנא</strong> <small>[כמו</small> שיטת <small>תנא זה],</small> <strong>דתניא</strong> <small>[ש</small>כן <small>שנויה</small> ברייתא<small>],</small> <strong>ר' שמעון בן יהודה אומר משום</strong> <small>[בשם]</small> <strong>ר' שמעון: בשר בחלב</strong> אמנם <strong>אסור באכילה ו</strong>אולם <strong>מותר בהנאה.</strong> וטעמו: <strong>ש</strong>כן <strong>נאמר</strong> בדין בשר בחלב <strong>"כי</strong> <strong>עם קדוש אתה</strong> לה' אלהיך לא תבשל גדי בחלב אמו" (דברים יד, כא), <strong>ו</strong>כן <strong>נאמר להלן</strong> <small>[שם,</small> בספר שמות<small>]</small> באיסור טריפה <strong>"ואנשי קדש תהיון לי</strong> ובשר בשדה טרפה לא תאכלו לכלב תשליכון אותו" (שמות כב, ל).
 <strong>מה להלן</strong> באיסור טריפה — <strong>אסור באכילה ומותר בהנאה,</strong> שהרי נאמר כי אפשר ליתנו לכלב, <strong>אף כאן</strong> באיסור בשר בחלב — <strong>אסור באכילה, ומותר בהנאה.</strong>
 <big>ב</big> עוד שנינו במשנתנו כי <strong>ר' עקיבא אומר</strong> ש<strong>חיה ועוף</strong> בבשר בחלב אינם אסורים מן התורה, שכן נאמר "לא תבשל גדי בחלב אמו" שלוש פעמים (שמות כג, יט; שם לד, כו; דברים יד, כא), ובאו שלושה מיעוטים אלה להשמיענו שאין בכלל האיסור בשר של חיה ועוף ובהמה טמאה. ושואלים: <strong>הני</strong> <small>[אלה]</small> שלוש הפעמים שנכתב האיסור, <strong>הא אפקינהו</strong> <small>[הרי הוציא אותם,</small> נדרשו<small>]</small> <strong>ל</strong>למדנו הלכות אחרות, ו<strong>כ</strong>דרך שאמר
 <strong>שמואל</strong> (לעיל קיג,ב), שאחד בא לענין בישול חלב בחלב ולענין בשר בהמה מתה (נבילה) בחלב, שאף אלה בכלל איסור בשר בחלב. ואחד בא לענין בישול עובר (שליל) בחלב, שאף הוא בכלל בשר בחלב. והאחר בא לענין בשר טמאה בחלב, שאין היא בכלל איסור בישול בשר בחלב! ומשיבים: <strong>קסבר</strong> <small>[סבור הוא]</small> <strong>ר' עקיבא</strong> כי משמעות הכתוב "לא תבשל גדי" היא <strong>שאף חלב ונבילה בכלל זה, ואין צורך בכתוב מיוחד (כשמואל) להשמיענו כן. ובטעם הדבר שאיסור בשר בחלב חל על הדבר שאסור כבר באיסור קודם (חלב או נבילה) —</strong> סבור ר' עקיבא כי <strong>איסור חל על איסור,</strong> ולכן <strong>חלב ומתה לא צריכי קרא</strong> <small>[אינם צריכים מקרא].</small> וכיוצא בזה גם לענין <strong>שליל</strong> בבשר בחלב אין צורך בכתוב מיוחד להשמיענו כן, כי <strong>גדי מעליא</strong> <small>[מעולה,</small> גמור<small>]</small> <strong>הוא</strong> השליל. מעתה <strong>אייתרו להו כולהו</strong> <small>[נשארו להם כולם,</small> כל שלוש הפעמים הכתובות<small>],</small> ובאים הם ללמדנו שלוש דרשות: <strong>פרט לחיה, ו</strong>פרט ל<strong>עוף, ו</strong>פרט <strong>לבהמה טמאה.</strong>
 <big>ג</big> עוד שנינו במשנתנו כי <strong>ר' יוסי הגלילי אומר</strong> כי <strong>נאמר</strong> בתורה <strong>"לא תאכלו</strong> כל נבילה" (דברים יד, כא), וכן נאמר באותו כתוב "לא תבשל גדי בחלב אמו", והרי זה בא ללמדנו כי הדבר שאסור משום נבילה אסור לבשלו בחלב. ומעתה היה מקום לומר שאף עוף, שאסור משום נבילה, יהא אסור בבישול בשר בחלב, לכך אמר הכתוב "בחלב אמו" — יצא העוף שאין לו חלב אם. ושואלים: <strong>מאי איכא</strong> <small>[מה יש],</small> מה ההבדל <strong>בין ר' יוסי הגלילי</strong> הממעט עוף מאיסור בשר בחלב מן הכתוב "בחלב אמו" <strong>ל</strong>בין <strong>ר' עקיבא</strong> שממעטו מן הכתוב "לא תבשל גדי"?
  ומשיבים:  <strong>איכא בינייהו</strong> <small>[יש ביניהם</small> הבדל<small>]</small> לענין בישול בשר <strong>חיה</strong> בחלב. ש<strong>ר' יוסי הגלילי סבר</strong> <small>[סבור]</small> כי בשר <strong>חיה</strong> בחלב אסור <strong>דאורייתא</strong> <small>[מן התורה],</small> שהרי אף החיה היא בכלל "בחלב אמו". <strong>ו</strong>אילו <strong>ר' עקיבא סבר</strong> <small>[סבור]</small> כי בשר <strong>חיה</strong> בחלב אינו אלא <strong>דרבנן</strong> <small>[מדברי סופרים],</small> שהרי התמעט בשר חיה מן הכתוב "לא תבשל גדי".
 <strong>איבעית אימא</strong> <small>[אם תרצה אמור]</small> הבדל נוסף שבין ר' יוסי הגלילי לר' עקיבא, דין בשר <strong>עוף</strong> בחלב <strong>איכא בינייהו</strong> <small>[יש ביניהם],</small> ש<strong>ר' עקיבא סבר</strong> <small>[סבור]</small> כי <strong>חיה ועוף אינן</strong> אסורות <strong>בחלב</strong> <strong>מן התורה, הא מדרבנן אסירי</strong> <small>[הרי מדברי סופרים</small> הם <small>אסורים],</small> <strong>ו</strong>אילו <strong>ר' יוסי הגלילי סבר</strong> <small>[סבור]</small> כי בשר <strong>עוף</strong> בחלב <strong>אפילו מדרבנן נמי לא אסיר</strong> <small>[מדברי סופרים גם כן לא אסור].</small>
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך,</small> כהסבר השני שהוצע<small>]:</small> <strong>במקומו של ר' אליעזר היו כורתין עצים</strong> בשבת, <strong>לעשות פחמין לעשות ברזל</strong> כדי למול. <strong>במקומו של ר' יוסי הגלילי היו אוכלין בשר עוף בחלב.</strong> שסברו שאף מדרבנן מותר הדבר.
  ובענין זה מסופר כי החכם <strong>לוי איקלע לבי</strong> <small>[הזדמן לביתו]</small> של <strong>יוסף רישבא</strong> <small>[הצייד],</small> <strong>אייתו לקמיה רישא דטיוסא בחלבא</strong> <small>[הביאו לפניו ראש טווס בחלב],</small> <strong>ולא אמר להו</strong> <small>[להם]</small> <strong>ו</strong>אף <strong>לא מידי</strong> <small>[דבר],</small> <strong>כי אתא לקמיה</strong> <small>[כאשר בא</small> לוי <small>לפני]</small> <strong>רבי</strong> וסיפר לו, <strong>אמר ליה</strong> <small>[לו]</small> רבי ללוי: <strong>אמאי</strong> <small>[מדוע]</small> מדוע שתקת על כך, ו<strong>לא תשמתינהו</strong> <small>[נידית אותם]?</small>
 <strong>אמר ליה</strong> <small>[לו]:</small> <strong>אתריה</strong> <small>[מקומו]</small> של <strong>ר' יהודה בן בתירא הוא, ואמינא</strong> <small>[ואמרתי</small> בלבי<small>]</small> שמא ר' יהודה בן בתירא <strong>דרש להו</strong> <small>[להם,</small> לבני <small>מקומו</small><small>]</small> בהלכות בשר בחלב <strong>כר' יוסי הגלילי</strong> ש<strong>אמר</strong> שאין בשר עוף בכלל איסור בשר בחלב, כי <strong>יצא עוף</strong> מכלל איסור זה כיון <strong>שאין לו חלב אם,</strong> ומותר לכתחילה לאכול אותו בחלב.
 <big>ד משנה</big> <strong>קבת</strong> בהמתו של <strong>גוי ו</strong>קיבתה <strong>של נבלה,</strong> החלב הקרוש הנמצא בתוכן — <strong>הרי זו אסורה. המעמיד</strong> (מקריש את החלב לעשותו גבינה) <strong>ב</strong>אמצעות <strong>עור של קבה</strong> של בהמה <strong>כשרה</strong> הניתן לתוך החלב, והריהו מעמידו בכך.
## דף קטז:
 <strong>אם יש</strong> בעור הקיבה שיעור שיש בו <strong>בנותן טעם</strong> בחלב — <strong>הרי זו</strong> הגבינה שנעשתה מן החלב <strong>אסורה.</strong> בהמה <strong>כשרה שינקה מן</strong> הבהמה <strong>הטרפה</strong> — החלב שב<strong>קבתה אסורה,</strong> שהרי דינו כחלב הטריפה. ואילו בהמה <strong>טרפה שינקה מן</strong> הבהמה <strong>הכשרה</strong> — החלב שב<strong>קבתה מותרת,</strong> שדין החלב הוא כדין הבהמה ממנה ינקו, <strong>מפני ש</strong>החלב שיונקת הבהמה מבהמה אחרת הוא <strong>כנוס במעיה,</strong> ואינו חלק מגופה.
 <big>א גמרא</big> שנינו במשנתנו דינן של קיבת בהמת גוי וקיבת בהמה נבלה שהן אסורות. ותוהים: <strong>אטו</strong> <small>[וכי]</small> <strong>קבת</strong> בהמה ששחטה <strong>גוי לאו</strong> <small>[לא]</small> <strong>נבלה היא?!</strong> ואם כן, מדוע מחלק אותם התנא? <strong>אמר רב הונא</strong> בתשובה: <strong>הכא</strong> <small>[כאן</small> במשנתנו ששנינו בה "קיבת גוי"<small>]</small> אין אנו עוסקים בבהמה ששחטה גוי, אלא <strong>ב</strong>ישראל ה<strong>לוקח</strong> (קונה) <strong>גדי מן הגוי</strong> ונשחט הגדי בידי הישראלי <strong>עסקינן</strong> <small>[עוסקים אנו].</small> שאין בגדי זה משום איסור נבלה, <strong>ו</strong>אולם <strong>חיישינן</strong> <small>[וחוששים אנו]</small> בו <strong>שמא ינק מן</strong> הבהמה <strong>הטרפה,</strong> ולכך החלב שבקיבתו אסור, והוא השנוי במשנתנו "קיבת גוי".
  ומקשים על הסבר זה: <strong>ומי חיישינן</strong> <small>[והאם אנו חוששים]</small> בגדי הנקנה מן הגוי <strong>שמא ינק מן הטרפה? והתנן</strong> <small>[והרי שנינו</small> במשנה<small>]</small> כי <strong>לוקחים</strong> (קונים) מלכתחילה <strong>ביצים מן הגוים, ואין חוששין</strong> בדבר זה <strong>לא משום</strong> שמא באו הביצים מתרנגולת <strong>נבלה ולא משום</strong> שמא באו מתרנגולת <strong>טרפה!</strong> ומשיבים: אכן אין חוששים ליניקת הגדי מן הבהמה הטרפה, <strong>אלא</strong> כך <strong>אימא</strong> <small>[אמור]</small> את הסברו של רב הונא בדברי משנתנו: <strong>חיישינן</strong> <small>[חוששים אנו]</small> בגדי זה שנקנה מן הגוי <strong>שמא ינק מן הטמאה,</strong> ולכך החלב שבקיבתו אסור.
 ושואלים: <strong>ומאי שנא</strong> <small>[ובמה שונה]</small> בהמה <strong>טרפה דלא חיישינן</strong> <small>[שאין אנו חוששים]</small> שהגדי ינק ממנה, <strong>ומאי שנא</strong> <small>[ובמה שונה]</small> בהמה <strong>טמאה דחיישינן</strong> <small>[שאנו חוששים]</small> ליניקת הגדי ממנה? ומשיבים: בהמה <strong>טרפה לא שכיחא</strong> <small>[אינה מצויה],</small> ולכן אין לחשוש שמא ינק ממנה גדי זה, ואילו בהמה <strong>טמאה</strong> היא <strong>שכיחא</strong> <small>[מצויה],</small> ולכן חוששים שמא ינק ממנה גדי זה.
  ומקשים:  <strong>אי</strong> <small>[אם]</small> בהמה טמאה היא <strong>שכיחא</strong> <small>[מצויה],</small> מעתה <strong>אפילו גבי דידן ניחוש</strong> <small>[אצלנו,</small> בקונה גדי מן הישראל, <small>נחשוש]</small> שמא ינק גדי זה מן הטמאה, ויהא החלב שבקיבתו אסור! ומשיבים: <strong>אנן</strong> <strong>דבדלינן מינייהו</strong> <small>[אנו,</small> ישראליים, <small>שבדלים אנו מהן,</small> מבהמות טמאות<small>],</small> <strong>וכי חזינן להו</strong> <small>[וכאשר אנו רואים אותן],</small> מיד <strong>מפרשינן להו</strong> <small>[מרחיקים אנו אותם</small> את הגדיים <small>היונקים מן הבהמות הללו</small><small>]</small> — <strong>לא גזרו בהו חכמים</strong> <small>[בהם חכמים],</small> <strong>אינהו</strong> <small>[הם,</small> הגוים<small>],</small> <strong>דלא בדילי מינייהו</strong> <small>[שאין בדלים מהן,</small> מן הטמאות<small>],</small> <strong>וכי חזו להו</strong> <small>[וכאשר</small> הם <small>רואים אותן]</small> הם <strong>לא מפרשי להו</strong> <small>[לא מרחיקים אותם</small> את הגדיים היונקים מן הטמאות<small>]</small> — <strong>גזרו בהו רבנן</strong> <small>[בהם חכמים].</small>
 <strong>ושמואל אמר</strong> תשובה אחרת לשאלה מדוע שונים אנו במשנתנו "קיבת גוי וקיבה של נבלה" והרי אף הקיבה של הבהמה הנשחטת על ידי גוי היא קיבת נבלה: הלכה <strong>חדא קתני</strong> <small>[אחת שנויה</small> במשנתנו<small>],</small> שכך יש לשנותה, <strong>קבת שחיטת גוי,</strong> שהריהי <strong>נבלה,</strong> הרי זו אסורה.
 ושואלים: <strong>ומי</strong> <small>[והאם]</small> <strong>אמר שמואל הכי</strong> <small>[כך]</small> שקיבת נבלה אסורה, כיון שהיא נחשבת כחלק מגוף הבהמה? <strong>והאמר</strong> <small>[והרי אמר]</small> <strong>שמואל: מפני מה אסרו</strong> חכמים את <strong>גבינת הגוים? מפני</strong> <strong>שמעמידין אותה בעור קבת נבלה.</strong> ונדייק מכאן: טעם האיסור הוא רק משום עור קיבת הנבלה, שהרי זה גוף הבהמה עצמה. <strong>הא</strong> <small>[הרי]</small> נלמד מכאן כי ה<strong>קבה</strong> (החלב שנמצא בקיבה) <strong>גופה</strong> <small>[עצמה]</small> — <strong>שריא</strong> <small>[מותרת]!</small>
 ומשיבים: <strong>לא קשיא</strong> <small>[אין</small> זה <small>קשה],</small> שכן שנינו במסכת עבודה זרה (כט,ב) שבתחילה אמר ר' יהושע בטעם איסור גבינות הגוים שהוא משום שמעמידים את החלב (ממנו נעשית הגבינה) בחלב הקרוש שבקיבת הנבלה. ולאחר מכן חזר בו ר' יהושע מהסברו זה, ואמר בטעם הדבר שהוא משום שמעמידים את החלב בקיבת עגלי עבודה זרה. ובעבודה זרה אף קיבתה אסורה. ומעתה יש לומר <strong>כי</strong> <strong>כאן</strong> במשנתנו מדובר <strong>קודם</strong> ה<strong>חזרה</strong> של ר' יהושע, ולכך אמר שמואל בהסבר דברי משנתנו כי האיסור הוא בכך שקיבת שחיטת גוי הינה נבלה. ואילו <strong>כאן</strong> שאמר שמואל בטעם איסור גבינות הגוים שהוא מפני שמעמידים אותן בעור קיבת נבלה, ולא מפני שמעמידים אותן בקיבת נבלה, הרי זה <strong>לאחר</strong> ה<strong>חזרה</strong> של ר' יהושע.
 <big>ב</big> שנינו במשנתנו כי בהמה <strong>כשרה שינקה מן</strong> הבהמה <strong>הטרפה</strong> — החלב שבתוך קיבתה אסור, ואילו בהמה טריפה שינקה מן הבהמה הכשרה — החלב שבתוך קיבתה מותר. ועל כך מקשים: <strong>והא קתני רישא</strong> <small>[והרי הוא,</small> התנא, <small>שונה</small> ב<small>התחלה</small> של המשנה<small>]</small> כי <strong>קבת</strong> (החלב הנמצא בקיבה) של בהמת <strong>גוי ושל</strong> בהמת <strong>נבלה</strong> — <strong>הרי זו אסורה,</strong> ועתה שונים אנו שחלב קיבתה של הטריפה שינקה מן הכשרה הריהו כשר, ואין הבדל לענין זה בין בהמה נבלה לבין בהמה טריפה!
 <strong>אמר רב חסדא</strong> בתשובה: אכן אין החלב הנמצא בקיבה של בהמת נבלה אסור, ואולם טעם הדבר שה<strong>רישא</strong> <small>[ההתחלה]</small> של המשנה אוסרתו הוא משום שהאוכל מחלב זה הריהו <strong>נראה כאוכל נבלות,</strong> ומאוס הוא. מה שאין כן <strong>הכא</strong> <small>[כאן,</small> באכילתו של החלב הנמצא בקיבה של בהמה טריפה<small>]</small> אין הדבר מאוס, כי <strong>איכא</strong> <small>[יש כאן]</small> <strong>שחיטה</strong> שהרי נשחטה בהמת טריפה זו.
 <strong>אמר ליה</strong> <small>[לו]</small> <strong>רבא</strong> לרב חסדא בקושיה על הסברו: <strong>ולאו</strong> <small>[והאם לא]</small> <strong>כל</strong> ש<strong>כן הוא</strong> מנבלה לטריפה, שיש בו ללמד שתהא קיבת טריפה אף היא אסורה. ובאופן זה: <strong>ומה נבלה</strong> הקלה בדינה בהשוואה לטריפה, <strong>דמאיסה</strong> <small>[ש</small>כן היא <small>מאוסה],</small> ומשום שהיא מאוסה, <strong>דאי שרית ליה</strong> <small>[שאם תתיר לה]</small> את <strong>קבתה, לא אתי למיכל מינה</strong> <small>[לא יבואו</small> אנשים מתוך כך <small>לאכול ממנה,</small> מן הנבלה עצמה<small>]</small> — בכל זאת <strong>אמרת</strong> בה שהיא <strong>לא</strong> מותרת באכילה. בהמה <strong>טרפה</strong> שהיא <strong>שחוטה,</strong> ולכך אינה מאוסה, <strong>דאי שרית</strong> <small>[שאם תתיר]</small> את קיבתה לאכילה, יש מקום לחשש כי <strong>אתי למיכל מינה</strong> <small>[יבואו</small> אנשים <small>לאכול ממנה]</small> — <strong>לא כל שכן</strong> שצריך לאוסרה!
 <strong>אלא אמר רב יצחק, אמר ר' יוחנן: לא קשיא</strong> <small>[אין</small> זה <small>קשה],</small> <strong>כאן</strong> שאמרנו בתחילת המשנה שקיבת הנבלה אסורה הרי זה נשנה <strong>קודם</strong> ה<strong>חזרה</strong> שחזר בו ר' יהושע (כמובא למעלה) ובשלב זה סבורים היינו כי קיבת נבלה אסורה. ואילו <strong>כאן</strong> בסוף המשנה לענין קיבת טריפה ששנינו בה שהיא מותרת הרי זה נשנה <strong>לאחר</strong> ה<strong>חזרה. ו</strong>אף שכאמור ראשית המשנה נשנתה קודם חזרה, מכל מקום ה<strong>משנה</strong> כפי שהיא שנויה לפנינו <strong>לא זזה ממקומה</strong> אלא נשארה בנוסח של לפני החזרה.
 <big>ג</big> ועוד בדין העמדת גבינות, <strong>אמר ר' חייא בר אבא, אמר ר' יוחנן: מעמידין</strong> חלב לעשותו גבינה <strong>בקבת נבלות, ו</strong>אולם <strong>אין מעמידין בקבת שחיטת גוי. אמר לפניו ר' שמעון בר אבא: כמאן</strong> <small>[כ</small>דעת <small>מי]</small> אתה אומר זאת? האם <strong>כ</strong>דעת <strong>ר' אליעזר,</strong> ש<strong>אמר</strong> כי <strong>סתם מחשבת גוי</strong> היא <strong>ל</strong>שם <strong>עבודה זרה,</strong> ולכן בהמה שנשחטה על ידי כל גוי, נשחטה לשם עבודה זרה, ולכך כולה אסורה בהנאה, ונאסרה גם קיבתה (אף שאין היא אלא כפרש בלבד). מה שאין כן בנבלה, שאין אסורה אלא באכילה, ותוכן קיבתה מותר!
 <strong>אמר ליה</strong> <small>[לו]</small> ר' יוחנן לר' שמעון בר אבא: <strong>ואלא כמאן</strong> <small>[כ</small>דעת <small>מי]</small> אמרתי את דברי?! שהרי ודאי הוא שנאמרו הדברים לדעת ר' אליעזר! אכן, שלא כדברי ר' חייא בר אבא בשם ר' יוחנן, מביאים שיטה אחרת בשם ר' יוחנן.
  שכן <strong>כי אתא</strong> <small>[כאשר בא]</small> <strong>רב שמואל בר רב יצחק אמר</strong> בשם <strong>ר' יוחנן</strong> כי <strong>מעמידין בין בקבת נבלה, בין בקבת שחיטת גוי, שלא</strong> צריך <strong>לחוש לדברי ר' אליעזר,</strong> שאין ר' יוחנן סבור כי סתם מחשבת גוי היא לשם עבודה זרה. ומסכמים:
 <strong>והלכתא</strong> <small>[והלכה]</small> היא כי <strong>אין מעמידין בעור קבת נבלה, אבל מעמידין בקבת נבלה ובקבת שחיטת גוי, ובקבת כשרה שינקה מן הטרפה, וכל שכן</strong> שמעמידים <strong>בקבת טרפה שינקה מן הכשרה. מאי טעמא</strong> <small>[מה טעם</small> הדבר<small>]?</small> <strong>חלב המכונס</strong> (הנמצא) <strong>בה</strong> בפנים, <strong>פירשא בעלמא הוא</strong> <small>[פרש בלבד הוא]</small> ואיננו נחשב כמאכל.
 <big>ד משנה</big> אף שהן חלב והן דם אסורים מן התורה באכילה, והאוכלם חייב כרת, מכל מקום יש צד <strong>חומר</strong> (חומרה) <strong>ב</strong>איסור <strong>חלב</strong> יותר <strong>מב</strong> איסור <strong>דם, ו</strong>יש צד <strong>חומר ב</strong>איסור <strong>דם</strong> יותר <strong>מב</strong> איסור <strong>חלב.</strong> ומפרטים: יש צד <strong>חומר בחלב</strong> שאין בדם — <strong>שהחלב</strong>
## דף קיז.
 <strong>מועלין</strong> (יש דין מעילה) <strong>בו,</strong> שאם נהנה מחלב של קרבן חייב להביא קרבן מעילה. מה שאין כן בדם, שאין בו דין מעילה. <strong>ו</strong>אם נעשה הקרבן פיגול (ששחטו על מנת לזרוק את דמו או לאכול את בשרו או להקטיר את אימוריו <strong>מחוץ לזמנו הראוי), או שנעשה הקרבן נותר (שנותר הקרבן לאחר זמן אכילתו הראוי), או שאכל את הקרבן בטומאת גופו —</strong> בכל אלה <strong>חייבין עליו</strong> על האכילה מלבד איסור חלב גם <strong>משום פיגול ונותר וטמא. מה שאין כן בדם,</strong> שאין דין מעילה נוהג בדם הקרבן, ואין חייבים על אכילת דם משום פיגול נותר וטמא.
 <strong>ו</strong>מצד שני יש <strong>חומר</strong> <strong>ב</strong>איסור <strong>דם</strong> שאינו קיים באיסור חלב. <strong>ש</strong>כן איסור <strong>הדם נוהג בבהמה ו</strong>ב<strong>חיה ו</strong>ב<strong>עוף, בין</strong> ב<strong>טמאים ובין</strong> ב<strong>טהורים, ו</strong>אילו איסור <strong>חלב אינו נוהג אלא בבהמה טהורה בלבד.</strong>
 <big>א גמרא</big> שנינו במשנתנו כי יש בחלב כל הקרבנות דין מעילה. ושואלים: <strong>מנא הני מילי</strong> <small>[מנין הדברים הללו]?</small> <strong>אמר ר' ינאי</strong> בתשובה: שכן <strong>אמר קרא</strong> <small>[הכתוב]</small> בעניינם של אימורי (חלק הקרבן המוקרב על המזבח) פר כהן משיח <strong>"כאשר יורם משור זבח השלמים</strong> והקטירם הכהן על מזבח העולה" (ויקרא ד, י). ויש לשאול: <strong>וכי מה למדנו</strong> בפר כהן משיח <strong>משור זבח השלמים</strong> בכתוב, שהרי אף בפר כהן משיח התפרשו האימורים הקרבים ("ואת כל חלב פר החטאת... את החלב המכסה על הקרב ואת כל החלב אשר על הקרב. ואת שתי הכליות ואת החלב אשר <strong>עליהן אשר על הכסלים ואת היותרת על הכבד על הכליות יסירנה". שם שם, ח—</strong> ט)?
 <strong>מעתה</strong> יש לנו לומר כי <strong>הרי זה</strong> ההיקש <strong>בא ללמד</strong> מקרבן שלמים על פר כהן משיח, <strong>ונמצא</strong> שהוא <strong>למד</strong> מפר כהן משיח, ובאופן זה: <strong>מקיש שור זבח השלמים לפר כהן משיח, מה פר כהן משיח</strong> — <strong>יש בו</strong> באימוריו <strong>מעילה,</strong> <strong>שכן קדשי קדשים הוא, וממון גבוה הוא, וכל הנהנה ממנו עובר על הכתוב "נפש כי תמעול מעל וחטאה בשגגה מקדשי ה' " (שם ה, טו).</strong>
 <strong>אף שור זבח השלמים,</strong> אף שקדשים קלים הוא, ולכך בעת היות הקרבן בחיים טרם שחיטה, לא היה בו דין מעילה (כי ממון בעלים הוא באותה עת) — <strong>יש בו</strong> באימוריו, <strong>דין</strong> <strong>מעילה. אמר ליה</strong> <small>[לו]</small> <strong>ר' חנינא</strong> לר' ינאי: מה טעם דורש אתה אותה מכאן, וכי <strong>כעורה</strong> משנה <strong>זו ששנה רבי</strong> (ר' יהודה הנשיא) שמן הנאמר בקרבן השלמים "והקטירם הכהן המזבחה לחם אשה לריח ניחוח <strong>כל חלב לה' "</strong>(שם ג, טז) נלמד הדבר, שבא הכתוב "לה' " להורות שיש <strong>לרבות</strong> גם <strong>אימורי קדשים קלים ל</strong>דין <strong>מעילה.</strong> שאף שעיקרו של דין מעילה נאמר בקדשי קדשים שהם "מקדשי ה' ", אף אימורי קדשים קלים בכלל זה!
 <strong>אמר אביי</strong> בתשובה: עדיין <strong>איצטריך</strong> <small>[נצרכת]</small> גם דרשתו של ר' ינאי. <strong>דאי כתב רחמנא</strong> <small>[ש</small>כן <small>אם היתה כותבת התורה]</small> רק את המקרא "כל <strong>חלב</strong> לה' "להשמיענו שגם אימורי קדשים קלים בכלל דין מעילה, <strong>הוה אמינא</strong> <small>[הייתי אומר]</small> כי אכן ה<strong>חלב</strong> שבאימורי קדשים קלים — <strong>אין</strong> <small>[כן]</small> הוא בכלל דין מעילה, אבל ה<strong>יותרת ושתי כליות</strong> שבאימורי קדשים קלים, שאינם בכלל חלב — <strong>לא</strong> נאמר בהם דין מעילה, אף על פי שהן עולות למזבח כחלב. לכן <strong>כתב רחמנא</strong> <small>[כתבה התורה]</small> עוד את המקרא <strong>"כאשר יורם</strong> משור זבח השלמים", וכדרשתו של ר' ינאי, ללמדנו שאף שאר אימורי קדשים קלים הינם בכלל דין מעילה.
 <strong>ו</strong>מן הצד השני, <strong>אי כתב רחמנא</strong> <small>[אם היתה כותבת התורה]</small> רק את המקרא <strong>"כאשר יורם</strong> משור זבח השלמים", והיינו למדים מכאן כדרשתו של ר' ינאי, <strong>הוה אמינא</strong> <small>[הייתי אומר]</small> כי דין מעילה בחלב נוהג בקדשים קלים רק בדבר שישנו כמותו גם בשור, ומעתה הייתי מסיק כי <strong>חלב</strong> ה<strong>אליה</strong> (הזנב השמן של הכבשה) <strong>דליתא</strong> <small>[שאינה</small> נמצאת<small>]</small> <strong>בשור</strong> — <strong>לא</strong> ינהג בו דין מעילה. לכן <strong>כתב רחמנא</strong> <small>[כתבה התורה]</small> גם את המקרא <strong>"כל חלב",</strong> ולהשמיענו כדרשתו של רבי שיש דין מעילה <strong>בכל אימוריהם של קדשים קלים, ואף בחלב האליה. שכן מצאנו שנקראת האליה "חלב" ככתוב "חלבו האליה תמימה" (שם שם, ט).</strong>
 <big>ב</big> <big>בעקבות הדברים שנאמרו למעלה כי האליה נקראת "חלב",</big> <strong>אמר ליה</strong> <small>[לו]</small> <strong>רב מרי לרב זביד: אי</strong> <small>[אם]</small> ה<strong>אליה איקראי</strong> <small>[נקראת]</small> <strong>"חלב",</strong> מעתה <strong>תיתסר</strong> <small>[שתיאסר]</small> <strong>באכילה,</strong> כדרך שהחלב אסור! <strong>אמר ליה</strong> <small>[לו]</small> רב זביד לרב מרי בתשובה: <strong>עליך</strong> (כנגד סברה זו שאמרת) <strong>אמר קרא</strong> <small>[הכתוב]</small> באיסור אכילת חלב <strong>"כל חלב שור וכשב ועז</strong> לא תאכלו" (שם ז, כג) — לא אסרה תורה משום חלב <strong>אלא ב</strong><strong>דבר השוה בשור</strong> <strong>וכשב</strong> (וכבש) <strong>ועז,</strong> ומאחר ואין האליה שווה בכל אלה, שאין היא מצויה בשור ובעז, אין היא אסורה.
 <strong>רב אשי אמר</strong> הסבר אחר מדוע אין האליה אסורה משום חלב, שכן <strong>"חלבו האליה"</strong> — <strong>איקראי</strong> <small>[נקראת],</small> אבל <strong>"חלב" סתמא</strong> <small>[סתם]</small> — <strong>לא איקראי</strong> <small>[אינה נקראת].</small> ומקשים על דברי רב אשי: <strong>אלא מעתה</strong> שאין האליה נקראת סתם "חלב", מעתה גם <strong>לא ימעלו בה! אלא</strong> יש לחזור מהסברו של רב אשי, ו<strong>מחוורתא</strong> <small>[מחוור,</small> ברור<small>]</small> שההסבר הוא <strong>כ</strong>מו שאמר <strong>רב זביד.</strong>
 <big>ג</big> שנינו במשנתנו כי נוהג דין מעילה בחלב, <strong>מה שאין כן בדם,</strong> שאין הוא נוהג בו. ושואלים: <strong>מנא הני מילי</strong> <small>[מנין הדברים הללו]?</small> <strong>אמר עולא</strong> בתשובה: שכן <strong>אמר קרא</strong> <small>[הכתוב]</small> באיסור אכילת דם "כי נפש הבשר בדם היא ואני נתתיו לכם על המזבח לכפר על נפשותיכם כי הדם הוא בנפש יכפר" (שם יז, יא), ובאה המלה <strong>"לכם"</strong> להורות: <strong>הדם</strong> <strong>שלכם יהא,</strong> שאין הוא ממון גבוה אלא ממון הדיוט. החכם <strong>דבי</strong> <small>[של בית</small> מדרשו<small>]</small> של <strong>ר' ישמעאל תנא</strong> <small>[שנה]</small> הסבר אחר מדוע אין דין מעילה בדם, שכן נאמר בכתוב זה <strong>"לכפר</strong> על נפשותיכם", והרי זה בא להורות כי <strong>ל</strong>ענין <strong>כפרה</strong> עליכם <strong>נתתיו</strong> לדם כדבר שבקדשים, <strong>ו</strong>אולם <strong>לא ל</strong>ענין <strong>מעילה.</strong>
 <strong>ור' יוחנן אמר</strong> הסבר אחר מדוע אין דין מעילה נוהג בדם, שכן <strong>אמר קרא</strong> <small>[הכתוב]</small> בפסוק זה "כי הדם <strong>הוא</strong> בנפש יכפר", והרי זה בא להורות כי <strong>הוא</strong> דינו של הדם בזמן ש<strong>לפני כפרה</strong> (לפני זריקת הדם על המזבח, המכפרת) <strong>כ</strong>דינו של הדם בזמן ש<strong>לאחר כפרה</strong> ("בנפש יכפר"), <strong>מה לאחר כפרה</strong> — <strong>אין בו</strong> דין <strong>מעילה</strong> אם נעשתה מצוותו, <strong>אף לפני כפרה</strong> — <strong>אין בו</strong> דין <strong>מעילה.</strong>
 ושואלים <strong>ואימא</strong> <small>[ואמור]</small> להיפך: <strong>"הוא"</strong> — <strong>לאחר כפרה כלפני כפרה, מה לפני כפרה</strong> — <strong>יש בו מעילה, אף לאחר כפרה</strong> — <strong>יש בו מעילה!</strong> ומשיבים: אי אפשר לומר שיהא דין מעילה בדם לאחר כפרה, שכן <strong>אין לך דבר שנעשה</strong> כבר <strong>מצותו ומועלין בו.</strong>
 ותוהים: <strong>ו</strong>האם <strong>לא</strong> נמצא דבר שנעשה מצוותו ובכל זאת יש בו דין מעילה? <strong>והרי תרומת הדשן</strong> (שהיה הכהן אוסף כל בוקר בבית המקדש מן האפר שעל המזבח מלוא מחתה ונותנו בצידי המזבח, ושם היה נבלע. שהיה נגנז שם, לבל ישתמשו בו, שכן הוא אסור בהנאה), הרי זה דבר ש<strong>נעשה מצותו, ו</strong>בכל זאת <strong>מועלין בו, דכתיב</strong> <small>[ש</small>כן <small>נאמר]</small> "והרים את הדשן אשר תאכל האש את העולה על המזבח <strong>ושמו אצל המזבח"</strong> (ויקרא ו, ג), לומר שצריך להשאירו שם, ואם נוטלו משם הרי הוא מועל! ומשיבים: אין ללמוד מתרומת הדשן שדבר שנעשה מצוותו מועלים בו,
 <strong>משום דהואי</strong> <small>[שהריהם]</small> <strong>תרומת הדשן ו</strong>כן <strong>בגדי כהונה</strong> (שאף בהם יש דין מעילה, הגם שכבר נעשתה מצוותם. שכן בגדי הכהן הגדול שעבד בהם ביום הכיפורים, טעונים גניזה, ואין משתמשים בהם עוד. <strong>שכן נאמר "ובא אהרן אל אוהל מועד ופשט את בגדי הבד אשר לבש בבואו אל הקודש והניחם שם" (שם טז, כג) —</strong> שיהיו הבגדים מונחים שם בלי שימוש, וכל המשתמש בהם מעל). <strong>שני כתובין הבאין כאחד</strong> (המלמדים אותו דבר), <strong>ו</strong>כלל הוא כי <strong>כל שני כתובין הבאין כאחד אין מלמדין.</strong> ובשאר כל הדברים, כיון שנעשתה מצוותם, שוב אין מועלים בהם.
  ומקשים:  <strong>הניחא לרבנן דאמרי</strong> <small>[זה נוח ל</small>שיטת <small>חכמים שאומרים]</small> כי הכתוב <strong>"והניחם שם"</strong> — <strong>מלמד שטעונין</strong> הבגדים <strong>גניזה,</strong> שאין משתמשים בהם שוב. <strong>אלא לר' דוסא</strong> ש<strong>אמר</strong> כי הכוונה היא רק לענין זה <strong>שלא ישתמש בהן</strong> הכהן הגדול שוב <strong>ליום הכפורים אחר,</strong> אבל כהן הדיוט רשאי להשתמש בהם, ולשיטתו אין דין מעילה בבגדים הללו, ונשארה איפוא רק תרומת הדשן כמי שנעשתה מצוותה ואף על פי כן מועלים בה, ואין כאן שני כתובים המלמדים כאחד, <strong>מאי איכא למימר</strong> <small>[מה יש לומר],</small> מדוע אין לומדים מתרומת הדשן שיש דין מעילה גם בדבר שנעשתה מצוותו, וכדם לאחר כפרה?
 <strong>אלא</strong> צריך לומר כי אין למדים מתרומת הדשן <strong>משום דהואי</strong> <small>[שהריהם]</small> <strong>תרומת הדשן ועגלה ערופה</strong> (שאסורה העגלה בהנאה לאחר שנערפה ונעשתה מצוותה) <strong>שני כתובים הבאין כאחד, וכל שני כתובים הבאין כאחד אין מלמדין.</strong>
 ומקשים עוד: <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> ששני כתובים הבאים כאחד <strong>אין מלמדין, אלא למאן דאמר</strong> <small>[ל</small>שיטת <small>מי שאומר]</small> ששני כתובים הבאים כאחד <strong>מלמדין, מאי איכא למימר</strong> <small>[מה יש לומר],</small> ומדוע לא נלמד מהם לענין מעילה בדם לאחר כפרה? ומשיבים: טעם הדבר הוא משום ש<strong>תרי</strong> <small>[שני]</small>
## דף קיז:
 <strong>מיעוטי כתיבי</strong> <small>[מיעוטים כתובים]</small> בהלכות אלה (תרומת הדשן ועגלה ערופה), שכן <strong>הכא כתיב</strong> <small>[כאן,</small> בתרומת הדשן, <small>נאמר]</small> "ושמו אצל המזבח" (ויקרא ו, ג), והלשון <strong>"ושמו"</strong> מורה שרק בזה יש דין מעילה בדבר שנעשתה בו מצוותו, מה שאין כן בשאר דברים שנעשתה בהם מצוותם. וכמו כן <strong>התם כתיב</strong> <small>[שם,</small> בעגלה ערופה, <small>נאמר]</small> "ירחצו את ידיהם על העגלה הערופה בנחל" (דברים כא, ו), ובאה המלה <strong>"הערופה",</strong> ללמד שדווקא בזו יש דין מעילה אף שנעשתה מצוותה, מה שאין כן בשאר דברים שנעשתה בהם מצוותם. וכיון שיש בכתובים הללו מיעוטים — אין הם מלמדים.
  ושואלים: למעלה הובאו דרשות עולא והחכם מבית מדרשו של ר' ישמעאל ור'  <strong>יוחנן, ללמד שאין בדם מעילה וכל אחד דרש מכתוב אחר (בפסוק</strong> "כי נפש הבשר בדם הוא ואני נתתיו לכם על המזבח לכפר על נפשותיכם כי הדם הוא בנפש יכפר". ויקרא יז, יא), <strong>ותלתא קראי</strong> <small>[ושלושה מקראות]</small> <strong>למה לי</strong> להשמיענו שאין איסור מעילה <strong>בדם?</strong>
 ומשיבים: מקרא <strong>חד למעוטי</strong> <small>[אחד</small> בא <small>למעט]</small> דם <strong>מ</strong>דין <strong>נותר</strong> (שאם שגג ואכל מן הדם שהיה נותר, אין הוא חייב אלא משום נותר, ולא משום דם). <strong>ו</strong>מקרא <strong>חד למעוטי</strong> <small>[אחד</small> בא <small>למעט]</small> דם <strong>מ</strong>דין <strong>מעילה, ו</strong>מקרא <strong>חד למעוטי</strong> <small>[אחד</small> בא <small>למעט]</small> דם <strong>מ</strong>איסור של אכילת דבר ב<strong>טומאה</strong> (שאם אכל דם קדשים בהיותו טמא, אין הוא חייב על כך).
 <strong>אבל</strong> למעט דם <strong>מ</strong>דין <strong>פגול לא צריך קרא</strong> <small>[מקרא]</small> ללמד כן, <strong>דתנן</strong> <small>[ש</small>כן <small>שנינו]</small> כי <strong>כל</strong> דבר הקדש <strong>שיש לו מתירין, בין לאדם</strong> (לאכילה), <strong>ובין למזבח</strong> (להקרבה) — <strong>חייבין עליו משום פגול,</strong> אבל <strong>דם גופיה</strong> <small>[עצמו]</small> <strong>מתיר הוא,</strong> ולכן אינו נעשה פיגול.
 <big>א משנה</big> כל דברי המאכל ("אוכלים") שנטמאו (בנגיעת שרץ מת בהם), והריהם מטמאים עתה אוכלים ומשקים, אינם מטמאים אלא אם כן יש שיעור כביצה. ולענין זה נקבע כי אם בחתיכת הבשר עצמה שנטמאה אין שיעור כביצה, ואולם עם <strong>העור</strong> אליו היא דבוקה (אף שהוא עצמו אינו ראוי לאכילה), יש כדי להשלים לשיעור כביצה;
 <strong>ו</strong>כן אם עם <strong>הרוטב</strong> (המרק הקרוש ומחובר לבשר, שאינו נאכל כשלעצמו), יש כדי להשלים לשיעור כביצה; <strong>ו</strong>כן אם עם <strong>הקיפה</strong> (התבלינים השונים, כבצל וכשום, הניתנים בבשר בעת הבישול, להשבחת טעמו, ומתערב בהם מקצת מן הבשר, והם אינם נאכלים כשלעצמם), יש כדי להשלים לשיעור כביצה; <strong>ו</strong>כן <strong>האלל</strong> (שאריות הבשר הדבוקות בעור בעת שנפשט מן הבשר); <strong>ו</strong>כן <strong>העצמות</strong> שיש בהם מח שהוא אוכל, והעצם שומרת עליו; <strong>ו</strong>כן <strong>הגידין</strong> שאין הם נאכלים כשלעצמם; <strong>ו</strong>כן <strong>הקרנים</strong> בחלקן התחתון (הסמוך לבשר), במקום בו הם נחתכים ויוצא מהן דם; <strong>ו</strong>כן <strong>הטלפים</strong> במקום בו הם נחתכים ויוצא מהם דם — כל אלה אף שאין הם עצמם מטמאים (אף שיש בהם עצמם שיעור כביצה, שהרי אין הם נאכלים כשלעצמם), מכל מקום הריהם
 <strong>מצטרפין</strong> לבשר להשלים לשיעור כביצה <strong>לטמא טומאת אוכלין. אבל</strong> הם <strong>לא</strong> מצטרפים לבשר נבילה שאין בו עצמו כשיעור כזית, לכדי שיעור כזית, שהוא השיעור המטמא ב<strong>טומאת נבלות.</strong>
 <strong>כיוצא בו</strong> לענין בשר המטמא טומאת אוכלים (אם נטמא בנגיעת שרץ מת בו) ואין הוא מטמא מטמא טומאת נבילות (אם הוא בשר נבילה), <strong>השוחט בהמה טמאה ל</strong>צורך <strong>ה</strong><strong>גוי, ו</strong>היתה הבהמה עדיין חיה ו<strong>מפרכסת</strong> אם נגע בה שרץ מת, הריהי <strong>מטמאה טומאת אוכלין, אבל לא טומאת נבלות עד שתמות, או עד שיתיז את ראשה</strong> (אף שהיא עדיין מפרכסת), שאז היא מטמאה טומאת נבילה. מעתה, שראינו כי יש דברים המטמאים בטומאת אוכלים ואין הם מטמאים בטומאת נבילות, נמצאנו למדים כי <strong>ריבה</strong> (הוסיף) הכתוב <strong>לטמא</strong> ב<strong>טומאת אוכלין</strong> יותר <strong>ממה שריבה</strong> (שהוסיף) <strong>לטמא</strong> ב<strong>טומאת נבלות.</strong>
 ובענין ששנינו למעלה כי אין האלל מצטרף לבשר לטמא טומאת נבילות, <strong>ר' יהודה אומר</strong> כי <strong>האלל המכונס</strong> למקום אחד בזמן הפשטו, <strong>אם יש בו כזית במקום אחד</strong> — הרי זה מטמא בטומאת נבילות. ומי שנגע בו ולאחר מכן נכנס למקדש או שאכל מן הקודש <strong>חייב עליו</strong> עונש כרת, ככל טמא. שכן אדם זה שכינס את האלל, גילה דעתו שהריהו נחשב אצלו כבשר.
 <big>ב גמרא</big> שנינו במשנתנו כי העור אף שהוא עצמו אינו נאכל, ואולם <strong>בשל היותו מחובר אל האוכל כדבר המגן עליו ("שומר"), הריהו מצטרף אליו להשלים שיעורו לטומאת אוכלים, אך אינו מצטרף להשלים שיעורו</strong> לטומאת נבילות. וכן <strong>תנינא להא</strong> <small>[שנינו את זה]</small> בבריתא, ובאופן מפורט, <strong>דתנו רבנן</strong> <small>[ש</small>כן <small>שנו חכמים]:</small> יש דברים שהריהם <strong>שומרים</strong> על דברי האוכל, ולכך הם מצטרפים אליהם <strong>ל</strong>ענין <strong>טומאה קלה</strong> כטומאת אוכלים (שמטמאה דברי מאכל בלבד, ולא אדם וכלים). <strong>ו</strong>אולם <strong>לא</strong> נאמר דין <strong>שומרים ל</strong>ענין <strong>טומאה חמורה</strong> כטומאת נבילה (שמטמאה אף אדם וכלים).
  ומסבירים: שנוהג דין  <strong>שומרים ל</strong>ענין <strong>טומאה קלה מנלן</strong> <small>[מנין לנו]?</small> <strong>דתנא דבי</strong> <small>[ש</small>כן <small>שנה</small> החכם של <small>בית]</small> מדרשו של <strong>ר' ישמעאל</strong> על הכתוב בדין קבלת טומאה "וכי יפול מנבלתם על כל זרע זרוע אשר יזרע טהור הוא. וכי יותן מים על זרע ונפל מנבלתם עליו טמא הוא לכם" (ויקרא יא, לז—לח): בא הכתוב <strong>"על כל זרע זרוע"</strong> ללמדנו כי דבר המאכל הנטמא הריהו <strong>כדרך שבני אדם מוציאין לזריעה,</strong> והרי זה כ<strong>חטה בקליפתה, ו</strong>כ<strong>שעורה בקליפתה, ועדשים בקליפתן.</strong> ומכאן נלמד שיש דין שומרים לענין טומאה קלה.
 <strong>ו</strong>ש<strong>לא</strong> נוהג דין <strong>שומרים ל</strong>ענין <strong>טומאה חמורה מנלן</strong> <small>[מנין לנו]?</small> <strong>דתנו רבנן</strong> <small>[ש</small>כן <small>שנו חכמים]</small> על הכתוב בטומאת נבילה "וכי ימות מן <strong>הבהמה אשר היא לכם לאכלה הנוגע בנבלתה יטמא עד הערב"</strong> (שם, לט): בא הכתוב <strong>"בנבלתה"</strong> להורות: דווקא הנוגע בבשר הנבילה עצמה הוא שנטמא, <strong>ולא</strong> הנוגע <strong>בעור שאין עליו כזית בשר</strong> שאין זה מטמא.
## דף קיח.
 ודנים: <strong>יכול</strong> נלמד מן הכתוב כי דווקא הנוגע בבשר הנבלה עצמה, הוא הנטמא בטומאת נבילה, ואולם <strong>הנוגע</strong> בעור הנבילה, הנמצא <strong>כנגד בשר מאחוריו,</strong> ואינו נוגע בבשר, <strong>לא יהא טמא?</strong> לכך <strong>תלמוד לומר</strong> (מלמדנו הנאמר) "הנוגע בנבלתה יטמא עד הערב" (ויקרא יא, לט), <strong>"יטמא"</strong> — להורות כי גם הנוגע באופן זה הריהו טמא.
  ותוהים:  <strong>מאי קאמר</strong> <small>[מה הוא,</small> התנא שבברייתא זו <small>אומר]?</small> שהרי נראים דבריו כסותרים זה את זה. שבתחילה אמר כי העור אינו מטמא בטומאת נבילה, ולאחר מכן אמר כי הנוגע בעור נטמא בטומאת נבילה! <strong>אמר רבא</strong> בתשובה, <strong>ואמרי לה</strong> <small>[ויש האומרים אותה]</small> בשם החכם <strong>כדי:</strong> <strong>חסורי מיחסרא והכי קתני</strong> <small>[חסרה</small> הברייתא, ויש להשלימה, <small>וכך יש לשנותה]:</small> מן הכתוב "הנוגע <strong>בנבלתה"</strong> למדים אנו כי דווקא הנוגע בבשר הנבילה הוא שנטמא, <strong>ולא</strong> הנוגע <strong>בעור שאין עליו כזית בשר, ו</strong>ה<strong>עור משלימו לכזית.</strong> שכן אין העור מצטרף לבשר לענין טומאת נבילה.
 <strong>יכול</strong> יהא הדין <strong>שאני מוציא</strong> מכלל טומאת נבילה <strong>אף</strong> את ה<strong>עור שיש עליו כזית בשר,</strong> ו<strong>הנוגע כנגד בשר מאחוריו, יכול לא יהא טמא, ואפילו מעשה "יד" נמי לא עביד</strong> <small>[גם כן לא יעשה]</small> העור, שהוא לא ייחשב כ"יד" לבשר לענין זה שייטמא הנוגע בו כאילו נגע בבשר!
  לכך <strong>תלמוד לומר "יטמא".</strong> שאף שאין השומר מצטרף לבשר להשלימו לשיעור <strong>כזית לטומאת נבילה, הריהו משמש כ"יד" לטומאה. ולכן אם יש בבשר כשיעור המטמא (כזית), ונגע האדם בעור אף שלא נגע בבשר עצמו — הריהו נטמא בכך.</strong>
 <big>א</big> למעלה הובאו ענייניהם של ה"יד" ושל ה"שומר" לדין הטומאה, ומרחיבים דבר זה. <strong>תנן התם</strong> <small>[שנינו שם</small> במשנה בתחילת מסכת עוקצין<small>]</small> בדיני ה"יד" לאוכל וה"שומר" לאוכל, ומה דינו של חלק אחר הדבוק לאוכל, ואולם אין הוא "יד" ולא "שומר": <strong>כל</strong> חלק בדבר מאכל <strong>שהוא</strong> משמש כ<strong>יד</strong> לדבר המאכל, שאדם אוחז בו בשעת אכילתו את הדבר, <strong>ו</strong>הוא <strong>לא</strong> משמש כ<strong>שומר</strong> (כדבר המגן על דבר המאכל שלא יתקלקל) — הרי הוא <strong>טמא</strong> על ידי המאכל, שאם נגעה טומאה ביד המאכל נטמא אף המאכל עצמו. <strong>ו</strong>כמו כן היד <strong>מטמא</strong> את דבר המאכל, שאם היה המאכל טמא ונגעה ידו במאכל אחר — טמא. <strong>ו</strong>היד <strong>אינו מצטרף</strong> לדבר המאכל להשלים לכשיעור הראוי כדי לטמא אחרים.
  ואילו כל שהוא משמש כ<strong>שומר</strong> לדבר המאכל, <strong>ואף על פי שאינו</strong> משמש כ<strong>יד</strong> — הריהו <strong>טמא</strong> על ידי דבר המאכל, <strong>ו</strong>כמו כן הריהו <strong>מטמא</strong> את דבר המאכל, <strong>ו</strong>אולם (שלא כ"יד") הוא גם <strong>מצטרף</strong> לדבר המאכל להשלימו לשיעור הראוי לטומאה. וכל דבר שהוא <strong>לא יד ולא שומר</strong> אף שהוא צמוד לדבר המאכל — אינו <strong>לא טמא</strong> על ידי דבר המאכל, <strong>ולא מטמא</strong> את דבר המאכל, ובוודאי שאינו מצטרף אליו להשלימו לשיעור הראוי לטומאה.
  ומבררים: דין זה של  <strong>ידות</strong> שמביאות את הטומאה אל דבר המאכל ("מכנסת") וכן שהריהן מטמאות במגען את הנוגע בהן <strong>היכא כתיבי</strong> <small>[היכן</small> הם <small>כתובים]?</small> ומשיבים: <strong>דכתיב</strong> <small>[ש</small>כן <small>נאמר]</small> בדין קבלת הטומאה בטומאת אוכלים <strong>"וכי יותן מים על זרע ונפל מנבלתם עליו טמא הוא לכם"</strong> (שם, לח), ובאה המלה <strong>"לכם"</strong> ללמדנו: <strong>לכל שבצרכיכם,</strong> שכל דבר שהמאכל צריך לו, מקבל טומאה כמוהו, וטמא ממנו ומטמא אותו, ומכאן נלמד <strong>לרבות את הידות,</strong> שהן לצורך השימוש במאכל. שכיון שנטמא המאכל מן השרץ המת, אף היד נטמאה עמו.
 <strong>ו</strong>עוד <strong>כתיב</strong> <small>[נאמר]</small> באותה פרשה בטומאת נבילה <strong>"וכי ימות מן הבהמה אשר היא לכם</strong> לאכלה הנוגע בנבלתה יטמא עד הערב" (שם, לט), ובאה המלה <strong>"לכם"</strong> ללמדנו: <strong>לכל שבצרכיכם,</strong> שכל דבר שדבר המאכל צריך לו הריהו מטמא את האחרים. שכל שנגע ביד, הריהו נטמא בכך כנוגע בנבילה עצמה, ומכאן נלמד <strong>לרבות את הידות.</strong> ומעתה יש לנו לימוד בדין <strong>יד</strong> לענין <strong>להכניס</strong> טומאה <strong>ו</strong>כן יש לנו לימוד לענין <strong>להוציא</strong> טומאה.
  ובאשר ל<strong>שומר להכניס ולהוציא</strong> — <strong>לא צריך קרא</strong> <small>[מקרא]</small> מיוחד, ללמדנו כן, שהרי ב<strong>קל וחומר מיד</strong> הוא <strong>אתי</strong> <small>[בא,</small> נלמד<small>].</small> ובאופן זה: <strong>ומה יד,</strong> שהיא קלה בהשוואה לשומר, <strong>ש</strong>הרי <strong>אינה מגינה</strong> על דבר המאכל — <strong>מכנסת ומוציאה</strong> את הטומאה. <strong>שומר</strong> שהוא חמור בהשוואה ליד, שהרי הוא מגן על דבר המאכל — <strong>לא כל שכן</strong> שהוא מכניס ומוציא את הטומאה!
  ומעתה יש לשואל: <strong>שומר דכתב רחמנא</strong> <small>[שכתבה התורה]</small> שנחשב כדבר המאכל לענין הטומאה (וכדרך שלמדנו בעמוד הקודם מן הכתוב "על כל זרע זרוע... טמא הוא לכם". שם, לז—לח), <strong>למה לי</strong> לכתבו? <strong>שמע מינה</strong> <small>[למד מכאן]</small> שהרי זה להשמיענו לענין <strong>לצרף,</strong> שמצטרף השומר לדבר המאכל לכלל שיעור המטמא.
  ושואלים:  <strong>ואימא</strong> <small>[ואמור]</small> את הדרשות באופן שונה: <strong>יד,</strong> שקלה בדינה מן השומר — הריהי נחשבת כדבר המאכל רק לענין <strong>להכניס</strong> טומאה, <strong>ולא</strong> לענין <strong>להוציא</strong> טומאה. ואילו <strong>שומר,</strong> שחמור בדינו מן היד — הריהו נחשב כדבר המאכל הן לענין <strong>להכניס ו</strong>הן לענין <strong>להוציא, אבל יד</strong> לענין <strong>להוציא, ושומר</strong> לענין <strong>לצרף</strong> — <strong>לא!</strong>
 ומשיבים: שתהא ה<strong>יד</strong> <strong>נחשבת כדבר המאכל רק</strong> <strong>להכניס</strong> טומאה, <strong>ולא להוציא, לא מצית אמרת</strong> <small>[אין אתה יכול לומר],</small> שהרי סברה <strong>היא:</strong> <strong>השתא עיולי מעיילא</strong> <small>[עכשיו,</small> שאתה אומר כי היא <small>מכניסה</small> את הטומאה אל דבר המאכל שהוא טהור<small>],</small> <strong>אפוקי מיבעיא</strong> <small>[</small>שהיא <small>מוציאה</small> את הטומאה מדבר המאכל הטמא לטמא אחרים <small>נצרך</small> לומר<small>]?!</small> הרי שיד מכניסה ומוציאה, ואילו שומר מכניס ומוציא (בקל וחומר מיד), ואף הריהו מצטרף.
  ושבים ושואלים: <strong>ואימא</strong> <small>[ואמור]</small> כך: ה<strong>יד,</strong> שהיא קלה בדינה מן השומר — נחשבת כדבר המאכל רק לענין <strong>להוציא</strong> טומאה, <strong>ולא</strong> לענין <strong>להכניס</strong> אותה. ואילו ה<strong>שומר,</strong> שהוא חמור בדינו מן היד — נחשב כדבר המאכל הן לענין <strong>להוציא ו</strong>הן לענין <strong>להכניס, אבל יד</strong> לענין <strong>להכניס ושומר</strong> לענין <strong>לצרף</strong> — <strong>לא!</strong>
 ומשיבים: אין לומר כן, כיון שיש לנו לימוד לענין <strong>יד יתירא</strong> <small>[יתר,</small> נוסף<small>].</small> שכן <strong>כתיב</strong> <small>[נאמר]</small> באותה פרשה בדין טומאת כלים "וכל אשר יפול מנבלתם עליו יטמא <strong>תנור וכירים יותץ</strong> טמאים הם וטמאים יהיו לכם" (שם, לה), ובאה המלה
 <strong>"לכם"</strong> — ללמדנו: <strong>לכל שבצרכיכם,</strong> שכל דבר שהכלי צריך לו, מקבל טומאה כמוהו, וטמא ממנו ומטמא אותו, ומכאן נלמד <strong>לרבות את הידות,</strong> שהן לצורך השימוש בכלי. שכיון שנטמא הכלי מן השרץ המת, אף היד נטמאה עמו. ומעתה נמצא כי שני לימודים יש לנו לידות, האחד לענין הכנסת טומאה והשני לענין הוצאת טומאה. ואילו שומר לענין הכנסה והוצאה אינו צריך לימוד (שנלמד בקל וחומר מידות), ובא הלימוד מ"על כל זרע זרוע" לענין הצטרפות לכדי שיעור.
 ושואלים על כך: מבין שני המקראות הללו, בטומאת אוכלים ובטומאת כלים, <strong>הי מינייהו מייתר</strong> <small>[מי מהם מיותר],</small> שבאת לדורשו לענין יד להכנסת הטומאה? שהרי נצרכו שניהם להיכתב.
  שכן אם <strong>לכתוב רחמנא</strong> <small>[שתכתוב התורה]</small> <strong>בזרעים</strong> (בטומאת אוכלים) בלבד, <strong>וליתו הנך מינייהו</strong> <small>[ויבואו,</small> יילמדו <small>אלה,</small> טומאת כלים וטומאת נבילה <small>מהן]</small> — אין לומר כן, כיון שאפשר לדחות את הלימוד: <strong>מה לזרעים</strong> (טומאת אוכלים), שיש בהם צד חמור בהשוואה לאלה, <strong>שכן טומאתן מרובה,</strong> שהרי הם מקבלים טומאה אף מוולד הטומאה, תאמר בכלים שאין טומאתם מרובה, שאינם מקבלים טומאה אלא מאב הטומאה. וכן מרובה טומאת אוכלים מטומאת נבילה, כדרך ששנינו במשנתנו שריבה לטמא טומאת אוכלים מטומאת נבילה!
  ואם <strong>לכתוב רחמנא</strong> <small>[שתכתוב התורה]</small> רק <strong>בתנור</strong> (בטומאת כלים), <strong>וליתי הנך מיניה</strong> <small>[ויבואו,</small> יילמדו <small>אלה,</small> טומאת אוכלים וטומאת נבילה <small>מהן]</small> — יש לדחות: <strong>מה לתנור,</strong> שיש בו צד חמור בהשוואה לאלה, <strong>שכן מטמא</strong> דברי מאכל אפילו <strong>מאוירו,</strong> ולא רק במגע בו. מה שאין כן באלה!
  ואם <strong>לכתוב רחמנא</strong> <small>[שתכתוב התורה]</small> רק <strong>בנבלה, וליתי הנך מינה</strong> <small>[ויבואו,</small> יילמדו <small>אלה,</small> טומאת אוכלים וטומאת כלים <small>ממנה]</small> — יש לדחות: <strong>מה לנבלה</strong> שיש בה כמה צדדים של חומרה בהשוואה לאלה, <strong>שכן</strong> היא <strong>מטמאה אדם, ו</strong>כן שהיא <strong>מטמאה</strong> <strong>במשא</strong> (אם נושא אותה גם בלי לנגוע בה), <strong>ו</strong>עוד שה<strong>טומאה יוצאה מגופה</strong> ואינה באה אליה מבחוץ!
  ומשיבים: אכן  <strong>חדא מחדא לא אתיא</strong> <small>[אחת מאחת אינה באה,</small> נלמדת<small>],</small> שאי אפשר ללומדה מהלכה אחת, ואולם עדיין מיותר הוא כתוב אחד, שכן יש אפשרות ש<strong>תיתי חדא מתרתי</strong> <small>[שתבוא,</small> תילמד הלכה <small>אחת משתיים].</small>
 ושואלים על כך: <strong>הי תיתי</strong> <small>[איך תבוא,</small> תילמד אחת משתים<small>]?</small> <strong>לא לכתוב רחמנא</strong> <small>[שלא תכתוב התורה]</small> <strong>בזרעים</strong> (בטומאת אוכלים), אלא רק בטומאת כלים וטומאת נבילה, <strong>ותיתי מהנך</strong> <small>[ושתבוא,</small> תילמד <small>מאלה,</small> טומאת כלים וטומאת נבילה<small>]</small> — יש לדחות: <strong>מה להנך</strong> <small>[לאלה]</small> <strong>שכן</strong> יש בהן צד חמור שאין בטומאת אוכלים, שהריהן <strong>מטמאין</strong> אף <strong>שלא בהכשר,</strong> שאין צריך להכשיר אותם תחילה (בנתינת משקה עליהם) לקבל טומאה כדי שייטמאו ויטמאו, <strong>תאמר בזרעים</strong> הקלים בדינם, <strong>ש</strong>הרי <strong>אין</strong> הם <strong>מטמאין אלא בהכשר!</strong>
 <strong>אמר רב הונא בריה</strong> <small>[בנו]</small> של <strong>רב יהושע:</strong> אין זו פירכה, <strong>שכן</strong> <strong>פירות שלא הוכשרו, כתנור שלא נגמרה מלאכתו דמי</strong> <small>[נחשב],</small> ואף תנור כזה אינו מקבל טומאה.
 <strong>אלא פריך הכי</strong> <small>[הקשה כך]:</small> <strong>מה להנך</strong> <small>[לאלה]</small> שיש בהם צד חמור בהשוואה לטומאת אוכלים, <strong>שכן</strong> הם <strong>מטמאין</strong> אף <strong>שלא בנגיעה,</strong> שהרי תנור נטמא מן השרץ הנמצא באוירו ובלא שנגע בו. וכן הנבילה נטמאת מאליה, בלא דבר חיצוני שנגע בה. <strong>תאמר בזרעים</strong> הקלים בדינם בהשוואה לאלה, <strong>ש</strong>הרי <strong>אין</strong> הם <strong>מטמאין אלא בנגיעה!</strong>
 ואם <strong>לא לכתוב רחמנא</strong> <small>[לא תכתוב התורה]</small> <strong>בתנור,</strong> אלא רק בטומאת אוכלים ובטומאת נבילה, <strong>ותיתי מהנך</strong> <small>[ותילמד מאלה,</small> טומאת אוכלים וטומאת נבילה<small>]</small> — יש לדחות: <strong>מה להנך</strong> <small>[לאלה]</small> שיש בהם צד חמור בהשוואה לטומאת כלים, <strong>שכן</strong> הם מין <strong>אוכל,</strong> ואילו תנור ושאר כלים אינם מין אוכל!
  ואם תאמר כי <strong>לא לכתוב רחמנא</strong> <small>[לא תכתוב התורה]</small> <strong>בנבלה</strong> אלא רק בטומאת אוכלים ובטומאת כלים, <strong>ותיתי מהנך</strong> <small>[ותבוא,</small> תילמד טומאת נבילה <small>מאלה]</small> — <strong>אין הכי נמי</strong> <small>[כן הוא גם כן],</small> אפשר ללמוד כך. ושואלים: <strong>אלא</strong> מעתה שלמדנו לענין טומאת נבילה, לימוד זה של <strong>יד</strong> בכתוב שבטומאת <strong>נבלה למה לי?</strong> ומשיבים: <strong>אם אינו ענין</strong> ללמדנו <strong>ליד ל</strong>טומאת <strong>נבלה, תנהו ענין ליד דעלמא</strong> <small>[בכלל]</small> שבענייני אוכלים.
  ומעתה נסכם: הרי לפנינו לימוד לענין <strong>יד להכניס</strong> טומאה, ו<strong>יד להוציא</strong> טומאה, ו<strong>שומר</strong> נלמד בקל וחומר מיד שאף הוא מכניס ומוציא, ובא הלימוד ("על כל זרע זרוע") לענין <strong>לצרף</strong> את שיעורו לגוף הדבר הנטמא.
  ושואלים:  <strong>ואכתי</strong> <small>[ועדיין]</small> <strong>יד</strong> האמור בטומאת <strong>נבלה אצטריך</strong> <small>[הוצרך],</small> <strong>דאי לא כתב רחמנא</strong> <small>[ש</small>כן <small>אם לא היתה כותבת התורה]</small> <strong>בנבלה, הוה אמינא</strong> <small>[הייתי אומר]</small> כי <strong>דיו לבא מן הדין</strong> (הלכה הנלמדת ממידת גזירה שווה, כדין יד בטומאת נבילה הנלמדת מטומאת אוכלים וטומאת כלים) <strong>להיות כנדון</strong> (כהלכות המלמדות בגזירה שווה). ומעתה הייתי אומר כי <strong>מה הנך</strong> <small>[אלה,</small> אוכלים וכלים<small>]</small> היד שלהן <strong>לא מטמא אדם, אף</strong> יד ה<strong>נבלה לא מטמאה אדם!</strong>
 <strong>אלא</strong> יש לומר כי <strong>יד</strong> בטומאת <strong>נבלה</strong> אכן <strong>מיצרך צריך</strong> <small>[צריכה</small> להיכתב<small>],</small> <strong>ו</strong>אולם הכתוב המלמד לענין <strong>שומר</strong> בטומאת <strong>נבלה הוא</strong> ש<strong>לא צריך.</strong> ומעתה יש לברר: <strong>למאי הלכתא כתביה רחמנא</strong> <small>[למה,</small> לאיזו הלכה <small>כתבה אותו התורה]?</small> <strong>אי לאיצטרופי</strong> <small>[אם ל</small>ענין <small>צירוף]</small> השומר עם הבשר להשלימו לשיעור כזית לטמא — הרי כבר <strong>אמרת</strong> כי השומר <strong>לא מצטרף,</strong> וכפי שלמדנו כי מתמעטים השומרים מטומאת נבילה. <strong>ו</strong>אם לענין <strong>להוציא</strong> את הטומאה — אף לכך אין צורך בכתוב, שהרי במידת <strong>קל וחומר מיד</strong> הוא <strong>אתי</strong> <small>[בא,</small> נלמד<small>],</small>
 <strong>אלא, אם אין ענין לשומר דנבלה, תנהו ענין ליד</strong> של <strong>טומאת</strong> <strong>נבלה, ואם אינו ענין ליד</strong> של טומאת <strong>נבלה, תנהו ענין ליד דעלמא</strong> <small>[בכלל].</small> ומעתה נסכם: נמצאנו למדים <strong>יד</strong> לענין <strong>להוציא,</strong> ו<strong>יד</strong> לענין <strong>להכניס, ושומר</strong> לענין <strong>לצרף.</strong>
## דף קיח:
 <strong>ו</strong>שואלים על הסבר זה: מדוע אומר אתה כי אם אינו ענין לשומר בענין טומאת נבילה תנהו ענין ליד בכלל, <strong>אימא</strong> <small>[אמור]</small> באופן אחר: <strong>אם אינו ענין לשומר</strong> בטומאת <strong>נבלה תנהו ענין לשומר דעלמא</strong> <small>[בכלל],</small> לכל דברי מאכל. ואף שכבר למדנו מן הכתוב "על כל זרע זרוע" (ויקרא יא, לז) לענין שומר בכלל האוכלים, עדיין נצרכים אנו לשני לימודים: האחד בדין <strong>שומר</strong> לענין <strong>להכניס</strong> את הטומאה לדבר המאכל, <strong>ו</strong>השני בדין <strong>שומר</strong> לענין <strong>לצרף</strong> אותו להשלמת שיעור, <strong>אבל</strong> בדין <strong>יד להכניס</strong> את הטומאה — <strong>לא</strong> למדנו, ואין לנו כל מקור המלמדנו כן!
 <strong>אלא</strong> כך צריך לומר: אכן אין למדים דין יד לענין הכנסת טומאה מהכתוב המיותר הנאמר בטומאת נבילה, ויש לשוב לאופן ההסבר הנאמר למעלה: שכן למדנו יד לענין הכנסת הטומאה מן הכתוב "לכם" האמור בטומאת זרעים, וביחס למה ששאלנו על כך שמא בא הכתוב הזה ללמד לענין יד להוצאה ולא לענין יד להכנסה — אין זה קשה, כי <strong>מעיקרא</strong> <small>[מתחילה,</small> ביסודו<small>]</small> של הכתוב "וכי יותן מים על זרע ונפל מנבלתם עליו טמא הוא לכם" (שם, לח), <strong>כי כתיבא</strong> <small>[כאשר</small> הוא <small>נאמר]</small> ללמדנו דין <strong>יד,</strong> לענין <strong>הכנסה</strong> של הטומאה <strong>כתיבא</strong> <small>[</small>הוא ש<small>נאמר].</small> ומעתה יש איפוא לסכם ולומר כי יד לענין הוצאה נלמדת בקל וחומר מיד לענין הכנסה, וכן דין שומר בטומאת אוכלים להכנסה ולהוצאה נלמד בקל וחומר מדין יד, ואילו דין שומר בטומאת אוכלים לענין צירוף נלמד מן הכתוב "על כל זרע זרוע".
  ומקשים:  <strong>אלא</strong> מעתה, הלימוד לענין <strong>שומר</strong> בטומאת <strong>נבלה</strong> הנלמד מן הכתוב "יטמא", <strong>למה לי?</strong> ומשיבים: נצרך הדבר <strong>לגופיה</strong> <small>[לגופו],</small> ללמדנו שנוהג דין שומר בטומאת נבילה.
  ושואלים על כך: <strong>ולמאי</strong> <small>[ולמה,</small> לאיזה ענין<small>]</small> נצרך להשמיענו לגופו? <strong>אי</strong> <small>[אם]</small> תאמר שבא <strong>ל</strong>ענין <strong>אצטרופי</strong> <small>[צירוף]</small> של השומר להשלמת שיעור טומאת נבילה בכזית — הרי כבר <strong>אמרת</strong> במשנתנו כי השומר <strong>לא מצטרף</strong> להשלים לשיעור טומאת נבילה. <strong>אי</strong> <small>[אם]</small> תאמר שבא לענין <strong>להכניס</strong> טומאה <strong>ולהוציא</strong> אותה — אין צורך בכתוב מיוחד להשמיענו כן, שהרי בדרך לימוד של <strong>קל וחומר מיד אתיא</strong> <small>[באה,</small> נלמד הדבר<small>].</small> שכן חמור הוא שומר מן היד (שכן היד אינה מגינה, ואילו השומר מגן)! ומשיבים: אף שבא הדבר מקל וחומר, <strong>מילתא דאתיא</strong> <small>[דבר שבא,</small> יכול להילמד<small>]</small> <strong>בקל וחומר,</strong> בכל זאת יש ו<strong>טרח וכתב לה קרא</strong> <small>[טורח וכותב אותו המקרא]</small> ואין זה נחשב לייתור. ומעתה יודעים אנו שכדרך שהיד מוציאה את הטומאה, כן השומר מוציא את הטומאה, מדרשת הכתוב.
  ושואלים:  <strong>אי הכי</strong> <small>[אם כך]</small> אתה אומר שהתורה משמיעתנו גם דבר שיכול להילמד במידת קל וחומר, מעתה <strong>שומר דעלמא</strong> <small>[בכלל,</small> בטומאת אוכלים<small>],</small> שאמרנו בו מקודם כי משום שאין צורך להשמיענו לענין הכנסה והוצאה (כי נלמד הדבר בקל וחומר מיד), יש לומר כי בא הכתוב ללמדנו דין צירוף. ועתה <strong>אימא</strong> <small>[אומר]</small> <strong>לך</strong> כך: אף בשומר בא הכתוב לענין <strong>להכניס</strong> טומאה ולהוציאה. <strong>ו</strong>טעם הדבר שנכתב דבר בתורה, אף שהוא נלמד בקל וחומר: כי <strong>מלתא דאתי</strong> <small>[ודבר שבא,</small> יכול להילמד<small>]</small> <strong>בקל וחומר,</strong> יש ו<strong>טרח וכתב לה קרא</strong> <small>[טורח וכותב אותו המקרא]!</small>
 ואומרים: אף על פי כן, <strong>היכא דאיכא למידרש דרשינן</strong> <small>[במקום שאפשר לדרוש</small> את המקרא להשמיענו דין חדש, <small>דורשים אנו],</small> ואין אנו אומרים שהפסוק בא רק ללמד מה שאפשר ללמוד בקל וחומר. ועוד מביאים בענין זה כי
 <strong>רב חביבא אמר</strong> בהסבר הדברים שלמדים אנו דין יד להכנסה משומר בטומאת נבילה. שאם אינו ענין לעצמו, שהרי הוא נלמד בקל וחומר מיד בטומאת נבילה, תנהו ענין ליד בטומאת אוכלים, וללמדנו דין יד לענין הכנסת טומאה. ובאשר לשאלה מדוע אין אנו אומרים תנהו ענין לשומר בטומאת אוכלים ולענין הכנסה וגם לענין צירוף — אין לומר כן, כי <strong>שאני</strong> <small>[שונה,</small> מיוחד<small>]</small> הוא דין <strong>שומר</strong> בטומאת <strong>נבלה, כיון</strong> שאין הוא מצטרף לבשר להשלים לשיעור טומאה (כדין שומר בטומאת אוכלים), אלא הריהו רק מכניס ומוציא את הטומאה, ונמצא שכ <strong>מעשה יד קא עביד</strong> <small>[הוא עושה],</small> שהרי גם היד אינה אלא מכניסה ומוציאה את הטומאה, לכך דווקא <strong>איד</strong> <small>[על היד]</small> ולא על השומר <strong>שדינן ליה</strong> <small>[משליכים אנו,</small> דנים אנו, <small>אותו</small> כתוב<small>]</small> ללומדו באם אינו ענין לעצמו, תנהו ענין ליד.
 <big>א</big> למעלה (קיז,ב) הוסבר כי דין שומר לענין צירוף בטומאת אוכלים נלמד מן הכתוב "על כל זרע זרוע אשר יזרע", שתוספת הלשון "אשר יזרע" באה ללמדנו שדברי האוכל מיטמאים כדרך שבני אדם מוציאים את הזרעים לשדה לזריעה, חיטה בקליפתה ושעורה בקליפתה. ומביאים כי <strong>מתקיף לה</strong> <small>[מקשה על כך,</small> על דרשה זו<small>]</small> <strong>רב יהודה בר ישמעאל</strong> מהלכה <strong>הא דתנן</strong> <small>[זו ששנינו</small> במשנה<small>]:</small> <strong>הפיטמא</strong> (הבליטה שבראש הפרי, במקום בו נשרה ניצתו) <strong>של</strong> ה<strong>רמון</strong> — <strong>מצטרפת</strong> לפרי עצמו, להשלים שיעורו לשיעור כביצה. שהרי הפיטמה הינה שומר לפרי, שאם תינטל יירקב הפרי. <strong>והנץ</strong> (הפרח, כעין שיער שמסביב לפיטמה) <strong>שלו</strong> — <strong>אין מצטרף,</strong> שאין הנץ נחשב שומר לפרי, אלא הוא שומר לשומר.
  ויש לשאול: <strong>ואמאי</strong> <small>[ומדוע]</small> מצטרפת הפיטמה להשלים את שיעור פרי הרימון, והרי <strong>קרי</strong> <small>[קרא]</small> <strong>כאן</strong> הכתוב <strong>"על כל זרע זרוע</strong> אשר יזרע", שלמדנו ממנו דין שומר המצטרף משום שדין השומר הוא כדרך שבני אדם מוציאים לזריעה בשדה. <strong>ו</strong>אילו ברימונים <strong>ליכא</strong> <small>[אין כאן]</small> "כדרך שבני אדם מוציאים לזריעה", שהרי אין זורעים את זרעי העצים, אלא נוטעים שתילים. ואם נוטעים עץ רימון — כבר נשרה אותה פיטמה!
 <strong>ותו</strong> <small>[ועוד]</small> יש להקשות על דרשה זו מ<strong>הא דתנן</strong> <small>[זו ששנינו</small> במשנתנו<small>]</small> כי <strong>העור והרוטב והקיפה וכו' מצטרף לטמא טומאת אוכלים, מנלן</strong> <small>[מנין לנו]</small> שאף בדברי אוכל אלה יש דין שומר, שהרי מן המקרא אנו יודעים רק לענין הדברים הנזרעים!
  ומשיבים:  <strong>אלא</strong> יש לומר כי <strong>תלתא קראי כתיבי</strong> <small>[שלושה מקראות כתובים]</small> בדינו של השומר לענין טומאה ("זרע", "זרוע", "יזרע"): שכן אמר הכתוב <strong>"על כל זרע זרוע אשר יזרע",</strong> מקרא <strong>חד</strong> <small>[אחד]</small> — <strong>ל</strong>למד עניינו של ה<strong>שומר</strong> ב<strong>זרעים, ו</strong>מקרא <strong>חד</strong> <small>[אחד]</small> — <strong>ל</strong>למד עניינו של ה<strong>שומר</strong> בפירות ה<strong>אילנות,</strong> ומקרא <strong>אידך</strong> <small>[אחר]</small> — <strong>ל</strong>למד עניינו של ה<strong>שומר</strong> ב<strong>בשר וביצים ודגים.</strong>
 <big>ב</big> למעלה הובאו דרשות הכתוב "וכי יפול מנבלתם על כל זרע זרוע אשר יזרע טהור הוא. וכי יותן מים על זרע ונפל מנבלתם עליו טמא הוא לכם" (ויקרא יא, לז—לח) המלמדות לענין דין השומר, אכן עיקרו של כתוב זה הוא ללמדנו שטומאת אוכלים נוהגת רק בדבר שהוכשר לקבל טומאה, בירידת מים על הפירות. ובענין זה <strong>אמר רב חייא בר אשי,</strong> <strong>אמר רב: יש</strong> דין <strong>יד ל</strong>ענין <strong>טומאה,</strong> שהיד מכניסה טומאה אל הדבר שהיא משמשת לו יד, וכן מוציאה ממנו טומאה לטמא אחרים, <strong>ו</strong>אולם <strong>אין</strong> דין <strong>יד להכשר</strong> האוכל לקבל טומאה על ידה. שאם נפלו מים על היד, ולא על האוכל עצמו — אין האוכל מוכשר בכך לקבל טומאה.
 <strong>ו</strong>אילו <strong>ר' יוחנן אמר</strong> כי <strong>יש</strong> דין <strong>יד</strong> הן <strong>ל</strong>ענין <strong>טומאה ו</strong>הן <strong>ל</strong>ענין <strong>הכשר.</strong>
 ומבררים: <strong>במאי קמיפלגי</strong> <small>[במה הם חלוקים]?</small> ומסבירים: <strong>איבעית אימא סברא</strong> <small>[אם תרצה אמור</small> שחלוקים הם ב<small>סברה],</small> <strong>איבעית אימא קרא</strong> <small>[אם תרצה אמור</small> שחלוקים הם בפירוש ה<small>מקרא].</small>
 ומפרטים: <strong>איבעית אימא קרא</strong> <small>[אם תרצה אמור</small> שחלוקים הם בפירוש ה<small>מקרא],</small> שכן <strong>מר סבר</strong> <small>[חכם זה,</small> רב, <small>סבור]</small> כי <strong>מקרא נדרש</strong> רק <strong>לפניו,</strong> לגבי הענין האמור לפניו, <strong>ולא</strong> לאמור <strong>לפני פניו.</strong> ולכן הכתוב "לכם" מלמד לענין יד לטומאה (האמורה בפסוק זה עצמו לפניו, "טמא הוא"), ואין הוא מלמד לענין הכשר לטומאה (שאמור בתחילת הפסוק "וכי יותן מים", שהרי זה "לפני פניו").
 <strong>ו</strong>אילו <strong>מר סבר</strong> <small>[חכם זה,</small> ר' יוחנן, <small>סבור]</small> כי <strong>מקרא נדרש לפניו ו</strong>גם <strong>לפני פניו,</strong> ולכך יש לדרוש מן הכתוב "לכם" גם לענין יד להכשר אוכלים לטומאה.
 <strong>איבעית אימא סברא</strong> <small>[אם תרצה אמור</small> שנחלקו ב<small>סברה],</small> שכן <strong>מר סבר</strong> <small>[חכם זה,</small> ר' יוחנן, <small>סבור]</small> כי ה<strong>הכשר</strong> לטומאה של האוכלים, <strong>תחלת טומאה הוא,</strong> ולכן דינו כדין הטומאה, שאף בו יש דין יד. <strong>ו</strong>אילו <strong>מר סבר</strong> <small>[חכם זה,</small> רב, <small>סבור]</small> כי ה<strong>הכשר</strong> לטומאה <strong>לאו</strong> <small>[לא]</small> <strong>תחלת טומאה הוא.</strong>
 ומביאים, <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן: כשם שיש יד לטומאה, כך יש יד להכשר</strong> לטומאה. <strong>וכשם שאין</strong> הפירות <strong>מקבלין טומאה אלא לכשיתלשו</strong> ממקומם, שהרי אין הפרי המחובר לקרקע מקבל טומאה, שאם נגעה בו טומאה — אינו נטמא בכך. <strong>כך אין</strong> הם <strong>מקבלין הכשר אלא עד</strong> (משעה) <strong>שיתלשו,</strong> שאם נפלו עליהם מים בעודם מחוברים — אין הם מוכשרים לקבל טומאה.
 <big>ג</big> ועוד מחלוקת בין רב ור' יוחנן בדין יד. <strong>אמר רב: אין יד ל</strong>דבר אוכל ששיעורו <strong>פחות מכזית,</strong> ולכך אם נגעה טומאה ביד זו — אין היד מכניסה טומאה לאוכל זה, וכמו כן אם היה אוכל זה טמא — אין היד מוציאה ממנו טומאה לטמא אחרים. <strong>ו</strong>כן <strong>אין</strong> דין <strong>שומר ל</strong>דבר אוכל ששיעורו הוא <strong>פחות מכפול,</strong> <strong>לא לענין שיצטרף השומר לשיעור כביצה (בטומאת אוכלים), ולא לענין שיכניס או שיוציא טומאה.</strong>
 <strong>ו</strong>אילו <strong>ר' יוחנן אמר</strong> כי <strong>יש</strong> דין <strong>יד</strong> אף <strong>ל</strong>דבר ששיעורו <strong>פחות מכזית, ו</strong>כן <strong>יש</strong> דין <strong>שומר</strong> אף <strong>ל</strong>דבר ששיעורו <strong>פחות מכפול.</strong>
 <strong>מיתיבי</strong> <small>[מקשים]</small> על דברי שניהם ממה ששנינו: <strong>שתי עצמות</strong> מת, <strong>ועליהן</strong> היו <strong>שני חצאי זיתים</strong> של בשר המת. אם עמד אדם <strong>והכניס</strong> את <strong>ראשיהן</strong> ה<strong>שניים</strong> של העצמות (שאין בהן מבשר המת) <strong>לבית, והבית מאהיל עליהן,</strong> על חלק זה של העצמות — <strong>הבית</strong> נחשב כמאהיל אף על הבשר, ולכך הוא <strong>טמא</strong> בטומאת אוהל.
 <strong>יהודה בן נקוסא אומר משום</strong> <small>[בשם]</small> <strong>ר' יעקב: היאך</strong> <small>[כיצד]</small> <strong>שני עצמות מצטרפין לכזית,</strong> והרי הבשר שעל כל עצם הוא פחות מכזית!
## דף קיט.
 <strong>ו</strong>עתה מפרטים את השאלה: לשיטת <strong>רב</strong> האומר שאין יד לפחות מכזית, וכן שאין שומר לפחות מכפול, <strong>האי</strong> <small>[זו]</small> הברייתא <strong>במאי אוקים לה</strong> <small>[במה,</small> באיזה אופן הוא <small>מעמיד אותה]?</small> שהרי <strong>אי</strong> <small>[אם]</small> מדובר בה <strong>ב</strong>אחת מהעצמות הללו שאין בה כל מח (הנאכל), ואין היא משמשת אלא כ<strong>יד</strong> לבשר (ששיעורו הוא כחצי זית) שעליה — <strong>קשיא רישא</strong> <small>[קשה תחילתה</small> של הברייתא<small>]</small> מדברי התנא הראשון שאמר שנטמא הבית בטומאת אוהל — הרי שיש יד לטומאה לפחות מכזית.
  ו<strong>אי</strong> <small>[אם]</small> מדובר בברייתא זו <strong>ב</strong>עצם שיש בה מח בצידה האחד, והריהי משמשת כ<strong>שומר</strong> לדבר הנאכל אף ששיעורו הוא פחות מכזית — <strong>קשיא סיפא</strong> <small>[קשה סופה</small> של הברייתא<small>],</small> מדברי יהודה בן נקוסא המטהר מטומאת אוהל — הרי שאין שומר לפחות מכזית, בעוד שלשיטת רב יש שומר לפחות מכזית!
  ומשיבים:  <strong>איבעית אימא</strong> <small>[אם תרצה אמור]</small> שרב מעמיד את הברייתא <strong>ב</strong>עצם המשמשת כ<strong>שומר, איבעית אימא</strong> <small>[אם תרצה אמור]</small> שרב מעמיד את הברייתא <strong>ב</strong>עצם המשמשת כ<strong>יד.</strong> 
 ומפרטים: <strong>איבעית אימא</strong> <small>[אם תרצה אמור]</small> שמדובר <strong>ב</strong>עצם המשמשת כ<strong>יד, והוא</strong> רב <strong>אמר כ</strong>דעת <strong>ר' יהודה בן נקוסא,</strong> המטהר את הבית מטומאת אוהל, שהוא סבור שאין יד לפחות מכזית. <strong>ואיבעית אימא</strong> <small>[ואם תרצה אמור]</small> שמדובר <strong>ב</strong>עצם המשמשת כ<strong>שומר, והוא</strong> רב <strong>אמר כ</strong>דעת <strong>תנא קמא</strong> <small>[התנא הראשון],</small> המטמא את הבית, שהוא סבור שיש שומר לפחות מכזית.
 <strong>ו</strong>אילו <strong>ר' יוחנן אמר</strong> כי בכל הברייתא <strong>כולה</strong> מדובר <strong>ב</strong>עצם המשמשת כ<strong>יד, והוא</strong> ר' יוחנן <strong>אמר</strong> את שיטתו <strong>כ</strong>דעת <strong>תנא קמא</strong> <small>[התנא הראשון],</small> המטמא את הבית, שהוא סבור שיש יד לפחות מכזית. ושלא כדעת יהודה בן נקוסא המטהר את הבית שהוא סבור שאין יד לפחות מכזית. ולענין מחלוקתם של רב ור' יוחנן מציעים:
 <strong>תא שמע</strong> <small>[בוא</small> ו<small>שמע]</small> ראיה מן הברייתא שלא כשיטת רב, שכן שנינו ש<strong>ר' יהודה אומר</strong> כי <strong>ה</strong><strong>קולית</strong> (עצם הירך) <strong>שיש עליה כזית בשר</strong> — כזית הבשר <strong>גוררת</strong> (מושכת אחריה) את הקולית <strong>כולה ל</strong>ענין ה<strong>טומאה,</strong> שאם נגע שרץ בכל מקום שהוא בקולית — הריהי נטמאת בכך. <strong>אחרים אומרים</strong> כי <strong>אפילו</strong> אם <strong>אין עליה</strong> על הקולית <strong>אלא</strong> בשר ששיעורו <strong>כפול</strong> בלבד — הבשר <strong>גוררת</strong> את הקולית <strong>כולה לטומאה. ו</strong>מעתה יש להקשות לשיטת
 <strong>רב:</strong> האי <small>[זו,</small> הברייתא, <strong>במאי מוקים לה</strong> <small>[במה,</small> באיזה אופן הוא <small>מעמיד אותה]?</small> <strong>אי</strong> <small>[אם]</small> מדובר <strong>ב</strong>קולית המשמשת כ<strong>יד</strong> לבשר שעליה — <strong>קשיא סיפא</strong> <small>[קשה סוף</small> הברייתא<small>],</small> משיטת אחרים הסבורים שאפילו אם לא היה בקולית אלא כפול בשר, הריהי משמשת כיד להכנסת טומאה. ושלא כשיטת רב האומר שאין יד לפחות מכזית. ו<strong>אי</strong> <small>[אם]</small> מדובר בברייתא זו <strong>ב</strong>קולית המשמשת כ<strong>שומר</strong> לבשר שבה — <strong>קשיא רישא</strong> <small>[קשה תחילת</small> הברייתא<small>],</small> משיטתו של ר' יהודה האומר שרק אם על הקולית כזית בשר הריהי מטמאת, שלא כשיטת רב האומר שיש שומר בפחות מכזית!
  ומשיבים:  <strong>איבעית אימא</strong> <small>[אם תרצה אמור]</small> שמדובר בברייתא <strong>ב</strong>קולית המשמשת כ<strong>יד</strong> לבשר שעליה — <strong>והוא</strong> רב <strong>אמר</strong> את שיטתו <strong>כ</strong>דעת <strong>ר' יהודה</strong> הסבור שרק אם יש על הקולית כזית בשר נטמאת כל הקולית, ואולם אם יש עליה פחות מכזית — אין היא נטמאת, שכן אין יד לפחות מכזית, וכשיטת רב. <strong>ואיבעית אימא</strong> <small>[ואם תרצה אמור]</small> שמדובר בברייתא <strong>ב</strong>קולית המשמשת כ<strong>שומר</strong> לבשר שעליה — ושיטת רב היא <strong>כ</strong>שיטת <strong>אחרים</strong> בברייתא הסבורים שיש שומר בפחות מכזית, ושלא כשיטת ר' יהודה.
 <strong>ו</strong>אילו <strong>ר' יוחנן אמר</strong> כי בכל הברייתא <strong>כולה</strong> מדובר <strong>ב</strong>קולית המשמשת כ<strong>שומר</strong> לבשר שבה, <strong>והוא</strong> ר' יוחנן <strong>אמר</strong> את שיטתו <strong>כ</strong>דעת <strong>אחרים</strong> הסבורים שיש שומר בשיעור כפול. ושלא כדעת ר' יהודה הסבור שאין שומר אלא בכזית.
  ומקשים על הסבר זה בשיטת ר' יוחנן: כיצד מעמיד ר' יוחנן את שיטתו כדעת <strong>אחרים,</strong> <strong>הא</strong> <small>[הרי]</small> רק בשיעור <strong>"כפול" קא אמרי</strong> <small>[הם אומרים כפול]</small> שיש שומר, ואילו ר' יוחנן אומר שיש שומר אפילו בפחות מכפול!
 ומשיבים: בעיקר סבורים אחרים כי יש שומר אף בפחות מכפול, ואולם <strong>איידי דקאמר תנא קמא שיעורא</strong> <small>[מתוך שאמר התנא הראשון שיעור</small> מסויים, "כזית"<small>],</small> <strong>קאמרי אינהו נמי שיעורא</strong> <small>[אמרו גם הם שיעור</small> מסויים, "כפול"<small>],</small> אבל לדעתם הוא הדין אף בפחות מכפול.
 <strong>אמר רבא: דיקא נמי</strong> <small>[מדוייק גם כן]</small> מלשון הברייתא <strong>ש</strong><strong>ב</strong>עצם המשמשת כ<strong>שומר עסקינן</strong> <small>[עוסקים אנו],</small> ולא בעצם המשמשת כיד. <strong>דקתני</strong> <small>[ש</small>כן <small>שנינו]</small> בה בעצם <strong>קולית,</strong> והרי <strong>עצם זו לרוב יש בתוכה מח, והריהי משמשת כשומר לאוכל שבתוכה. ואילו היו דברי הברייתא עוסקים בעצם המשמשת כיד, היה לה לשנות דבריה בכל עצם שיש עליה בשר.</strong> ומסכמים: אכן <strong>שמע מינה</strong> <small>[למד ממנה]</small> כי בעצם המשמשת כשומר עוסקת הברייתא.
 <big>א</big> שנינו למעלה בברייתא את דעת אחרים בדין הקולית, שאפילו אין עליה כי אם כשיעור כפול, גורר הבשר את הקולית כולה לענין הטומאה. ובענין זה <strong>איתמר</strong> <small>[נאמר]</small> שחלקו האמוראים, ש<strong>ר' חנינא אמר</strong> כי <strong>זהו</strong> בדווקא ה<strong>שיעור,</strong> ואילו בפחות משיעור זה — אין הקולית נגררת אחר הבשר להיטמא. <strong>ו</strong>אילו <strong>ר' יוחנן אמר</strong> כי <strong>אין זה</strong> ה<strong>שיעור</strong> בדווקא, ואף בפחות מכפול יש דין שומר בקולית.
  ותוהים על דברי ר' יוחנן: כיצד ניתן לומר כי <strong>"אין זה שיעור", והא קתני</strong> <small>[והרי שנינו]</small> בברייתא במפורש "אפילו אין עליה אלא <strong>כפול"!</strong> ומשיבים: באמת סבורים אחרים שהוא הדין אף בפחות מכפול, ואולם <strong>איידי דקאמר תנא קמא שיעורא</strong> <small>[מתוך שאמר התנא הראשון שיעור</small> מסויים, "כזית"<small>],</small> <strong>קאמרי אינהו נמי שיעורא</strong> <small>[אמרו גם הם שיעור</small> מסויים, "כפול"<small>],</small> אבל כוונתם, אפילו בפחות מכן.
  ובבירור מחלוקת זו מציעים: <strong>תא שמע</strong> <small>[בוא</small> ו<small>שמע]</small> ראיה ממה ששנינו במשנה בדינו של תרמיל ("שרביט") שבתוכו גרגרי קטנית, ועמד ורוקן את התרמיל מגרגריו, ש<strong>ר' אלעזר בן עזריה מטהר ב</strong>תרמיל <strong>של פול</strong> שיש בו גרגרים, שכן הפולים הם גסים, ואינם צריכים לתרמיל. ולכך אין התרמיל נחשב כשומר לאוכלים. <strong>ומטמא ב</strong>תרמיל <strong>של קטנית</strong> אם נשאר גרגר אחד בתרמיל — <strong>מפני שרוצה במשמישן,</strong> כלומר, שיהיה לו משהו לאחוז בו כאשר ינקה את הקטניות. הרי איפוא שיש שומר אף בפחות מכפול, ושלא כדברי ר' חנינא ורב!
  ומשיבים: אין זו קושיה, שכן הסבר דברי אותה משנה, הריהו  <strong>כדאמר</strong> <small>[כמו שאמר]</small> <strong>רב אחא בריה</strong> <small>[בנו]</small> של <strong>רבא</strong> בתשובה לשאלה אחרת שהמשנה עוסקת באופן שנגע השרץ לא בתרמיל אלא <strong>בקולחא</strong> <small>[בקלח]</small> שהתרמילים נמצאים בו, <strong>ו</strong>אין נידון הדברים משום "שומר" אלא <strong>משום "יד",</strong> שהרי הקלח משמש כיד לתרמילים ולקטניות שבתוכם.
  מעתה <strong>הכא</strong> <small>[כאן],</small> בתשובה לשאלה זו <strong>נמי</strong> <small>[גם כן]</small> יש לומר בהסבר דברי המשנה שמדובר בה <strong>בקולחא</strong> <small>[בקלח],</small> <strong>ומשום יד. ומאי</strong> <small>[ומה]</small> פירוש דברי ר' אלעזר בן עזריה שאמר שאדם רוצה <strong>במשמישן?</strong> כוונתו — <strong>בתשמישן,</strong> בשימוש בהם באותם קלחים.
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה ממה <strong>דתנא דבי</strong> <small>[ששנה</small> החכם <small>של בית]</small> מדרשו של <strong>ר' ישמעאל</strong> על הכתוב בטומאת אוכלים <strong>"על כל זרע זרוע"</strong> (ויקרא י״א:ל״ז,חז), וכמובא בדף הקודם שהרי זה בא ללמד לענין השומר בדין הטומאה, ש<strong>כדרך שבני אדם מוציאין</strong> בזריעה, <strong>חטה בקליפתה, ושעורה בקליפתה, ועדשים בקליפתן.</strong> לכך הקליפה (המשמשת כשומר לאוכל שבתוכה) הריהי מצטרפת להשלים לשיעור טומאת אוכלים. הרי איפוא שיש שומר אף בפחות מכפול, שכן קליפת החיטה והשעורה והעדשים מועטה משיעור כפול. והרי זה שלא כדעת ר' חנינא ורב!
  ומשיבים: אין זו קושיה, שכן  <strong>בריה</strong> שלימה, עצמאית, דבר שלם כגרגרי החיטה והשעורה בקליפתן עליהם, <strong>שאני</strong> <small>[שונה]</small> דינו. ולכן יש בהם שומר אף בפחות משיעור כפול.
 <big>ב</big> ועוד בדיני שומרים לאוכל, <strong>בעי</strong> <small>[שאל]</small> <strong>רב אושעיא:</strong>
## דף קיט:
 אחר שלמדנו כי השומר מצטרף לאוכל שבתוכו להשלימו לשיעור כביצה לענין טומאת אוכלים, <strong>שני שומרין</strong> של דבר מאכל, <strong>מהו</strong> הדין לענין <strong>שיצטרפו</strong> להשלים לשיעור ביצה?
  ומבררים את השאלה: <strong>היכי דמי</strong> <small>[כיצד בדיוק היה הדבר],</small> <strong>אילימא</strong> <small>[אם תאמר]</small> שמדובר <strong>ב</strong>אופן שהיו השומרים נתונים <strong>זה על גב זה,</strong> כדבר מאכל שיש לו שתי קליפות, פנימית וחיצונית — <strong>ומי איכא</strong> <small>[והאם יש,</small> נוהג דין<small>]</small> שומר במקרה כזה <strong>של</strong> <strong>שומר על גב שומר?</strong>
 <strong>והתנן</strong> <small>[והרי שנינו</small> במשנה<small>]</small> כי <strong>ר' יהודה אומר</strong> שיש <strong>שלש קליפות בבצל,</strong> הנבדלות זו מזו בדינן. שהקליפה ה<strong>פנימית, בין</strong> שהיא <strong>שלמה</strong> ו<strong>בין</strong> שהיא <strong>קדורה</strong> (נקובה) — היא עצמה נחשבת כאוכל, ולכך היא <strong>מצטרפת</strong> לבצל שבתוכה להשלמת שיעורו לכביצה. ואילו הקליפה ה<strong>אמצעית,</strong> אינה נחשבת אוכל, ואולם אם היא <strong>שלמה</strong> — היא משמשת כשומר לבצל שבתוכה ולכך היא <strong>מצטרפת</strong> אליו להשלים שיעורו, ואולם אם היא <strong>קדורה,</strong> ולכן אינה משמשת לשמירה על הבצל — <strong>אין מצטרפת</strong> להשלים לשיעור. ואילו הקליפה ה<strong>חיצונה</strong> הדקה ביותר, שאינה נאכלת — <strong>בין כך ובין כך,</strong> בין שהיא נקובה ובין שהיא שלימה, הריהי <strong>טהורה,</strong> שאינה מצטרפת לבצל להשלים לשיעור. הרי שאין שומר על גב שומר!
  ומסבירים: לא באופן זה שאל  <strong>רב אושעיא</strong> את שאלתו, אלא במקרה של <strong>שומר אוכל שחלקו,</strong> שחילק את האוכל עם השומר שעליו, באופן שהשומרים נפרדים זה מזה, ואולם חלקי האוכל מחוברים זה לזה. שכך <strong>קמיבעיא ליה</strong> <small>[היא נשאלה לו],</small> ואלו הם צדדי הבעיה: האם
 <strong>כיון דהאי</strong> <small>[ש</small>שומר <small>זה]</small> הנמצא על חלק האחד של האוכל שוב <strong>לא מגין אהאי</strong> <small>[על</small> חלק <small>זה,</small> השני<small>]</small> של האוכל. <strong>ו</strong>בדומה לכך, שומר <strong>האי</strong> <small>[זה]</small> של החלק השני של האוכל שוב <strong>לא מגין אהאי</strong> <small>[על</small> חלק <small>זה</small> הראשון<small>]</small> של האוכל — מעתה <strong>לא מצטרפת</strong> להשלים את שיעור כביצה של שני חלקי האוכל.
 <strong>או דלמא</strong> <small>[שמא]</small> נאמר מן הצד השני כי <strong>כיון דהאי</strong> <small>[ש</small>שומר <small>זה]</small> <strong>מגין אדידיה</strong> <small>[על</small> חלק האוכל <small>שלו],</small> <strong>ו</strong>כמו כן שומר <strong>האי</strong> <small>[זה]</small> <strong>מגין אדידיה</strong> <small>[על</small> חלק האוכל <small>שלו],</small> ושני חלקי האוכל מחוברים זה לזה, נחשב הכל כמחובר, ו<strong>מצטרפין</strong> השומרים להשלמת שיעור כביצה.
  ומציעים:  <strong>תא שמע</strong> <small>[בוא</small> ו<small>שמע]</small> פתרון לבעיה ממה ששנינו בדינן של קטניות, ש<strong>ר' אלעזר בן עזריה מטהר בשל פול</strong> שיש בו גרגרים, שאין התרמיל שלהם נחשב כשומר לגרגריו, משום שהפולים הם גסים ואינם צריכים לשרביט. <strong>ומטמא </strong>את התרמיל <strong>בשל קטנית </strong>אם נשאר גרגיר בתרמיל, <strong>מפני ש</strong>אדם <strong>רוצה ב</strong>תרמילים אלו לשם <strong>משמישן </strong>(שימושם כשומר לגרגרים). והרי כל תרמיל אינו שומר אלא על הגרגרים שבתוכו בלבד, שאין בהם כדי שיעור כביצה, ובכל זאת מצטרפים התרמילים זה לזה להשלמת שיעור טומאה.
 ודוחים: הרי כבר <strong>אמר רב אחא בריה</strong> <small>[בנו]</small> של <strong>רבא</strong> בהסבר דברי ר' אלעזר בן עזריה שאין המדובר בתרמילי הקטניות, אלא <strong>בקולחא</strong> <small>[בקלח],</small> שהתרמילים נתונים בו, <strong>ו</strong>אין ר' אלעזר בן עזריה מטמא את הקטניות משום שומר (שהרי הקלח אינו שומר על גרגרי הקטניות), אלא <strong>משום יד,</strong> שמשמש הקלח לאחיזה לצורך הקטניות, <strong>ומאי</strong> <small>[ומה</small> פירוש<small>]</small> <strong>"במשמישן"?</strong> — <strong>בתשמישן.</strong>
 ומציעים עוד: <strong>תא שמע</strong> <small>[בוא</small> ו<small>שמע]</small> פתרון לבעית רב אושעיא ממה <strong>דתנא דבי</strong> <small>[ששנה</small> החכם <small>של בית]</small> מדרשו של <strong>ר' ישמעאל</strong> על הכתוב בטומאת אוכלים <strong>"על כל זרע זרוע"</strong> (ויקרא יא, לז), וכמובא בדף הקודם שהרי זה בא ללמד לענין השומר בדין הטומאה, ש<strong>כדרך שבני אדם מוציאין</strong> בזריעה, <strong>חטה בקליפתה, ושעורה בקליפתה, ועדשים בקליפתן.</strong> לכך הקליפה (המשמשת כשומר לאוכל שבתוכה) מצטרפת להשלים לשיעור טומאת אוכלים. והרי בגרגר חיטה ושעורה אחת אין בקליפה כדי להשלימו לשיעור כביצה, ואין זאת אלא שלמדנו שמצטרפות קליפותיהן של הרבה גרגרי חיטה ושעורה כדי להשלימן לשיעור כביצה, ומעתה נמצא פתרון לבעיית רב אושעיא, בעניינו של שומר שחילקו, שהריהו מצטרף.
  ודוחים:  <strong>כ</strong>דרך ש<strong>אמר רב אחא בריה</strong> <small>[בנו]</small> של <strong>רבא</strong> בהסבר דברי ר' אלעזר בן עזריה המובאים למעלה שאין המדובר בהם בתרמיל הקטניות ומשום שומר, אלא <strong>בקולחא</strong> <small>[בקלח],</small> <strong>ומשום יד,</strong>
 הכא נמי <small>[כאן גם כאן,</small> בדברי החכם מבית מדרשו של ר' ישמעאל<small>]:</small> אין המדובר בגרגרי החיטה והשעורה כשלעצמן, אלא <strong>בשדרה</strong> שבה נתונים הגרגרים, <strong>ומשום שומר.</strong> שכל גרגרי החיטה אחוזים בעיגול סביב שדרת השיבולת, ושומרים הם זה לזה, שאם תיפול קליפתו של אחד מהם, תיפולנה אחריה גם קליפות האחרים והגרגרים עימן. ולכך מצטרפות הקליפות זו לזו.
  ותוהים על הסבר זה: <strong>בשלמא</strong> <small>[נניח,</small> מובן הדבר<small>]</small> שגרגרי <strong>עיליתא צריכי לתתיתא</strong> <small>[</small>השורות <small>העליונות</small> בשיבולת <small>צריכים את</small> הגרגרים של השורות <small>התחתונות]</small> להחזיק אותם, <strong>אלא תתיתא מאי צריכי לעיליתא</strong> <small>[התחתונות מה</small> הן <small>צריכות את העליונות]?</small> ומשיבים: הכוונה לגרגרים ש<strong>בחד דרא</strong> <small>[בשורה אחת]</small> בשיבולת החיטה, שאלה עומדים בצפיפות בסמוך זה לזה, ואם תיפול קליפתו של אחד מהם, ואף העליון, תתערער הקבוצה, ויפלו השאר.
 ושואלים: <strong>ומי איכא</strong> <small>[והאם יש]</small> <strong>כ</strong>שיעור <strong>ביצה אוכלין בחד דרא</strong> <small>[בשורה אחת]</small> של חיטה? ומשיבים: כן, כגון <strong>בחטי</strong> <small>[בחיטים]</small> שהיו בזמנו של <strong>שמעון בן שטח,</strong> שהיו גדולות ביותר.
  ומעירים:  <strong>השתא דאתית להכי</strong> <small>[עכשיו שהגעת לכאן]</small> לתרץ כך, מעתה שוב אין צורך להסביר את דברי החכם של בית מדרשו של ר' ישמעאל שמדובר בשדרה של חיטה, ובהרבה גרגרים הנתונים בה, אלא בגרגר <strong>חדא</strong> <small>[אחד]</small> של <strong>חטה נמי</strong> <small>[גם כן]</small> יכול אתה להסביר את דברי חכם זה, וכגון <strong>בחטי</strong> <small>[בחיטים]</small> שהיו בזמנו של <strong>שמעון בן שטח</strong> שהיו גדולות מאד.
 <big>א</big> למעלה (קיח,ב) אגב דיון הובאה מחלוקתם של חכמים ויהודה בן נקוסא, ועתה דנים בהלכה זו <strong>גופא</strong> <small>[לגופה].</small> שנינו: <strong>שני עצמות ועליהן שני חצאי זיתים, והכניס ראשיהן שנים לבית, והבית מאהיל עליהן</strong> — לדעת חכמים <strong>הבית טמא</strong> בטומאת אוהל, ומטמא את הנמצא בתוכו, שכן שני חצאי הזית מצטרפים לשיעור כזית, המטמא בטומאת אוהל.
  ואילו <strong>יהודה בן נקוסא אומר משום</strong> <small>[בשם]</small> <strong>ר' יעקב: היאך</strong> <small>[כיצד]</small> שני חצאי זית הנמצאים ב<strong>שני עצמות</strong> נבדלות <strong>מצטרפין לכזית?</strong> ומכאן נסיק שעצם שיש עליה בצידה האחד שיעור שלם של כזית בשר מן המת, ועמד והכניס לתוך הבית את צידה האחר של העצם שאין בו בשר מן המת — מטמאה את הבית בטומאת אוהל, לדעת הכל.
  ובענין זה <strong>אמר ריש לקיש: לא שנו</strong> שכך הדין, <strong>אלא</strong> רק ב<strong>עצם,</strong> ומשום <strong>דהוי</strong> <small>[שהריהי]</small> משמשת כ<strong>יד</strong> לבשר המת. <strong>אבל נימא</strong> <small>[שערה]</small> שעל ראשה האחד נמצא בשר מן המת בשיעור כזית, והכניס לתוך הבית את ראשה השני של השערה — אין הבית נטמא בכך, שכן השערה <strong>לא הויא</strong> <small>[אינה נהיית]</small> <strong>יד</strong> לבשר. <strong>ו</strong>אילו <strong>ר' יוחנן אמר</strong> ש<strong>אפילו נימא נמי הויא</strong> <small>[שערה גם כן הינה]</small> <strong>יד</strong> לבשר, ונטמא הבית בכך.
 <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> ממה ששנינו כי <strong>עור שיש עליו כזית בשר, הנוגע בציב</strong> (חוט בשר) <strong>היוצא ממנו,</strong> מן הבשר, <strong>ו</strong>כן הנוגע <strong>בשערה ש</strong>נמצאת <strong>כנגדו,</strong> מעברו האחר של העור שבו נמצאת חתיכת הבשר — <strong>טמא.</strong> ויש לדייק בדברים: <strong>מאי לאו</strong> <small>[האם לא]</small> הסיבה לכך שהנוגע בציב נטמא בכך, הרי זה <strong>משום יד,</strong> והרי זה שלא כדברי ריש לקיש שאמר שאין השערה נחשבת יד לבשר!
  משיב ריש לקיש לשאלה זו: <strong>לא,</strong> אין זה משום שהשערה משמשת כיד לבשר, אלא <strong>משום</strong> שהיא משמשת כ<strong>שומר</strong> לבשר. ותוהים על הסבר זה: והרי העור הוא השומר על הבשר, ואילו השערה נמצאת מעל העור, <strong>ומי איכא</strong> <small>[והאם יש]</small> <strong>שומר על גבי שומר?</strong> <strong>ומשיבים:</strong> <strong>חלחולי מחלחל</strong> <small>[מחלחלת]</small> השערה מבעד לעור ומגיעה עד לבשר, ואף היא שומרת על הבשר בחלקה שלה.
 <strong>מתקיף לה</strong> <small>[מקשה על כך,</small> על תשובה זו<small>]</small> <strong>רב אחא בר יעקב: אלא מעתה</strong> שאמרנו כי יש נקבים בעור שדרכם השערה מחלחלת מבעד לעור ומגיעה לבשר עצמו, <strong>תפילין היכי כתבינן</strong> <small>[איך אנו כותבים]?</small> <strong>הא בעינן</strong> <small>[הרי אנו צריכים]</small> בכתיבת התפילין שתהא זו <strong>כתיבה תמה</strong> (רצופה ושלימה), שלא יהיה דבר המפסיק בתוכה, <strong>וליכא</strong> <small>[ואין כאן],</small> שכן הנקבים המשמשים למעבר השערות בעור מפסיקים בתוך הכתיבה!
  ומעירים:  <strong>אשתמיטתיה</strong> <small>[נשמט ממנו,</small> מרב אחא בר יעקב שהקשה כן<small>]</small> <strong>הא</strong> <strong>דאמרי במערבא</strong> <small>[</small>הלכה <small>זו שאמרו בארץ ישראל]</small> כי <strong>כל נקב שהדיו עובר עליו</strong> ומכסה אותו — <strong>אינו</strong> נחשב <strong>נקב</strong> לענין פסול בכתיבה.
 <strong>ואיבעית אימא</strong> <small>[ואם תרצה אמור]</small> תשובה אחרת לשאלת ר' יוחנן על ריש לקיש מדברי משנה זו: כל המשנה <strong>כוליה</strong> <small>[כולה]</small> המטמאת את הנוגע בציב או בשערה, מדברת בטומאה <strong>משום יד,</strong> ולא משום שומר. ואולם אין בכך משום קושיה על שיטת ריש לקיש הסבור שאין השערה נחשבת כיד, שכן הסבר הדברים הוא <strong>כ</strong>דרך ש<strong>אמר ר' אלעא</strong> בפירוש משנה אחרת, שמדובר בה <strong>במלאי</strong> (בשערה) <strong>שבין המלאים</strong> (וכפי שיוסבר להלן),
 <strong>הכא נמי</strong> <small>[כאן,</small> במשנה זו לענין טומאת הנוגע בשערה, <small>גם כן]</small> יש לומר שאין המדובר בשערה אחת בודדת, אלא <strong>בנימא</strong> <small>[בשערה]</small> <strong>שבין הנימין</strong> <small>[שערות]</small> מרובות, ובאמצעות כל אותן שערות ניתן להחזיק את הבשר (ובאותה עת, השערות הללו לא תינתקנה ממקומן), ולכך הריהן משמשות כיד.
  ואומרים:  <strong>והיכא אתמר</strong> <small>[והיכן נאמרו]</small> דבריו אלה של <strong>ר' אלעא</strong> במקורם? ומשיבים: <strong>אהא</strong> <small>[על</small> משנה <small>זו]</small> ששנינו בה כי ה<strong>מלאי</strong> (השערות שבראש השיבולת) <strong>שבשבלים</strong> הריהם <strong>מיטמאין</strong> מן האוכל, שאם נגעה טומאה בשיבולים נטמאו גם שערותיהן, <strong>ומטמאין</strong> את השיבולים אם נגעה טומאה בשערות, <strong>ו</strong>אולם הם <strong>אינן מצטרפין</strong> לשיבולים להשלימן לשיעור טומאה, וכדין יד. ושאלו בבירור משנה זו: <strong>מלאי למאי חזי</strong> <small>[למה</small> לאיזה שימוש הוא <small>ראוי]</small> שייחשב בו כיד לשיבולים? ועל כך <strong>אמר ר' אלעאי</strong> בתשובה: אין המדובר במלאי אחד בודד, שאמנם אין הוא כשלעצמו ראוי לשמש כיד לשיבולת, אלא <strong>במלאי שבין המלאים,</strong> בקבוצה מרוכזת של שערות שבראשי השיבולת, ואלה מסוגלות לאחוז בהן את השיבולת בלא שתינתקנה ממנה. <big>ב</big> למעלה הובאה מחלוקת ר' יוחנן וריש לקיש בדין שערה, האם היא משמשת כיד לדבר הנמצא תחתיה, ואת הדיון בדברי ריש לקיש. ועתה מביאים כי
 <strong>לישנא אחרינא אמרי לה</strong> <small>[</small>ב<small>לשון אחרת אומרים אותה</small> את המחלוקת שבין ר' יוחנן וריש לקיש והדיון שבעקבותיה<small>]</small> באופן זה: שלא נחלקו בדינה של שערה אחת, אלא מוסכם על הכל שאין זו נחשבת כיד. ונחלקו רק בקבוצת שערות האם אלה נחשבות כיד או לא. והקשה ר' יוחנן לריש לקיש (הסבור שאין השערות נחשבות כיד) ממה ששנינו במשנה בדינו של הנוגע בשערה היוצאת מן העור שבצידו האחר ישנה חתיכת בשר מן המת, שהריהו טמא, והרי איפוא שהשערות נחשבות כיד. ועל כך השיב ריש לקיש כי אין הטומאה משום שהשערות נחשבות כיד אלא משום שהן נחשבות כשומר, שכן הן מגינות על הבשר. ומעירים כי
 <strong>הכי נמי מסתברא</strong> <small>[כך גם כן מסתבר]</small> לומר, ש<strong>משום שומר</strong> היא טומאתו של הנוגע ולא משום יד, <strong>דאי סלקא דעתך</strong> <small>[ש</small>כן <small>אם עולה על דעתך]</small> לומר שטומאתו היא <strong>משום יד</strong> — <strong>נימא</strong> <small>[שערה]</small> <strong>אחת למאי חזי</strong> <small>[למה</small> לאיזה שימוש היא <small>ראויה]</small> שתיחשב בו כיד לבשר?
 ודוחים: אין זו ראיה, שכן <strong>כ</strong>דרך ש<strong>אמר ר' אלעא</strong> בהסבר המשנה המזכירה "מלאי" שאין הכוונה לאחת בודדת, אלא <strong>במלאי שבין המלאין, הכא נמי</strong> <small>[כאן גם כן]</small> אפשר לומר שאין המדובר בשערה בודדת אלא <strong>בנימא שבין הנימין.</strong>
 ואומרים: <strong>והיכא אתמר</strong> <small>[והיכן נאמרו]</small> דבריו אלה של <strong>ר' אלעא</strong> במקורם? ומשיבים: <strong>אהא דתנן</strong> <small>[על</small> משנה <small>זו ששנינו]</small> בה כי ה<strong>מלאי</strong> (השערות שבראש השיבולת) <strong>שבשבלים</strong> הריהם <strong>מיטמאין</strong> מן האוכל, שאם נגעה טומאה בשיבולים נטמאו גם שערותיהן, <strong>ומטמאין</strong> את השבלים אם נגעה טומאה במלאי, <strong>ו</strong>אולם הם <strong>אינן מצטרפין</strong> לשיבולים להשלימן לשיעור טומאה, וכדין יד. ושאלו בבירור משנה זו: <strong>מלאי למאי חזי</strong> <small>[למה</small> לאיזה שימוש הוא <small>ראוי]</small> שייחשב בו ליד לשיבולים? ועל כך <strong>אמר ר' אלעאי:</strong> בתשובה: אין המדובר במלאי אחד בודד, שאינו ראוי לשמש כיד לשיבולת, אלא <strong>במלאי שבין המלאים,</strong> בקבוצה מרוכזת של שערות שבראשי השיבולת, ואלה מסוגלות לאחוז בהן את השיבולת בלא שתינתקנה ממנה.
 <big>ג</big> <strong>ו</strong>מביאים אופן נוסף בו נשנתה מחלוקתם של ר' יוחנן וריש לקיש, ודרך הדיון שבעקבות מחלוקתם. שכן <strong>איכא דמתני לה</strong> <small>[יש ששונים אותה]</small> את מחלוקתם של ר' יוחנן וריש לקיש
## דף קכ.
 <strong>אמתניתין</strong> <small>[על</small> מה ששנינו ב<small>משנתנו]</small> כי <strong>העור והרוטב והקיפה</strong> והאלל והעצמות והגידים והקרנים והטלפים <strong>מצטרפין</strong> להשלים את שיעורו של הבשר לשיעור כביצה, <strong>לטמא טומאת אוכלין.</strong>
 ועל כך <strong>אמר ריש לקיש</strong> כי <strong>לא שנו</strong> שמצטרפים אלה עם הבשר <strong>אלא</strong> דווקא <strong>עצם</strong> והדברים האחרים המנויים עימה, ומשום <strong>דהוי</strong> <small>[שהריהי]</small> משמשת כ<strong>שומר</strong> לבשר, <strong>אבל נימא</strong> <small>[שערה]</small> אינה מצטרפת לבשר להשלים שיעורו לטומאה, שכן <strong>לא הויא</strong> <small>[אין היא]</small> משמשת כ<strong>שומר</strong> לבשר. <strong>ו</strong>אילו <strong>ר' יוחנן אמר</strong> כי <strong>אפילו נימא נמי הויא</strong> <small>[שערה גם כן הינה]</small> <strong>שומר</strong> לבשר, ולכך מצטרפת להשלים שיעורו לטומאה.
 <strong>אמר ליה</strong> <small>[לו]</small> <strong>ריש לקיש לר' יוחנן:</strong> והרי השערה נמצאת על העור (המשמש כשומר לבשר), ומעתה השערה היא שומר על גבי שומר, <strong>ומי איכא</strong> <small>[והאם יש]</small> דין <strong>שומר על גבי שומר?</strong> השיב לו ר' יוחנן: <strong>חלחולי מחלחל</strong> <small>[מחלחלת]</small> השערה מבעד לעור ומגיעה עד לבשר, ואף היא שומרת על הבשר בחלקה.
 <strong>מתקיף לה</strong> <small>[מקשה על כך,</small> על תשובה זו<small>]</small> <strong>רב אחא: אלא מעתה</strong> שאמרנו כי יש נקבים בעור שדרכם השערה מחלחלת מבעד לעור ומגיעה לבשר עצמו, <strong>תפילין היכי כתבינן</strong> <small>[איך אנו כותבים]?</small> <strong>הא בעינן</strong> <small>[הרי אנו צריכים]</small> בכתיבת התפילין שתהא זו <strong>כתיבה תמה</strong> (רצופה ושלימה), שלא יהיה דבר המפסיק בתוכה, <strong>וליכא</strong> <small>[ואין כאן]</small> שכן נקבי השערות בעור מפסיקים בתוך הכתיבה!
  ומעירים:  <strong>אשתמיטתיה</strong> <small>[נשמט ממנו,</small> מרב אחא שהקשה כן<small>]</small> <strong>הא דאמרי במערבא</strong> <small>[</small>הלכה <small>זו שאמרו בארץ ישראל]</small> כי <strong>כל נקב שהדיו עובר עליו</strong> ומכסה אותו — <strong>אינו</strong> נחשב <strong>נקב</strong> לענין זה.
 <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> ממה ששנינו כי <strong>עור שיש עליו כזית בשר, הנוגע בציב</strong> (סיב, חוט בשר) <strong>היוצא ממנו,</strong> מן הבשר, <strong>ו</strong>כן זה הנוגע <strong>בשערה ש</strong>נמצאת <strong>כנגדו,</strong> מעברו האחר של העור שבו נמצאת חתיכת הבשר — <strong>טמא.</strong> ויש לדייק: <strong>מאי לאו</strong> <small>[האם לא]</small> הסיבה שהנוגע בשערה נטמא הרי זה — <strong>משום שומר,</strong> ושלא כדברי ריש לקיש שאמר שאין השערה נחשבת שומר לבשר! ודוחה ריש לקיש: <strong>לא,</strong> אין טעם הדבר משום שהשערה משמשת כשומר לבשר, אלא <strong>משום</strong> שהיא משמשת כ<strong>יד</strong> לבשר.
  ושואלים על הסבר זה: <strong>נימא</strong> <small>[שערה]</small> <strong>אחת למאי חזי</strong> <small>[למה</small> לאיזה שימוש היא <small>ראויה]</small> שתיחשב כיד לבשר? ומשיבים: אין המדובר בשערה בודדת, אלא בקבוצת שערות, שהרי אלה משמשות כיד לחתיכת הבשר, שאפשר לאחוז בהן את הבשר, בלא שתינתקנה. <strong>כ</strong>דרך ש<strong>אמר ר' אלעא</strong> בהסבר המשנה המזכירה "מלאי" והסביר ר' אלעא שאין הכוונה לאחת בודדת, אלא <strong>במלאי שבין המלאין, הכא נמי</strong> <small>[כאן גם כן]</small> אפשר לומר שאין המדובר בשערה בודדת אלא <strong>בנימא שבין הנימין.</strong>
 ואומרים: <strong>והיכא אתמר</strong> <small>[והיכן נאמרו]</small> דבריו אלה של <strong>ר' אלעא</strong> במקורם? ומשיבים: <strong>אהא דתנן</strong> <small>[על</small> משנה <small>זו ששנינו]</small> בה כי <strong>המלאי</strong> (השערות שבראש השיבולת) <strong>שבשבלין מיטמאין</strong> מן האוכל, שאם נגעה טומאה בשיבולים נטמאו גם שערותיהן, <strong>ומטמאין</strong> את השיבולים אם נגעה במלאי טומאה, <strong>ו</strong>אולם הם <strong>אינן מצטרפין</strong> לשיבולים להשלימן לשיעור טומאה, וכדין יד. ושאלו בבירור משנה זו: <strong>מלאי למאי חזי</strong> <small>[למה</small> לאיזה שימוש הוא <small>ראוי]</small> שייחשב בו ליד לשיבולים? ועל כך <strong>אמר ר' אלעאי:</strong> בתשובה: אין המדובר במלאי בודד, שאמנם אין הוא כשלעצמו ראוי לשמש כיד לשיבולת, אלא <strong>במלאי שבין המלאין,</strong> בקבוצה מרוכזת של שערות שבראשי השיבולת, ואלה מסוגלות לאחוז בהן את השיבולת בלא שתינתקנה ממנה.
 <big>א</big> <strong>ו</strong>עוד שנינו במשנתנו ש<strong>הרוטב,</strong> מצטרף לבשר להשלים שיעורו לכביצה לענין טומאת אוכלים, אבל הוא עצמו אינו מקבל טומאה. ושואלים: <strong>מאי</strong> <small>[מה</small> טיבו<small>]</small> של <strong>רוטב</strong> זה? <strong>אמר רבא:</strong> הכוונה ל<strong>שומנא</strong> <small>[השומן]</small> שעל המרק בו התבשל הבשר.
 <strong>אמר ליה</strong> <small>[לו]</small> <strong>אביי</strong> לרבא: אם כך הדבר, <strong>הוא</strong> (הרוטב) <strong>עצמו יטמא טומאת אוכלין,</strong> שהרי הוא נאכל! <strong>אלא</strong> יש לומר כי הכוונה ב"רוטב" ל<strong>חלב דקריש</strong> <small>[הנוזל</small> היוצא מן הבשר, <small>שקרש],</small> שהוא אינו נאכל לעצמו, ואולם הוא מצטרף לבשר.
  ושואלים:  <strong>מאי איריא קריש</strong> <small>[מדוע דווקא קרש]?</small> <strong>כי לא קריש נמי</strong> <small>[כאשר לא קרש גם כן]</small> יצטרף לבשר. ואין לומר שמשום שהנוזל אינו <strong>קרוש, הריהו משקה, ואין משקים מצטרפים למאכלים —</strong> שהרי <strong>אמר ריש לקיש</strong> כי ה<strong>ציר</strong> (הנוזל היוצא בשעת בישול) מן הירק <strong>ש</strong>נמצא <strong>על גבי ירק מצטרף לכ</strong> שיעור <strong>כותבת ביום הכפורים,</strong> לחייב את האדם האוכל ביום זה כשיעור הזה, אף על פי שהוא נוזל!
  ואומרים: בעיקרו של דבר אין המשקים מצטרפים למאכלים להשלימם לשיעור קבלת טומאת אוכלים. וטעם הדבר  <strong>התם</strong> <small>[שם]</small> באכילה ביום הכיפורים, שכן ביום הכיפורים גם בדבר שאין הוא אוכל מתחייבים על אכילתו <strong>משום יתובי דעתא</strong> <small>[ישוב הדעת]</small> <strong>הוא.</strong> שהרי אמרה התורה בדין צום יום הכיפורים "כי כל הנפש אשר לא תעונה בעצם היום הזה ונכרתה מעמיה" (ויקרא כג, כט), ולכך אף <strong>ב</strong>אכילה <strong>כל דהו</strong> <small>[כל שהיא]</small> שבה <strong>מיתבא דעתיה</strong> <small>[מתיישבת דעתו],</small> הריהו חייב.
  מה שאין כן <strong>הכא</strong> <small>[כאן,</small> לענין צירוף להשלמת שיעור לקבלת טומאה<small>]</small> — <strong>משום איצטרופי</strong> <small>[צירוף]</small> <strong>הוא</strong> זה, ולכן <strong>אי</strong> <small>[אם]</small> הנוזל היוצא מן הבשר הוא <strong>קריש</strong> <small>[קרוש]</small> — הריהו <strong>מצטרף</strong> לבשר, ואולם <strong>אי לא קריש</strong> <small>[אם</small> הוא <small>לא קרוש]</small> — הוא <strong>לא מצטרף.</strong>
 <big>ב</big> <strong>ו</strong>עוד שנינו במשנתנו ש<strong>הקיפה</strong> מצטרפת לבשר להשלים שיעורו לכביצה לענין טומאת אוכלים, ואולם היא עצמה אינה מקבלת טומאה. ושואלים: <strong>מאי</strong> <small>[מה</small> טיבה<small>]</small> של <strong>קיפה</strong> זו? <strong>אמר רבה:</strong> הכוונה היא ל<strong>פירמא</strong> <small>[המשקע המורכב מחלקיקים דקים של הבשר המתבשל].</small>
 <strong>אמר ליה</strong> <small>[לן]</small> <strong>אביי</strong> לרבה בשאלה על הסברו: אם כך הדבר, <strong>הוא</strong> (הקיפה) <strong>עצמו יטמא טומאת אוכלין,</strong> שהרי הוא נאכל! <strong>אלא אמר רב פפא:</strong> הכוונה היא ל<strong>תבלין</strong> המתבשל עם הבשר. שהוא עצמו אינו נאכל, ואולם הוא מצטרף לאכילת הבשר, ולכך הוא משלים את שיעורו.
 <big>ג</big> מתוך שנידון עניין הקיפה, מביאים בדינו של זה שהקפה (הקריש על ידי חימום ממושך) דברים האסורים באכילה, שכן <strong>תנן התם</strong> <small>[שנינו שם]:</small> מי ש<strong>הקפה את הדם,</strong> שעשאו מוצק, <strong>ואכלו</strong> באופן זה, <strong>או שהמחה</strong> (המיס) <strong>את החלב,</strong> והפכו לנוזל, <strong>וגמעו</strong> — <strong>חייב</strong> כרת על אכילה ושתייה זו, ככל השותה דם והאוכל חלב.
 ומבררים: <strong>בשלמא</strong> <small>[נניח,</small> זה מובן<small>]</small> מדוע מי ש<strong>הקפה את הדם ואכלו,</strong> שחייב עליו כי <strong>כיון דאקפיה</strong> <small>[שהקריש אותו]</small> — <strong>אחשובי אחשביה</strong> <small>[החשיב אותו]</small> בכך כאוכל, ובאיסור דם נאמר לשון אכילה ("כל חלב וכל דם לא תאכלו". ויקרא ג, יז). <strong>אלא</strong> זה <strong>ש</strong><strong>המחה את החלב וגמעו</strong> מדוע הוא חייב, והרי באיסור חלב <strong>אכילה כתיבא ביה</strong> <small>[נאמרה בו]</small> ולא שתיה ("כל חלב שור וכשב ועז לא תאכלו". שם ז, כג), <strong>והא לאו</strong> <small>[וזו לא]</small> <strong>אכילה היא!</strong>
 <strong>אמר ריש לקיש:</strong> אף השותה חלב (שהומס) חייב על כך, שכן <strong>אמר קרא</strong> <small>[המקרא]</small> באיסור אכילת חלב "כי כל אוכל חלב מן הבהמה... ונכרתה הנפש האוכלת מעמיה" (שם, כה), ובאה המלה "ה <strong>נפש"</strong> — <strong>לרבות את השותה.</strong>
 ומעירים: <strong>תניא נמי</strong> <small>[שנויה</small> ברייתא <small>גם כן]</small> <strong>גבי</strong> <small>[אצל]</small> איסור אכילת <strong>חמץ</strong> בפסח, <strong>כהאי גוונא</strong> <small>[כגון זה].</small> שכן שנינו כי אם <strong>המחהו</strong> את הלחם <strong>וגמעו</strong> כנוזל, <strong>אם חמץ הוא</strong> לחם זה — הריהו <strong>ענוש כרת</strong> על שתיה זו, כאוכל חמץ בפסח. ו<strong>אם מצה היא</strong> לחם זה — <strong>אין אדם יוצא בה ידי חובתו בפסח,</strong> שאין זו נחשבת כאכילת מצוה.
  ומבררים:  <strong>בשלמא</strong> <small>[נניח,</small> זה מובן<small>]</small> מה שאמרו <strong>ש</strong><strong>אם מצה היא אין אדם יוצא בה ידי חובתו בפסח</strong> — שכן במצות מצה בפסח נאמר "לא תאכל עליו חמץ שבעת ימים תאכל עליו מצות לחם עוני" (דברים טז, ג), הרי שדווקא <strong>"לחם עוני" אמר רחמנא</strong> <small>[אמרה התורה]</small> שמקיימים בו מצוה זו, <strong>ו</strong>אילו <strong>האי</strong> <small>[זה]</small> לחם שהומס — <strong>לאו</strong> <small>[לא]</small> <strong>לחם עוני הוא. אלא</strong> מה שאמרו <strong>ש</strong><strong>אם חמץ הוא,</strong> הריהו <strong>ענוש כרת,</strong> קשה, שהרי <strong>אכילה כתיבא ביה</strong> <small>[נאמרה בו,</small> באיסור חמץ בפסח<small>],</small> וזה לא אכל אלא שתה!
 <strong>אמר ריש לקיש</strong> בתשובה: אף השותה חמץ (שהומס) חייב על כך, שכן <strong>אמר קרא</strong> <small>[המקרא]</small> באיסור אכילת חמץ בפסח "כי כל אוכל חמץ ונכרתה הנפש ההיא מישראל" (שמות יב, טו), ובאה המלה "ה <strong>נפש"</strong> — <strong>לרבות את השותה. ו</strong>מוסיפים:
 <strong>תניא נמי</strong> <small>[שנויה</small> ברייתא <small>גם כן]</small> <strong>גבי</strong> <small>[אצל]</small> טומאת האוכל <strong>נבלת עוף טהור כהאי גוונא</strong> <small>[כגון זה].</small> שכן שנינו שאם <strong>המחהו</strong> (המיס אותו את נבלת העוף) <strong>באור</strong> (באש), ושתה את הנוזל — הריהו <strong>טמא</strong> בכך. ואולם אם המיס אותו <strong>בחמה</strong> (בחום השמש) ושתה את הנוזל, הריהו <strong>טהור. והוינן</strong> <small>[והיינו עסוקים</small> התקשינו<small>]</small> <strong>בה,</strong> הלא <strong>אכילה כתיב ביה</strong> <small>[כתובה בו,</small> בטומאת נבלת העוף<small>]</small> ולא שתיה ("וכל נפש אשר תאכל נבלה וטרפה... וטמא עד הערב". ויקרא יז, טו)!
 <strong>אמר ריש לקיש:</strong> אף השותה נבלת עוף (שהומסה) נטמא בכך, שכן <strong>אמר קרא</strong> <small>[הכתוב]</small> בטומאה זו "וכל <strong>נפש"</strong> — <strong>לרבות את השותה.</strong> ושואלים: <strong>אי הכי</strong> <small>[אם כך],</small> שריבתה התורה אף את השותה נבלת עוף שהומסה, מעתה זו שהומסה <strong>בחמה נמי</strong> <small>[גם כן]</small> ייטמא בה, ולא רק בזו שהומסה באש! ומשיבים: אין נטמאים מנבילה שהומסה <strong>בחמה</strong> משום שבהמסה זו הנמשכת זמן רב <strong>איסרוחי מסרח</strong> <small>[נסרחת]</small> הנבילה, ואינה ראויה עוד לשתיה.
 <big>ד</big> למעלה הובאו שלוש דרשות מפי ריש לקיש, ושלושתן מלמדות מן הכתוב "נפש" לרבות אף את השותה. <strong>ו</strong>עתה מסבירים כי <strong>צריכי</strong> <small>[צריכים]</small> אנו את כל שלוש הדרשות הללו. משום <strong>דאי כתב רחמנא</strong> <small>[שאילו היתה כותבת התורה]</small> כן רק בענין אכילת <strong>חלב</strong> שהומס — <strong>חמץ</strong> שהומס <strong>לא אתי מיניה</strong> <small>[לא היה בא,</small> נלמד <small>ממנו],</small> <strong>שכן</strong> איסור אכילת חלב חמור מאיסור אכילת חמץ, שהרי לחלב מעולם <strong>לא היתה לו שעת הכושר</strong> (זמן שבו הוא היה מותר באכילה). וכמו כן גם אכילת <strong>נבלה</strong> שהומסה <strong>לא אתי מיניה</strong> <small>[לא היתה באה,</small> נלמדת <small>ממנו]</small> — <strong>שכן</strong> איסור אכילת חלב חמור מאיסור אכילת נבילה, שהרי האוכלו <strong>ענוש כרת,</strong> בעוד שהאוכל נבילה אינו אלא
 בלאו. <strong>ו</strong>כן <strong>אי כתב רחמנא</strong> <small>[אם היתה כותבת התורה]</small> כן רק בענין אכילת <strong>חמץ</strong> שהומס — <strong>חלב</strong> שהומס <strong>לא אתי מיניה</strong> <small>[לא היה בא,</small> נלמד <small>ממנו]</small> <strong>שכן</strong> יש צד חומרה בחמץ בהשוואה לחלב, שהרי החמץ <strong>לא הותר מכללו,</strong> שכן כל דברי החמץ אסורים, ואילו בחלב יש המותרים, כחלב חיה. <strong>ו</strong>כמו כן גם <strong>נבלה</strong> שהומסה <strong>לא אתיא מיניה</strong> <small>[לא היתה באה,</small> נלמדת <small>ממנו]</small> — <strong>שכן</strong> יש בה צד חומרה בהשוואה לאכילת נבלת עוף, שהרי האוכלה <strong>ענוש כרת,</strong> בעוד שהאוכל נבלת עוף אינו עובר אלא בלאו.
 <strong>ו</strong>כמו כן <strong>אי כתב רחמנא</strong> <small>[אם היתה כותבת התורה]</small> כן רק <strong>ב</strong>אכילת <strong>נבלה</strong> שהומסה — <strong>הנך לא אתיא מינה</strong> <small>[אלה,</small> חמץ שהומס וחלב שהומס, <small>לא היו באים</small> נלמדים <small>ממנה],</small> שהרי יש בה חומרה אחרת שאין בהם, <strong>שכן</strong> היא <strong>מטמאה</strong> את האוכלה, מה שאין כן אלה. ומשום כך נצרכו כל שלוש הדרשות הללו.
  ושואלים: אכן הלכה  <strong>חדא</strong> <small>[אחת]</small> <strong>מ</strong>הלכה <strong>חדא</strong> <small>[אחת]</small> אמנם <strong>לא אתיא</strong> <small>[אינה באה,</small> נלמדת<small>],</small> וכפי שנתפרט למעלה, ואולם <strong>תיתי חדא מתרתי</strong> <small>[תבוא,</small> תילמד הלכה <small>אחת משתים</small> האחרות<small>]!</small> ותוהים: <strong>הי תיתי</strong> <small>[איזו</small> הלכה היא ש<small>תבוא,</small> תילמד<small>]?</small> אם <strong>לא לכתוב רחמנא</strong> <small>[לא תכתוב התורה]</small> <strong>בנבלה</strong> שהומסה, <strong>ותיתי מהנך</strong> <small>[ותבוא,</small> תילמד <small>מאלה,</small> חמץ וחלב<small>]</small> — יש פירכה בדבר, שכן יש לומר <strong>מה להנך</strong> <small>[לאלה]</small> שיש בהם צד חומרה שאינו באכילת נבילה, <strong>שכן ענוש כרת</strong> עליהם!
  ואם <strong>לא לכתוב רחמנא</strong> <small>[לא תכתוב התורה]</small> <strong>בחמץ</strong> שהומס, <strong>ותיתי מהנך</strong> <small>[ותבוא,</small> תילמד <small>מאלה,</small> חלב ונבילה<small>]</small> — יש פירכה בדבר, שכן יש לומר <strong>מה להנך</strong> <small>[לאלה],</small> שיש להם צד חומרה שאינו באכילת חמץ, <strong>שכן לא היתה להן שעת הכושר,</strong> מה שאין כן בחמץ שהיתה לו שעת היתר (לפני הפסח).
  ואם <strong>לא לכתוב רחמנא</strong> <small>[לא תכתוב התורה]</small> <strong>בחלב</strong> שהומס, <strong>ותיתי מהנך</strong> <small>[ותבוא,</small> תילמד <small>מאלה,</small> חמץ ונבילה<small>]</small> — יש פירכה בדבר, שכן יש לומר <strong>מה להנך</strong> <small>[לאלה]</small> <strong>שכן לא הותר מכללן, תאמר בחלב שהותר מכללו!</strong> ולכך נצרכו כל שלוש הדרשות הללו להיאמר.
 <strong>ו</strong>מבררים: <strong>מאי ניהו</strong> <small>[מה הוא]</small> חלב שהותר מכללו? <strong>אילימא</strong> <small>[אם תאמר]</small> שהכוונה ל<strong>חלב בהמה</strong> שהותר <strong>לגבוה</strong> (להקרבה בבית המקדש) — אין זה דבר שקיים רק באיסור חלב, שהרי אכילת <strong>נבלה נמי אשתראי</strong> <small>[גם כן הותרה]</small> ב<strong>מליקת</strong> קרבן ה<strong>עוף לגבוה.</strong> שכן המליקה של העוף עושה אותו לנבילה לאכילת אדם, ובכל זאת קרבנות העוף מצוותן היא במליקה!
 <strong>ואלא</strong> תאמר כי הכוונה היא ל<strong>חלב חיה</strong> שהותרה אכילתו (מכלל כל החלבים) <strong>להדיוט,</strong> מה שאין כן בחמץ ובנבילה — אף זו אינו צד חומרה המיוחד רק לאיסור חלב, שהרי אכילת <strong>נבלה נמי אשתראי</strong> <small>[גם כן הותרה]</small> לאכילת אדם, ב<strong>מליקה</strong> של קרבן <strong>חטאת העוף</strong> שנאכל העוף (שהוא נבילה, כיון שנמלק ולא נשחט) <strong>לכהנים!</strong>
 ומשיבים: <strong>לעולם</strong> צריך לפרש כי הכוונה היא שהותרה אכילתו של <strong>חלב חיה להדיוט, ודקא קשיא</strong> <small>[ו</small>מה <small>שהיה קשה]</small> <strong>לך</strong> שגם באכילת נבילה מוצאים אנו שהותרה מכללה, שהרי ה<strong>כהנים</strong> אוכלים מחטאת עוף שנמלק — אין זו פירכה, כיון שלא נחשב דבר זה כאכילת הדיוט, כי <strong>כהנים משלחן גבוה,</strong> משולחנו של הקדוש ברוך הוא, <strong>קא זכו</strong> <small>[הם זוכים],</small> וכיון שהותר קרבן זה למזבח, הותר גם להם.
  ושואלים עוד: <strong>והא דתניא</strong> <small>[וזה ששנינו</small> בברייתא<small>]</small> על הכתוב באיסור אכילת השרצים "אלה הטמאים לכם בכל השרץ" (ויקרא יא, לא), שבאה המלה <strong>"הטמאים"</strong> בלשון ריבוי <strong>לאסור</strong> אף את <strong>צירן ורוטבן וקיפה שלהן, למה לי</strong> פסוק מיוחד ללמדנו כן? <strong>ליגמר מהני</strong> <small>[שילמד מאלה,</small> חלב וחמץ ונבילה שהומסו<small>]!</small>
 ומשיבים: <strong>צריכי</strong> <small>[צריכים]</small> הדברים להיכתב, <strong>דאי לא כתב רחמנא</strong> <small>[ש</small>כן <small>אם לא היתה כותבת התורה]</small> כך באכילת שרצים, והיינו למדים זאת מאלה — <strong>הוה אמינא</strong> <small>[הייתי אומר]</small> כי <strong>דיו לבא מן הדין</strong> (הדבר הנלמד באחת מדרכי הלימוד, כהיקש) <strong>להיות כנדון</strong> (כדבר המלמד). ומעתה הייתי אומר: <strong>מה התם</strong> <small>[שם,</small> באכילת חלב וחמץ ונבילה שהומסו<small>]</small> אינו חייב על אכילתו אלא <strong>עד דאיכא</strong> <small>[שיש]</small> שיעור <strong>כזית, אף הכא נמי</strong> <small>[כאן,</small> באכילת צירם ורוטבם של השרצים<small>]</small> אינו חייב אלא <strong>עד דאיכא</strong> <small>[שיש]</small> <strong>כזית,</strong> לכן נכתבה דרשה מיוחדת לעניינם של הציר והרוטב והקיפה היוצא מן השרצים, ללמדנו שחייבים על אכילתם אף בשיעור כעדשה, כאכילת השרץ עצמו.
## דף קכ:
 ושבים ומקשים: <strong>וליכתוב רחמנא</strong> <small>[ושתכתוב התורה]</small> רק <strong>בשרצים</strong> שצירם ורוטבם והקיפה שלהם אף הם אסורים באכילה, <strong>וליתו הנך וליגמרו מינייהו</strong> <small>[ויבואו אלה,</small> חלב וחמץ <small>ונבלה שהומסו,</small> <small>ויילמדו מהם],</small> ואין צורך בדרשות מיוחדות לכל אחד מאלה!
 ומשיבים: אי אפשר ללמוד כך, <strong>משום דאיכא למיפרך</strong> <small>[שיש מקום לפרוך,</small> לשבור<small>]</small> את ההיקש לשרצים, ולומר <strong>מה לשרצים שכן</strong> יש בהם צד חומרה שאין בכל אלה, שהרי <strong>טומאתן</strong> של השרצים היא <strong>במשהו.</strong>
 <big>א</big> למעלה התברר דינם של המשקים היוצאים מן השרצים, שנלמד מכתוב מיוחד, ולא מדינם של החלב והחמץ והנבילה שהומסו למשקים. <strong>ו</strong>מבררים עוד בהלכה <strong>הא</strong> <small>[זו]</small> <strong>דתניא</strong> <small>[ששנויה</small> בברייתא<small>]</small> כי <strong>הטבל</strong> (הפירות האסורים באכילה משום שעדיין לא הופרשו מהם התרומות ומעשרות), <strong>והחדש</strong> (התבואה של שנה זו, שלא הותרה עדיין באכילה על ידי הנפת העומר), <strong>ו</strong>פירות של <strong>ההקדש, ו</strong>פירות השנה <strong>השביעית</strong> (שנת השמיטה), האסורים באכילה לאחר הביעור, <strong>ו</strong>פירות <strong>הכלאים</strong> (הכרם בו נזרעו תבואות) — בכל אלה <strong>כולן</strong> דין ה<strong>משקין היוצאין מהן</strong> מן הפירות הוא <strong>כמותן,</strong> שאף המשקים אסורים באכילה. ומבררים: <strong>מנלן</strong> <small>[מנין לנו]</small> הלכה זו?
 <strong>וכי תימא</strong> <small>[ואם תאמר]:</small> <strong>ליגמר מהנך</strong> <small>[שנלמד מאלה,</small> חלב וחמץ ונבילה ושרצים שהומסו<small>]</small> — יש צד פירכה על השוואה זו, שיש לומר: <strong>מה להנך</strong> <small>[לאלה,</small> חלב, חמץ, נבילה ושרצים<small>]</small> שיש בהם צד חומרה שאין בפירות הללו שרוצים אנו ללומדם מהם, <strong>שכן איסור הבא מאליו</strong> (מעצמו, ובלא מעורבות אדם בדבר) <strong>הוו</strong> <small>[הם],</small>
 ומעתה <strong>תינח היכא</strong> <small>[נניח,</small> יפה הדבר <small>במקום]</small> שהאיסור הנלמד הוא <strong>איסור</strong> ה<strong>בא מאליו,</strong> וכגון הטבל והחדש והשביעית והכלאיים, ואולם <strong>היכא</strong> <small>[במקום]</small> <strong>דלאו</strong> <small>[שאין]</small> זה <strong>איסור הבא מאליו,</strong> כבפירות ההקדש (שהוקדשו למקדש בידי אדם) <strong>מנלן</strong> <small>[מנין לנו]</small> שהמשקים היוצאים מהם אסורים באכילה כמותם?
  ומשיבים:  <strong>גמרינן</strong> <small>[למדים אנו]</small> דין זה <strong>מבכורים,</strong> שאף שאין זה איסור הבא מאליו (שהרי האדם הוא המפריש את הביכורים מפירות אדמתו), בכל זאת דין המשקים היוצאים מן הפירות הוא כדין הפירות עצמם. ושואלים: <strong>ובכורים גופייהו מנלן</strong> <small>[עצמם מנין לנו]</small> שכך הוא דינם?
 <strong>דתני</strong> <small>[ש</small>כן <small>שנה]</small> <strong>ר' יוסי</strong> על הכתוב במצות הביכורים "ולקחת מראשית כל פרי האדמה אשר תביא מארצך" (דברים כו, ב): המלה <strong>"פרי"</strong> יש בה להורות כי דווקא <strong>פרי אתה מביא</strong> למצות הביכורים, <strong>ואי</strong> (ואין) <strong>אתה מביא משקה</strong> למצות הביכורים. ואולם אם <strong>הביא</strong> למקדש כביכורים מכרמו <strong>ענבים, ודרכן</strong> ועשה מהם יין, <strong>מנין</strong> שקיים בכך מצות ביכורים? <strong>תלמוד לומר</strong> (מלמדנו הנאמר) "אשר <strong>תביא"</strong> — שהיא לשון ריבוי, ללמד שאף משקים בכלל זה.
  אולם <strong>איכא למיפרך</strong> <small>[יש</small> מקום <small>לפרוך,</small> לשבור<small>]</small> את ההשוואה לביכורים ולומר: <strong>מה לבכורים שכן</strong> יש בהם צד חומרה שאין בפירות הקדש, שהרי הביכורים <strong>טעונין</strong> (חייבים) <strong>קרייה</strong> (קריאה), אמירת פרשת "ארמי אובד אבי" (שם ה-י), <strong>והנחה</strong> של פירות הביכורים במקדש ("והנחתו לפני ה' אלהיך והשתחוית לפני ה' אלהיך". שם, י). מה שאין כן בפירות הקדש!
 <strong>אלא גמר</strong> <small>[למד]</small> דין פירות הקדש שנימוחו <strong>מ</strong>דין פירות <strong>תרומה</strong> שנימוחו.
  ושואלים:  <strong>ותרומה גופה מנלן</strong> <small>[עצמה מנין לנו]</small> שכך הוא דינה? <strong>דאיתקש</strong> <small>[ש</small>כן <small>הוקשתה</small>, הושוותה<small>]</small> <strong>לבכורים,</strong> שכך <strong>אמר מר</strong> <small>[החכם]</small> בפירוש הכתוב "לא תוכל לאכול בשעריך מעשר דגנך ותירושך ויצהרך ובכורות בקרך וצאנך" (שם יב, יז) כי הביטוי <strong>"ותרומת ידך"</strong> — <strong>אלו</strong> ה<strong>בכורים.</strong> הרי שהביכורים מכונים "תרומה", ומעתה כשם שבביכורים דין המשקים היוצאים מן הפרי הריהו כפרי, כן בתרומה דין המשקים היוצאים מן הפרי הריהו כפרי. ובאו משקים היוצאים מפירות הקדש ולמדים ממשקים היוצאים מפירות התרומה.
 ומקשים על כך: הרי אפשר לפרוך השוואה זו, ולומר: <strong>מה לתרומה שכן</strong> יש בה צד חומרה, שהרי הזרים (שאינם כהנים) האוכלים אותה <strong>חייבין עליה מיתה</strong> בידי שמים <strong>ו</strong>תשלום <strong>חומש</strong> (חמישית בנוסף לתשלום הקרן), מה שאין כן באכילת פירות הקדש!
 <strong>אלא</strong> תאמר כי <strong>גמר</strong> <small>[למד]</small> דין משקים היוצאים מפירות ההקדש <strong>מתרוייהו</strong> <small>[משניהם],</small> <strong>מתרומה ובכורים</strong> — גם על כך יש מקום פירכה: <strong>מה לתרומה ובכורים שכן חייבין עליהם מיתה ו</strong>תשלום <strong>חומש!</strong>
 <strong>אלא, אתיא</strong> <small>[באה,</small> נלמד<small>]</small> דין משקים בפירות הקדש <strong>מ</strong>דין משקים היוצאים מפירות ה<strong>תרומה ו</strong>מדין משקים של <strong>חד מהנך</strong> <small>[אחד מאלה,</small> חמץ או נבילה<small>],</small> <strong>או</strong> שלמדים <strong>מבכורים וחד מהנך</strong> <small>[ואחד מאלה].</small>
 <big>ב</big> למעלה התברר דין המשקים היוצאים מפירות הקדש שהוא כדין הפירות עצמם, <strong>והא דתנן</strong> <small>[וזהו ששנינו</small> במשנה<small>]</small> כי הזר (זה שאינו כהן) השותה יין או שמן של תרומה חייב כאוכל את הפירות עצמם, שהרי אמרה תורה כי השמן והיין חייבים בתרומה ("כל חלב יצהר וכל חלב תירוש". במדבר יח, יב). שכל דיני תרומה נוהגים בהם, שהרי עומדים הענבים והזיתים לעשות מהם יין ושמן. ואולם פירות אחרים שעיקרם אינו לשתיה אלא לאכילה — אין אדם רשאי לעשות מהם משקים, שהרי בכך הוא מפחית מחשיבותם של הפירות. ואם עבר אדם ועשה <strong>דבש</strong> מפירות <strong>תמרים</strong> של תרומה, <strong>ויין</strong> מ<strong>תפוחים, וחומץ</strong> מ<strong>סיתווניות</strong> (ענבים שנגמר בישולם בתקופת הסתיו, ועושים מהם חומץ), <strong>ושאר מיני פירות של תרומה</strong> שסחטם למיצם — <strong>ר' אליעזר מחייב</strong> את האוכלם בשוגג בתשלום <strong>קרן וחומש,</strong> וכדין האוכל את הפירות עצמם. <strong>ו</strong>אילו <strong>ר' יהושע פוטר</strong> אותו מתשלום חומש.
  ומבררים:  <strong>במאי פליגי</strong> <small>[במה נחלקו]</small> ר' אליעזר ור' יהושע? — <strong>ב</strong>דרכי הלימוד, האם כאשר למדים אנו הלכה אחת מהלכה אחרת באחת מדרכי הלימוד (כגזירה שווה או בנין אב). שאחד סבור כי אומרים אנו: <strong>דון</strong> (למד) <strong>מינה</strong> <small>[ממנה,</small> מן ההלכה המלמדת<small>]</small> את עיקרו של הדין, <strong>ו</strong>הוסף ולמד <strong>מינה</strong> <small>[ממנה]</small> גם את שאר העניינים האמורים בה. <strong>ו</strong>אילו האחר סבור כי אומרים אנו <strong>ב</strong>דרך הלימוד כי <strong>דון</strong> (למד) <strong>מינה</strong> <small>[ממנה,</small> מן ההלכה המלמדת<small>]</small> את עיקרו של הדין, <strong>ו</strong>אולם <strong>אוקי באתרה</strong> <small>[העמד</small> אותה <small>במקומה]</small> ואל תלמד הלאה בשאר ענייניה, בזאת <strong>קמיפלגי</strong> <small>[הם חלוקים].</small>
 ומפרטים: ש<strong>ר' אליעזר סבר</strong> <small>[סבור]</small> שאומרים אנו <strong>דון מינה ומינה</strong> <small>[למד ממנה וממנה],</small> ומעתה יש לומר: <strong>מה בכורים</strong> — דין ה<strong>משקין היוצא מהן</strong> הוא <strong>כמותן,</strong> כמו הפירות עצמם. <strong>אף</strong> ב<strong>תרומה נמי</strong> <small>[גם כן]</small> דין ה<strong>משקין היוצא מהן</strong> הוא <strong>כמותן, ומינה</strong> <small>[וממנה]</small> אתה למד עוד לומר: <strong>מה בכורים</strong> — באים לא רק מן הענבים ומן הזיתים, אלא <strong>אפילו</strong> מ<strong>שאר מינין</strong> (שבכלל שבעת המינים). ואף דין המשקים של שאר הפירות בביכורים הוא כדין הפירות עצמם. <strong>אף תרומה נמי</strong> <small>[גם כן]</small> דין המשקים היוצאים מפירותיה אינו רק בענבים וזיתים, אלא <strong>אפילו</strong> ב<strong>שאר מינין. ו</strong>אילו
 <strong>ר' יהושע סבר</strong> <small>[סבור]</small> שאכן אומרים אנו <strong>דון</strong> <small>[למד ממנה],</small> ומעתה: <strong>מה בכורים</strong> — דין ה<strong>משקין היוצאין מהן</strong> הוא <strong>כמותן,</strong> כמו הפירות עצמם. <strong>אף</strong> ב<strong>תרומה</strong> דין ה<strong>משקין היוצאין מהן</strong> הוא <strong>כמותן, ו</strong>אולם <strong>אוקי באתרה</strong> <small>[העמד</small> אותה <small>במקומה]:</small> <strong>מה משקין</strong> ש<strong>קדשים</strong> <small>[מקדישים,</small> מפרישים<small>]</small> אותם <strong>בתרומה,</strong> רק <strong>תירוש ויצהר</strong> (יין ושמן) — <strong>אין</strong> <small>[כן],</small> ואולם <strong>מידי אחרינא</strong> <small>[דבר אחר]</small> — <strong>לא.</strong> ומכאן נלמד כי <strong>אף משקין היוצאין מהן כמותן</strong> בפירות התרומה, דווקא <strong>תירוש ויצהר</strong> — <strong>אין</strong> <small>[כן]</small> חייבים עליהם בתשלומים, ואילו <strong>מידי אחרינא</strong> <small>[דבר אחר]</small> — <strong>לא</strong> חייבים עליו.
 <strong>ו</strong>מבררים: <strong>הא דתנן</strong> <small>[זו ששנינו</small> במשנה<small>]</small> כי <strong>אין מביאין</strong> למקדש <strong>בכורים</strong> מכל <strong>משקה</strong> היוצא מן הפירות, <strong>אלא</strong> ממשקה <strong>היוצא מן הזיתים ומן הענבים</strong> בלבד, כשיטת <strong>מני</strong> <small>[מי היא]?</small>
 — <strong>ר' יהושע היא,</strong> ש<strong>אמר: דון מינה ואוקי באתרה</strong> <small>[למד ממנה והעמד במקומה].</small> וכיון שדין תרומה נלמד מדין בכורים רק לענין יין ושמן, ושב <strong>וגמר להו</strong> <small>[ולמד אותם]</small> את דין ה<strong>בכורים מ</strong>דין <strong>ה</strong><strong>תרומה,</strong> הרי זה בא ללמדנו שאף לענין הביכורים דין המשקה היוצא מן הפירות כדין הפירות אינו אלא בשמן ויין בלבד. ואילו לדעת ר' אליעזר הלמד דין התרומה מדין הביכורים אף לשאר משקים, מעתה להביא ביכורים למקדש אף ממשקים הבאים משאר פירות. ושלא כדברי משנה זו.
 <strong>ו</strong><strong>עוד מבררים:</strong> <strong>הא דתנן</strong> <small>[זו ששנינו</small> במשנה<small>]</small> כי <strong>אין סופגין</strong> (לוקים) <strong>את הארבעים</strong> מלקות <strong>משום</strong> שתיית משקה היוצא מפירות <strong>ערלה אלא על</strong> המשקה <strong>היוצא מן</strong> פירות <strong>הזיתים ומן הענבים,</strong> ולא על משקים אחרים, כשיטת <strong>מני</strong> <small>[מי היא]?</small>
 — כשיטת <strong>ר' יהושע היא,</strong> ש<strong>אמר: דון מינה ואוקי באתרה</strong> <small>[למד ממנה והעמד אותה במקומה],</small> <strong>וגמר להו</strong> <small>[ולמד אותם]</small> את דין ה<strong>בכורים מתרומה,</strong> שאין דין המשקים היוצאים מפירות התרומה כדין הפירות עצמם אלא בשמן וביין.
## דף קכא.
 <strong>והדר מייתי לה</strong> <small>[ואחר כך מביא,</small> לומד <small>אותה]</small> את ההלכה בעניינם של המשקים היוצאים מפירות ה<strong>ערלה,</strong> מגזירה שווה של המלים <strong>"פרי"</strong> האמור באיסור ערלה ("וערלתם ערלתו את פריו". ויקרא יט, כג), ו<strong>"פרי"</strong> הנאמר במצות <strong>בכורים</strong> ("ולקחת מראשית כל פרי האדמה". דברים כו, ב). ללמדנו שכשם שאין בביכורים דין המשקים כדין הפירות אלא ב<strong>זיתים וענבים, כך הוא גם בדינם של המשקים היוצאים משאר פירות לענין ערלה, שאין חייבים מלקות על שתייתם.</strong>
 <big>א</big> <strong>ו</strong>שנינו במשנתנו בין הדברים המצטרפים עם הבשר להשלים שיעורו לענין טומאת אוכלים, אף שהם עצמם אינם נאכלים, את <strong>האלל.</strong> ונחלקו חכמים <strong>מאי</strong> <small>[מה]</small> טיבו של ה<strong>אלל.</strong> ש<strong>ר' יוחנן אמר</strong> כי הכוונה היא ל<strong>מרטקא</strong> <small>[גיד השדרה והצוואר],</small> <strong>וריש לקיש אמר</strong> שהכוונה היא לשאריות <strong>בשר</strong> הנותרות על העור לאחר <strong>שפלטתו</strong> (חתכה) ה<strong>סכין</strong> את הבשר מן העור.
 <strong>מיתיבי</strong> <small>[מקשים]</small> על פירושו של ריש לקיש מן הכתוב <strong>"ואולם אתם טופלי שקר רופאי אליל כולכם"</strong> (איוב יג, ד), ובאה בו המלה "אליל" בכתיב חסר "אלל". <strong>בשלמא למאן דאמר</strong> <small>[נניח לשיטת</small> ר' יוחנן <small>שאומר]</small> שהכוונה היא ל<strong>מרטקא</strong> — <strong>היינו</strong> <small>[זהו]</small> שטען איוב נגד חבריו האומרים לו דברים שאין בהם תועלת לו, שהריהם כבאים לרפא את המרטקא <strong>דלאו בר</strong> <small>[שלא בן]</small> <strong>רפואה הוא,</strong> <strong>אלא למאן דאמר</strong> <small>[לשיטת</small> ריש לקיש <small>שאומר]</small> כי הכוונה היא ל<strong>בשר שפלטתו סכין,</strong> והלא בשר שכזה <strong>בר</strong> <small>[בן]</small> <strong>רפואה הוא,</strong> שהבשר המתדלדל מן החי, <strong>ניתן לאיחוי!</strong>
 ומשיבים: <strong>ב</strong>משמעות המלה <strong>"אלל" דקרא</strong> <small>[שבמקרא]</small> מוסכם על הכל, ואף לדעת ריש לקיש, שהכוונה היא לגיד השדרה והצוואר, <strong>דכולי עלמא לא פליגי</strong> <small>[ש</small>כן בכך <small>הכל אינם חלוקים],</small> שכך הוא בלשון מקרא. ואולם <strong>כי פליגי</strong> <small>[כאשר חלוקים]</small> ר' יוחנן וריש לקיש הרי זה <strong>ב</strong>פירוש המלה <strong>"אלל" דמתניתין</strong> <small>[של משנתנו],</small> בלשון חכמים, ולדעת ריש לקיש משמעה הוא בשר שפלטתו סכין.
  ומציעים:  <strong>תא שמע</strong> <small>[בוא</small> ו<small>שמע]</small> ראיה לריש לקיש ממה ששנינו במשנתנו <strong>ש</strong><strong>ר' יהודה אומר</strong> כי <strong>האלל</strong> של הנבילה <strong>המכונס</strong> במקום אחד, <strong>אם יש</strong> בו שיעור <strong>כזית</strong> הנמצא <strong>במקום אחד</strong> — <strong>חייבין עליו</strong> אם אכלוהו משום נבילה, ואם נגעו בו ונכנסו למקדש, משום ביאת מקדש בטומאה, <strong>ו</strong>בהסבר דברי ר' יהודה אלה <strong>אמר רב הונא: ו</strong>אין מדובר אלא אם אדם <strong>הוא</strong> זה <strong>שכנסו</strong> לאלל זה במקום אחד, ולא שהתכנס האלל מאליו או על ידי תינוקות. שכיון שכינסו, גילה בכך דעתו שהריהו מחשיבו כבשר. ומעתה יש לומר:
 <strong>בשלמא למאן דאמר</strong> <small>[נניח,</small> מובן הדבר, <small>ל</small>דעת <small>מי שאומר,</small> ריש לקיש<small>]</small> כי הכוונה היא ל<strong>בשר שפלטתו סכין</strong> — <strong>היינו</strong> <small>[זהו]</small> הטעם לשיטת ר' יהודה <strong>דכי איכא</strong> <small>[שכאשר יש]</small> מן האלל המכונס (בידי אדם) שיעור <strong>כזית, מיחייב</strong> <small>[הריהו מתחייב]</small> על כך, שהרי החשיבו לבשר. <strong>אלא למאן דאמר</strong> <small>[ל</small>דעת <small>מי שאומר,</small> ר' יוחנן<small>]</small> שהכוונה היא <strong>ל</strong><strong>מרטקא</strong> — גם <strong>כי איכא</strong> <small>[כאשר יש]</small> אלל בשיעור <strong>כזית</strong> במקום אחד, <strong>מאי הוי</strong> <small>[מה נהיה,</small> מה בכך<small>]?</small> והלא האלל <strong>עץ בעלמא</strong> <small>[סתם]</small> <strong>הוא,</strong> שאינו ראוי למאכל!
  ומשיבים: אכן  <strong>אליבא</strong> <small>[לפי שיטתו]</small> של <strong>ר' יהודה לא פליגי</strong> <small>[אינם חלוקים</small> ר' יוחנן וריש לקיש<small>],</small> והכל מודים כי לדעת ר' יהודה האלל הוא בשר שפלטתו סכין. ואולם <strong>כי פליגי</strong> <small>[כאשר נחלקו]</small> ר' יוחנן וריש לקיש בפירוש המלה "אלל" <strong>אליבא דרבנן</strong> <small>[לפי שיטת חכמים]</small> נחלקו. ש<strong>ר' יוחנן אמר</strong> כי לדעת חכמים <strong>מרטקא נמי</strong> <small>[גם כן]</small> <strong>מצטרף</strong> להשלים לשיעור כביצה לטומאת אוכלים. <strong>ו</strong>אילו <strong>ריש לקיש אמר</strong> כי אמרו חכמים את דבריהם <strong>דוקא</strong> ב<strong>בשר שפלטתו סכין, אבל</strong> ב<strong>מרטקא</strong> סבורים חכמים כי <strong>לא מצטרף</strong> לבשר להשלים לשיעור כביצה.
  ומבררים:  <strong>האי</strong> <small>[זה]</small> ה<strong>בשר שפלטתו סכין</strong> ששנינו בו שהריהו מצטרף לבשר להשלים לשיעור כביצה, <strong>היכי דמי</strong> <small>[כיצד בדיוק היה]?</small> <strong>אי</strong> <small>[אם]</small> מדובר באופן <strong>דחשיב עליה</strong> <small>[שחשב עליו]</small> לאוכלו — מדוע אמרו שאינו נחשב לענין הטומאה אלא רק מצטרף לבשר, <strong>אפילו באנפי נפשיה</strong> <small>[בפני עצמו]</small> יהא <strong>מיטמא,</strong> כשאר אוכלים! <strong>ואי</strong> <small>[ואם]</small> <strong>דלא חשיב עליה</strong> <small>[שלא חשב עליו]</small> לאוכלו — מדוע מצטרף לבשר לענין טומאת אוכלים, והרי <strong>בטוליה בטליה</strong> <small>[ביטל אותו]</small> במחשבתו מכלל מאכל!
  ואומרים כי <strong>ר' אבין ור' מיישא</strong> תירצו שאלה זו, <strong>חד</strong> <small>[אחד]</small> מהם <strong>אמר</strong> שמדובר באופן שעל <strong>מקצתו</strong> של הבשר שפלטתו הסכין <strong>חישב עליו</strong> לאוכלו, ולא פירש באיזה חלק מבשר זה היתה מחשבתו. ולכך אין בשר זה שעל העור מטמא, שהרי לא חשב על כולו לאוכלו. ואולם אותו מקצת שחשב עליו לאוכלו, מצטרף לבשר להשלים שיעורו לכביצה.
 <strong>וחד</strong> <small>[ואחד]</small> מהם <strong>אמר</strong> שמדובר באופן שלא חישב האדם כלל על בשר זה שעל העור לאוכלו, ואולם <strong>מקצתו</strong> של אותו בשר שעל העור בתחילה <strong>פלטתו חיה</strong> (כגון כלב) שנשכה את הבהמה, ואחר כך שחט אדם את הבהמה <strong>ו</strong>את <strong>מקצתו</strong> האחרת של בשר זה שעל העור <strong>פלטתו</strong> ה<strong>סכין</strong> שבידי אדם. ואין אנו יודעים איזה חלק הוא זה שפלטתו החיה ואיזהו החלק שפלטו האדם. שהחלק שפלטתו החיה <strong>לא ביטל אותו מדעתו מכלל אכילה, ומאחר ואין אנו יודעים איזה הוא חלק זה, לכך אין בשר זה מטמא, אולם הוא מצטרף לשאר הבשר.</strong>
 <big>ב</big> שנינו במשנתנו כי הקרנים מצטרפות לבשר להשלימו לשיעור לענין טומאת אוכלים, ובענין זה מביאים מה ש<strong>תנן התם</strong> <small>[שנינו שם</small> במשנה במסכת טהרות<small>]</small> כי <strong>החרטום</strong> (מקור) <strong>והצפרנים</strong> שבעוף <strong>מיטמאין</strong> אם נגע בהם שרץ, <strong>ו</strong>אם טמאים הם ונגעו באוכלים טהורים הריהם <strong>מטמאין</strong> אותם (שכן הם נחשבים כיד לענין שתיכנס ותצא הטומאה על ידם) <strong>ומצטרפין</strong> לשיעור כזית לענין טומאת העוף הטהור, ולשיעור כביצה לענין טומאת אוכלים. ותוהים: והלא ה<strong>חרטום עץ בעלמא</strong> <small>[בלבד]</small> <strong>הוא,</strong> ומדוע הוא מצטרף עם הבשר כאוכל?
 <strong>אמר ר' אלעזר</strong> בהסבר הדברים כי מדובר כאן <strong>בחרטום</strong> ה<strong>תחתון.</strong> ומקשים: והרי החרטום ה<strong>תחתון נמי</strong> <small>[גם כן]</small> <strong>עץ בעלמא</strong> <small>[בלבד]</small> <strong>הוא! אמר רב פפא:</strong> אין הכוונה אלא לחלק החרטום <strong>ה</strong><strong>תחתון של עליון,</strong> כלומר, הקרום הבשרי שבתוך הפה הדבוק לחרטום העליון לאורכו.
  וכן מה ששנינו שם כי ה<strong>צפרנים</strong> מצטרפות <strong>אמר ר' אלעזר</strong> כי אין הכוונה לציפורניים עצמן, אלא <strong>ל</strong><strong>מקום</strong> שורשי הציפורניים, <strong>המובלעים בבשר.</strong>
 וכן מה ששנינו במשנתנו כי ה<strong>קרנים</strong> מצטרפות לבשר לענין שיעור טומאת אוכלים, <strong>אמר רב פפא</strong> כי הכוונה היא <strong>במקום שחותכין</strong> את הקרניים <strong>ויוצא מהן דם</strong> ולא למעלה שהוא קשה לגמרי.
 <big>ג</big> שנינו במשנתנו כי <strong>כיוצא בו</strong> (בבשר המטמא טומאת אוכלים ואין הוא מטמא טומאת נבילות) הוא <strong>השוחט בהמה</strong> טמאה לצורך גוי, ועדיין הבהמה מפרכסת, ש
 מטמאה טומאת אוכלים אבל לא טומאת נבילות. ובענין זה <strong>אמר ר' אסי</strong> כי יש מן החכמים ש<strong>שונין</strong> בדין טומאת הבהמה שנשחטה ועודה מפרכסת כך: <strong>ישראל ב</strong>זמן ששחט בהמה <strong>טמאה, ו</strong>כן <strong>גוי ב</strong>זמן ששחט בהמה <strong>טהורה</strong> — אין די בעצם שחיטתה שתהא הבהמה נחשבת כאוכל (לקבלת טומאת אוכלים), אלא <strong>צריכין</strong> השוחטים את הבהמה לחשוב <strong>מחשבה</strong> שתהא נאכלת (לגוי) כפי שהיא עתה, <strong>ו</strong>כן יש צורך ב<strong>הכשר מים</strong> (או שאר המשקים המכשירים לקבל טומאה), הבאים <strong>ממקום אחר,</strong> שאין דם השחיטה של בהמה זו מכשירה לקבל טומאה, כיון שהרי זו דם הבאה מהשחיטה הראויה.
  ותוהים:  <strong>הכשר</strong> משקים לשם קבלת טומאת אוכלים <strong>למה לי?</strong> והלוא <strong>סופו</strong> של בשר בהמה זו, לכשתמות, <strong>לטמא טומאה חמורה</strong> (טומאת נבילה), <strong>ו</strong>כלל הוא בדיני טומאה כי <strong>כל</strong> דבר <strong>שסופו לטמא טומאה חמורה, לא בעי</strong> <small>[צריך]</small> <strong>הכשר,</strong> והריהו מקבל טומאת אוכלים אף בלא שהוכשר בנתינת משקה עליו.
 <strong>דתני דבי</strong> <small>[ש</small>כן <small>שנה</small> החכם <small>של בית]</small> מדרשו של <strong>ר' ישמעאל</strong> על הנאמר בדין הכשר משקים <strong>"וכי יותן מים על זרע</strong> ונפל מנבלתם עליו טמא הוא לכם" (ויקרא יא, לח) <strong>מה זרעים שאין סופן לטמא טומאה חמורה, צריכין הכשר. אף כל</strong> דבר מאכל <strong>שאין סופו לטמא טומאה חמורה צריך הכשר.</strong> יצא מכלל זה הדבר שסופו לקבל טומאה חמורה (כטומאת הנבילה) שאין צריך הכשר משקים כדי לקבל טומאת אוכלים.
 <strong>ו</strong>כן <strong>תניא</strong> <small>[שנויה</small> ברייתא<small>],</small> <strong>אמר ר' יוסי: מפני מה אמרו</strong> חכמים כי <strong>נבלת עוף טהור צריכה מחשבה</strong> לאכילה, על מנת שתטמא, <strong>ו</strong>אולם <strong>אינה צריכה הכשר</strong> משקים? <strong>מפני</strong>
## דף קכא:
 <strong>שסופה</strong> של נבילה זו של העוף הטמא שתבוא <strong>לטמא</strong> את האדם האוכלה <strong>טומאה חמורה</strong> בשעה שהיא בבית הבליעה. ולכך אין נבלת העוף צריכה להכשר מים כדי לטמא טומאת אוכלים!
 <strong>אמר חזקיה</strong> בתשובה: טעמם של חכמים (שהביא ר' אסי את דבריהם) שהצריכו הכשר מים לבהמה המפרכסת הוא <strong>הואיל ויכול</strong> עתה השוחט את הבהמה הזו <strong>לגוררה</strong> (לחותכה) כולה לפיסות בשר קטנות שאין בכל אחת מהן שיעור כזית (ולכך אינה נטמאת בטומאת נבילה), <strong>ולהעמידה</strong> לבהמה זו כולה <strong>על</strong> שיעור שהוא <strong>פחות מכזית.</strong> ונמצא שאין זה ברור שסופה של הבהמה המפרכסת לבוא לכלל טומאת נבילות.
 <strong>אמר ליה</strong> <small>[לו]</small> <strong>ר' ירמיה לר' זירא</strong> בתמיהה על תשובה זו: <strong>ומי</strong> <small>[והאם]</small> <strong>אמר חזקיה הכי</strong> <small>[כך]?</small> <strong>והא איתמר</strong> <small>[והרי נאמר]</small> שנחלקו חזקיה ור' יוחנן בדינה של הבהמה ש<strong>שחט בה</strong> בבהמה טמאה <strong>שנים</strong> (שני הסימנים שבצוואר: הוושט והקנה) <strong>או</strong> ששחט בה <strong>רוב שנים,</strong> שהיא השחיטה המכשירה את הבהמה הטהורה לאכילה לישראל, <strong>ועדיין היא,</strong> הבהמה, <strong>מפרכסת. חזקיה אמר:</strong> בהמה זו <strong>אינה</strong> בכלל איסור <strong>לאברים</strong> שבה, שאין בה איסור אבר מן החי, ולכך מותר הגוי (האסור באכילת אבר מן החי) באכילתה. ואילו <strong>ר' יוחנן אמר</strong> כי בהמה זו <strong>ישנה</strong> בכלל איסור אבר מן החי <strong>לאברים</strong> שבה.
  והם מנמקים את דבריהם: <strong>חזקיה אמר</strong> שהבהמה <strong>אינה</strong> אסורה <strong>לאברים,</strong> שהרי <strong>מתה היא</strong> כיון שנשחטו בה שני סימניה או רובם. ואילו <strong>ר' יוחנן אמר</strong> כי בהמה זו <strong>ישנה</strong> עדיין באיסורה <strong>לאברים</strong> כי <strong>לאו</strong> <small>[לא]</small> <strong>מתה היא,</strong> שהרי היא עדיין מפרכסת. הרי איפוא שלדעת חזקיה בהמה זו נחשבת כמי שכבר מתה למרות שהיא עדיין מפרכסת, ומעתה מדוע לא תיחשב גם כן כמתה לענין טומאת נבילות?
 <strong>אמר ליה</strong> <small>[לו]</small> ר' זירא לר' ירמיה בתשובה לשאלתו: לדעת חזקיה בהמה זו <strong>יצתה</strong> (יצאה) <strong>מכלל חיה</strong> (לענין שאין עוד באבריה איסור אבר מן החי), <strong>ו</strong>אולם <strong>לכלל מתה</strong> היא עדיין <strong>לא באת</strong> (באה), <strong>ולכך אין בה עדיין טומאת נבילות.</strong>
 <big>א</big> למעלה הובאה מחלוקתם של חזקיה ור' יוחנן בדינה של בהמה שנשחטה ועדיין היא מפרכסת. ועתה דנים במחלוקת זו ל<strong>גופא</strong> <small>[לעצמה].</small> בהמה ש<strong>שחט בה שנים</strong> (סימנים, קנה וושט), <strong>או רוב שנים, ועדיין היא מפרכסת. חזקיה אמר</strong> כי היא <strong>אינה לאברים,</strong> ואילו <strong>ר' יוחנן אמר</strong> שהיא <strong>ישנה לאברים. אמר ר' אלעזר</strong> בהכרעת המחלוקת להלכה: <strong>נקוט להא</strong> <small>[תפוס,</small> קבל כהלכה למעשה <small>את</small> דעה <small>זו]</small> של <strong>ר' יוחנן בידך,</strong> ומשום <strong>דתני</strong> <small>[ש</small>כן <small>שנה]</small> <strong>רב אושעיא כוותיה</strong> <small>[כמותו]</small> בברייתא.
 <strong>דתני</strong> <small>[ששנה]</small> <strong>רב אושעיא: ישראל ששחט בהמה טמאה ל</strong>אכילתו של <strong>גוי,</strong> אם <strong>שחט בה שנים</strong> סימנים <strong>או רוב שנים, ו</strong>עדיין הבהמה <strong>מפרכסת</strong> לאחר השחיטה — בהמה זו <strong>מטמאה טומאת אוכלין,</strong> כיון שנחשבת היא עתה כאוכל (ומטמאת אוכל אחר), <strong>אבל</strong> היא <strong>לא</strong> נטמאת ומטמאת ב<strong>טומאת נבלות</strong> כל עוד היא מפרכסת.
 <strong>אבר הפורש ממנה</strong> מבהמה זו שנשחטה ועדיין מפרכסת נחשב <strong>כפורש מן החי</strong> שהוא מטמא עתה בטומאת נבילות, כדינו של כל אבר מן החי. <strong>ו</strong>דינו של ה<strong>בשר הפורש ממנה כ</strong>דינו של ה<strong>בשר הפורש מן החי,</strong> שאמנם אין הוא נחשב לענין טומאת אוכלים, <strong>ו</strong>אולם הוא <strong>אסור</strong> באכילה <strong>לבני נח. ו</strong>אסור בשר זה שפרש מן הבהמה בעודה מפרכסת באכילה <strong>אפילו לאחר שתצא נפשה.</strong> הרי שברייתא זו היא כדעת ר' יוחנן הסבור שיש איסור אבר מן החי בבהמה המפרכסת, ושלא כדעת חזקיה.
  ומאחר והובא חלקה הראשון של הברייתא (כראיה לשיטת ר' יוחנן) מביאים את המשך דבריה: ואם הישראלי <strong>שחט בה</strong> בבהמה הטמאה שנשחטה לאכילת הגוי לא את שני סימניה אלא סימן <strong>אחד</strong> בלבד <strong>או רוב</strong> סימן <strong>אחד,</strong> ומפרכסת הבהמה לאחר שחיטתה — אין זו כדרך שחיטה ראויה, ולכך <strong>אינה מטמאה טומאת אוכלין.</strong> וכיוצא בזה אם לא שחטה אלא <strong>נחרה</strong> (הרג אותה שלא בשחיטה) — <strong>אין בה טומאה של כלום. ו</strong>הוא הדין ב
 <strong>גוי ששחט בהמה טהורה לישראל, ומפרכסת</strong> הבהמה לאחר שחיטתה — נחשבת היא כאוכל לענין שהיא <strong>מטמאה טומאת אוכלין, אבל</strong> היא <strong>לא</strong> נטמאת ומטמאת ב<strong>טומאת נבלה.</strong>
 <strong>אבר הפורש ממנה</strong> מבהמה זו שנשחטה ועדיין מפרכסת נחשב <strong>כפורש מן החי</strong> לענין שהוא מטמא עתה בטומאת נבילות, כדינו של כל אבר מן החי. <strong>ו</strong>דינו של ה<strong>בשר הפורש ממנה כ</strong>דינו של ה<strong>בשר הפורש מן החי,</strong> שאינו נחשב לענין טומאת אוכלים, <strong>ו</strong>אולם הוא <strong>אסור</strong> באכילה <strong>לבני נח. ו</strong>אסור בשר זה שפרש מן הבהמה בעודה מפרכסת <strong>אפילו לאחר שתצא נפשה.</strong>
 ואם <strong>שחט בה</strong> הגוי בבהמה הטהורה סימן <strong>אחד או רוב</strong> סימן <strong>אחד</strong> — <strong>אינה מטמאה טומאת אוכלין.</strong> וכיוצא בדבר אם <strong>נחרה</strong> — <strong>אין בה טומאה של כלום.</strong>
 ובמקרה שבו <strong>שחט</strong> ה<strong>גוי</strong> בהמה טהורה <strong>במקום שאין</strong> שחיטתו <strong>עושה אותה טרפה</strong> (כששחט רק חלק מן הסימנים, כגון חצי קנה, ובכך אין הבהמה נטרפת) <strong>ובא ישראל וגמרה</strong> לשחיטה זו, שחתך את אותו הסימן ואת הסימן האחר, כולו או רובו — בהמה זו <strong>כשרה</strong> לאכילה, שהרי נשחטה בידי ישראל.
  ואולם אם <strong>שחט ישראל, בין במקום שעושה אותה טרפה</strong> (ששחט רובו של סימן, שבכך הבהמה נטרפת), <strong>ובין במקום שאין עושה אותה טרפה</strong> (ששחט רק חלק מן הסימן), <strong>ובא גוי וגמר</strong> את שחיטתו של הישראל — <strong>שחיטתו פסולה.</strong>
 ומוסיפה עוד הברייתא: זה <strong>הרוצה שיאכל מ</strong>בשרה של <strong>בהמה</strong> שנשחטה <strong>קודם שתצא נפשה,</strong> משום שיפה בשר זה לבריאות, כיצד יעשה? הריהו <strong>חותך כזית בשר מבית שחיטתה</strong> (מקום השחיטה), <strong>ומולחו יפה יפה</strong> יותר מבשר אחר, שכן עדיין לא הספיק הדם לצאת, ובשעה שחותך הוא מבשר זה נבלע הדם בו, <strong>ומדיחו</strong> במים לאחר המליחה <strong>יפה יפה,</strong> להסיר את המלח והדם, <strong>וממתין לה עד שתצא נפשה, ואוכלו. אחד גוי ואחד ישראל מותרין בו,</strong> שאין בו משום איסור אבר מן החי.
  ומעירים: דברי ברייתא זו  <strong>מסייע ליה</strong> <small>[לו]</small> <strong>לרב אידי בר אבין,</strong> שכן <strong>אמר רב אידי בר אבין, אמר ר' יצחק בר אשיין: הרוצה שיבריא,</strong> מה יעשה? הריהו <strong>חותך כזית בשר מבית שחיטה, ומולחו יפה יפה, ומדיחו יפה יפה, וממתין לה עד שתצא נפשה, אחד גוי ואחד ישראל מותרים בו.</strong>
 <big>ב</big> למעלה למדנו כי ישראל השוחט בהמה טמאה לגוי (וכן גוי השוחט בהמה טהורה), אף שהיא עדיין מפרכסת נחשבת היא כאוכל לענין טומאת אוכלים, ובענין זה <strong>בעי</strong> <small>[שאל]</small> <strong>ר' אלעזר:</strong> אם בתוך שחיטה זו, השוחט <strong>שהה בה</strong> (באמצע השחיטה) או ש<strong>דרס בה</strong> את הסכין, שאלה מן הדברים הפוסלים את השחיטה, <strong>מהו</strong> דינה. האם רק השחיטה הראויה בכל דיניה היא העושה את הבהמה המפרכסת כאוכל, ובאופנים הללו שאין זו שחיטה ראויה לא תועיל השחיטה לכך. או שמא גם השחיטה שאינה מדוקדקת בכל הלכות שחיטה עושה את הבהמה לאוכל?
 <strong>אמר ליה ההוא סבא</strong> <small>[אמר לו אותו זקן]</small> בפתרון בעייתו: <strong>הכי</strong> <small>[כך]</small> <strong>אמר ר' יוחנן:</strong> אין המדובר אלא בשחיטה הראויה בכל אופניה, ולכך היא <strong>צריכה הכשר שחיטה כבהמה טהורה.</strong> ומבררים: <strong>"הכשר</strong> שחיטה" <strong>למאי</strong> <small>[למה]</small> הכוונה? <strong>אמר רב שמואל בר יצחק:</strong> הכוונה היא ל<strong>בדיקת סכין,</strong> שיבדוק חכם את הסכין לפני השחיטה.
 <big>ג</big> ומביאים עוד בעיה בענין זה, מה ש<strong>בעא מיניה</strong> <small>[שאל אותו]</small> <strong>ר' זירא מרב ששת:</strong> בהמה זו הטמאה שנשחטה בידי ישראל והריהי עתה מפרכסת, והריהי נמצאת עתה באוהל שבו יש טומאת מת, ובמעי ה של אותה בהמה ישנם דברים שבלעתם קודם שנשחטה, <strong>מהו</strong> הדין לענין <strong>שתציל</strong> הבהמה <strong>על</strong> הדברים <strong>הבלועין שבתוכה</strong> שלא ייחשבו אלה כנמצאים בתוך אוהל המת, ולא ייטמאו? האם היא נחשבת כחיה (ומצילה את הכלים שבתוכה) או שמא היא נחשבת כמתה (ואין היא מצילה אותם)?
 <strong>אמר ליה</strong> <small>[לו]</small> רב ששת לר' זירא בתמיהה על שאלתו: והרי כיון שאמרנו שבהמה זו <strong>מטמאה טומאת אוכלין,</strong> והרי שנחשבת היא כמתה, <strong>ו</strong>מעתה כיצד אפשר לומר שהיא <strong>מצלת</strong> על הבלועים שבתוכה? <strong>אמר ליה</strong> <small>[לו]</small> ר' זירא בתשובה: ואולם כמו כן אמרנו גם ש<strong>אינה מטמאה טומאת נבלות,</strong> והרי שאין היא נחשבת כמתה אלא כחיה, <strong>ו</strong>מעתה כיצד אפשר לומר ש<strong>לא תציל</strong> על הבלועים שבתוכה?
 <strong>אמר אביי</strong> בהכרעת הבעיה: יש לנהוג לחומרה ולכן בהמה זו <strong>אינה מצלת על הבלועים שבתוכה, דהא</strong> <small>[שהרי]</small> <strong>מטמאה טומאת אוכלין, ו</strong>מצד שני <strong>הרובעה חייב, דהא</strong> <small>[שהרי]</small> היא <strong>אינה מטמאה טומאת נבלה,</strong> ונחשבת כחיה.
 <big>ד</big> עוד שנינו במשנתנו כי <strong>ר' יהודה אומר</strong> בדינו של <strong>האלל</strong> המכונס במקום אחד, שאם יש בו שיעור כזית במקום אחד, <strong>הריהו חייב עליו.</strong> ובהסבר שיטתו של ר' יהודה <strong>אמר רב הונא: והוא</strong> (ובלבד, כלומר, דין זה נאמר רק בזמן <strong>שכנסו</strong> אדם בר דעת, שגילה בכך דעתו שמחשיב הוא את האלל כראוי לאכילה.
 <strong>ו</strong>עוד <strong>אמר רב הונא:</strong> <strong>שני חצאי זיתים</strong> של בשר נבילה <strong>שישנן על גבי העור</strong> — <strong>העור מבטלן</strong> לכל אחת מחתיכות הבשר הללו, שאין העור מטמא בטומאת הנבילה והחתיכות הללו מתבטלות אצלו. ולכך אין כאן מקום לטומאת נבילה.
## דף קכב.
 ושואלים: <strong>אליבא דמאן</strong> <small>[לפי שיטתו של מי]</small> אמר רב הונא את דבריו, שהרי בפרקנו (להלן קכד,א) נחלקו ר' ישמעאל ור' עקיבא בדינו של עור שיש עליו שתי חתיכות בשר נבילה הנפרדות זו מזו, שלדעת ר' ישמעאל הנושא אותם נטמא (כיון שנשא כזית בשר נבילה), ואולם הנוגע בהם אינו נטמא (שהרי לא נגע בנגיעה אחת בכזית בשר שלם). ואילו לדעת ר' עקיבא הן הנוגע והן הנושא אינם נטמאים. ומעתה דברי רב הונא אינם לא כשיטת ר' ישמעאל ולא כשיטת ר' עקיבא.
  שהרי <strong>אי</strong> <small>[אם]</small> תאמר שנאמרו הדברים <strong>אליבא</strong> <small>[לשיטת]</small> <strong>ר' ישמעאל</strong> — <strong>האמר</strong> <small>[הרי אמר]</small> ר' ישמעאל כי <strong>לא מבטל</strong> ה<strong>עור</strong> את הבשר, ולכך הנושא את העור נטמא בטומאת נבילה. <strong>ואי אליבא</strong> <small>[ואם לשיטת]</small> <strong>ר' עקיבא</strong> — לא נצרך רב הונא להשמיענו שהעור מבטל את הבשר, כי <strong>פשיטא</strong> <small>[פשוט]</small> הדבר, כי <strong>האמר</strong> <small>[הרי אמר]</small> ר' עקיבא ש<strong>מבטל</strong> ה<strong>עור</strong> את הבשר, ולכן אין הנושא נטמא.
  ומשיבים:  <strong>לעולם</strong> אמר רב הונא את דבריו <strong>אליבא</strong> <small>[לשיטת]</small> <strong>ר' ישמעאל</strong> הסבור שאין העור מבטל את הבשר, <strong>ו</strong>אולם <strong>כי</strong> <small>[כאשר]</small> <strong>אמר ר' ישמעאל</strong> ש<strong>לא מבטל</strong> ה<strong>עור</strong> את הבשר — <strong>הני מילי</strong> <small>[דברים אלה]</small> אמורים רק בזמן <strong>שפלטתו חיה</strong> לחתיכות בשר אלה שעל העור מן הבהמה (כגון שנשכה כלב ותלש עור עם חתיכות בשר עליו), <strong>אבל</strong> בזמן ש<strong>פלטתו סכין</strong> בידי אדם — <strong>בטיל</strong> <small>[בטל]</small> הבשר אצל העור.
  ומציעים:  <strong>תא שמע</strong> <small>[בוא</small> ו<small>שמע]</small> כי אין זה ההסבר בדברי רב הונא, שהרי שנינו במשנתנו ש<strong>ר' יהודה אומר</strong> כי <strong>האלל המכונס, אם יש</strong> בו <strong>כזית במקום אחד</strong> — <strong>חייבין עליו. ו</strong>בהסבר דברי ר' יהודה הללו <strong>אמר רב הונא: והוא</strong> (ובלבד) <strong>שכנסו</strong> האדם את האלל לאחר הפשט העור, שבכך גילה דעתו כי מלכתחילה לא ביטל את האלל. ומתוך שהעמיד רב הונא את דברי ר' יהודה דווקא באופן זה שכנסו אדם, מוכח מכאן שמדובר בזמן שפלטתו הסכין בשנים ושלושה מקומות, ועמד האדם וכינסם. ומכאן יש ללמוד כי אם ביטל אותם האדם במכוון — הריהם בטלים, אבל העור אינו מבטלם. שהרי אם ביטלם העור שוב אין חוזרים לכלל טומאת נבילה.
  ויש להקשות: <strong>אי אמרת בשלמא</strong> <small>[נניח אם אתה אומר]</small> שחתיכות ש<strong>פלטתו סכין ל</strong>שיטת <strong>ר' ישמעאל נמי</strong> <small>[גם כן]</small> <strong>לא בטיל</strong> <small>[בטל]</small> אצל העור — מובן הדבר, שכן <strong>רב הונא</strong> ש<strong>אמר</strong> כי לפי ר' יהודה כינוס הדברים בידי אדם מחשיב את הדבר, ומטמא, הרי זה <strong>כ</strong>דעת <strong>ר' ישמעאל</strong> הסבור שפליטת סכין אינה מבטלת.
 <strong>אלא אי אמרת</strong> <small>[אם אתה אומר]</small> ש<strong>פלטתו סכין לר' ישמעאל בטיל</strong> <small>[בטל],</small> וגם כינוס בידי אדם אינו מחשיב את הדבר לכלל טומאה, דברי <strong>רב הונא</strong> ש<strong>אמר</strong> כי לשיטת ר' יהודה מועיל כינוס גם בזמן שפלטתו סכין, ואין העור מבטלם, <strong>כ</strong>שיטת <strong>מאן</strong> <small>[מי]</small> הם נאמרו?
 <strong>אלא</strong> יש לחזור מההסבר שנאמר מקודם בשיטת ר' ישמעאל ולומר כי <strong>לעולם</strong> גם בזמן ש<strong>פלטתו סכין ל</strong>שיטת <strong>ר' ישמעאל לא בטיל</strong> <small>[לא בטל],</small> <strong>ו</strong>אילו <strong>רב הונא</strong> האומר שהעור מבטל את שני חצאי זיתי בשר הנבילה שעליו, <strong>אמר</strong> את דבריו <strong>כ</strong>שיטת <strong>ר' עקיבא.</strong> ותוהים: <strong>פשיטא</strong> <small>[פשוט]</small> שכך היא שיטת ר' עקיבא, ולא נצרך רב הונא להשמיע את דבריו!
  ומשיבים: נצרך רב הונא לומר  את דבריו, שכן <strong>מהו דתימא</strong> <small>[שתאמר,</small> היה מקום לומר<small>]:</small> <strong>כי קאמר</strong> <small>[כאשר אמר]</small> <strong>ר' עקיבא</strong> את שיטתו שהעור מבטל את חתיכות הבשר שעליו, <strong>הני מילי</strong> <small>[דברים אלה]</small> אמורים רק בזמן ש<strong>פלטתו סכין, אבל</strong> בזמן ש<strong>פלטתו חיה</strong> — <strong>לא בטיל</strong> <small>[אינו בטל],</small> לכך
 <strong>קא משמע לן</strong> <small>[הוא משמיע לנו]</small> ש<strong>טעמא</strong> <small>[טעם]</small> שיטת <strong>ר' עקיבא</strong> הוא <strong>מפני שהעור מבטלן,</strong> ומשום כך, <strong>לא שנא</strong> <small>[אינו שונה]</small> אם <strong>פלט חיה, ולא שנא</strong> <small>[ואינו שונה]</small> אם <strong>פלט סכין, כדקתני סיפא</strong> <small>[כמו ששנה בסופה]</small> של אותה ברייתא: <strong>מפני מה ר' עקיבא מטהר בעור? מפני שהעור מבטלן.</strong>
 <big>א משנה</big> <strong>אלו</strong> הם בעלי החיים <strong>ש</strong>דין <strong>עורותיהן כ</strong>דין <strong>בשרן</strong> לענין הטומאה: <strong>עור</strong> של <strong>האדם</strong> המת, הריהו כבשר המת, ומטמא. <strong>ו</strong>כן <strong>עור חזיר של ישוב</strong> (חזיר בית) שהוא רך ונאכל לגוים, הריהו נחשב כבשר החזיר, ומטמא טומאת נבילות כבשר החזיר. <strong>ר' יהודה אומר</strong> כי <strong>אף עור חזיר הבר</strong> נחשב כבשרו, ומטמא טומאת נבילות.
 <strong>ועור חטרת</strong> (חטוטרת, דבשת) <strong>של</strong> ה<strong>גמל הרכה,</strong> שעדיין לא התקשה, הריהו נחשב כבשר, ומטמא. <strong>ו</strong>כן <strong>עור הראש של עגל הרך, ועור הפרסות, ועור בית הבושת</strong> (רחם) של הנקיבה, <strong>ועור השליל</strong> (העובר שבמעי אמו), הנמצא בה בשעת שחיטה, <strong>ועור של תחת האליה</strong> (זנב) הכבשה, <strong>ועור</strong> של ארבעת השרצים הבאים (שמכלל שמונת השרצים המטמאים במותם, האמורים בתורה "החולד והעכבר והצב למינהו. והאנקה והכח והלטאה והחומט והתנשמת". ויקרא יא, כט—ל), שעורם רך: <strong>האנקה, והכח, והלטאה, והחומט.</strong> שבכל אלה העורות שנמנו דינם כדין הבשר, ומטמאים. <strong>ר' יהודה אומר</strong> כי עור <strong>הלטאה</strong> דינו <strong>כ</strong>דין עור ה<strong>חולדה</strong> (ה"חולד" האמור בתורה), שאינם נחשבים כבשר לענין טומאה.
 <strong>וכולן,</strong> כל העורות האלה שצויינו למעלה כמי שדינם כבשר, בזמן <strong>שעבדן</strong> כדרך שמעבדים עור, <strong>או ש</strong>שטחם על הקרקע ו<strong>הילך בהן</strong> (עליהם) שיעור זמן שיש בו <strong>כדי עבודה</strong> (עיבוד העור) — הריהם <strong>טהורין,</strong> שכן בכך יצאו מכלל בשר ונהיו לעורות גמורים. <strong>חוץ מעור האדם</strong> שנשאר טמא אף באופנים הללו. <strong>ר' יוחנן בן נורי אומר</strong> כי עורותיהם של כל <strong>שמונה</strong> ה<strong>שרצים</strong> הנזכרים בתורה, <strong>יש להן</strong> דין <strong>עורות,</strong> ולא דין בשר, ואין הם מטמאים.
 <big>ב גמרא</big> שנינו בתחילת משנתנו כי עור אדם נחשב כבשרו לענין הטומאה, ועל כך <strong>אמר עולא: דבר</strong> (מדין) <strong>תורה עור</strong> של <strong>אדם</strong> הריהו <strong>טהור, ומה טעם אמרו</strong> חכמים שהוא <strong>טמא? גזירה</strong> היא <strong>שמא יעשה אדם</strong> מ<strong>עורות אביו ואמו</strong> שמתו <strong>שטיחין,</strong> ולכן חכמים גזרו עליהם טומאה כדי שלא יעשו כן.
 <strong>ואיכא דמתני לה</strong> <small>[ויש ששונים אותה</small> הלכה של עולא<small>]</small> לא על תחילת משנתנו אלא <strong>אסיפא</strong> <small>[על הסוף]</small> ששנינו בה: <strong>ו</strong>כל העורות <strong>כולן</strong> שנמנו במשנתנו  כמי שיש להם דין בשר, בזמן <strong>שעיבדן או ש</strong>שטחם על הקרקע ו<strong>הילך בהן</strong> שיעור זמן <strong>כדי עבודה</strong> — <strong>טהורין, חוץ מעור אדם,</strong> שטמא אף באופנים אלה. ועל כך <strong>אמר עולא:</strong> <strong>דבר תורה עור אדם שעבדו</strong> — <strong>טהור, ומה טעם אמרו</strong> חכמים שהוא <strong>טמא? גזירה שמא יעשה אדם עורות אביו ואמו שטיחין.</strong>
 ומעירים: <strong>מאן דמתני לה ארישא</strong> <small>[מי ששונה אותה</small> הלכה <small>על התחלת</small> משנתנו, שעניינה עור שלא עובד<small>],</small> ולמדנו איפוא שגם עור דק טומאתו מדברי חכמים, ולא מדין תורה — <strong>כל שכן</strong> שהוא שונה אותה הלכה <strong>אסיפא</strong> <small>[על סוף</small> משנתנו בעור שעובד<small>],</small> שטומאתו של עור האדם מדברי חכמים ולא מדין תורה. <strong>ו</strong>אולם <strong>מאן דמתני אסיפא</strong> <small>[מי ששונה אותה על סוף</small> משנתנו<small>],</small> נדייק מדבריו: דווקא עור אדם שעובד מקבל טומאה רק מדברי חכמים, <strong>אבל ארישא</strong> <small>[בראשה</small> של המשנה<small>]</small> העוסקת בעור שלא עובד — הריהו טמא ב<strong>טומאה דאורייתא</strong> <small>[שמן התורה].</small>
 <big>ג</big> <strong>ו</strong>עוד שנינו במשנתנו שנחלקו תנאים בדינו של עור חזיר, שלדעת חכמים אין עור חזיר נחשב כבשר לענין הטומאה אלא <strong>עור חזיר</strong> של ישוב, ואילו לדעת ר' יהודה אף עור חזיר הבר נחשב כבשר. ומבררים: <strong>במאי קמיפלגי</strong> <small>[במה הם חלוקים]?</small> ומסבירים: <strong>מר סבר</strong> <small>[חכם זה,</small> חכמים <small>סבור]</small> כי <strong>האי</strong> <small>[זה,</small> עור חזיר הבר<small>]</small> הוא <strong>אשון</strong> <small>[קשה],</small> ולכן אין הוא נחשב כבשר, <strong>ו</strong>אילו <strong>האי</strong> <small>[זה,</small> עור של ישוב<small>]</small> הוא <strong>רכיך</strong> <small>[רך],</small> ולכן הוא נחשב כבשר. <strong>ו</strong>אילו <strong>מר סבר</strong> <small>[חכם זה,</small> ר' יהודה, <small>סבור]</small> כי <strong>האי נמי רכיך</strong> <small>[זה,</small> עור חזיר הבר, <small>גם כן רך],</small> ולכן הוא נחשב כבשר.
 <big>ד</big> עוד שנינו במשנתנו כי <strong>עור חטרת</strong> (חטוטרת, דבשת) <strong>של גמל הרכה</strong> <strong>נחשב כבשר לענין הטומאה. ושואלים:</strong> <strong>וכמה,</strong> מה משך הזמן שנקרא הוא <strong>גמל הרכה,</strong> ודין עורו כדין בשרו? <strong>אמר עולא, אמר ר' יהושע בן לוי: כל זמן שלא טענה</strong> משא.
  ובבירור דברי ר' יהושע בן לוי הללו <strong>בעי</strong> <small>[שאל]</small> <strong>ר' ירמיה:</strong> אם <strong>הגיע זמנה</strong> של הגמל <strong>לטעון ו</strong>אולם עדיין <strong>לא טענה</strong> בפועל, <strong>מהו</strong> דין עורו של הגמל? ועוד <strong>בעי</strong> <small>[שאל]</small> <strong>אביי</strong> בבירור דברי ר' יהושע בן לוי: גמל זה שעדיין <strong>לא הגיע זמנה לטעון, ו</strong>אולם <strong>טענה, מהו</strong> דין עורו? ואומרים כי שאלות אלה לא נפתרו ו<strong>תיקו</strong> <small>[תעמודנה]</small> במקומן.
  ועוד נמסר בענין זה של גמל הרכה, כי <strong>יתיב</strong> <small>[ישב]</small> <strong>ריש לקיש וקמיבעיא ליה</strong> <small>[ונשאלה לו]:</small> <strong>כמה גמל הרכה? אמר ליה</strong> <small>[לו]</small> <strong>ר' ישמעאל בר אבא: הכי</strong> <small>[כך]</small> <strong>אמר ר' יהושע בן לוי: כל זמן שלא טענה. אמר ליה</strong> <small>[לו]</small> ריש לקיש: <strong>תיב לקבלי</strong> <small>[שב למולי].</small> כלומר, אמרת לי דבר חשוב, ואני מכבד אותך שתשב לידי.
  וכיוצא בזה נמסר כי בזמן אחר <strong>יתיב</strong> <small>[ישב]</small> <strong>ר' זירא וקמיבעיא ליה</strong> <small>[ונשאלה לו]</small> השאלה: <strong>כמה גמל הרכה? אמר ליה</strong> <small>[לו]</small> <strong>רבין בר חיננא: הכי</strong> <small>[כך]</small> <strong>אמר עולא, אמר ר' יהושע בן לוי: כל זמן שלא טענה. הוה קתני לה</strong> <small>[היה</small> רבין <small>בר חיננא</small> <small>שונה אותה,</small> את ההלכה הזו שוב לפני ר' זירא<small>].</small> <strong>אמר ליה</strong> <small>[לו]</small> ר' זירא: פעם <strong>חדא הויא</strong> <small>[אחת היה]</small> <strong>לך,</strong> שכבר <strong>אמרת</strong> אותה כבר, ואין צורך לחזור.
 ומעירים: <strong>תא חזי</strong> <small>[בוא וראה]</small> מתוך השוואת המעשים <strong>מה בין תקיפי ארעא דישראל</strong> <small>[תקיפי ארץ ישראל]</small> כריש לקיש שהיה מפורסם בחומרתו ותקיפותו <strong>לחסידי</strong> <small>[לחסידי]</small> ארץ <strong>בבל</strong> כר' זירא. שריש לקיש כיבד את זה שהשמיע דבר תורה, ואילו ר' זירא השיב בחריפות לאותו חכם שהשמיעו דבר תורה.
 <big>ה</big> <strong>ו</strong>עוד שנינו במשנתנו כי <strong>עור הראש</strong> של עגל רך נחשב כבשר לענין הטומאה. <strong>ו</strong>מבררים: <strong>כמה</strong> משך הזמן שהוא נקרא <strong>עגל הרך? עולא אמר: בן שנתו. ר' יוחנן אמר: כל זמן שיונק. איבעיא להו</strong> <small>[נשאלה להם</small> לחכמי בית המדרש<small>]:</small> <strong>היכי קאמר</strong> <small>[איך אמר]</small> <strong>עולא</strong> בדיוק את דבריו, האם כוונתו לעגל שהוא <strong>בן שנתו והוא</strong> גם עגל <strong>שיונק.</strong>
## דף קכב:
 <strong>ו</strong>כנגד דעה זו <strong>אמר ליה</strong> <small>[לו]</small> <strong>ר' יוחנן</strong> לעולא כי <strong>כל זמן ש</strong>העגל <strong>יונק</strong> חלב הריהו נחשב כ"עגל הרך", גם אם העגל הוא בן למעלה משנה. ונמצא לפי הסבר זה של הבעיה כי עולא מצריך שיתקיימו בו שני תנאים, ולדעת ר' יוחנן די בכך שהעגל יונק.
 <strong>או דלמא</strong> <small>[שמא]</small> "עגל רך" לדעת <strong>עולא,</strong> הוא זה שהוא <strong>בן שנתו קאמר</strong> <small>[הוא</small> עולא <small>אומר],</small> <strong>בין</strong> שעגל זה <strong>יונק ובין שאינו יונק. ו</strong>כנגד דעה זו <strong>אמר ליה</strong> <small>[לו]</small> <strong>ר' יוחנן</strong> לעולא כי אין "עגל רך" אלא זה שהוא גם <strong>בן שנתו והוא</strong> גם <strong>שיונק.</strong> ונמצא שלפי הסבר זה ר' יוחנן הוא שמצריך שיתקיימו בו שני תנאים, ואילו לדעת עולא די בכך שהוא בן שנתו?
  ומציעים:  <strong>תא שמע</strong> <small>[בוא</small> ו<small>שמע]</small> פתרון לבעיה זו ממה ש<strong>ר' יוחנן אמר</strong> בלשונו <strong>"כל זמן שיונק", ואם איתא</strong> <small>[יש]</small> מקום לצד השני, שלדעת ר' יוחנן צריכים אנו גם שיהא העגל בן שנתו, <strong>"והוא שיונק" מיבעי ליה</strong> <small>[צריך היה לו</small> לומר<small>],</small> שהרי תנאי זה של יניקה בא כתוספת לתנאי הראשון שהוא בן שנתו. ומסכמים: אכן <strong>שמע מינה</strong> <small>[למד מכאן]</small> שכן הוא, ונפתרה בכך הבעיה.
 <big>א</big> ומביאים עוד בדין עור הראש של עגל הרך. <strong>בעא מיניה</strong> <small>[שאל אותו]</small> <strong>ריש לקיש מר' יוחנן: עור הראש של עגל הרך</strong> שעדיין הוא ראוי לאכילה, <strong>מהו שיטמא</strong> טומאת אוכלים, האם רואים אנו אותו כעור או כבשר? <strong>אמר ליה</strong> <small>[לו]</small> ר' יוחנן בתשובה: <strong>אינו מטמא.</strong>
 <strong>אמר ליה</strong> <small>[לו]</small> ריש לקיש: והרי <strong>לימדתנו רבינו</strong> את זו ששנינו במשנתנו <strong>אלו שעורותיהן כבשרן ו</strong>בכללם הוא גם <strong>עור הראש של עגל הרך! אמר ליה</strong> <small>[לו]</small> ר' יוחנן לריש לקיש: <strong>אל תקניטני</strong> בקושיה זו, כי <strong>בלשון יחיד אני שונה אותה</strong> את המשנה הזו, שהיא דעת תנא יחיד, ולא "סתם משנה" שהלכה כמותה.
 <strong>דתניא</strong> <small>[ש</small>כן <small>שנויה</small> ברייתא<small>]</small> בדינו של <strong>השוחט את</strong> קרבן <strong>העולה</strong> על מנת <strong>להקטיר</strong> (להקריב) <strong>כזית מעור שתחת האליה</strong> (הזנב) של הכבש, אם כדי להקטירו <strong>חוץ למקומו</strong> (חוץ לעזרה) — הרי זה הקרבן <strong>פסול, ו</strong>אולם <strong>אין בו</strong> עונש <strong>כרת</strong> לאוכלו. ואם שחט כדי להקטיר עור זה <strong>חוץ לזמנו</strong> (למחרת) — הרי זה הקרבן הוא <strong>פיגול וחייבין עליו,</strong> על אכילתו, עונש <strong>כרת.</strong> מפני שעור זה הוא רך, ודינו כבשר, שמחשבה בו פוסלת. זו היא דעת חכמים.
 <strong>אלעזר בן יהודה איש אבלום אומר משום</strong> <small>[בשם]</small> <strong>ר' יעקב, וכן היה ר' שמעון בן יהודה איש כפר עיכום אומר משום</strong> <small>[בשם]</small> <strong>ר' שמעון: אחד</strong> (בין) <strong>עור</strong> בית <strong>ה</strong><strong>פרסות, ואחד</strong> (ובין) <strong>עור הראש של עגל הרך, ואחד</strong> (ובין) <strong>עור של תחת האליה, וכל שמנו חכמים גבי</strong> <small>[אצל]</small> <strong>טומאה "</strong>אלו <strong>שעורותיהן כבשרן",</strong> והרי לשון זו באה <strong>להביא</strong> (לרבות) <strong>עור של בית הבושת</strong> של הנקיבה, שכל אלה נידונים כבשר.
  שאם בשעת עבודת הקרבן חשב להקטירו <strong>חוץ למקומו</strong> — <strong>פסול, ו</strong>אם אכלו <strong>אין בו כרת.</strong> ואם חשב להקטירו <strong>חוץ לזמנו,</strong> למחרת — הרי זה הקרבן <strong>פיגול, וחייבין עליו כרת,</strong> על אכילתו. משמע ששיטת משנתנו היא כשיטת יחיד (אלעזר בן יהודה), ואילו חכמים באותה ברייתא סבורים שאין העור נחשב כבשר מלבד העור שתחת האליה.
 <big>ב</big> <strong>ו</strong>עוד שנינו במשנתנו כי אף <strong>עור בית הפרסות</strong> נחשב כבשר לענין הטומאה. ומבררים: <strong>מאי</strong> <small>[מה</small> פירוש<small>]</small> <strong>"בית הפרסות"? רב אמר:</strong> הכוונה לעור שעל <strong>בית הפרסות ממש,</strong> החלק שמתחת לקרסולים. <strong>ר' חנינא אמר:</strong> הכוונה היא לעור ה<strong>רכובה</strong> (הארכובה, הברך) <strong>הנמכרת עם הראש,</strong> הוא הפרק התחתון של הרגל, שהקצבים מוכרים עם הפרסה ("הראש"), עצם השוק מן הברכים ותחתיהן, שעור זה נחשב כבשר.
 <big>ג</big> <strong>ו</strong>עוד שנינו במשנתנו כי <strong>עור האנקה</strong> והכח והלטאה והחומט (שהם ארבעה שרצים מן השמונה הכתובים בפרשת השרצים המטמאים), נחשב כבשר לענין טומאה. ומביאים עוד בענין זה, <strong>תנו רבנן</strong> <small>[שנו חכמים</small> בברייתא<small>]</small> על הכתוב בפרשת השרצים "וזה לכם הטמא בשרץ השורץ על הארץ החולד והעכבר והצב למינהו. והאנקה והכח והלטאה והחומט והתנשמת. אלה הטמאים לכם בכל השרץ כל הנוגע בהם יטמא עד הערב" (ויקרא יא, כט—לא): המלה <strong>"הטמאים"</strong> באה <strong>לרבות</strong> שאף <strong>עורותיהן</strong> של אלה (אנקה, כח, לטאה, חומט) נחשבים <strong>כבשרן</strong> לענין הטומאה.
 <strong>יכול</strong> יהא כן הדין <strong>אפילו</strong> בכל השרצים <strong>כולן,</strong> שיהיו עורותיהם נחשבים כבשרם? לכך <strong>תלמוד לומר</strong> (מלמדנו הנאמר) <strong>"אלה"</strong> — שרק באלה נוהג דין זה, ולא באחרים.
  ותוהים:  <strong>והא</strong> <small>[והרי]</small> המלה <strong>"אלה" אכולהו כתיבי</strong> <small>[על</small> שמונת השרצים <small>כולם</small> היא <small>כתובה]!</small> <strong>אמר רב:</strong> במה שנאמר <strong>"למינהו"</strong> אחר החולד והעכבר והצב <strong>הפסיק הענין,</strong> ללמדנו שאין הריבוי הנלמד מהמלה "הטמאים" מתייחס גם אליהם.
  ומקשים:  <strong>וליחשוב נמי</strong> <small>[ושימנה גם כן]</small> את ה<strong>תנשמת</strong> בכלל אלה שעורותיהם כבשרם, שהרי המלה "הטמאים" מתייחסת לכל הנאמר בפסוק שקדם לה, ואף התנשמת נזכרת שם! <strong>אמר רב שמואל בר יצחק:</strong> אכן <strong>רב</strong> שדרש כן מן הכתוב, <strong>תנא הוא, ותני</strong> <small>[ושנה]</small> גם <strong>תנשמת</strong> בין אלה שעורותיהם כבשרם, שלא כמשנתנו.
  ושואלים:  <strong>והא תנא דידן לא תני</strong> <small>[והרי התנא שלנו לא שנה]</small> <strong>תנשמת,</strong> ומדוע לדעתו התנשמת אין עורה כבשרה?
 <strong>אמר רב ששת בריה</strong> <small>[בנו]</small> של <strong>רב אידי: תנא דידן סבר לה</strong> <small>[התנא שלנו סבור]</small> <strong>כ</strong>דעת <strong>ר' יהודה</strong> הסבור שדין הלטאה (אף שהיא כתובה בתורה באותו פסוק בו נכתבו האנקה והכח והחומט) כדין החולד (הכתוב בפסוק הקודם), שאין עורם כבשרם, וטעמו של ר' יהודה אינו מדרשת הכתוב "הטמאים" (כדרך שאמר רב) אלא משום <strong>דאזיל בתר גישתא</strong> <small>[שהולך אחר המישוש],</small> שבכל אחד מן השרצים הללו על פי מישוש עורם יש לקבוע אם הריהו כבשר. ולכך סבור התנא של משנתנו כי עורם של האנקה והכח והלטאה והחומט מישוש עורם מוכיח שדין עורם כדין בשרם.
 <strong>ובגישתא</strong> <small>[ובמישוש]</small> שעל <strong>הלטאה קמיפלגי</strong> <small>[הם חלוקים]</small> האם יש בו כדי לקבוע שזה עור קשה (כדעת ר' יהודה) או עור רך (כדעת התנא הראשון).
 <big>ד</big> <strong>ו</strong>עוד שנינו במשנתנו כי כל העורות <strong>כולן</strong> הנחשבים <strong>כבשר,</strong> <strong>שעיבדן</strong> או ששטחם על הקרקע והילך עליהם — יצאו מכלל בשר, והריהם עור לכל דבר, ואינם טמאים. ושואלים: מדיוק הדברים ניתן ללמוד כי דווקא אם <strong>הילך</strong> עליהם — <strong>אין</strong> <small>[כן]</small> ואין הם עוד נחשבים בשר. ואולם אם <strong>לא הילך</strong> עליהם — <strong>לא</strong> פסקו מלהיחשב כבשר. <strong>והא תני</strong> <small>[והרי שנה]</small> <strong>ר' חייא</strong> בדינו של <strong>אוזן חמור שטלאה</strong> (שעשאה לשימוש כטלאי) <strong>לקופתו</strong> (סל) שבטלה בכך מתורת בשר, והיא בכלל עור, ולכך היא <strong>טהורה</strong> מטומאת נבילה. הרי שבעצם זה ש<strong>טלאה</strong> התבטלה מדין בשר. ונאמר כן גם לענייננו, שבעצם זה ששטח את העור על הקרקע לפני ההולכים, או שכרכו סביב רגלו, ביטלו מתורת בשר, ו<strong>אף על גב</strong> <small>[אף על פי]</small> שעדיין <strong>לא הילך</strong> בפועל על העור, שיידחה בכך מתורת בשר!
  ודוחים:  <strong>לא,</strong> אין זו קושיה. שכן <strong>טלאה</strong> — הרי זה מעשה שנעשה בעור, ובא המעשה וביטלו מתורת בשר. ואולם פרישת העור על הקרקע או כריכתו על הרגל אינם נחשבים כמעשה המבטל, אלא ההילוך בפועל על העור. ולכך אם <strong>הילך</strong> — <strong>אין</strong> <small>[כן]</small> התבטל העור מכלל בשר, <strong>ואם</strong> <strong>לא הילך</strong> — <strong>לא</strong> התבטל מכלל בשר. ובדין זה של ביטול עור מתורת בשר אם הילך עליו, שנינו שצריך שיהלך על העור כדי עיבוד. ומבררים:
 <strong>כמה</strong> זמן הוא <strong>"כדי עבוד"? אמר רב הונא</strong> שכך <strong>אמר ר' ינאי:</strong> הרי זה משך זמן הליכה של <strong>ארבעת מילין.</strong>
 <big>ה</big> כיון שהוזכר למעלה שיעור הזמן של הילוך ארבעה מילין, מביאים עוד הלכות שיש בהן בענין שיעור זמן זה. <strong>ר' אבהו משום</strong> <small>[בשם]</small> <strong>ריש לקיש אמר</strong> כי <strong>לגבל</strong> (מי שמקצועו ללוש עיסה) המקפיד ללוש את עיסתו בטהרה, והריהו שכיר לבעל הבית, ונצרך הוא למי מקוה כדי לטהר בהם את כליו, מה יעשה? עד מרחק ארבעה מילים — יטריח עצמו ויטביל, ואולם מעבר לכך — אין לו לטרוח, אלא אם כן בעל הבית נותן לו שכר הליכה. <strong>ו</strong>כיוצא בדבר <strong>ל</strong>ענין <strong>תפלה,</strong> באדם המהלך בדרך <strong>וצריך להתפלל. אם יש בית</strong> כנסת לפניו במרחק שעד ארבעה מילין — יטריח עצמו, וילך שם, כדי להתפלל בבית הכנסת. ואולם מעבר לכך, לא הצריכוהו לטרוח כל כך.
  וכן <strong>ל</strong>ענין <strong>נטילת ידים</strong> לאכילה, למי שאין לו מים לנטילה. שאם יש מים לפניו בסוף <strong>ארבעת מילין</strong> — ימתין מלאכול עד שיבוא לשם.
  ובענין דברי ר' אבהו הללו <strong>אמר רב נחמן בר יצחק:</strong>
## דף קכג.
 לא ר' אבהו הוא שאמר דברים אלה של ריש לקיש, אלא החכם <strong>איבו</strong> הוא זה ש<strong>אמרה</strong> להלכה זו של ריש לקיש. <strong>ו</strong>לא שלושה דברים בלבד (גבל, תפילה, ונטילת ידים) הם שנאמרו בהלכה זו, כדרך שאמר ר' אבהו, אלא <strong>ארבעי</strong> <small>[ארבעה]</small> דברים <strong>אמר בה, וחדא מינייהו</strong> <small>[ואחד מהם]</small> הנוסף על השלושה שאמר ר' אבהו הוא משך זמן <strong>עבודה</strong> (עיבוד) העור, שאם הלך על העורות במשך זמן זה, הריהם בטלים מתורת בשר.
  ועוד מעירים בהלכה זו שנאמרה מפי ריש לקיש, <strong>אמר ר' יוסי בר' חנינא: לא שנו</strong> שצריך להמתין מעשיית הדבר, מפני המים ומפני בית הכנסת, הנמצאים במרחק הפחות מארבעה מילים, <strong>אלא</strong> כאשר הם נמצאים <strong>לפניו</strong> בדרך הליכתו. <strong>אבל</strong> כאשר הם נמצאים <strong>לאחריו</strong> — <strong>אפילו מיל אחד אינו חוזר. רב אחא בר יעקב אמר: ומינה</strong> <small>[וממנה]</small> מלשון הדברים יש לדייק כי דווקא בשיעור <strong>מיל הוא</strong> ש<strong>אינו חוזר</strong> לאחוריו, <strong>הא</strong> <small>[הרי]</small> <strong>פחות ממיל</strong> — <strong>חוזר</strong> לאחוריו.
 <big>א</big> מתוך שהובאו דברים בדינו של ההולך בדרך לענין טהרתו, מביאים עוד בענין דומה. <strong>תנו רבנן</strong> <small>[שנו חכמים</small> בברייתא<small>]:</small> <strong>ליגיון</strong> (חיל צבא) <strong>העובר ממקום למקום</strong> במלחמותיו, <strong>ו</strong>בתוך כך אחד מאנשיו <strong>נכנס לבית</strong> — <strong>הבית טמא,</strong> מפני <strong>שאין לך כל ליגיון וליגיון שאין לו כמה קרקפלין</strong> (קרקפות, עורות ראשיהם של מתים) הנישאים בידי החיילים. <strong>ואל תתמה</strong> שכן הוא, <strong>שהרי קרקפלו</strong> (עור ראשו) <strong>של ר' ישמעאל</strong> כהן גדול, מעשרה הרוגי מלכות, שנפשט מעליו בחייו, הריהו <strong>מונח בראש מלכים.</strong>
 <big>ב משנה</big> עור הבהמה והחיה לאחר שהופשט מהן, אינו מיטמא ומטמא כבשרן. ואולם <strong>המפשיט</strong> את העור, בין <strong>בבהמה ו</strong>בין <strong>בחיה,</strong> ועדיין העור עליה בחלקו, בין <strong>ב</strong>עורה של ה<strong>טהורה</strong> (שנשחטה כדין) והמפשיט הוא אדם טמא, <strong>ו</strong>בין <strong>ב</strong>עורה של ה<strong>טמאה</strong> (נבילה, הטמאה בטומאת נבילות), והמפשיט הוא טהור. בין <strong>ב</strong>עור בהמה ה<strong>דקה ו</strong>בין <strong>ב</strong>עור בהמה ה<strong>גסה</strong> — בכל אלה, אם התכוון בהפשטת העור
 <strong>ל</strong>שמש לו כ<strong>שטיח</strong> (להציעו על מיטתו לישיבה, או לפורשו על הקרקע להליכה, או לפורשו על שולחנו לאכילה). כיון שהפושט לצורך זה הריהו פושט באופן הפשוט, שבתחילה הוא חותך את העור לאורך גוף הבהמה והחיה, מראשה ועד זנבה, ואחר כך פושט את העור משני הצדדים — אם יש בעור זה שהופשט שיעור <strong>כדי אחיזה,</strong> הריהו נחשב עדיין כמחובר לבשר, וכל הנוגע בו נחשב כנוגע בבשר. ולכך אין הוא נטמא (מן האדם הטמא) ואין (עור בהמת הנבילה) מטמאת את הנוגע בו (אם הוא טהור).
 <strong>ו</strong>אולם אם התכוון בפשיטת העור <strong>ל</strong>עשות ממנו <strong>חמת</strong> (נאד, כלי לאיחסון נוזלים), ולצורך זה אין הוא חותך לאורך גוף הבהמה אלא בתחילה הוא חותך כעין עיגול בצד צוואר הבהמה, ופושט את עור הבהמה כלפי מטה — נחשב העור כמחובר לבשר, <strong>עד שיפשיט את החזה.</strong> ומשעה שפשט את עור החזה, שוב אין עור הבהמה והחיה נחשב כמחובר לבשר.
  ואילו זה <strong>המרגיל,</strong> הפושט את העור גם כן לצורך עשיית חמת ממנו, אלא שבתחילה הוא חותך באיזור הרגלים, ומשם הוא פושט את העור כלפי מעלה — כל עוד לא הופשט העור <strong>כולו</strong> מן הגוף הריהו נחשב <strong>חבור</strong> לבשר <strong>ל</strong>ענין ה<strong>טומאה,</strong> וכל הנוגע בו הריהו נחשב כנוגע בבשר, בין <strong>ליטמא</strong> על ידי העור (שכל שנגעה טומאה בעור המופשט של בהמה טהורה, נטמא בכך אף בשר הבהמה), <strong>ו</strong>בין <strong>לטמא</strong> (שעור בהמת נבילה המחובר לבשר, מטמא את הנוגע בו כדרך שהבשר מטמא). ואם הפשיט את העור לחמת, מן הרגלים כלפי מעלה הגוף ("המרגיל"), ועדיין לא הפשיט את ה<strong>עור שעל הצואר</strong> — נחלקו חכמים בדבר, ש<strong>ר' יוחנן בן נורי אומר</strong> כי מעתה העור <strong>אינו</strong> נחשב עוד כ<strong>חבור</strong> לבשר, <strong>ו</strong>אילו <strong>חכמים אומרים</strong> כי אף בזה נחשב העור <strong>חבור</strong> לבשר, <strong>עד שיפשיט את</strong> העור <strong>כולו</strong> מעל הגוף.
 <big>ג גמרא</big> שנינו במשנתנו כי באופן הפשטה הרגיל של עור הבהמה והחיה, נחשב העור המופשט כמחובר לבשר כל עוד שיעורו הוא כדי אחיזה. ושואלים: <strong>מכאן ואילך</strong> (והלאה), כאשר הפשיט יותר מזה, <strong>מאי</strong> <small>[מה]</small> דינו של העור?
 <strong>אמר רב: טהור</strong> כל חלק העור <strong>המופשט,</strong> שהרי שוב אין הוא משמש כ"יד" לבשר, ואילו חלק העור שלא הופשט עדיין נחשב כ"שומר" לבשר, ולכך הוא מכניס טומאה לבשר ומוציא ממנה טומאה, וכן מצטרף לבשר להשלים לשיעור כביצה, לענין שיקבל הבשר טומאת אוכלים. ו<strong>ר' אסי אמר</strong> כי <strong>טפח</strong> מן העור שהופשט <strong>הסמוך לבשר</strong> הוא <strong>טמא</strong> כ"יד" לבשר, שכן האדם הפושט את העור אוחז בטפח זה לצורך הפשטת העור
 <strong>.</strong> <strong>מיתיבי</strong> <small>[מקשים]</small> על דברי ר' אסי ממה ששנינו בברייתא: <strong>המפשיט כשיעור הזה</strong> ("כדי אחיזה"), <strong>מכאן ואילך,</strong> לאחר שחתך לאורך הגוף כולו והפשיט כדי אחיזה סביב מקום החתך, <strong>הנוגע ב</strong>חלק העור <strong>ה</strong><strong>מופשט</strong> של גוף בהמת הנבילה, הריהו <strong>טהור,</strong> שאין טומאת הנבילה יוצאת דרך עור זה שנגע בו. ומציעים: <strong>מאי לאו</strong> <small>[האם אין]</small> המדובר בכל העור המופשט, ו<strong>אפילו בטפח הסמוך לבשר,</strong> שלא כר' אסי! ודוחים: <strong>לא,</strong> אין להוכיח מכאן, שכן אפשר לומר כי הכוונה היא לעור המופשט, <strong>לבד מטפח הסמוך לבשר.</strong>
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה כנגד שיטת ר' אסי ממה ששנינו בברייתא בזה שהפשיט יותר מכדי אחיזה, ונגע <strong>בעור שכנגד</strong> (שעל) <strong>הבשר,</strong> שטרם הופשט ממנו — הריהו <strong>טמא.</strong> ונדייק: דווקא זה שנגע <strong>ב</strong><strong>עור שכנגד הבשר</strong> — הריהו <strong>טמא</strong> בכך, <strong>הא</strong> <small>[הרי]</small> מכאן נלמד כי זה שנגע בעור המופשט <strong>בטפח הסמוך לבשר</strong> — הריהו <strong>טהור,</strong> ושלא כר' אסי! ומשיבים: אין זו ראיה, שכן ה<strong>תנא</strong> לעור הנמצא ב<strong>כל</strong> ה<strong>טפח הסמוך לבשר</strong> — <strong>"עור שכנגד הבשר" קרי ליה</strong> <small>[קורא לו].</small>
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה שלא כשיטת רב אסי ממה ששנינו בברייתא: <strong>המפשיט בבהמה ובחיה, בטהורה ובטמאה, בדקה ובגסה,</strong> אם היתה זו הפשטה שנועדה <strong>ל</strong>עשיית <strong>שטיח</strong> מן העור — העור שהופשט מן הבשר בשיעור <strong>כדי אחיזה</strong> נחשב כ"יד" ומכניס ומוציא טומאה על ידו. <strong>ו</strong>אולם העור שב<strong>טפח הסמוך לבשר</strong> — הנוגע בו הריהו <strong>טהור,</strong> ושלא כר' אסי!
  ומתרצים:  <strong>הכא במאי עסקינן</strong> <small>[כאן במה אנו עוסקים]?</small> <strong>בטפח</strong> ה<strong>ראשון</strong> מהעור שב"כדי אחיזה". וכגון שפשט שני טפחים בלבד, שבאופן זה אין אוחזים באותו הטפח הסמוך ל"כדי אחיזה", שכן נוח יותר לאחוז בשפת העור ולמשוך. ואולם הדרך הטובה ביותר היא להמשיך לחתוך בסכין, בלא לאחוז בעור המופשט. ובטפח זה אכן מודה ר' אסי שאין הוא נחשב כ"יד". ואולם לאחר מכן כשהופשטו כבר שלושה וארבעה טפחים מן העור, אוחזים באותו טפח הסמוך ל"כדי אחיזה", לצורך ההפשטה, ולכך הריהו נחשב כ"יד".
 <big>ד</big> במשנתנו שנינו דינו של העור, ששיעורו הוא עד "כדי אחיזה" כדי שייחשב כמחובר עדיין לבשר, לענין טומאה. ובענין שיעור זה <strong>תנא</strong> <small>[שנה</small> החכם בברייתא<small>]:</small> <strong>כמה</strong> הוא שיעור <strong>"כדי אחיזה"? טפח.</strong> ומקשים: <strong>והא תניא</strong> <small>[והרי שנויה</small> ברייתא אחרת<small>]</small> האומרת כי שיעור "כדי אחיזה" הוא
 <strong>טפחיים! אמר אביי:</strong> כוונת הברייתא הראשונה היא ל<strong>טפח כפול</strong> שמחזיק אותו מקופל בידו, ובכללו הריהו טפחיים. ומעירים: <strong>תניא נמי הכי</strong> <small>[שנויה ברייתא גם כן כך,</small> כהסברו של אביי<small>]:</small> <strong>כמה "כדי אחיזה"? טפח כפול.</strong>
 <big>ה</big> מתוך שנידון עניינו של עור שהופשט בחלקו מגוף הבהמה, מביאים כיוצא בזה. <strong>תנן התם</strong> <small>[שנינו שם</small> במשנה<small>]</small> בדינה של <strong>טלית</strong> (בגד) טמאה <strong>שהתחיל בה לקורעה</strong> (שכאשר תיקרע תצא בכך מכלל "בגד", ותיטהר מטומאתה), ש<strong>כיון שנקרע רובה</strong> של הטלית — <strong>שוב אינו חבור</strong> בחלקיה השונים, ששוב אינה ראויה לתשמישה הקודם, וסר מעליה בכך שם "טלית", <strong>וטהורה.</strong>
 <strong>אמר רב נחמן אמר רבה בר אבוה: לא שנו אלא בטלית</strong> שהיתה <strong>טבולת יום</strong> (שכבר נטבלה במקוה טהרה באותו יום, ואולם יש להמתין עד הערב שמש, כדי לאכול בה טהרות).
  שלענין אכילת טהרות מועילה קריעת הטלית, <strong>דמיגו</strong> <small>[שמתוך]</small> שרואים ש<strong>לא חס עלה ואטבלה</strong> <small>[עליה והטביל אותה],</small> על אף שהטבלתה במים מקלקלת אותה, אומרים אנו כי <strong>לא חייס עלה וקרע לה רובה</strong> <small>[לא יחוס עליה ויקרע אותה ברובה],</small> שהוא האופן הראוי לביטולו של בגד. <strong>אבל טלית שאינה טבולת יום</strong> — <strong>לא</strong> נטהרת בקריעת רובה, אלא רק בקריעת כולה. וטעם הדבר: <strong>גזרה דלמא לא אתי למיקרעה</strong> <small>[שמא לא יבוא לקרוע את]</small> <strong>רובה,</strong> אלא רק מחציתה.
 <strong>אמר רבה: שתי תשובות</strong> (דחיות) יש <strong>בדבר</strong> זה, על האופן בו העמיד רבה בר אבוה את דברי המשנה: <strong>חדא</strong> <small>[האחת],</small> אין מקום לומר שמדובר במשנה בטלית טבולת יום, שנטהרת בקריעה, כיון שיש לגזור עליה טומאה אף באופן זה, מפני החשש <strong>שמא יאמרו</strong> האנשים הרואים שמשתמשים בטלית זו לטהרות, כי <strong>טבילה בת יומא</strong> <small>[יומה,</small> בטרם הערב שמש<small>]</small> <strong>עולה</strong> (נחשבת) כטבילה לענין שיוכל להשתמש בה עוד באותו יום, קודם הערב שמש. <strong>ועוד</strong> טעם שאין לומר כהסברו זה של רבה בר אבוה, שגזרו חכמים בטלית שאינה טבולת יום על קריעת רובה, שלא תטהר משום החשש שגיבואו לקרוע רק מחציתה,
## דף קכג:
 שכן מעתה, אמור כן אף ב<strong>עולת העוף ל</strong>שיטת <strong>ר' אלעזר בר' שמעון,</strong> שאמר כי מולקים את רוב שני הסימנים (קנה וושט), ואין מולקים את כולם, <strong>ליגזר דילמא לא אתי למעבד</strong> <small>[שיגזור שמא לא יבוא לעשות]</small> <strong>רוב שנים</strong> אלא מחציתם בלבד!
 <strong>אמר ליה</strong> <small>[לו]</small> <strong>רב יוסף</strong> לרבה בדחיית שתי קושיותיו: <strong>דקא אמרת</strong> <small>[זה שאתה אומר]</small> שאין מקום להתיר טלית שנקרעה ברובה לטהרות, ומשום <strong>גזירה שמא יאמרו</strong> הרואים כי <strong>טבילה בת יומא</strong> <small>[יומה]</small> הריהי <strong>עולה</strong> (נחשבת) — אין מקום לחשש זה, שהרי <strong>קרעה</strong> של הטלית <strong>מוכיח עליה</strong> שהיא טהורה משום הקריעה ולא משום שאין צורך בהערב שמש לטהרות.
 <strong>ודקא אמרת</strong> <small>[וזה שאתה אומר]</small> כי מעתה אף ב<strong>עולת העוף ל</strong>שיטת <strong>ר' אלעזר בר' שמעון ליגזר</strong> <small>[שיגזרו]</small> מפני החשש שיבואו למליקה של מחצית הסימנים ולא רובם — אין מקום לחשש זה, שהרי המולקים הם הכהנים, וה<strong>כהנים זריזים הן</strong> והם מדקדקים בדבר ואינם באים לידי טעות.
  ומציעים:  <strong>תא שמע</strong> <small>[בוא</small> ו<small>שמע]</small> ראיה שלא כשיטת רבה בר אבוה, שכן שנינו במשנתנו כי <strong>המפשיט</strong> את העור <strong>בבהמה ובחיה, בטמאה ובטהורה, בדקה ובגסה, ל</strong>צורך עשייתו <strong>שטיח</strong> — נחשב העור המופשט כבשר עד שהפשיט מן הגוף עור שיש בו <strong>כדי אחיזה.</strong>
 ונדייק מכאן: <strong>הא</strong> <small>[הרי]</small> אם היה העור בשיעור שיש בו <strong>יתר מכדי אחיזה</strong> — הוא <strong>טהור,</strong> ויש לשאול: <strong>אמאי</strong> <small>[מדוע]?</small> <strong>ליגזר</strong> <small>[שיגזרו]</small> חכמים אף על עור שיש בו יתר מכדי אחיזה שיטמא מפני החשש <strong>דילמא לא אתי למעבד</strong> <small>[שמא לא יבוא</small> זה שרוצה לפשוט עור בשיעור יותר מכדי אחיזה <small>לעשות,</small> לפשוט, עור בפועל<small>]</small> <strong>אלא כדי אחיזה, וקא נגע</strong> <small>[והרי הוא נוגע]</small> <strong>בטומאה, וקא מטהרינן ליה</strong> <small>[ואנו מטהרים אותו]</small> שלא כדין!
  ומשיבים:  <strong>אי</strong> <small>[אם]</small> מדובר <strong>בטומאה דאורייתא</strong> <small>[מן התורה],</small> <strong>הכי נמי</strong> <small>[כך הוא גם כן]</small> שהיה מקום לגזירה זו, ואולם <strong>הכא במאי עסקינן</strong> <small>[כאן במה אנו עוסקים]?</small> <strong>בטומאה דרבנן</strong> <small>[מדברי סופרים],</small> ובטומאה כזו, אין גוזרים טומאה על עור שיש בו יותר מכדי אחיזה בשל עור שיש בו כדי אחיזה.
  ושואלים על הסבר זה: <strong>תינח</strong> <small>[נוח,</small> מובן הדבר<small>]</small> במה ששנינו במשנתנו "המפשיט בטהורה" שהכוונה היא לאדם <strong>טמא</strong> מדברי חכמים, והוא מפשיט עור <strong>ב</strong>בהמה <strong>טהורה,</strong> והרי זו טומאה מדברי חכמים, ובכך אין גוזרים גזירה זו. ואולם אדם <strong>טהור</strong> המפשיט עור <strong>ב</strong>בהמה <strong>טמאה,</strong> שכל בהמה טמאה שנשחטה הריהי נבילה שטומאתה <strong>טומאה דאורייתא</strong> <small>[מן התורה]</small> <strong>היא,</strong> ונגזור בכגון זה! ומשיבים: מה שנאמר במשנה "בטמאה" הכוונה היא לבהמה טהורה שנשחטה כדין, ואולם <strong>ב</strong>בדיקתה נמצא שהיא <strong>טרפה,</strong> וטומאתה של זו היא מדברי חכמים בלבד.
  ושואלים: והאם בהמה טהורה  <strong>טרפה בת טמויי</strong> <small>[טומאה]</small> <strong>היא?</strong> ומשיבים: <strong>אין</strong> <small>[כן],</small> <strong>כדאבוה</strong> <small>[כ</small>שיטת <small>אביו]</small> של <strong>שמואל,</strong> שכן <strong>אמר אבוה</strong> <small>[אביו]</small> של <strong>שמואל: טרפה ששחטה</strong> — <strong>מטמאה ב</strong>בהמות ה<strong>מוקדשין,</strong> שאם היתה זו מן הקדשים, נוהגת בה טומאה מדברי חכמים, ואף משנתנו עוסקת בבהמת קדשים שנטרפה.
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה שלא כדברי רבה בר אבוה ממה ששנינו ש<strong>ר' דוסתאי בן יהודה משום</strong> <small>[בשם]</small> <strong>ר' שמעון אומר</strong> כי <strong>המפשיט</strong> את העור <strong>בשרצים</strong> — העור נחשב כ<strong>חבור</strong> לגוף השרץ, שמשמש לו כ"יד", ויוצאת טומאת השרץ על ידו לנוגע בעור זה, <strong>עד שיפשיט את</strong> העור <strong>כולו</strong> מעל השרץ.
  ונדייק מכאן: דין זה נוהג רק בעורם של שרצים, <strong>הא</strong> <small>[הרי]</small> <strong>בגמל</strong> או בשאר בהמה טמאה — העור המופשט מעליו שיש בו שיעור יותר מכדי אחיזה <strong>אינו</strong> נחשב <strong>חבור,</strong> והריהו טהור. ואילו עור שהופשט בכדי אחיזה, הריהו טמא. הרי איפוא שאין אנו גוזרים במפשיט יותר מכדי אחיזה מפני המפשיט בכדי אחיזה, ושלא כדברי רבה בר אבוה!
  ודוחים:  <strong>לא תימא</strong> <small>[אל תאמר]</small> כדרך שדייקת <strong>הא</strong> <small>[הרי]</small> <strong>בגמל אינו חבור,</strong> <strong>אלא אימא</strong> <small>[אמור]</small> כך בדיוק הדברים: דווקא בעור של שרצים נחשב העור כמחובר לבשר עד שיפשיט את העור כולו. אבל בגמל, ובשאר בהמה טמאה, כאשר מפשיט את העור לחמת ובאופן שמפשיט מלמטה כלפי מעלה ("מרגיל"), אם מפשיט עד הצוואר, אף שנשאר עדיין <strong>בעור שעל הצואר</strong> — <strong>אינו חבור, ו</strong>כשיטת <strong>ר' יוחנן בן נורי היא,</strong> שסבור כי משעה שהופשט עור בית החזה, הרי זה נחשב <strong>כאינו מחובר לבשר, אף שעדיין לא פשט את עור הצוואר.</strong>
 <big>א</big> למעלה הובאו דברי המשנה במסכת כלים בדין טלית טמאה שנקרעה ברובה שהיא טמאה. ומביאים עוד דברים המסייגים את דברי המשנה. שכן <strong>אמר רב הונא משום</strong> <small>[בשם]</small> <strong>ר' שמעון בר' יוסי: לא שנו</strong> שהטלית הטמאה הריהי טהורה לאחר שנקרעה ברובה, <strong>אלא</strong> בזמן <strong>שלא שייר בה</strong> בטלית חלק שלם שיש בו שיעור <strong>כדי מעפורת</strong> (חלוק עליון), <strong>אבל</strong> אם <strong>שייר בה</strong> בטלית חלק שלם שיש בו שיעור <strong>כדי מעפורת</strong> — הרי זה <strong>חבור.</strong>
 ועוד דברים המסייגים את דברי המשנה <strong>אמר ריש לקיש: לא שנו</strong> שדבר טמא הנקרע ברובו שנטהר בכך <strong>אלא</strong> ב<strong>טלית, אבל עור</strong> טמא שנקרע, אף שנקרע ברובו — אין הוא נטהר בכך, כיון שהוא <strong>חלים</strong> <small>[מתרפא,</small> ושב ומתחבר<small>].</small> <strong>ו</strong>אילו <strong>ר' יוחנן אמר: אפילו עור נמי</strong> <small>[גם כן]</small> כיון שנקרע ברובו הריהו נטהר בכך, כיון שהעור שנקרע <strong>לא חלים</strong> <small>[אינו מתרפא].</small>
 <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> ממה ששנינו: <strong>עור</strong> שהוא <strong>טמא</strong> בטומאת <strong>מדרס,</strong> אם <strong>חישב עליו</strong> בעליו <strong>ל</strong>חותכו כדי שיעשה ממנו <strong>רצועות וסנדלים, כיון שנתן בו איזמל</strong> להתחיל לחותכו — הרי הוא <strong>טהור</strong> מטומאתו, אלו <strong>דברי ר' יהודה. וחכמים אומרים:</strong> אין העור נטהר מטומאתו בנעיצת האיזמל בלבד, אלא רק <strong>עד שימעיטנו</strong> את העור השלם לכדי פחות <strong>מחמשה טפחים.</strong> ונדייק מכאן: <strong>כי ממעיט ליה מיהא</strong> <small>[כאשר ממעט אותו</small> את העור השלם משיעור חמישה טפחים <small>על כל פנים]</small> <strong>טהור</strong> הוא לכל הדעות, ויש לשאול: <strong>אמאי</strong> <small>[מדוע]?</small> <strong>לימא חלים</strong> <small>[אמור</small> שהוא אחר כך <small>מתרפא</small> ומתחבר<small>]</small> כשיטתך!
  השיב ריש לקיש לר' יוחנן: <strong>כי קאמרי דחלים</strong> <small>[כאשר אמרתי ש</small>העור שנחתך <small>מתרפא]</small> הרי זה רק <strong>היכא דקא צרי ליה להדיא</strong> <small>[במקום שהוא חותך אותו</small> את העור, <small>למישרין,</small> בקו ישר לאורכו או לרוחבו<small>],</small> ואילו <strong>הכא במאי עסקינן</strong> <small>[כאן</small> במשנה זו <small>במה אנו עוסקים]?</small> <strong>במקצע</strong> (מחתך) <strong>ובא לו דרך סביבותיו</strong> (בקו מעגלי), ועור שנחתך באופן שכזה אכן אינו יכול להתרפא.
 <strong>מתיב</strong> <small>[מקשה]</small> <strong>ר' ירמיה</strong> על שיטת ריש לקיש ממה ששנינו במשנתנו כי <strong>המפשיט בבהמה ובחיה, בטהורה ובטמאה, בדקה ובגסה, לשטיח</strong> — נחשב העור כחיבור לבשר עד שיש בו שיעור <strong>כדי אחיזה.</strong> ונדייק מכאן: <strong>הא</strong> <small>[הרי]</small> אם יש בעור שנפשט שיעור <strong>יתר מכדי אחיזה</strong> — הריהו <strong>טהור, ו</strong>יש לשאול לשיטת ריש לקיש: <strong>אמאי</strong> <small>[מדוע]?</small> <strong>לימא חלים</strong> <small>[אמור</small> שהוא אחר כך <small>מתרפא</small> ומתחבר<small>]!</small> <strong>תרגמה</strong> <small>[תרגם,</small> פירש, <small>אותה</small> את משנתנו<small>]</small> <strong>ר' אבין</strong> שמדובר בה באופן הפשטה ש<strong>ראשון ראשון</strong> (חלק אחר חלק) מן העור שנפשט <strong>עושה ניפול,</strong> פורש לגמרי מן הבשר, ואין דרך שיחזור ויתחבר עם החלקים האחרים שנפשטו. ועוד
 <strong>מתיב</strong> <small>[מקשה]</small> ע ל שיטת ריש לקיש <strong>רב יוסף</strong> ממה ששנינו במשנתנו כי ה<strong>עור שעל הצואר</strong> הרופף בחיבורו לגוף, <strong>ר' יוחנן בן נורי אומר</strong> ש<strong>אינו</strong> נחשב <strong>חבור</strong> לבשר, והריהו טהור. ויש לשאול: <strong>אמאי</strong> <small>[מדוע]?</small> <strong>הא חלים וקאי</strong> <small>[הרי</small> הוא <small>מתרפא ועומד],</small> בהיותו במקומו!
 <strong>אמר ליה</strong> <small>[לו]</small> <strong>אביי</strong> לרב יוסף בתשובה לקושייתו על ריש לקיש: עד שמקשה אתה על ריש לקיש מדברי ר' יוחנן בן נורי שבמשנתנו, <strong>אימא סיפא</strong> <small>[אמור</small> את <small>סוף</small> משנתנו<small>]:</small> <strong>וחכמים אומרים:</strong> אין זה נחשב <strong>חבור,</strong> ומעתה הרי זו ראיה לשיטת ריש לקיש!
 <strong>אלא אמר אביי:</strong> אין מחלוקתם של ר' יוחנן בן נורי וחכמים עוסקת בענין רפואתו של עור הצוואר, אלא <strong>ב</strong>דינו של הדבר המוגדר <strong>כ</strong><strong>שומר"</strong> (כעור זה של הצואר) ואולם הריהו <strong>העשוי לנתק מאליו קא מיפלגי</strong> <small>[חלוקים הם],</small> <strong>מר סבר</strong> <small>[חכם זה,</small> חכמים, <small>סבור]:</small> <strong>הוי</strong> <small>[הריהו</small> נחשב<small>]</small> כ<strong>"שומר",</strong> אף על פי שעשוי להינתק. <strong>ומר סבר</strong> <small>[וחכם זה,</small> ר' יוחנן בן נורי, <small>סבור]:</small> <strong>לא הוי</strong> <small>[אין הוא</small> נחשב<small>]</small> ל<strong>"שומר".</strong>
 ועוד <strong>מתיב</strong> <small>[מקשה]</small> ע ל שיטת ריש לקיש <strong>ר' ירמיה</strong> ממה ששנינו: <strong>תנור שנטמא, כיצד מטהרין אותו</strong> מטומאתו? <strong>חולקו,</strong> כלומר, חותך אותו את חרס התנור <strong>לשלשה, וגורר</strong> (מסיר) <strong>את הטפילה</strong> (שכבת הטיט),
## דף קכד.
 <strong>עד שיהא בארץ,</strong> כלומר, עד שהוא מגיע בגירור הטפילה עד הקרקע, ובכך אין התנור נחשב עוד ככלי, והריהו טהור. <strong>ר' מאיר אומר: אינו צריך לא לגרור את הטפילה</strong> כלל, <strong>ו</strong>בוודאי <strong>לא עד שיהא בארץ</strong> כדברי חכמים. <strong>אלא</strong> די בכך שהוא <strong>ממעטו</strong> (חותך את התנור, ומקטין אותו בכך ממידותיו) <strong>מבפנים</strong> לטפילה, עד שיהא שיעורו של חלק התנור השלם פחות <strong>מארבעה טפחים.</strong>
 ונדייק: לדעת ר' מאיר אמנם כאשר שבר רק מקצת התנור — אין התנור נטהר בכך, ואולם <strong>כי ממעט לה</strong> <small>[כאשר ממעט אותו]</small> לפחות <strong>מארבעה</strong> טפחים — <strong>מיהא</strong> <small>[על כל פנים]</small> <strong>טהור</strong> הוא, ויש לשאול לשיטת ריש לקיש: <strong>אמאי</strong> <small>[מדוע]</small> טהור תנור שכזה, <strong>לימא: הא חלים וקאי</strong> <small>[אמור: הרי לרפואה,</small> לחיבור <small>עומד]</small> תנור זה, ולשיטת ריש לקיש הריהו נחשב כמחובר, ואינו טהור!
 <strong>אמר ליה</strong> <small>[לו]</small> <strong>רבא</strong> לר' ירמיה: <strong>ו</strong>עד שאתה מקשה מדברי ר' מאיר על שיטת ריש לקיש, <strong>אימא</strong> <small>[אמור]</small> כהוכחה <strong>מ</strong>דבריהם של <strong>רבנן</strong> <small>[חכמים</small> החלוקים על ר' מאיר<small>]</small> שאמרו כי טהרת התנור היא רק כשהוא <strong>גורר את הטפילה עד שיהא בארץ.</strong> הרי שסבורים חכמים כי כל גרירה שאינה גמורה כמו זו, נחשבת כדבר העומד להתחבר, שדינו כמחובר, וכשיטת ריש לקיש.
 <strong>אלא אמר רבא:</strong> אחר שראינו כי אין שיטת ריש לקיש נסתרת מדברי המשנה (שהרי דעת חכמים הריהי כמותו), נוסיף כי שיטת ריש לקיש יכולה להיות אף כדעת ר' מאיר, שכן <strong>הכי קאמר</strong> <small>[כך אמר]</small> התנא במשנה זו: <strong>תנור ש</strong>כבר <strong>נטמא כיצד מטהרין אותו?</strong> ל<strong>דברי הכל</strong> (ואף לדעת ר' מאיר) יש ל<strong>חולקו לשלשה</strong> חלקים, <strong>ו</strong>כן צריך שיהא <strong>גורר את הטפילה עד שיהא בארץ. ו</strong>כל
 <strong>הרוצה שלא יבא תנורו לידי טומאה, כיצד הוא עושה</strong> שלא ייקרא שם "תנור" על הדבר, ולא ייחשב ככלי הנטמא? מתחילה יש ל<strong>חולקו לשלשה</strong> חלקים <strong>ו</strong>כן צריך שיהא <strong>גורר את הטפילה עד שיהא בארץ.</strong> וכדרך שנוהגים בתנור שכבר נטמא. ואילו <strong>ר' מאיר אומר</strong> כי בתנור שטרם נטמא <strong>אינו צריך לא לגרור את הטפילה ולא עד שיהא בארץ, אלא</strong> די בכך שיהא <strong>ממעטו מבפנים</strong> עד שיהא שיעורו של חלק התנור השלם פחות <strong>מארבעה טפחים.</strong> ונמצא מעתה כי יכול ריש לקיש לסבור אף כדעת ר' מאיר.
 <big>א</big> ומוסיפים ודנים בדברי המשנה במסכת כלים שהובאה למעלה. <strong>אמר מר</strong> <small>[החכם</small> במשנה<small>]</small> בדינו של תנור שנטמא שיש ל<strong>חולקו</strong> (דווקא) <strong>לשלשה</strong> חלקים, ובכך הריהו נטהר. שדעת חכמים היא שהתנור נטהר בשבירתו רק כאשר אין רוב תנור בשברים. וכאשר נחלק התנור לשלושה חלקים, אין חלק אחד שהוא רוב התנור. ואולם אם ייחלק התנור לשנים, נמצא חלק אחד שיש בו רוב תנור.
 <strong>ו</strong>על כך <strong>רמינהו</strong> <small>[משליכים,</small> מראים סתירה<small>]</small> לדין זה ממה ששנינו במשנה אחרת במסכת כלים: <strong>תנור</strong> של חרס <strong>תחלתו</strong> לענין קבלת טומאה (שאינו מקבל טומאה לפני כן) כשיש בגובהו <strong>ארבעה</strong> טפחים. <strong>ו</strong>אם נטמא התנור ונשבר, הריהו עדיין טמא כל עוד יש ב<strong>שיריו</strong> (שבריו) שיעור <strong>ארבעה</strong> טפחים, אלו <strong>דברי ר' מאיר.</strong>
 <strong>וחכמים אומרים: במה דברים אמורים</strong> שהשיעור הוא ארבעה טפחים — רק <strong>ב</strong>תנור העומד לאפיה, שהוא תנור <strong>גדול, אבל ב</strong>תנור <strong>קטן</strong> — <strong>תחלתו</strong> לענין קבלת טומאה הוא בשיעור <strong>כל שהוא, משתגמר מלאכתו,</strong> ולענין טומאה בתנור כזה שנשבר — אין הוא נטהר אלא אם כן <strong>שיריו</strong> (שבריו) הם <strong>ברובו</strong> של התנור.
  ומסבירים:  <strong>וכמה</strong> הוא שיעור זה המכונה <strong>"כל שהוא"? אמרי דבי</strong> <small>[אומרים</small> חכמי <small>בית]</small> מדרשו של <strong>ר' ינאי:</strong> שיעורו <strong>טפח, שכן עושים תנורים</strong> עבור ה<strong>בנות</strong> הקטנות ששיעורם הוא <strong>טפח.</strong>
 ומעתה יש לשאול: סבורים חכמים במשנה זו שתנור גדול נחשב לענין קבלת טומאה כל עוד שיעור שבריו הוא ארבעה טפחים, ונדייק מכאן: <strong>טעמא דאיכא</strong> <small>[הטעם</small> הריהו רק <small>כשיש]</small> ב<strong>שיריו</strong> שיעור <strong>ארבעה</strong> טפחים, <strong>הא ליכא</strong> <small>[הרי אם אין]</small> ב<strong>שיריו</strong> שיעור <strong>ארבעה</strong> טפחים — הריהו <strong>טהור</strong> בכל אופן, וגם אם יש באחד מהשברים רוב תנור, ושלא כדברי חכמים במשנה הקודמת!
 <strong>אמרי</strong> <small>[אומרים]</small> בתשובה: <strong>התם</strong> <small>[שם],</small> במשנה המטהרת (לדעת חכמים) כל שאין בשיעור השבר ארבעה טפחים — מדובר בזמן <strong>דצלקיה מצלק</strong> <small>[שחתך אותו לגובהו],</small> ואז אין השברים עומדים באופן יציב זה על זה. ואילו <strong>הכא</strong> <small>[כאן],</small> במשנה האומרת שהתנור נטהר רק באופן שאין באחד השברים רוב תנור — מדובר בזמן <strong>דעבדיה גיסטרא</strong> <small>[שעשאו</small>, שהפריד את התנור לגובהו, והניח את <small>תחתית התנור].</small>
 <big>ב</big> ועוד בבירור אותה משנה. שנינו ש<strong>אמר</strong> <strong>מר</strong> <small>[החכם]</small> כי תנור קטן מקבל טומאה אף בכל שהוא. ואם נשבר, הריהו טהור רק כאשר <strong>שיריו</strong> (שבריו) הם <strong>ברובו</strong> של תנור. ואולם אם נשאר רובו של התנור שלם, אין הוא נטהר בכך. ותוהים: והרי למדנו למעלה מדברי חכמי בית מדרשו של ר' ינאי כי שיעור "כל שהוא" הריהו טפח, ומעתה <strong>רובו</strong> של <strong>טפח</strong> (שהוא מידתו של תנור קטן) <strong>למאי הוי</strong> <small>[למה הוא</small> משמש<small>],</small> ומדוע הריהו טמא?
 <strong>אמר אביי</strong> בתשובה: מה שנאמר "שיריו ברובו" אינו מתייחס לשברי תנור קטן, אלא ל<strong>שירי</strong> (שברי) תנור <strong>גדול</strong> שאינ ו נטהר עד שישבר <strong>ברובו.</strong> ומקשים על כך: <strong>והאמרי רבנן</strong> <small>[והרי אומרים חכמים]</small> בטהרת תנור גדול שהיא כשאין בשבריו <strong>ארבעה</strong> טפחים! ומשיבים: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> שאמרו חכמים כי תנור גדול נטהר כששבריו הם ברובו — מדובר <strong>בתנורא בר</strong> <small>[בתנור בן]</small> <strong>תשעה</strong> טפחים. שכאשר תנור כזה נשבר ברובו, אף שנשארו בו חלקים שגודלם ארבעה טפחים — הריהו טהור. ואילו <strong>הא</strong> <small>[זה]</small> שאמרו חכמים כי תנור גדול נטהר רק כשאין בשבריו ארבעה טפחים — מדובר <strong>בתנורא בר</strong> <small>[בתנור בן]</small> <strong>שבעה</strong> טפחים, שכיון שלא נשאר בו שבר בן ארבעה טפחים, הריהו נטהר, אף שאותו שבר הוא רובו של התנור.
 <big>ג</big> ושבים לבירור דברי המשנה (שהובאה לעיל קכג,א) בדין הטלית הטמאה שנקרעה ברובה, שנטהרת בכך, ובפירושה של המשנה הובאו (לעיל קכג,ב) דברי רב הונא בשם ר' שמעון בר' יוסי שמדובר במשנה דווקא כשלא שייר בטלית כדי מעפורת, אבל אם שייר בה כדי מעפורת — לא בטל מכך תורת בגד מן הטלית. ועתה מביאים כי <strong>לישנא</strong> <strong>אחרינא אמרי לה</strong> <small>[בלשון אחרת אומרים אותה]</small> הלכה באופן שונה: <strong>אמר רב הונא משום</strong> <small>[בשם]</small> <strong>ר' ישמעאל בר' יוסי: ואפילו שייר בה כדי מעפורת.</strong>
 ובהמשך לדברים הללו <strong>אמר ריש לקיש: לא שנו</strong> חכמים במשנה שנטהרת הטלית בקריעת רובה, אף ששייר בה כדי מעפורת, <strong>אלא</strong> דווקא <strong>טלית, אבל עור</strong> טמא שנקרע ברובו ושייר בו כדי מעפורת — הריהו עדיין דבר <strong>חשיב</strong> <small>[חשוב],</small> ולא נטהר בכך מטומאתו. <strong>ו</strong>אילו <strong>ר' יוחנן אמר</strong> כי <strong>אפילו עור</strong> שנקרע ברובו, אף שהשתייר בו כדי מעפורת, <strong>נמי לא חשיב</strong> <small>[גם כן אינו חשוב],</small> ונטהר בקריעה זו.
 <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> ממה ששנינו ש<strong>עור</strong> ה<strong>טמא</strong> בטומאת <strong>מדרס,</strong> אם בעליו <strong>חישב עליו ל</strong>עשות ממנו <strong>רצועה וסנדלין</strong> — <strong>כיון שנתן</strong> (שנעץ) <strong>בו איזמל,</strong> הריהו <strong>טהור,</strong> אלו <strong>דברי ר' יהודה. וחכמים אומרים</strong> שאין העור נטהר מטומאתו אלא <strong>עד שימעיטנו מחמשה טפחים.</strong>
 ונדייק בדברי חכמים: אין חכמים מטהרים את העור בעצם נעיצת האיזמל בו, ואולם <strong>כי</strong> <small>[כאשר]</small> <strong>ממעט</strong> מחמישה טפחים, <strong>מיהא</strong> <small>[על כל פנים]</small> הריהו <strong>טהור</strong> לדעת חכמים, ויש לשאול לשיטתך: <strong>אמאי</strong> <small>[מדוע]</small> הוא נטהר? <strong>לימא חשיב</strong> <small>[אמור</small> שהעור <small>חשוב]</small> אף בזמן שהומעט מחמישה טפחים, ולא ייטהר! השיב ריש לקיש: אין זו קושיה, שכן <strong>הכא במאי עסקינן</strong> <small>[כאן במה אנו עוסקים]?</small> <strong>דקא בעי ליה</strong> <small>[שהוא צריך אותו,</small> את העור החתוך<small>]</small> <strong>למושב</strong> שישב עליו <strong>זב,</strong> ועור שיש בו פחות מחמישה טפחים, אינו יכול לשמש למושב. ולכך אין הוא נחשב.
 <big>ד משנה</big> <strong>עור</strong> של בהמת נבילה <strong>שיש עליו</strong> במקום אחד שיעור <strong>כזית</strong> של <strong>בשר,</strong> כל <strong>הנוגע בציב</strong> (חוט בשר דק) <strong>היוצא ממנו</strong> מחתיכה זו שעל העור, או שנוגע <strong>בשערה ש</strong>נמצאת <strong>כנגדו</strong> של אותו כזית בשר, בצידו האחר של העור — הריהו <strong>טמא,</strong> אף שאין בציב ובשערה הללו שיעור כזית. שהציב הריהו כבשר לכל דבר, והנוגע בו כנוגע בבשר.  ואילו השערה נחשבת כ"שומר" לבשר, וכל הנוגע ב"שומר" דינו כנוגע בבשר. אם <strong>היו עליו</strong> על עור הנבילה במקומות שונים שתי חתיכות בשר, ששיעורן <strong>הוא</strong>
 <strong>כשני חצאי זיתים</strong> — הרי העור <strong>מטמא</strong> את נושאו <strong>במשא</strong> שהרי הוא נושא את שניהם יחד, <strong>ו</strong>אילו הנוגע בהם <strong>לא</strong> נטמא <strong>במגע,</strong> אם אין הוא נוגע בשתיהן כאחת, ואין שתי נגיעות זו אחר זו מצטרפות להיחשב כנגיעה אחת. אלו <strong>דברי ר' ישמעאל, ר' עקיבא אומר:</strong> חתיכות בשר אלה אין מטמאות <strong>לא במגע ולא במשא,</strong> וכפי שיוסבר בהמשך דברי המשנה. אבל <strong>מודה ר' עקיבא ב</strong>שתי חתיכות בשר נבילה שיש בשיעורן <strong>שני חצאי זיתים, שתחבן בקיסם, והסיטן</strong> (הניע אותן) — <strong>שהוא טמא,</strong> שכן נחשב הדבר כנושא<strong>.</strong> <strong>ומפני מה ר' עקיבא מטהר ב</strong>נוגע ובנושא שתי חתיכות בשר נבילה שעל ה<strong>עור,</strong> ואילו כשהן תחובות בקיסם הריהו מטמא? <strong>מפני ש</strong>לדעתו <strong>העור מבטלן</strong> לשתי החתיכות, שכל אחת מהן מתבטלת אגב העור, ונמצא שאין על העור שיעור שלם של בשר המטמא.
 <big>ה גמרא</big> שנינו במשנתנו שעור שיש עליו כזית בשר אינו בטל על ידי העור, ולכך הנוגע בציב היוצא ממנו הריהו טמא. ובענין זה <strong>אמר עולא, אמר ר' יוחנן: לא שנו</strong> כן במשנתנו <strong>אלא</strong> דווקא בזמן ש<strong>פלטתו חיה</strong> לבשר זה מגוף הבהמה (וכגון שנשכה כלב), <strong>אבל</strong> אם <strong>פלטתו סכין</strong> לבשר זה — הרי הבשר (אף שיש בו שיעור כזית) <strong>בטיל</strong> <small>[בטל]</small> אצל העור, שכן ביטלו האדם במעשהו.
 <strong>אמר ליה</strong> <small>[לו]</small> <strong>רב נחמן לעולא</strong> בשאלה: האם <strong>אמר</strong> כן <strong>ר' יוחנן אפילו</strong> בשיעור גדול של בשר <strong>כתרטא</strong> <small>[רובע הקב]?</small> <strong>אמר ליה</strong> <small>[לו]</small> עולא בתשובה: <strong>אין</strong> <small>[כן].</small> הוסיף רב נחמן ושאל בתמיהה: <strong>ואפילו</strong> היה הבשר <strong>כ</strong>גודלה של <strong>נפיא</strong> <small>[נפה]?</small> <strong>אמר ליה</strong> <small>[לו]</small> עולא בתשובה: <strong>אין</strong> <small>[כן],</small> <strong>אמר ליה</strong> רב נחמן לעולא בלשון שבועה: <strong>האלהים!</strong> גם <strong>אם אמר לי</strong> דבר זה <strong>רבי יוחנן</strong> ישירות <strong>מפומיה</strong> <small>[מפיו],</small> <strong>לא צייתנא ליה</strong> <small>[לא הייתי מקשיב לו,</small> מקבל את דבריו<small>]!</small>
 ומסופר: <strong>כי סליק</strong> <small>[כאשר עלה]</small> <strong>רב אושעיא</strong> מבבל לארץ ישראל <strong>אשכחיה ליה</strong> <small>[מצא את]</small> <strong>ר' אמי</strong> כשהוא <strong>אמרה לשמעתיה קמיה</strong> <small>[אמר את ההלכה</small> הזו <small>לפניו]:</small> <strong>הכי</strong> <small>[כך]</small> <strong>אמר עולא, והכי אהדר ליה</strong> <small>[וכך השיב לו]</small> <strong>רב נחמן. אמר ליה</strong> <small>[לו]</small> רב אושעיא לר' אמי: <strong>ומשום</strong> ש<strong>רב נחמן חתניה דבי נשיאה</strong> <small>[חתנו של בית הנשיא]</small> <strong>הוא,</strong> הרי הוא <strong>מזלזל בשמעתיה</strong> <small>[בהלכותיו]</small> של <strong>ר' יוחנן?!</strong>
 ועוד מסופר כי <strong>זמנין</strong> <small>[פעם</small> אחרת<small>]</small> <strong>אשכחיה</strong> <small>[מצאו]</small> רב אושעיא לר' אמי <strong>דיתיב וקאמר לה אסיפא</strong> <small>[שיושב ואומר אותה</small> ההלכה <small>על סוף</small> המשנה<small>]:</small> <strong>היו עליו שני חצאי זיתים</strong> — <strong>מטמאים במשא, ולא במגע.</strong> אלו <strong>דברי ר' ישמעאל.</strong> ואילו <strong>ר' עקיבא אומר</strong> שאין הם מטמאים <strong>לא במגע ולא במשא.</strong>
 ועל כך <strong>אמר ר' יוחנן: לא שנו</strong> את דעת ר' ישמעאל המטמא במשא <strong>אלא</strong> בשני חצאי כזית בשר ש<strong>פלטתו חיה</strong> מהבהמה, <strong>אבל</strong> בשני חצאי כזית בשר ש<strong>פלטתו סכין</strong> בידי אדם — <strong>בטיל</strong> <small>[בטל].</small> ואילו היה רב נחמן שומע שדברי ר' יוחנן מתייחסים למקרה של חצאי זית, לא היה תמה אם כך הדין גם בחתיכות בשר גדולות כתרטא וכנפיא.
 <strong>אמר ליה</strong> <small>[לו]</small> רב אושעיא לר' אמי: <strong>מר אסיפא מתני לה</strong> <small>[אדוני, על סוף</small> המשנה <small>שונה אותה</small> אמירה של ר' יוחנן<small>]</small>, ולא על החלק הראשון שענינו בכזית בשר? שהרי בזה אין מקום לתמיהותיו של רב <strong>נחמן.</strong> <strong>אמר ליה</strong> <small>[לו]</small> ר' אמי: <strong>אין</strong> <small>[כן].</small> <strong>ואלא</strong> האם <strong>עולא ארישא</strong> <small>[על ראש</small> המשנה<small>]</small> <strong>אמרה</strong> להלכה זו של ר' יוחנן <strong>ניהליכו</strong> <small>[אצלכם</small> בבבל<small>]?</small> <strong>אמר ליה</strong> <small>[לו]</small> <strong>אין</strong> <small>[כן].</small> <strong>אמר ליה</strong> <small>[לו]</small> ר' אמי: אם כך צדק רב נחמן בתמיהתו על דברי ר' יוחנן, <strong>שכן</strong> <strong>האלהים</strong> (לשון שבועה), גם <strong>אי אמר</strong> <small>[אם היה אומר]</small> <strong>לי</strong> הלכה שכזאת <strong>יהושע בן נון משמיה</strong> <small>[משמו,</small> מפיו<small>]</small> — <strong>לא צייתנא ליה</strong> <small>[לא הייתי מקשיב לו]!</small>
 ונמסר, <strong>כי אתא</strong> <small>[כאשר בא]</small> <strong>רבין וכל נחותי</strong> <small>[היורדים]</small> מארץ ישראל לבבל <strong>אמרוה</strong> להלכה זו של ר' יוחנן <strong>ארישא</strong> <small>[על ראש</small> המשנה<small>].</small> ומקשים על כך: <strong>ואלא קשיא</strong> <small>[קשה]</small> הדבר, שמאחר וכזית בשר בטל, יהא הדין כן אפילו בשיעורים גדולים יותר! ומשיבים: לא נאמרו דברי ר' יוחנן <strong>אלא</strong> <strong>כ</strong>מו ש<strong>אמר רב פפא</strong> בענין אחר,
## דף קכד:
 שמדובר בו דווקא <strong>ב</strong>זמן שהבשר <strong>מרודד</strong> (שטוח ברדידות על פני העור), <strong>הכא נמי</strong> <small>[כאן גם כן]</small> בהלכתו של ר' יוחנן מדובר דווקא <strong>ב</strong>בשר ה<strong>מרודד,</strong> ובאופן זה אכן גם כזית <strong>בשר ויותר שנפלט על ידי סכין בטל אצל העור.</strong>
 <big>א</big> שנינו במשנתנו שאם <strong>היו עליו,</strong> על העור, שתי חתיכות מבשר הנבילה,    ששיעור כל אחת מהן הוא כחצי זית — לדעת ר' ישמעאל הרי אלה מטמאות במשאן, אבל לא במגען.
  ובענין זה <strong>אמר בר פדא: לא שנו</strong> לדעת ר' ישמעאל <strong>אלא</strong> רק במגען <strong>מאחריו</strong> של העור, שאין האדם נוגע בצד העור שיש בו חתיכות הבשר אלא בצד שמאחוריו. <strong>אבל</strong> הנוגע <strong>מלפניו,</strong> ונגע בכך בחתיכות הבשר הנמצאות שם — נטמא במגעו זה, אף שלא נגע בנגיעה אחת בכזית בשר, שכן כלל הוא: <strong>יש</strong> נגיעה המטמאת גם את ה<strong>נוגע וחוזר ונוגע,</strong> ששתי נגיעות מצטרפות להיחשב כנגיעה אחת.
 <strong>ו</strong>אילו <strong>ר' יוחנן אמר</strong> כי <strong>אין נוגע וחוזר ונוגע,</strong> ולכך לדעת ר' ישמעאל גם הנוגע בשתי חתיכות הבשר הללו אינו נטמא. <strong>ו</strong>מעירים: <strong>אזדא</strong> <small>[הלך]</small> <strong>ר' יוחנן</strong> בדבריו אלה <strong>לטעמיה</strong> <small>[לטעמו,</small> לשיטתו<small>],</small> שכן <strong>אמר ר' יוחנן</strong> ש<strong>ר' ישמעאל ור' דוסא בן הרכינס אמרו</strong> שניהם <strong>דבר אחד,</strong> ומחזיקים בעיקרון אחד.
  ומפרטים: שיטת  <strong>ר' ישמעאל</strong> — <strong>הא דאמרן</strong> <small>[זו שאמרנו]</small> עתה, שאין שתי נגיעות מצטרפות לענין הטומאה. ושיטת <strong>ר' דוסא בן הרכינס</strong> — <strong>דתנן</strong> <small>[ש</small>כן <small>שנינו</small> במשנה<small>]</small> בדין טומאת אוהל, ש<strong>כל</strong> הדברים <strong>ה</strong>באים מן המת והריהם <strong>מטמאין באהל, שנחלקו</strong> שיעוריהם (וכגון שנחצה בשר המת משיעור כזית לשני חצאי זית), <strong>והכניסן</strong> את שני החלקים הללו <strong>לתוך הבית,</strong> והריהם עתה נתונים בתוך אוהל אחד — <strong>ר' דוסא בן הרכינס מטהר</strong> את הנמצא בתוך הבית, שאין שני החלקים הללו מצטרפים לשיעור כזית. <strong>ו</strong>אילו <strong>חכמים מטמאים</strong> את הנמצא בתוך הבית, שכן הם מצטרפים לשיעור כזית.
  ובהסבר דעת ר' דוסא בן הרכינס יש לומר: <strong>לאו</strong> <small>[האם לא]</small> <strong>אמר</strong> כן <strong>ר' דוסא בן הרכינס התם</strong> <small>[שם,</small> לענין טומאת אהל<small>]</small> אלא משום שלשיטתו <strong>אין מאהיל וחוזר ומאהיל,</strong> ומכאן נלמד כי <strong>הכא נמי</strong> <small>[כאן</small> לענין טומאת מגע, <small>גם כן]</small> סבור ר' דוסא בן הרכינס ש<strong>אין נוגע וחוזר ונוגע.</strong> הרי שר' ישמעאל ור' דוסא בן הרכינס סבורים כאותה שיטה.
  ושואלים על דברי ר' יוחנן: <strong>ו</strong>כיון שלדבריו שיטת <strong>ר' דוסא בן הרכינס</strong> בדין טומאת אוהל היא <strong>כ</strong>שיטת <strong>ר' ישמעאל</strong> שבמשנתנו, נמצא ששיטת <strong>רבנן</strong> <small>[חכמים]</small> החולקים על ר' דוסא בן הרכינס בדין טומאת אוהל, הריהי <strong>כ</strong>שיטת <strong>ר' עקיבא</strong> במשנתנו. <strong>ו</strong>על כך יש לתהות: <strong>הא</strong> <small>[הרי]</small> <strong>ר' עקיבא</strong> במשנתנו מקל כנגד ר' ישמעאל, שכן <strong>טהורי קא מטהר</strong> <small>[לטהר הוא מטהר]</small> הן מטומאת מגע והן מטומאת משא, ואילו חכמים בדין טומאת אוהל מחמירים כנגד ר' דוסא בן הרכינס המטהר!
  ומשיבים:  <strong>עד כאן לא</strong> שמענו כי <strong>קא מטהר</strong> <small>[הוא מטהר]</small> <strong>ר' עקיבא אלא ב</strong>חתיכות בשר שעל ה<strong>עור</strong> בלבד, שאינן מצטרפות, ומשום טעם מיוחד שיש בעור דווקא. <strong>אבל בעלמא</strong> <small>[בכלל]</small> דברים אחרים לענין דינם בצירופם הריהו <strong>מטמא. כדקתני סיפא</strong> <small>[כמו ששנינו</small> ב<small>סוף</small> משנתנו<small>],</small> <strong>ומודה ר' עקיבא בשני חצאי זיתים שתחבן בקיסם והסיטן, שהוא טמא. ומפני מה ר' עקיבא מטהר בעור? מפני שהעור מבטלן.</strong>
 <strong>מתיב</strong> <small>[מקשה]</small> <strong>רב עוקבא בר חמא</strong> על דברי בר פדא שאמר כי לדעת ר' ישמעאל מטמאות שתי חתיכות הבשר (שאין בכל אחת מהן שיעור כזית) במגען, כאשר נגע בהן עצמן, ממה ששנינו <strong>בברייתא על הכתוב בפרשת הטומאות "ולאלה תטמאו כל הנוגע בנבלתם</strong> יטמא עד הערב. וכל הנושא מנבלתם יכבס בגדיו וטמא עד הערב" (ויקרא יא, כד—כה): באה המלה <strong>"בנבלתם"</strong> כהדגשה, לומר שדווקא הנוגע בהם עצמם הוא הנטמא, <strong>ולא</strong> זה הנוגע <strong>בעור שיש עליו</strong> שתי חתיכות בשר הבא מן המת, ששיעורן הוא <strong>שני חצאי זיתים.</strong>
 <strong>יכול</strong> לא יטמא <strong>אף במשא</strong> של שתי חתיכות בשר אלה? לכך <strong>תלמוד לומר</strong> (מלמדנו הנאמר) בהמשך "<strong>ו</strong>כל <strong>הנושא</strong> מנבלתם יכבס בגדיו וטמא עד הערב", שאף באופן זה <strong>יטמא.</strong> אלו <strong>דברי ר' ישמעאל. ר' עקיבא אומר:</strong> נאמר בכתוב "כל <strong>הנוגע"</strong> וכן נאמר <strong>"ו</strong> כל <strong>הנושא",</strong> והרי זה בא להקישם זה לזה ולומר: <strong>את</strong> זה <strong>שבא לכלל</strong> טומאת <strong>מגע</strong> — הריחו <strong>בא</strong> גם <strong>לכלל</strong> טומאת <strong>משא,</strong> ואילו זה ש<strong>לא בא לכלל</strong> טומאת <strong>מגע</strong> — אף <strong>לא בא לכלל</strong> טומאת <strong>משא.</strong>
 <strong>ו</strong>מעתה יש להקשות לבר פדא: <strong>אם</strong> אמנם <strong>איתא</strong> <small>[יש</small> מקום<small>]</small> לומר שר' ישמעאל סבור שחתיכות הבשר הללו מטמאות במגען (כשנגע בהן מלפנים)<small>,</small> <strong>הרי</strong> אף זה <strong>בא לכלל מגע מלפניו,</strong> ומה איפוא טען ר' עקיבא כלפי ר' ישמעאל שאין מקום לטומאת משא משום שאין כאן טומאת מגע?
 <strong>אמר רבא</strong> בתשובה: <strong>הכי קאמר</strong> <small>[כך הוא,</small> ר' עקיבא <small>אמר],</small> כך צריך להבין את דבריו: <strong>את שבא לכלל</strong> טומאת <strong>מגע בכל צד</strong> של נגיעה, ולא רק בנגיעה מלפניו — הוא זה ש<strong>בא לכלל</strong> טומאת <strong>משא,</strong> וזה ש<strong>לא בא לכלל</strong> טומאת <strong>מגע בכל צד</strong> — <strong>לא בא לכלל</strong> טומאת <strong>משא.</strong>
 <big>ב</big> ודנים עוד בשיטת ר' ישמעאל. <strong>בעא מיניה</strong> <small>[שאל אותו]</small> <strong>רב אויא סבא מרבה בר רב הונא: קולית</strong> (עצם הירך) שאין עליה בשר, ובתוכה יש מח, והיא <strong>סתומה</strong> מכל צדדיה, ששנינו במשנתנו כי קולית נבילה וקולית השרץ הסתומות טהורות אף מטומאת המשא, שכן אין הן באות לכלל טומאת מגע. ומעתה יש לשאול <strong>ל</strong>שיטת <strong>ר' ישמעאל מהו</strong> לענין <strong>שתטמא</strong> בטומאת המשא.
  וצדדי השאלה: האם <strong>אית ליה</strong> <small>[יש לו,</small> סבור<small>]</small> <strong>ר' ישמעאל</strong> את הכלל האומר כי <strong>את</strong> זה <strong>שבא לכלל</strong> טומאת <strong>מגע</strong> — הוא זה שגם <strong>בא לכלל</strong> טומאת <strong>משא,</strong> ואולם זה ש<strong>לא בא לכלל</strong> טומאת <strong>מגע</strong> — <strong>לא בא לכלל</strong> טומאת <strong>משא, ו</strong>מעתה <strong>הכא</strong> <small>[כאן]</small> שלמדנו כי ר' ישמעאל מטמא בטומאת משא שני חצאי זית מן המת הנמצאים על העור, אף שאין הם באים לכלל טומאת מגע, יש לומר כי <strong>היינו טעמא</strong> <small>[זהו הטעם]:</small> <strong>משום</strong> שאף שאין הוא בא לכלל טומאת מגע מאחריו, מכל מקום הוא <strong>בא לכלל מגע מלפניו,</strong> ומכאן נסיק כי בקולית סתומה, שאין כל אפשרות לבוא לכלל טומאת מגע, ואף לא מלפנים — סבור ר' ישמעאל שאין היא מטמאת במשא.
 <strong>או דלמא</strong> <small>[שמא]</small> יש לומר כי <strong>לית ליה</strong> <small>[אין לו,</small> אינו סבור<small>]</small> ר' ישמעאל את הכלל הזה, שכן בשני חצאי זית היה מטמא ר' ישמעאל במשא, גם אם אין הם נטמאים במגע מלפניו. ומכאן נסיק כי בקולית סתומה, אף שאין כל אפשרות לבוא בא לכלל טומאת מגע — סבור ר' ישמעאל שמטמאה בטומאת משא?
 <strong>אמר ליה</strong> <small>[לו]</small> רבה בר רב הונא לרב אויא סבא בהתעלמות משאלתו ופונה לענין אחר: הנה <strong>עורבא פרח</strong> <small>[עורב פורח]</small> באויר, שלא השיב כלל על שאלתו.
 <strong>אמר ליה</strong> <small>[לו]</small> <strong>רבא בריה</strong> <small>[בנו]</small> של רבה בר רב הונא: <strong>ולאו היינו</strong> <small>[וכי אין זה]</small> אותו <strong>רב אויא סבא מ</strong>העיר <strong>פומבדיתא דמשבח לן מר בגויה דגברא רבה הוא</strong> <small>[שמשבח</small> אותו <small>אדוני בפנינו עליו שאדם גדול הוא],</small> ומדוע אתה דוחה אותו ואינך עונה לו? <strong>אמר ליה</strong> <small>[לו]</small> רבה בר רב הונא לבנו בתשובה: <strong>אני היום</strong> התקיים בי הכתוב <strong>"סמכוני באשישות</strong> רפדוני בתפוחים" (שיר השירים ב, ה), שאני עייף וזקוק למנוחה ואין בכוחי להיכנס לעומקה של הלכה, ובא <strong>רב אויא סבא</strong> <strong>ובעא מינאי מילתא דבעי טעמא</strong> <small>[ושאל ממני דבר שצריך טעם],</small> <strong>ולכן דחיתיו, ולא משום זלזול בו.</strong>
 <big>ג</big> <strong>אמר עולא: שני חצאי זיתים שתחבן בקיסם, אפילו</strong> הוא <strong>מוליך ומביא</strong> אותם <strong>כל היום כולו</strong> — הריהו <strong>טהור</strong> מטומאת משא.
 ומסבירים: <strong>מאי טעמא</strong> <small>[מה טעם]</small> הדבר? — שכן <strong>כתיב</strong> <small>[נאמר]</small> בטומאת המשא "והנושא את נבלתה יכבס בגדיו וטמא עד הערב" (ויקרא יא, מ), המלה כתובה <strong>"ו</strong> ה<strong>נשא",</strong> <strong>ו</strong>אולם <strong>קרינן</strong> <small>[קוראים אנו]</small> "וה <strong>"נושא",</strong> ומעתה יש לנו ללמוד כי <strong>בעינן</strong> <small>[צריכים אנו]</small> בדין טומאת משא שיהיה הדבר הנטמא <strong>"נושא"</strong> את טומאת הנבילה (ששיעורה כזית ויותר), <strong>ו</strong>שיהא <strong>הוא</strong> (הכזית מן המת) <strong>נישא בבת אחת.</strong> מה שאין כן בנושא שני חצאי זיתים התחובים בקיסם. ומקשים על דברי <strong>עולא:</strong>
 <strong>תנן</strong> <small>[שנינו]</small> במשנתנו שאם <strong>היו עליו</strong> (על העור) <strong>שני חצאי זיתים</strong> מן המת — הריהם <strong>מטמאין ב</strong>טומאת <strong>משא ולא ב</strong>טומאת <strong>מגע,</strong> אלה הם <strong>דברי ר' ישמעאל,</strong> ולשיטת עולא יש לשאול: <strong>אמאי</strong> <small>[מדוע]</small> הם מטמאים לדעת ר' ישמעאל, <strong>והא לאו</strong> <small>[והרי לא]</small> מתקיים תנאי זה בטומאת המשא, שכן זה לא <strong>נישא</strong> בבת אחת
 <strong>הוא! אמר רב פפא:</strong> מדובר כאן <strong>במרודד,</strong> שמשוטח הבשר על פני העור, שאמנם אין כזית בשר שלם במקום אחד, אלא כחצי זית בשר במקום זה על העור וכחצי זית בשר במקום אחר, ואולם רצועת בשר שטוחה בין זה לזה, ומחברת אותם להחשיבם כנישאים בבת אחת.
  ומציעים:  <strong>תא שמע</strong> <small>[בוא</small> ו<small>שמע]</small> ראיה שלא כשיטת עולא, שהרי שנינו בסוף משנתנו ש<strong>מודה ר' עקיבא בשני חצאי זיתים שתחבן בקיסם והסיטן שהוא טמא,</strong> ויש לשאול: <strong>אמאי</strong> <small>[מדוע]</small> הוא נטמא בכך, <strong>והא לאו</strong> <small>[והרי לא]</small> <strong>"נישא</strong> בבת אחת" <strong>הוא</strong> זה! ודוחים: אין זו קושיה על עולא, שכן <strong>הכא נמי</strong> <small>[כאן,</small> בשיטת ר' עקיבא, <small>גם כן]</small> יש לומר שמדובר <strong>במרודד.</strong>
 ומציעים עוד: דעה זו של עולא הריהי <strong>כתנאי</strong> <small>[כ</small>מחלוקת <small>תנאים],</small> שכן שנינו בברייתא בדינן של שתי חתיכות בשר מן המת שאין בכל אחת מהן שיעור כזית, כי <strong>אחד</strong> (בין) <strong>הנוגע</strong> בהן <strong>ואחד</strong> (ובין) <strong>המסיט</strong> אותן — הריהם טמאים. <strong>ר' אליעזר אומר: אף הנושא</strong> אותם — טמא. ויש לדון בדברי ר' אליעזר: <strong>אטו</strong> <small>[וכי]</small> ה<strong>נושא לאו</strong> <small>[לא]</small> <strong>מסיט הוא,</strong> ומה איפוא הוסיף על דברי חכמים?
 <strong>אלא לאו הכי קאמר</strong> <small>[האם לא כך הוא</small> התנא בברייתא <small>אומר]:</small> <strong>אחד הנוגע ואחד המסיט בלא נישא, ואתא</strong> <small>[ובא]</small> <strong>ר' אליעזר למימר</strong> <small>[לומר]:</small> <strong>והוא</strong> דווקא כש<strong>נישא</strong> בבת אחת, שהן בטומאת מגע והן בטומאת משא אין אלה מטמאות אלא כשהן מחוברות. <strong>ו</strong>יש להקשות על הסבר זה: <strong>מאי</strong> <small>[ומה</small> פירוש<small>]</small> <strong>"אף",</strong> שהרי ר' אליעזר לא בא להוסיף על דברי התנא הראשון אלא לצמצם דבריו. אלא <strong>אימא</strong> <small>[אמור]</small> באופן שונה את דברי ר' אליעזר: שהריהו אומר <strong>והוא</strong> ש<strong>נישא,</strong> ומכאן נלמד שמחלוקת תנאים היא האם נדרש שיהא נישא בבת אחת אם לא.
 <big>ד משנה</big> <strong>קולית</strong> (עצם הירך) של <strong>המת,</strong>
## דף קכה.
 <strong>ו</strong>כן <strong>קולית</strong> בהמות <strong>המוקדשין</strong> (קרבנות שנתפגלו או שנותרו, והריהם מטמאים מגזירת חכמים), שיש בתוכם מוח, כל <strong>הנוגע בהן, בין</strong> שהיו הקוליות <strong>סתומים</strong> שאין אפשרות לגעת במוח שבהן, <strong>בין</strong> שהיו <strong>נקובים</strong> — הריהו <strong>טמא</strong> במגען. שכן עצם (בשיעור כשעורה) הבאה מן המת, וכן עצם של הקרבנות שנפסלו, מטמאות בטומאת מגע. ואולם
 <strong>קולית</strong> בהמת ה<strong>נבלה ו</strong>כן <strong>קולית השרץ,</strong> כל <strong>הנוגע בהם,</strong> אם היו <strong>סתומים</strong> — הנוגעים בהם <strong>טהורים,</strong> כיון שאי אפשר לגעת במוח שבתוכן, ואילו עצמותיהן כשלעצמן אינן מטמאות. ואם היו העצמות הללו <strong>נקובים,</strong> ואפילו היה זה נקב ששיעורו <strong>ב</strong><strong>כל שהוא</strong> — <strong>מטמא במגע,</strong> שנחשבת הנגיעה בעצם כנגיעה במוח שבתוכן. <strong>מנין שאף ב</strong>טומאת <strong>משא</strong> יש לחלק בין קולית סתומה לקולית נקובה? לכך <strong>תלמוד לומר</strong> (מלמדנו הנאמר) בטומאת המשא בנבילה <strong>"הנוגע</strong> בנבלתה יטמא עד הערב... <strong>והנושא</strong> את נבלתה יכבס בגדיו וטמא עד הערב" (ויקרא יא, לט—מ), ללמד כי <strong>את</strong> זה <strong>שבא לכלל</strong> טומאת <strong>מגע</strong> — הוא <strong>בא לכלל</strong> טומאת <strong>משא,</strong> ואילו זה ש<strong>לא בא לכלל</strong> טומאת <strong>מגע</strong> כעצמות הסתומות — <strong>לא בא לכלל</strong> טומאת <strong>משא.</strong>
 <big>א גמרא</big> שנינו במשנתנו שהנוגע בקולית המת, בין זו שהיא נקובה ובין זו שהיא סתומה, נטמא במגע זה. ומדייקים: דווקא ה<strong>נוגע</strong> בה — <strong>אין</strong> <small>[כן]</small> נטמא, <strong>אבל</strong> ה<strong>מאהיל</strong> על קולית המת — <strong>לא</strong> נטמא, שאין העצם מטמאה בטומאת אהל.
  ומעתה יש לברר: <strong>היכי דמי</strong> <small>[איך בדיוק היה הדבר]?</small> <strong>אי דאיכא</strong> <small>[אם</small> מדובר בקולית <small>שיש]</small> עליה <strong>כזית בשר</strong> מן המת — <strong>ב</strong>טומאת <strong>אהל נמי ליטמא</strong> <small>[גם כן שתטמא],</small> מפני הבשר שעליה! ומשיבים: מדובר בזמן <strong>דליכא</strong> <small>[שאין כאן]</small> <strong>כזית בשר</strong> על הקולית.
 <strong>ו</strong>ממשיכים לברר: <strong>אי</strong> <small>[אם]</small> מדובר בזמן <strong>דאיכא</strong> <small>[שיש]</small> <strong>כזית מוח מבפנים</strong> (בתוך הקולית) — הרי כלל הוא ש<strong>טומאה בוקעת</strong> מבעד לעצם <strong>ועולה,</strong> אם כן <strong>ב</strong>טומאת <strong>אהל נמי ליטמא</strong> <small>[גם כן תטמא]</small> הקולית! ומשיבים: מדובר כאן <strong>דליכא</strong> <small>[שאין כאן]</small> <strong>כזית מוח בפנים</strong> הקולית.
  וממשיכים לדון בדבר: <strong>ואי</strong> <small>[ואם]</small> סבורה משנתנו שה<strong>מוח מבפנים</strong> לקולית הוא <strong>מעלה ארוכה</strong> (מרפא, גורם לאיחוי לבשר) <strong>ש</strong><strong>מבחוץ</strong> לעצם, ואף הבשר יכול לחזור ולהבריא את מוח עצם שנפגם או שנחסר. מעתה הרי עצם זו היא <strong>אבר מעליא</strong> <small>[מעולה,</small> גמור<small>]</small> <strong>היא,</strong> אף שאין בה מוח, כאבר המטמא באוהל גם אם אין לו שיעור כזית, וכן קולית זו <strong>ב</strong>טומאת <strong>אהל נמי ליטמא</strong> <small>[גם כן תטמא]!</small> <strong>אמר רב יהודה בריה</strong> <small>[בנו]</small> של <strong>ר' חייא</strong> בתשובה: <strong>זאת אומרת,</strong> מכאן נסיק כי לדעת משנתנו <strong>מוח בפנים אינו מעלה ארוכה</strong> לבשר ש<strong>מבחוץ.</strong>
 ושואלים: <strong>במאי אוקימתא</strong> <small>[במה העמדת]</small> את משנתנו? בזמן <strong>דליכא</strong> <small>[שאין]</small> בתוך הקולית <strong>כזית</strong> מוח — <strong>אי הכי</strong> <small>[אם כך]</small> הוא, <strong>ב</strong>קולית ה<strong>מוקדשים אמאי</strong> <small>[מדוע]</small> <strong>מטמא?</strong> שהרי טומאת קולית הקרבנות היא מגזירת חכמים שגזרו על העצמות ששימשו את הנותר (ואף הקולית שימשה את המוח שבתוכה, שהוא בכלל נותר), ואולם אין דין נותר בפחות מכזית!
 <strong>ותו</strong> <small>[ועוד]</small> יש לשאול: אם אמנם מדובר במשנתנו בזמן שאין בקולית מוח בשיעור כזית, <strong>קולית נבלה וקולית השרץ כי</strong> <small>[כאשר]</small> <strong>ניקבו, אמאי</strong> <small>[מדוע]</small> <strong>הן</strong> <strong>מטמאו</strong> <small>[מטמאות]?</small> והרי אין בהן כזית מוח!
  ומשיבים:  <strong>הא לא קשיא</strong> <small>[זה לא קשה],</small> שיש לומר כי ב<strong>רישא</strong> <small>[התחלה]</small> של משנתנו (בדין טומאת המת) מדובר במקרה <strong>דליכא</strong> <small>[שאין]</small> בקולית <strong>כזית</strong> מוח, ואילו ב<strong>סיפא</strong> <small>[סוף,</small> בהמשך<small>]</small> משנתנו (בדין קולית המוקדשים וקולית הנבילה והשרץ) מדובר במקרה <strong>דאיכא</strong> <small>[שיש]</small> <strong>כזית</strong> מוח בקולית. ומעתה בקולית המוקדשים מדובר שיש בה שיעור שנוהג דין נותר, ובקולית הנבילה והשרץ יש בו שיעור שנוהגות בו טומאות אלה. <strong>ו</strong>תוהים: אם כן, <strong>מאי קא משמע לן</strong> <small>[מה השמיע לנו]</small> התנא במשנתנו, והרי הלכה ידועה היא! ומשיבים: <strong>מילי מילי קא משמע לן</strong> <small>[דברים דברים הוא</small> התנא <small>משמיע לנו]</small> שבכל דבר השנוי במשנתנו יש דבר חידוש.
  שב<strong>רישא קא משמע לן</strong> <small>[בהתחלה הוא משמיע לנו]</small> כי ה<strong>מוח מבפנים אינו מעלה ארוכה</strong> לבשר ש<strong>מבחוץ,</strong> ושלא כדעת האומרים שהריהו מעלה ארוכה. ולאחר מכן בקולית ה<strong>מוקדשין מאי קא משמע לן</strong> <small>[מה הוא משמיע לנו]?</small> שגם הדבר שהוא <strong>שימוש</strong> של ה<strong>נותר,</strong> כעצמות הללו שיש בהן <strong>מוח שהוא כבשר הקרבן</strong> — <strong>מילתא</strong> <small>[דבר]</small> נחשב <strong>היא,</strong> ומטמאת. שכן <strong>אמר מרי בר אבוה, אמר ר' יצחק: עצמות</strong> של <strong>קדשים ששימשו</strong> את ה<strong>נותר</strong> — הריהן <strong>מטמאין את הידים,</strong> כפי שקרבן הנותר מטמאן. וטעם הדבר: <strong>הואיל ו</strong>העצם הזו <strong>נעשה בסיס לדבר האסור,</strong> לכך דינו כדין הדבר האסור. ולאחר מכן זו ששנינו במשנתנו בקולית ה
 <strong>נבלה</strong> שמטמאה רק כשהיא נקובה ולא כשהיא סתומה — חידוש יש בדבר: ש<strong>אף על גב דאיכא</strong> <small>[אף על פי שיש]</small> בתוכה <strong>כזית</strong> מוח, מכל מקום רק אם <strong>ניקבה</strong> הקולית — <strong>אין</strong> <small>[כן]</small> הריהי מטמאת, ואם <strong>לא ניקבה</strong> — היא <strong>לא</strong> מטמאת.
 <big>ב</big> ועוד אופן בהסבר דברי משנתנו. <strong>אביי אמר: לעולם</strong> יש לומר כי משנתנו סבורה ש<strong>מוח מבפנים</strong> העצם הריהו <strong>מעלה ארוכה</strong> לבשר ש<strong>מבחוץ</strong> לה. <strong>ו</strong>באשר לשאלה מדוע אין הקולית מטמאת בטומאת אוהל, ומשום המוח — <strong>הכא במאי עסקינן</strong> <small>[כאן</small> במשנתנו <small>במה אנו עוסקים]?</small> <strong>ב</strong>מקרה <strong>ששפה</strong> (שפשף, שייף והחליק) את העצם ושוב אין העצם מעלה ארוכה לבשר שעליה ולמוח שבתוכה. ולכן אינה נחשבת כאיבר, לטמא בטומאת אוהל.
 <strong>וכ</strong>שיטת <strong>ר' אלעזר,</strong> שכן <strong>אמר ר' אלעזר: קולית ששפה</strong> אותה <strong>לארכה</strong> — הרי היא עדיין <strong>טמאה</strong> כאיבר, אף שאין בה בשר או מוח, שכן כששף כיוצא בה בחי הריהי מעלה ארוכה, וגם לאחר ששויפה יש אפשרות להתרקמות מחודשת. ואולם אם ניסרה <strong>לרחבה</strong> — אין היא שוב מעלה ארוכה, ולכך הריהי <strong>טהורה, וסימניך</strong> מה מעלה ארוכה ומה אינו מעלה: <strong>דיקלא</strong> שאם משייפים אותו לאורך הוא עשוי לחזור ולהתאחות, ואולם אם משייפים אותו לרוחב, באופן שמנתק את זרימת השרף בתוכו, אין הוא מתאחה.
 <big>ג</big> <strong>ו</strong>עוד אופן בהסבר דברי משנתנו. <strong>ר' יוחנן אמר: לעולם</strong> מדובר במשנתנו במקרה <strong>דאיכא</strong> <small>[שיש]</small> בקולית <strong>כזית</strong> מוח, <strong>ו</strong><strong>כמו כן סבורה משנתנו ש</strong><strong>מוח מבפנים</strong> העצם <strong>מעלה ארוכה</strong> לבשר ש<strong>מבחוץ.</strong> ובתשובה לשאלה מדוע אין הקולית מטמאת בטומאת אוהל, משום המוח שבתוכה — יש לומר כי אכן מטמאת הקולית אף בטומאת אוהל, <strong>ומאי</strong> <small>[ומה</small> פירוש<small>]</small> "ה <strong>נוגע</strong> בהן — טמא" <strong>דקתני</strong> <small>[ששנינו]?</small> הכוונה היא ל<strong>מאהיל</strong> עליהן.
 <strong>ו</strong>שואלים על הסבר זה: <strong>אי</strong> <small>[אם]</small> אתה אומר ש<strong>מוח מבפנים מעלה ארוכה מבחוץ, קולית נבלה וקולית השרץ כי</strong> <small>[כאשר]</small> <strong>לא נקבו, אמאי</strong> <small>[מדוע]</small> הם <strong>טהורים?</strong>
 <strong>אמר ר' בנימין בר גידל,</strong> <strong>אמר ר' יוחנן: הכא במאי עסקינן</strong> <small>[כאן במה אנו עוסקים]?</small> <strong>כגון דאיכא</strong> <small>[שיש]</small> בפנים <strong>כזית מוח המתקשקש</strong> (שנעקר ממקומו, ונע ממקום למקום ומשמיע בתוך כך רחש), ואז ל<strong>גבי</strong> <small>[אצל]</small> טומאת ה<strong>מת</strong> — <strong>טומאה בוקעת ועולה,</strong> ולכך הריהי מטמאה באוהל. ואולם אצל טומאת <strong>נבלה, כיון</strong> שהמוח <strong>מתקשקש הוא,</strong> שוב אינו מבריא, ולכן אם <strong>ניקבה</strong> הקולית, וניתן לגעת במוח שבתוכה — <strong>אין</strong> <small>[כן]</small> מטמאה, ואולם אם <strong>לא ניקבה</strong> — היא <strong>לא</strong> מטמאה.
 <big>ד</big> למעלה למדנו בדברי ר' יוחנן כי המאהיל נקרא "נוגע", ובענין זה <strong>אמר ר' אבין ואיתימא</strong> <small>[ויש אומרים]</small> שאמר זאת <strong>ר' יוסי בר אבין: אף אנן נמי תנינא</strong> <small>[אנו גם כן שנינו]</small> כדבר הזה, שכן שנינו במסכת אהלות שכל <strong>הנוגע</strong> בידו האחת <strong>ב</strong>חתיכת בשר מן המת ששיעורה הוא <strong>כחצי זית, ו</strong>באותה עת <strong>הוא</strong> <strong>מאהיל</strong> בידו השניה <strong>על</strong> חתיכת בשר מן המת ששיעורה הוא כ<strong>חצי זית, או</strong> שחתיכת בשר מן המת ששיעורה הוא כ<strong>חצי זית מאהיל עליו</strong> — הריהו <strong>טמא.</strong>
 ומעתה <strong>אי אמרת בשלמא חד שמא הוא</strong> <small>[נניח,</small> מובן הדבר, <small>אם אתה אומר</small> כי <small>שם אחד הוא,</small> לטומאת מת ולטומאת אהל<small>]</small> — <strong>משום הכי</strong> <small>[כך]</small> <strong>מצטרף</strong> חצי זית של נגיעה לחצי זית זה של אוהל, לטמא בו את האדם.
 <strong>אלא אי אמרת תרי שמי נינהו</strong> <small>[אם אתה אומר</small> ש<small>שני שמות הם]</small> — <strong>מי</strong> <small>[האם]</small> <strong>מצטרף</strong> הוא? <strong>והתנן</strong> <small>[והרי שנינו]:</small> <strong>זה הכלל, כל שהוא</strong> טמא <strong>משם</strong> טומאה <strong>אחד</strong> — הרי זה <strong>מצטרף, וטמא.</strong> אם הוא טמא <strong>משני שמות</strong> — אין הוא מצטרף, ו<strong>טהור!</strong>
 ומקשים: <strong>אלא מאי</strong> <small>[מה]</small> אתה אומר, ש<strong>חד שמא</strong> <small>[שם אחד]</small> <strong>הוא? אימא סיפא</strong> <small>[אמור</small> את <small>סוף]</small> אותה משנה: <strong>אבל</strong>
## דף קכה:
 <strong>הנוגע ב</strong>חתיכת בשר מן המת ששיעורה הוא <strong>כחצי זית, ו</strong>באותה עת <strong>דבר אחר</strong> (כגון קרש) <strong>מאהיל עליו ועל</strong> חתיכת בשר אחרת מן המת ששיעורה הוא <strong>כחצי זית</strong> — הריהו <strong>טהור.</strong>
 <strong>ואי חד שמא</strong> <small>[ואם שם אחד]</small> <strong>הוא,</strong> לטומאת מגע ולטומאת אוהל, <strong>אמאי</strong> <small>[מדוע]</small> אדם זה <strong>טהור?</strong> ואומרים: <strong>אלא</strong> מעתה <strong>קשיא רישא</strong> <small>[קשה התחלת</small> אותה משנה<small>]</small> שממנה עולה שמצטרפות טומאת אוהל לטומאת מגע על מה שעולה מסוף המשנה שאין מצטרפות טומאת אוהל לטומאת מגע!
 <strong>אמר ר' זירא:</strong> בתחילת המשנה מדובר <strong>ב</strong>חתיכת בשר מן המת הנמצאת במקום דחוק, ונקראת <strong>טומאה רצוצה</strong> (צפופה, זו שאין לה מקום מרווח), שנמצאת <strong>בין שני מגדלים</strong> (ארונות עץ) <strong>עסקינן</strong> <small>[עוסקים אנו],</small> <strong>ואין ביניהן</strong> רווח כשיעור <strong>פותח טפח,</strong> שכיון שמאהיל האדם בידו האחת מעל המגדלים הללו, והטומאה הרצוצה עולה כלפי מעלה, נמצא ש<strong>כולה נגיעה</strong> אחת <strong>היא,</strong> שהוא כנוגע בידו בטומאה ממש, והטומאה נוגעת בו כשהיא בוקעת ועולה. ונמצא איפוא שאין מהמשנה באהלות ראיה לשיטת ר' יוחנן שמאהיל הריהו כנוגע.
 <strong>ו</strong>שואלים: אלא מעתה <strong>מאן</strong> <small>[מי]</small> ה<strong>תנא דקרי</strong> <small>[שקורא]</small> <strong>ל</strong>טומאת <strong>אהל "נוגע",</strong> כשיטת ר' יוחנן? ומשיבים: שיטת <strong>ר' יוסי היא, דתניא</strong> <small>[ש</small>כן <small>שנויה</small> ברייתא<small>],</small> <strong>ר' יוסי אומר:</strong> כמות בשיעור <strong>מלא תרווד</strong> (כף) של <strong>רקב</strong> (בשר המת שנרקב) הריהי <strong>מטמא</strong> כדרך שהמת עצמו מטמא, בשלושה אופנים: <strong>במגע</strong> בו, <strong>ובמשא</strong> אותו <strong>ובאהל</strong> המאהיל על הרקב ועל האדם.
 <strong>בשלמא</strong> <small>[נניח,</small> זה מובן<small>]</small> שמטמא הרקב <strong>במשא ובאהל,</strong> שכן לענין טומאת משא — <strong>הא קא טעין ליה לכוליה</strong> <small>[הרי הוא נושא אותו כולו,</small> את כל מלוא התרווד<small>]</small> בבת אחת. <strong>ו</strong>כיוצא בזה לענין טומאת אוהל — <strong>הא קא</strong> <small>[הרי הוא]</small> <strong>מאהיל אכוליה</strong> <small>[על כולו]</small> בבת אחת, ונטמא בכך. <strong>אלא</strong> זה ה<strong>נוגע</strong> — <strong>הא</strong> <small>[הרי]</small> הוא <strong>לא נגע בכוליה</strong> <small>[בכולו],</small> וכיצד הוא יכול להיטמא?! <strong>אלא לאו שמע מינה</strong> <small>[האם לא נלמד מכאן]</small> כי <strong>מאי</strong> <small>[מה</small> פירוש<small>]</small> <strong>"נוגע"</strong> שאמר ר' יוסי? <strong>מאהיל.</strong> וזהו התנא הסבור כשיטת ר' יוחנן שמאהיל נקרא "נוגע".
  ומקשים: איך אפשר לפרש כן,  <strong>והא קתני</strong> <small>[והרי שנה]</small> ר' יוסי בברייתא <strong>"נוגע"</strong> לחוד <strong>והא קתני</strong> <small>[והרי שנה]</small> <strong>"מאהיל"</strong> לחוד, והרי שאין מאהיל נקרא "נוגע"! <strong>אמר אביי:</strong> אין זו קושיה, שכן יש להבחין בין מאהיל על הטומאה הנמצאת מתחת לידו המאהילה בשיעור ש<strong>למטה</strong> (פחות) <strong>מטפח</strong> — הרי <strong>אהל</strong> זה נקרא <strong>"נגיעה",</strong> ובזה אמר ר' יוסי שמלוא תרווד רקב מטמא במגע. ואילו המאהיל על הטומאה שמתחתיו בשיעור ש<strong>למעלה</strong> (יותר) <strong>מטפח</strong> — הרי זה <strong>אהל גרידא</strong> <small>[סתם],</small> ובזה אמר ר' יוסי שמלא תרוד רקב מטמא באוהל.
 <strong>רבא אמר:</strong> לדעת ר' יוסי <strong>אפילו</strong> כשמאהיל על הטומאה <strong>ש</strong><strong>למעלה מטפח נמי</strong> <small>[גם כן]</small> <strong>אהל נגיעה הוא, והיכי דמי</strong> <small>[ואיך נחשב,</small> באיזה אופן הוא מוגדר<small>]</small> כ<strong>אהל גרידא</strong> <small>[סתם],</small> ולא כנוגע? <strong>בהמשכה,</strong> כאשר דבר מאהיל על האדם ועל הטומאה גם יחד. שהדבר המאהיל ממשיך את הטומאה מן הדבר המטמא אל האדם.
 <strong>אמר רבא: מנא אמינא לה</strong> <small>[מנין אני אומר אותה,</small> את דעתי זו<small>]?</small> <strong>דתנן</strong> <small>[ש</small>כן <small>שנינו</small> במשנה<small>],</small> <strong>ר' יוסי אומר: חבילי מטה</strong> (רשת העשויה מחבלים המשמשת לשבת עליה), <strong>ו</strong>כן <strong>סריגי</strong> (רשת סורגים) ה<strong>חלונות,</strong> ששטחם בין קורות שבגג הבית, ועתה הם משמשים כתקרה בין הבית לעליה — הרי אלה התבטלו עם קביעתן כתקרה, ואין הם מקבלים טומאה. ואף שיש ברשתות הללו נקבים, הריהם <strong>חוצצין בין הבית לעלייה, שלא להכניס טומאה</strong> של המת הנמצאת בתוך הבית <strong>לצד שני,</strong> לעליה.
  ואם <strong>פרסן</strong> את הרשתות הללו <strong>על פני המת</strong> הנמצא מחוץ לבית, שתלאן <strong>באויר,</strong> ולא קבען, כל <strong>הנוגע כנגד הנקב</strong> שברשתות הללו — הריהו <strong>טמא,</strong> והנוגע <strong>שלא כנגד הנקב</strong> — הריהו <strong>טהור.</strong>
 ונברר: <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> שפרס את הרשתות במרחק ש<strong>למטה</strong> (פחות) <strong>מטפח</strong> מפני המת — זה הנוגע <strong>שלא כנגד הנקב אמאי</strong> <small>[מדוע]</small> הוא <strong>טהור?</strong> הלא במרחק כה קרוב אל המת, נחשבות הרשתות הללו כאחד מבגדיו של המת, וכ<strong>מת</strong> הלבוש <strong>בכסותו היא, ו</strong>כלל הוא ש<strong>מת בכסותו מטמא,</strong> שאין הכסות חוצצת בין המת ובין המאהיל עליו!
 <strong>אלא לאו</strong> <small>[האם לא]</small> מדובר שפרס במרחק ש<strong>למעלה</strong> (יותר) <strong>מטפח</strong> מעל פני המת, <strong>וקא קרי ליה</strong> <small>[והוא</small> ר' יוסי <small>קורא לו]</small> <strong>"נוגע".</strong> הרי איפוא שלשיטת ר' יוסי אף המאהיל מעל לטפח נקרא "נוגע", ושלא כדברי אביי.
 <strong>אמר אביי</strong> בדחיית ראייתו של רבא: אין זו קושיה, שכן <strong>לעולם</strong> מדובר כאן בפורס את הרשתות הללו במרחק ש<strong>למטה מטפח, ודקאמרת</strong> <small>[ומה שאמרת]</small> בשאלה מדוע הנוגע שלא כנגד הנקב טהור, והרי כ<strong>מת</strong> הלבוש <strong>בכסותו הוא</strong> — אין המקרה הזה דומה למת הלבוש בכסותו, שכן <strong>מת בכסותו</strong> — הכסות אינה חוצצת בין המת למאהיל עליו, משום שבהלבשת המת בכסותו בכך הריהו <strong>מבטל ליה</strong> <small>[אותו,</small> את הכסות<small>]</small> אצל המת, שיהא זה בגדו של המת. ולכן הכסות נחשבת כחלק ממנו, ואינה חוצצת. מה שאין כן <strong>האי</strong> <small>[זה]</small> הרשת הניתנת מעל פני המת — <strong>לא מבטל ליה</strong> <small>[אותו]</small> לגבי המת, שהרי הוא עומד ליטלו ממנו.
  ושואלים על הסברו של אביי: אם אכן המדובר בפורס מעל פני המת במרחק שפחות מטפח, אף שאין אלה נחשבים ככסותו של המת, <strong>ו</strong>מכל מקום <strong>תהוי</strong> <small>[תהיה,</small> תיחשב זו<small>]</small> <strong>כטומאה טמונה</strong> (הנמצאת בתוך חלל, מתחת לדבר הרחוק ממנה פחות מטפח) שהיא <strong>בוקעת</strong> מבעד לאותו הדבר שמעליה, <strong>ועולה</strong> מעלה, ותטמא אף את זה הנוגע שלא כנגד הנקב! ומשיבים: <strong>קסבר</strong> <small>[סבור הוא]</small> <strong>ר' יוסי</strong> ש<strong>טומאה טמונה אינה בוקעת</strong> ועולה.
 <strong>ומנא תימרא</strong> <small>[ומנין אתה אומר</small> זאת<small>]?</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>תיבת המגדל</strong> (מגירה בארון) הנמצא בתוך הבית, <strong>שיש בה</strong> עצמה חלל ששיעורו הוא כ<strong>פותח טפח</strong> (טפח על טפח בגובה טפח), <strong>ו</strong>אולם <strong>אין ביציאתה</strong> (בחלק המגירה הנשלף החוצה) שיעור של <strong>פותח טפח,</strong> אם היתה <strong>טומאה בתוכה</strong> של המגירה, וכגון שהיה בה כזית מן המת — אין המגירה חוצצת בעד הטומאה, ולכך <strong>הבית טמא.</strong> ואם ישנה <strong>טומאה ב</strong>תוך ה<strong>בית</strong> — כל <strong>מה שבתוכה</strong> של המגירה הריהו <strong>טהור,</strong> שכן אין בפתח המגירה שיעור כטפח על טפח.
  וטעם הדבר: <strong>מפני שדרך טומאה</strong> הוא <strong>לצאת</strong> ממקומה, ולכך ודאי שטומאה הנמצאת בתוך המגירה תצא לתוך הבית ותטמאו, ולכן אף כאשר הטומאה בתוך המגירה הריהי מטמאה את כל הבית. <strong>ו</strong>אולם <strong>אין דרך</strong> ה<strong>טומאה ליכנס,</strong> שאין דרך הטומאה שבבית להיכנס אל החלל הסגור שבתוכו, כמגירה זו. ולכך אם הטומאה בבית, כל מה שבמגירה טהור. שכיון שהמגירה נתונה בתוך ארון שיש בו ארבעים סאה, והריהו נחשב לאוהל, אף המגירה נחשבת כן, כיון שהיא קבועה בו.
 <strong>ור' יוסי מטהר</strong> את הבית בזמן שהטומאה נמצאת בתוך המגירה, <strong>מפני</strong> שאין זה בהכרח שהטומאה תטמאה לכשתצא ממנה, <strong>ש</strong>הרי <strong>יכול הוא להוציאה</strong> מן המגירה לא בשיעור המטמא, אלא <strong>לחצאין, או</strong> שיכול הוא <strong>לשורפה במקומה,</strong> בתוך המגירה.
 <strong>וקתני סיפא</strong> <small>[ושנה בסוף</small> אותה משנה<small>]</small> שאם <strong>העמידה</strong> את הארון <strong>ב</strong>תוך ה<strong>פתח</strong> של הבית, <strong>ופתחה</strong> של הארון פונה <strong>לחוץ</strong> מן הבית, ולא אל תוך הבית, אם היתה <strong>טומאה בתוכה</strong> של הארון — כל הנמצא בתוך <strong>הבית</strong> הריהו <strong>טהור.</strong> שכן כל הטומאה יוצאת אל מחוץ לבית. ואם היתה <strong>טומאה בבית</strong> — כל <strong>מה שבתוכה</strong> של הארון הריהו <strong>טהור,</strong> כיון שאין סופה של הטומאה להיכנס אל הארון.
## דף קכו.
 <strong>ותני עלה</strong> <small>[ושנויה</small> <small>עליה,</small> על אותה הלכה שבמשנה ש<strong>ר' יוסי מטהר.</strong> ויש לברר: <strong>אהייא</strong> <small>[על מה,</small> על איזו הלכה במשנה<small>]</small> מוסבים דברי ר' יוסי? <strong>אילימא אסיפא</strong> <small>[אם תאמר על הסוף],</small> בדינו של הארון שהעמידו בפתח הבית — והרי <strong>תנא קמא נמי טהורי קא מטהר</strong> <small>[התנא הראשון גם כן הוא מטהר]</small> במקרה זה!
 <strong>אלא</strong> צריך לומר <strong>דקאמר תנא קמא</strong> <small>[שמה שאמר התנא הראשון]</small> במגירה שבתוך הארון הנמצא בבית, שאם היתה <strong>טומאה בתוכה</strong> של המגירה — <strong>הבית טמא, אי</strong> <small>[או]</small> <strong>משום</strong> ש<strong>דרך טומאה לצאת, ואי</strong> <small>[או]</small> <strong>משום</strong> שהוא סבור כי <strong>טומאה טמונה בוקעת,</strong> <strong>ו</strong>כנגד זה <strong>קאמר ליה</strong> <small>[אמר לו]</small> <strong>ר' יוסי: ודקאמרת</strong> <small>[ו</small>מה <small>שאתה אומר]</small> כי <strong>דרך טומאה לצאת</strong> — הרי אין זה הכרח, שהרי <strong>יכול הוא להוציאה לחצאין או לשורפה במקומה, ודקאמרת</strong> <small>[ו</small>מה <small>שאמרת]</small> כי <strong>טומאה טמונה בוקעת</strong> — <strong>טומאה טמונה</strong> לדעתו <strong>אינה בוקעת.</strong> הרי נמצאנו למדים לשיטת ר' יוסי שטומאה טמונה אינה בוקעת ועולה.
 <big>א</big> למעלה התבררה שיטת ר' יוסי בדין טומאה טמונה. <strong>ו</strong>בענין זה <strong>רמי</strong> <small>[משליכים,</small> מראים סתירה<small>]</small> מדברי <strong>ר' יוסי</strong> על דברי <strong>ר' יוסי,</strong>
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הכלב שאכל</strong> מ<strong>בשר</strong> האדם ה<strong>מת,</strong> והרי בשר המת נמצא בתוכו, <strong>ומת הכלב</strong> ההוא, <strong>ו</strong>הריהו <strong>מוטל על האסקופה</strong> (מפתן הדלת), באופן שצווארו ופיו פונים לצד הבית פנימה. <strong>ר' מאיר אומר: אם יש ב</strong>חלל שבתוך <strong>צוארו</strong> של הכלב כשיעור <strong>פותח טפח</strong> (טפח על טפח בגובה טפח) — הרי זה <strong>מביא את הטומאה</strong> אל תוך הבית. שכן חלקו העליון של הכלב מאהיל על הטומאה הנמצאת בתוך גופו, ויוצאת הטומאה מבעד לצווארו ופיו של הכלב אל תוך הבית. <strong>ואם לאו,</strong> שאין בצווארו של הכלב כשיעור זה, והרי איפוא אין בגופו של הכלב טומאת אוהל — <strong>אינו מביא את הטומאה</strong> אל תוך הבית.
 ר' יוסי אומר: <strong>רואין</strong> (בוחנים) היכן בדיוק בפתח נמצאת הטומאה שבתוך גופו של הכלב, שאם היא נמצאת <strong>מכנגד השקוף</strong> (המשקוף) <strong>ולפנים</strong> (פנימה, כלפי הבית) — <strong>הבית טמא,</strong> ואם היא נמצאת <strong>מכנגד השקוף ולחוץ</strong> — <strong>הבית טהור.</strong>
 <strong>ר' אלעזר אומר:</strong> בוחנים אנו באיזה אופן מונח הכלב על מפתן הדלת, שאם היה <strong>פיו</strong> של הכלב נתון <strong>לפנים</strong> הבית, ואחוריו וכן הטומאה, בחלק שבחוץ — <strong>הבית טהור,</strong> ואם היה <strong>פיו לחוץ</strong> הבית, וחלקו האחורי אל תוך הבית — <strong>הבית טמא,</strong> וטעם הדבר: <strong>מפני שטומאה יוצאה דרך שוליו,</strong> דרך אחוריו ולא דרך פיו.
 <strong>ר' יהודה בן בתירא אומר: בין כך ובין כך,</strong> בין כאשר פיו לפנים ובין כאשר פיו לחוץ — <strong>הבית טמא.</strong> שכן הטומאה יוצאת הן דרך פיו והן דרך בית הרעי.
 ויש לברר את דברי ר' יוסי האומר שאם הטומאה נמצאת מכנגד המשקוף ולפנים שהבית טמא, <strong>מאי לאו</strong> <small>[האם לא]</small> על מה ששנינו לפני כן בשיטת ר' מאיר האומר שאם <strong>אין בצוארו</strong> של הכלב שיעור של <strong>פותח טפח</strong> שהבית טהור, <strong>קאי</strong> <small>[עומד,</small> מתייחס<small>]</small> <strong>ר' יוסי</strong> בדבריו, ואומר שאם הטומאה שבתוך הכלב נמצאת כנגד חלק המשקוף ולפנים שהבית טמא, גם אם אין בצווארו של הכלב שיעור פותח טפח העושה אותו לאוהל, שהרי הבית הוא שמאהיל על הטומאה (אף שהיא טומאה טמונה).
 <strong>ו</strong>מעתה <strong>שמע מינה</strong> <small>[למד מכאן]</small> כי לדעת ר' יוסי <strong>טומאה טמונה בוקעת,</strong> ושלא כשיטת ר' יוסי המוזכרת למעלה שאין טומאה טמונה בוקעת ועולה!
 <strong>אמר רבא</strong> בדחיה: ר' יוסי אכן סבור כי טומאה טמונה אינה בוקעת ועולה. ומה שאמר ר' יוסי "רואין את הטומאה מכנגד המשקוף", ש<strong>רואין את חלל</strong> מקומה של <strong>הטומאה קתני</strong> <small>[הוא</small> ש<small>שנה,</small> התכוין<small>].</small> <strong>ור' יוסי בתרתי פליג</strong> <small>[בשני</small> דברים <small>חולק]</small> על ר' מאיר, <strong>וקאמר ליה</strong> <small>[והוא אומר לו]</small> <strong>לר' מאיר</strong> כך: זה <strong>דקאמרת</strong> <small>[שאתה אומר]</small> <strong>כי</strong> <small>[כאשר]</small> <strong>יש בצוארו</strong> של הכלב שיעור <strong>פותח טפח</strong> הריהו <strong>מביא את הטומאה</strong> לבית, גם כאשר הוא בצד החיצון של מפתן הדלת, <strong>אנן בתר</strong> <small>[אנחנו אחר]</small> <strong>חללה אזלינן</strong> <small>[אנו הולכים].</small>
 <strong>ודקא אמרת</strong> <small>[וזה שאתה אומר]</small> שאם הכלב מוטל על מפתן <strong>הבית כולו,</strong> ואפילו אם הוא בחלק החיצוני של המפתן, שהבית <strong>טמא</strong> — לא כן הוא. אלא רק אם מקום הטומאה שבכלב נמצא <strong>מכנגד השקוף ולפנים</strong> — <strong>הבית טמא,</strong> אבל אם מקום הטומאה שבכלב נמצא <strong>מכנגד השקוף ולחוץ</strong> — <strong>הבית טהור.</strong>
 ומוסרים כי <strong>רב אחא בריה</strong> <small>[בנו]</small> של <strong>רבא מתני לה בהדיא</strong> <small>[היה שונה אותה,</small> את המשנה <small>במפורש</small> כהסברו של <small>רבא</small><small>],</small> שכן היה שונה, <strong>ר' יוסי אומר: רואין את חלל הטומאה</strong> אם הוא מכנגד המשקוף ולפנים — הבית טמא.
 <big>ב</big> בעמוד הקודם התברר כי לדעת ר' יוסי אף המאהיל נקרא "נוגע" וטומאת אהל וטומאת מגע הריהן שם אחד. ואולם מן המשנה שהובאה במהלך הסוגיה למדנו כי הנוגע בחתיכת בשר מן המת ששיעורה כחצי זית ובאותה עת דבר מסויים האהיל עליו ועל חתיכת בשר אחרת מן המת שאף שיעורה הוא כחצי זית, שאין שתי טומאות אלה מצטרפות. הרי איפוא שיש תנא החולק על ר' יוסי וסבור כי אין המאהיל נקרא "נוגע", <strong>ו</strong>לכך שואלים: <strong>מאן</strong> <small>[מי]</small> ה<strong>תנא דפליג עליה</strong> <small>[שחולק עליו]?</small> ומשיבים: <strong>ר' שמעון הוא, דתניא</strong> <small>[ש</small>כן <small>שנויה</small> ברייתא<small>],</small> <strong>ר' שמעון אומר:</strong>
## דף קכו:
 המת שאמרו שמטמא הריהו בבשרו (ובלבד שיש בו שיעור כזית) ובאבר (שלם), ובעצמותיו (בשיעור כרובע) וברוב מנין ובנין שלו. וכל אלה מטמאים באחת משלושת אופנים: במגע, במשא, ובאוהל. ואולם יש <strong>שלש טומאות</strong> ה<strong>פורשות מן המת,</strong> שרק <strong>שתים</strong> מדרכי ההיטמאות נוהגות <strong>בכל אחת</strong> מהן, <strong>ו</strong>אולם דרך ההיטמאות ה<strong>שלישית אין בהן.</strong> ומפרטים: <strong>ואלו הן: מלא תרווד</strong> (כף גדולה שיש בה שיעור מלוא חפניים) <strong>רקב</strong> מבשר המת, <strong>ועצם</strong> מן המת ששיעורה הוא <strong>כשעורה, ו</strong>אבני ה<strong>גולל ו</strong>ה<strong>דופק</strong> המשמשות לקבורת המת.
 <strong>מלא תרווד רקב</strong> — אמנם <strong>מטמא במשא ובאהל, ואינו מטמא במגע,</strong> שהרי מאחר שהרקב הוא אוסף פירורים, אין אפשרות לגעת בכולו כאחת. <strong>והיכן</strong> נוהגת טומאת <strong>מגעו</strong> של המת בשלוש הטומאות הללו? <strong>עם אחת מהן</strong> מהשתים האחרות (עצם כשעורה, וגולל <strong>ודופק).</strong>
 <strong>עצם כשעורה</strong> — אמנם <strong>מטמא במשא ובמגע, ו</strong>אולם <strong>הוא</strong> <strong>אינו מטמא באהל,</strong> הלכה למשה מסיני. <strong>והיכן</strong> נוהגת טומאת <strong>אהלו</strong> של המת בשלוש הטומאות הללו? <strong>עם אחת מהן,</strong> מהשתים האחרות (מלא תרוד רקב וגולל ודופק).
  ה<strong>גולל ו</strong>ה<strong>דופק</strong> — אמנם <strong>מטמא במגע ובאהל, ו</strong>אולם <strong>אינו מטמא במשא,</strong> הלכה למשה מסיני. <strong>והיכן</strong> נוהגת טומאת <strong>משאו</strong> של המת בשלוש הטומאות הללו? <strong>עם אחד מהן</strong> מהשתים האחרות (מלוא תרווד רקב ועצם כשעורה). הרי נמצאנו למדים כי לדעת ר' שמעון מלוא תרווד רקב מטמא באוהל אך לא במגע, ומכאן שלדעתו אין המאהיל נקרא <strong>נוגע, ושלא כר' יוסי.</strong>
 <big>א</big> שנינו במשנתנו כי הנוגע ב<strong>קולית נבלה וקולית השרץ</strong> <strong>כשהן סתומות (ואי אפשר לגעת במוח שבתוכן) — הריהו טהור. שכן אין עצמותיהן כשלעצמן מטמאות. ובענין זה עוד</strong> <strong>תנו רבנן</strong> <small>[שנו חכמים]</small> בברייתא על הכתוב בטומאת נבילה "הנוגע בנבלתה יטמא עד הערב" (ויקרא יא, לט). ובאה המלה <strong>"בנבלתה"</strong> להדגיש: דווקא זה הנוגע בנבלתה, <strong>ולא</strong> זה הנוגע <strong>בקולית סתומה.</strong>
 מעתה יש לשאול: <strong>יכול</strong> יהא כן הדין <strong>אפילו</strong> הנוגע בקולית ש<strong>ניקבה?</strong> לכך <strong>תלמוד לומר</strong> (מלמדנו הנאמר) <strong>"הנוגע</strong> בנבלתה <strong>יטמא",</strong> ללמדנו: דווקא <strong>את</strong> זה הנוגע במה <strong>שאפשר ליגע</strong> בו — הרי הוא <strong>טמא, ו</strong>אולם <strong>את</strong> הנוגע בדבר <strong>שאי אפשר ליגע</strong> בו, וכגון בקולית שאי אפשר לגעת במוח שבתוכה — הריהו <strong>טהור.</strong> שאף הנוגע ב"שומר" (כקולית זו השומרת על המוח שבתוכה) בדבר שאי אפשר לגעת בו, אין הוא נטמא בכך.
 <strong>אמר ליה</strong> <small>[לו]</small> <strong>ר' זירא לאביי</strong> בשאלה: <strong>אלא מעתה,</strong> שאין מטמאת הנגיעה ב"שומר" של דבר שאי אפשר לגעת בו, גם <strong>בהמה</strong> נבילה, כשהיא עדיין נתונה <strong>בעורה</strong> (בטרם הופשטה ממנו), <strong>לא תטמא</strong> שהרי בשלב זה אי אפשר לגעת בבשר, ואילו הנגיעה היא רק ב"שומר", הוא העור! השיב לו אביי: <strong>פוק חזי</strong> <small>[צא</small> ו<small>ראה]</small> <strong>כמה נקבים יש בה</strong> בבהמה (פה, אף ועיניים) שדרכם אפשר לגעת בבשר.
  וכיוצא בזה <strong>אמר ליה</strong> <small>[לו]</small> <strong>רב פפא לרבא: אלא מעתה</strong> שאין מטמאת הנגיעה ב"שומר" <strong>דבר שאי אפשר לגעת בו,</strong> נגיעה ב<strong>כוליא</strong> <small>[כליה]</small> המכוסה כולה <strong>בחלבה לא תטמא!</strong> השיב לו רבא: אין זה נחשב כדבר שאי אפשר לגעת בו, שהרי <strong>תא חזי</strong> <small>[בוא</small> ו<small>ראה]</small> <strong>כמה חוטין נמשכין הימנה</strong> מהכליה אל מחוצה לה, וניתן לגעת בהם.
 <big>ב</big> שנינו במשנתנו שישנה הבחנה בדין טומאה בין קולית הנבילה והשרץ הסתומות לבין הנקובות, ובענין זה <strong>בעי</strong> <small>[שאל]</small> <strong>רב אושעיא:</strong> אם הבעלים <strong>חישב עליה לנוקבה, ו</strong>עדיין <strong>לא ניקבה,</strong> <strong>מהו</strong> דינה של קולית זו לענין טומאה. האם נחשבת היא כסתומה או כנקובה. וצדדי השאלה: האם דבר ה<strong>מחוסר נקיבה כמחוסר מעשה דמי</strong> <small>[נחשב],</small> והרי קולית זו דינה כסתומה, <strong>או לא?</strong>
 <strong>הדר</strong> <small>[חזר]</small> רב אושעיא ו<strong>פשטה</strong> <small>[פתרה]</small> לשאלתו: <strong>מחוסר נקיבה לאו</strong> <small>[לא]</small> <strong>כמחוסר מעשה דמי</strong> <small>[נחשב],</small> ולכן גם אם רק חשב עליה לנוקבה, הרי היא כנקובה.
 <big>ג משנה</big> <strong>ביצת השרץ המרוקמת</strong> שהתחיל להתרקם בה עובר — אף שהשרץ שבתוכה הינו טמא, מכל מקום הנגיעה בביצה הרי היא <strong>טהורה,</strong> שכן בשלב הזה אי אפשר לגעת בשרץ עצמו. ואולם אם <strong>ניקבה</strong> הביצה, ואפילו בנקב <strong>כל שהוא</strong> — הנוגע בביצה הריהו <strong>טמא.</strong> מין ה<strong>עכבר</strong> הגדל מהקרקע, הנמצא בשלב <strong>ש</strong>בו <strong>חציו</strong> האחד הוא <strong>בשר, ו</strong>אילו <strong>חציו</strong> האחר <strong>הוא</strong> <strong>אדמה, הנוגע ב</strong>חלק ה<strong>בשר</strong> — הריהו <strong>טמא,</strong> ואילו הנוגע <strong>ב</strong>חלק ה<strong>אדמה</strong> — הריהו <strong>טהור. ר' יהודה אומר: אף הנוגע ב</strong>חלק ה<strong>אדמה שכנגד הבשר</strong> — הריהו <strong>טמא.</strong>
 <big>ד גמרא</big> שנינו במשנתנו כי ביצת השרץ המרוקמת שניקבה מטמאת את הנוגע בה. ובענין זה <strong>תנו רבנן</strong> <small>[שנו חכמים]</small> בברייתא נאמר "אלה הטמאים לכם בכל השרץ כל הנוגע בהם במותם יטמא עד הערב" (ויקרא יא, לא), ובאה המלה <strong>"הטמאים"</strong> — <strong>לרבות</strong> בכלל טומאה זו אף <strong>את</strong> <strong>ביצת השרץ וקולית השרץ. יכול</strong> יהא
 כך הדין <strong>אפילו לא ריקמה</strong> הביצה? לכך <strong>תלמוד לומר</strong> (מלמדנו הנאמר) <strong>"השרץ"</strong> — <strong>מה שרץ</strong> הריהו דבר <strong>ש</strong>כבר <strong>רקם, אף ביצת השרץ</strong> המטמאת אינה אלא זו <strong>ש</strong>כבר <strong>רקמה. יכול</strong> יהא הדין שביצת השרץ שרוקמה שהיא
 מטמאת <strong>אפילו</strong> אם <strong>לא ניקבו?</strong> לכך <strong>תלמוד לומר</strong> <strong>"הנוגע</strong> בהם במותם <strong>יטמא",</strong> להורות: נגיעה <strong>את</strong> זה <strong>שאפשר ליגע</strong> בו — הריהו <strong>טמא, ואת</strong> זה <strong>שאי אפשר ליגע</strong> בו — הריהו <strong>טהור.</strong>
 <strong>וכמה</strong> הוא <strong>נקיבתה,</strong> שעל ידה הנוגע בביצת ובקולית השרץ הריהו נטמא? <strong>כחוט השערה, ש</strong>כן <strong>אפשר ליגע</strong> בדבר שבתוך הביצה ובתוך הקולית <strong>כ</strong>אדם ש<strong>חוט השערה</strong> נכנס מבעד לנקב כזה.
 <big>ה</big> שנינו במשנתנו כי ה<strong>עכבר שחציו</strong> בשר וחציו אדמה, הנוגע בחלק הבשר שבו נטמא בכך. ובענין זה <strong>אמר ר' יהושע בן לוי: והוא</strong> (ובלבד) <strong>שהשריץ</strong> (שנוצר חציו הבשרי של העכבר) <strong>על פני כולו</strong> (לכל אורכו, מראשו ועד רגליו). שכל הנוגע בצד זה של השרץ נטמא, שכל שבצד זה נחשב כשרץ. <strong>איכא דמתני לה אסיפא</strong> <small>[יש ששונים אותה על סוף</small> משנתנו<small>],</small> ש<strong>ר' יהודה אומר: אף הנוגע באדמה שכנגד בשר</strong> — <strong>טמא,</strong> ועל כך <strong>אמר ר' יהושע בן לוי: והוא שהשריץ על פני כולו.</strong>
 ומעירים: <strong>מאן דמתני לה ארישא</strong> <small>[מי ששונה את</small> דברי ר' יהושע <small>בן לוי</small> <small>על ראש</small> המשנה<small>],</small> שסבור הוא כי הנוגע בחלק הבשר של העכבר נטמא רק אם היה חלק הבשר לכל אורכו של העכבר — <strong>כל שכן</strong> שכך הוא הדין <strong>אסיפא</strong> <small>[על סוף</small> המשנה, על דברי ר' יהודה<small>],</small> שבוודאי שהנוגע בחלק האדמה שכנגד הבשר נטמא רק אם החלק הבשר של העכבר היה על כל אורכו. <strong>ו</strong>אולם <strong>מאן דמתני לה אסיפא</strong> <small>[מי ששונה אותם על סוף</small> המשנה<small>]</small> — דווקא הנוגע בחלק האדמה שכנגד הבשר נטמא רק כאשר השריץ העכבר על פני כולו, <strong>אבל</strong> בדין הנזכר ב<strong>רישא</strong> <small>[ראש</small> המשנה<small>]</small> — הנוגע בחלק הבשר הריהו נטמא, <strong>אף על גב</strong> <small>[אף על פי]</small> ש<strong>לא השריץ</strong> על פני כולו.
 <big>ו</big> ועוד בדין טומאת העכבר. <strong>תנו רבנן</strong> <small>[שנו חכמים]</small> בברייתא: <strong>מתוך שנאמר</strong> בתורה בכלל שמונת השרצים <strong>"עכבר"</strong> ("וזה לכם הטמא בשרץ השורץ על הארץ החולד והעכבר והצב למינהו". ויקרא יא, כט), <strong>שומע אני</strong> שמטמא <strong>אפילו עכבר שבים, ש</strong>גם <strong>שמו</strong> הוא <strong>"עכבר". ו</strong>לכאורה דבר הנלמד מן <strong>ה</strong><strong>דין</strong> (היקש) <strong>הוא: טימא בחולדה וטימא בעכבר, מה חולדה</strong> המטמאת היא דווקא <strong>מין הגדל על הארץ, אף עכבר</strong> המטמא הוא דווקא <strong>מין הגדל על הארץ,</strong> ואין עכבר של ים מטמא.
 <strong>או כלך</strong> (הלך) <strong>לדרך זו: טימא בחולדה וטימא בעכבר, מה חולדה</strong> המטמאת הריהי <strong>כל ששמה</strong> הוא <strong>"חולדה". אף עכבר</strong> המטמא הוא <strong>כל ששמו "עכבר",</strong> ובכלל זה <strong>אפילו עכבר שבים</strong> הריהו מטמא, <strong>ש</strong>כן <strong>שמו "עכבר".</strong> לכך <strong>תלמוד לומר</strong> <strong>"על הארץ"</strong> — זה שעל הארץ, של יבשה, ואין עכבר של ים מטמא.
  ועדיין יש לשאול: <strong>אי</strong> <small>[אם]</small> למדים אנו מן הכתוב <strong>"על הארץ", יכול</strong> שכך בא הכתוב ללמדנו: שאם היה העכבר <strong>על הארץ,</strong> בין עכבר של יבשה ובין עכבר של ים — <strong>יטמא,</strong> ואולם אם <strong>ירד לים,</strong> בין עכבר של יבשה ובין עכבר של ים — <strong>לא יטמא,</strong>
## דף קכז.
 לכך <strong>תלמוד לומר</strong> (מלמדנו הנאמר) בטומאת השרצים "וזה לכם הטמא בשרץ השורץ על הארץ החולד והעכבר והצב למינהו" (ויקרא יא, כט), ובאה המלה היתירה <strong>"השורץ"</strong> להורות כי טומאת השרצים נוהגת ב<strong>כל מקום ש</strong>יכול אחד השרצים המנויים בפרשה זו שיהא <strong>שורץ.</strong> וכיון שאף בים השרץ שט לו, והריהו איפוא שורץ גם בים, שוב אין לומר שלא יטמא בים. ולכך ודאי שהלימוד מ"על הארץ" בא למעט את עכבר הים מטומאת השרץ.
  ודנים עוד: <strong>או</strong> שמא נאמר כי הכתוב <strong>אינו</strong> בא לדרשה זו <strong>אלא</strong> לדרשה אחרת, שכך למדים אנו מן ההדגשה "השורץ": <strong>כל המשריץ</strong> הפרה ורבה מזיווג שבין זכר ונקבה — <strong>יטמא,</strong> ואילו זה <strong>שאין משריץ,</strong> שאינו נוצר מזיווג שבין זכר ונקבה, וכגון שנוצר מן האדמה — <strong>לא יטמא,</strong> ומכאן <strong>אוציא</strong> מכלל השרצים המטמאים את ה<strong>עכבר שחציו בשר וחציו אדמה, שאין</strong> זה <strong>פרה ורבה</strong> ואינו משריץ, ונאמר כי הכתוב "על הארץ" לא בא למעט אלא כשירד העכבר (ואפילו זה עכבר יבשה) לים, ואילו עכבר שבים הנמצא על היבשה הריהו מטמא!
 <strong>ו</strong>לכאורה דבר זה מן ה<strong>דין</strong> (היקש) <strong>הוא</strong> נלמד: שכן הכתוב <strong>טימא בחולדה ו</strong>כמו כן הכתוב <strong>טימא בעכבר, מה</strong> טומאה ב<strong>חולדה</strong> — הריהי נוהגת ב<strong>כל ששמה חולדה, אף</strong> טומאת <strong>עכבר</strong> — הריהי נוהגת ב<strong>כל ששמו עכבר,</strong> ומעתה <strong>אביא</strong> בכלל טומאת העכבר גם את ה<strong>עכבר שחציו בשר וחציו אדמה.</strong>
 <strong>או</strong> שמא <strong>כלך</strong> (הלך) <strong>לדרך זו: מה</strong> טומאת <strong>חולדה</strong> — נוהגת רק בזו ש<strong>פרה ורבה, אף</strong> טומאת <strong>עכבר</strong> — נוהגת רק בזה ש<strong>פרה ורבה,</strong> ויצא מכלל זה עכבר שחציו בשכר וחציו אדמה, שאינו פרה ורבה. לכך <strong>תלמוד לומר</strong> "וזה לכם הטמא בשרץ השורץ על הארץ", ובא הכתוב "בשרץ" ללמדנו שאף העכבר שחציו בשר וחציו אדמה הריהו בכלל טומאת העכבר. ומכאן שהכתוב "השורץ" המרבה בא ללמד שהריהו מטמא בכל מקום שהוא שורץ, ואף זה שירד לים. ואילו הכתוב "על הארץ" הממעט בא ללמדנו שאין עכבר הים בכלל טומאת עכבר.
 <strong>אמר ליה ההוא מדרבנן</strong> <small>[לו אחד מהחכמים]</small> <strong>לרבא:</strong> <strong>אימא</strong> <small>[אמור]</small> באופן שונה, שהמלה המרבה <strong>"בשרץ"</strong> באה <strong>לאתויי</strong> <small>[להביא,</small> לרבות<small>]</small> <strong>עכבר שחציו בשר וחציו אדמה,</strong> וכן המלה המרבה <strong>"השורץ"</strong> באה לרבות <strong>כל שהוא שורץ</strong> (נע) <strong>ואפילו עכבר שבים, ואי</strong> <small>[ואם]</small> <strong>משום</strong> שנאמר כתוב ממעט <strong>"על הארץ",</strong> אני אומר כי בא ללמדנו שדווקא בהיותו <strong>על הארץ</strong> — <strong>יטמא,</strong> ואם <strong>ירד לים</strong> — <strong>לא יטמא!</strong>
 <strong>אמר ליה</strong> <small>[לו]</small> רבא לאותו חכם בדחיית דבריו: <strong>ו</strong>הרי <small>אין הדברים מסתברים, שכן</small> <strong>מאחר דשויתיה</strong> <small>[שעשית אותו]</small> לפי שיטתך <strong>לים מקום טומאה,</strong> שכן לדבריך עכבר שבים מטמא, שוב אין מקום לומר שעכבר שירד לים לא יטמא, שכן <strong>מה</strong> זה משנה <strong>לי</strong> אם הוא נמצא <strong>הכא</strong> <small>[כאן,</small> ביבשה<small>],</small> <strong>מה לי</strong> זה משנה אם הוא נמצא <strong>הכא</strong> <small>[כאן,</small> בים<small>],</small> מאחר ששני המקומות הינם מקומות טומאה.
  ומקשים עוד על דברי הברייתא: כיצד דורשת הברייתא את הכתוב הממעט "על הארץ" למעט מין עכבר שבים, <strong>ו</strong>הלא <strong>האי</strong> <small>[זה]</small> הכתוב <strong>"על הארץ" מיבעי ליה</strong> <small>[נצרך לו]</small> למיעוט אחר, <strong>להוציא</strong> (למעט) מטומאת שרצים מקרה של <strong>ספק טומאה צפה.</strong> שאם יש ספק לאדם אם אמנם נגע בשרץ שצף על פני המים, הריהו טהור, גם אם התרחש ספק זה ברשות היחיד. שכן <strong>אמר רב יצחק בר אבדימי:</strong> נאמר <strong>"על הארץ"</strong> — <strong>להוציא</strong> (למעט) <strong>ספק טומאה צפה!</strong>
 ומשיבים: <strong>תרתי</strong> <small>[שני]</small> <strong>"על הארץ" כתיבי</strong> <small>[כתובים]</small> בפרשיה זו, האחד בא למעט ספק טומאה צפה, והאחר בא למעט עכבר שבים.
 <big>א</big> ועוד בדיני טומאת שמונת השרצים. <strong>תנו רבנן</strong> <small>[שנו חכמים]</small> על הנאמר <strong>"הצב למינהו"</strong> (ויקרא יא, כט) — <strong>להביא</strong> (לרבות) לטומאה <strong>את</strong> <strong>הערוד וכן</strong> את השרצים <strong>ה</strong>נקראים <strong>נפילים ו</strong>את שרץ ה<strong>סלמנדרא. ו</strong>מתוך שהוזכרה הסלמנדרה, שמקובל בה שהריהי נוצרת מן האש, מסופר כי
 <strong>כשהיה ר' עקיבא מגיע לפסוק זה</strong> שבפרשת השרצים המטמאים, היה <strong>אומר: "מה רבו מעשיך ה' "</strong>(תהלים קד, כד)! <strong>יש לך בריות</strong> ה<strong>גדלות בים ויש לך בריות</strong> ה<strong>גדלות ביבשה,</strong> אלה <strong>ש</strong>גדלות <strong>בים</strong> — <strong>אילמלי</strong> (אילו) היו <strong>עולות ביבשה,</strong> היו <strong>מיד מתות.</strong> אלו <strong>ש</strong>גדלות <strong>ביבשה</strong> — <strong>אילמלי</strong> (אילו) היו <strong>יורדות לים,</strong> היו <strong>מיד מתות.</strong>
 וכמו כן, <strong>יש לך בריות</strong> ה<strong>גדלות באור</strong> (אש), <strong>ויש לך בריות</strong> ה<strong>גדלות באויר,</strong> אלה <strong>ש</strong>גדלות <strong>באור</strong> — <strong>אילמלי</strong> (אילו) היו <strong>עולות לאויר,</strong> היו <strong>מיד מתות.</strong> וכן אלה <strong>ש</strong>גדלות <strong>באויר</strong> — <strong>אילמלי</strong> (אילו) היו <strong>יורדות לאור,</strong> היו <strong>מיד מתות,</strong> הרי זה <strong>"מה רבו מעשיך ה' ".</strong>
 <big>ב</big> ועוד בעניינם של יצורים החיים רק בסביבה אחת. <strong>תנו רבנן</strong> <small>[שנו חכמים]:</small> <strong>כל</strong> בעל חיים <strong>שיש</strong> כמותו <strong>ביבשה,</strong> בדומה לו <strong>יש</strong> גם <strong>בים, חוץ מן החולדה,</strong> הנמצאת ביבשה בלבד. <strong>אמר ר' זירא: מאי קראה</strong> <small>[מה המקרא]</small> המלמד על כך? <strong>"האזינו כל יושבי חלד"</strong> (שם מט, ב), שכן היבשה נקראת "חלד" על שום שהיא מקומה הבלעדי של החולדה.
  ועוד בעניינם של יצורים החיים רק במקום אחד <strong>אמר רב הונא בריה</strong> <small>[בנו]</small> של <strong>רב יהושע: ביברי</strong> <small>[הבונים]</small> באיזור העיר <strong>נרש, אינן מן הישוב</strong> שהם חיים רק במים ולא ביבשה.
 <big>ג</big> כיון שהוזכרה העיר נרש, מביאים עוד בעניינה של עיר זו, שכן <strong>אמר רב פפא: בשמתא</strong> <small>[בנידוי]</small> יהיו אנשי העיר <strong>נרש,</strong> שרשעים הם כולם, <strong>תרביה משכיה ואליתיה</strong> <small>[חלבה, עורה, ואלייתה,</small> כלומר, כל סוגי האנשים שבה, הגדולים והקטנים<small>].</small> ועוד בעניינה של העיר נרש: <strong>"ארץ ארץ ארץ שמעי דבר ה' "</strong>(ירמיהו כב, כט) — <strong>אמר רב פפא:</strong> פסוק זה ראוי להיאמר בבני העיר נרש, ש<strong>לא אבה נרש שמוע דבר ה'.</strong>
 ועוד: <strong>אמר רב גידל,</strong> <strong>אמר רב:</strong> אם <strong>נרשאה נשקיך</strong> <small>[בן נרשאה נישק אותך]</small> — <strong>מני ככיך</strong> <small>[מנה</small> את <small>שיניך]</small> אם לא חסרו מתוך נשיקה זו, מפני שגנבים הם. ואם <strong>נהר פקודאה לוייך</strong> <small>[בן נהר פקודא ליווה אותך]</small> בדרך — הרי זה <strong>מ</strong>פני <strong>גלימא שפירא דחזי עלך</strong> <small>[גלימה יפה שראה עליך],</small> והוא חפץ לקחתה ממך. אם <strong>פומבדיתאה לוייך</strong> <small>[בן פומבדיתא ליווה אותך]</small> בדרך — <strong>אשני אושפיזך</strong> <small>[שנה</small> את <small>מלונך],</small> מפני שיש לחשוש בו שיבוא לגנוב ממך דברים.
 <big>ד</big> ושבים לעניינם של יצורים שונים. <strong>אמר רב הונא בר תורתא: פעם אחת הלכתי לוועד, וראיתי</strong> שם שנוהגים בני המקום שיהא <strong>נחש שהוא כרוך על הצב,</strong> כדי שיזדווגו זה עם זה. <strong>לימים יצא ערוד</strong> (הנושך וממית בני אדם) <strong>מביניהם.</strong>
 <strong>וכשבאתי לפני ר' שמעון החסיד</strong> וסיפרתי לו זאת, <strong>אמר לי</strong> כהסבר לדבר שיצא הערוד מתוך זיווג זה: <strong>אמר הקדוש ברוך הוא: הם,</strong> אנשי אותו המקום <strong>הביאו</strong> (גרמו שתיווצר) <strong>בריה שלא בראתי בעולמי,</strong> כלומר, שרצו ליצור יצור כלשהו מזיווג זה של נחש וצב. <strong>אף אני אביא עליהם בריה שלא בראתי בעולמי,</strong> כערוד הזה, שייענשו על ידו.
  ושואלים על המסופר: כיצד מזיווגם של הנחש והצב יצא ערוד, <strong>והאמר מר</strong> <small>[והרי אמר החכם]:</small> <strong>כל</strong> בעלי החיים השונים <strong>שתשמישן</strong> (דרך הזדווגותם) <strong>ו</strong>משך זמן <strong>עיבורן שוה</strong> — הריהם <strong>יולדין ומגדלין זה מזה, וכל</strong> בעלי החיים <strong>שאין תשמישן ועיבורן שוה</strong> — <strong>אין יולדין ומגדלין זה מזה.</strong> ואילו הצב והערוד אין משך עיבורם שווה!
 <strong>אמר רב</strong> בתשובה: לידתו של אותו ערוד לא היתה בדרך הטבע, אלא <strong>נס בתוך נס.</strong> שהזדווגו זה לזה, ושמתוך זיווג זה נוצר בעל חיים חדש. ותוהים: <strong>האי פורענותא</strong> <small>[זה</small> הערוד, דבר <small>פורענות]</small> <strong>הוא,</strong> שהריהו ממית באנשים, ומדוע הרי זה נחשב לנס? ומשיבים: <strong>מאי</strong> <small>[מה]</small> טיבו של <strong>נס בתוך נס</strong> זה? <strong>לפורענות</strong> לרשעים, להענישם בכך.
 <big>ה משנה</big> <strong>האבר</strong> של הבהמה, שיש בו בשר וגידים ועצמות, <strong>ו</strong>כן <strong>הבשר</strong> מן הבהמה <strong>המדולדלין</strong> (שנתלשו מן הבהמה, אך עדיין הם תלויים באופן רופף) <strong>בבהמה</strong> — אין הם נחשבים כ"אבר מן החי" (לענין שיטמאו כנבילה), ואולם אם חשב על אבר ובשר זה לאכילה, הריהם נחשבים כדבר מאכל, ולכך הם <strong>מטמאין טומאת אוכלין במקומן</strong> אם נגע בהם שרץ, ומעתה מטמאים מאכלים אחרים. <strong>ו</strong>אולם כדי שייטמאו הם <strong>צריכין הכשר</strong> (בנתינת אחד משבעת המשקים המכשירים את האוכל לקבל טומאה).
## דף קכז:
 ואם <strong>נשחטה הבהמה,</strong> ולא ניתן אחד משבעת המשקים המכשירים לטומאה על האבר והבשר המדולדלים — הרי אלו <strong>הוכשרו</strong> לקבלת טומאה <strong>בדמיה</strong> של הבהמה הנשחטת (שהרי דם הוא אחד משבעת המשקים המכשירים לטומאה). אלה דברי ר' מאיר. ר' שמעון אומר: <strong>לא הוכשרו</strong> לקבל טומאה בדמי השחיטה.
  ואם <strong>מתה הבהמה</strong> — <strong>הבשר</strong> המדולדל <strong>צריך הכשר</strong> לקבלת טומאה, שהרי הוא נחשב כבשר מן החי, וצריך הכשר כדי לטמא טומאת אוכלים. ואילו <strong>האבר</strong> המדולדל של בהמה <strong>מטמא משום</strong> היותו <strong>אבר</strong> הבא <strong>מן החי,</strong> שמטמא אדם וכלים, <strong>ו</strong>אולם <strong>אינו מטמא משום אבר</strong> הבא מן ה<strong>נבלה.</strong> <strong>אלה</strong> <strong>דברי ר' מאיר. ור' שמעון מטהר.</strong>
 <big>א גמרא</big> שנינו במשנתנו שהאבר המדולדל בבהמה מטמא טומאת אוכלים, ומדייקים: <strong>טומאת אוכלין</strong> — <strong>אין</strong> <small>[כן]</small> מטמא, ואולם <strong>טומאת נבלה</strong> — <strong>לא</strong> מטמא, שכן אינו נחשב כתלוש לגמרי, שמטמא אדם וכלים.
  ונברר:  <strong>היכי דמי</strong> <small>[כיצד מדובר]?</small> <strong>אי</strong> <small>[אם]</small> מדובר פה באיברים שנתלשו מן הבהמה והם תלויים בה באופן רופף, ואולם הם מסוגלים שיהיו <strong>מעלין ארוכה</strong> ויחזרו ויתאחו עם גוף הבהמה — אז <strong>אפילו טומאת אוכלין נמי לא ליטמו</strong> <small>[גם כן שלא יטמאו]!</small> <strong>ואי</strong> <small>[ואם]</small> מדובר שנתלשו באופן ששוב <strong>אין</strong> הם <strong>מעלין ארוכה</strong> — <strong>טומאת נבלה נמי ליטמו</strong> <small>[גם כן יטמאו]!</small>
 ומשיבים: <strong>לעולם</strong> מדובר באברים שנתלשו ש<strong>אין</strong> הם <strong>מעלין ארוכה, ו</strong>טעם הדבר שאינם מטמאים בטומאת נבילה — <strong>שאני</strong> <small>[שונה,</small> מיוחדת<small>]</small> היא <strong>טומאת נבלה, דרחמנא</strong> <small>[ש</small>כן <small>המקרא]</small> <strong>אמר</strong> בדין טומאה זו "ו <strong>כי יפול</strong> מנבלתם על כל זרע זרוע" (ויקרא יא, לז), וכוונתו: שאין נקראת "נבלה" אלא <strong>עד שיפול</strong> ממש מגוף הבהמה.
 ומציעים: <strong>תניא נמי הכי</strong> <small>[שנויה</small> ברייתא האומרת <small>גם כן כך,</small> כהסבר זה<small>]:</small> <strong>האבר והבשר המדולדלין בבהמה ומעורין</strong> (מחוברים) בה <strong>בחוט השערה, יכול יטמאו טומאת נבלה?</strong> לכך <strong>תלמוד לומר</strong> (מלמדנו הנאמר) "וכי <strong>יפול"</strong> — <strong>עד שיפול</strong> ממש. <strong>ואפילו הכי</strong> <small>[כך],</small> שאין האברים המדולדלים מטמאים טומאת נבילה, מכל מקום לענין <strong>טומאת אוכלין</strong> הריהם <strong>מיטמו</strong> <small>[נטמאים],</small> שכן לענין זה הם נחשבים כאינם מחוברים לגוף הבהמה.
  ומעירים:  <strong>מסייע ליה</strong> <small>[לו]</small> הדבר <strong>לרב חייא בר אשי,</strong> שכן <strong>אמר רב חייא בר אשי, אמר שמואל</strong> בדינן של ה<strong>תאנים שצמקו</strong> (יבשו והתכווצו) בעודן <strong>באיביהן</strong> בהיותן נתונות עדיין על העץ — אף שהן עדיין מחוברות, מכל מקום <strong>מטמאות טומאת אוכלין,</strong> שלענין זה הן נחשבות כתלושות, <strong>ו</strong>אולם לענין דין שבת, הריהן נחשבות כמחוברות לעץ, ולכך <strong>התולש מהן בשבת חייב חטאת.</strong> הרי איפוא שישנם דברים שלענין מסויים נחשבים כתלושים ולענין אחר הם נחשבים כמחוברים, ובדומה לזה שלמדנו בדינם של אברים המדולדלים. ומציעים:
 <strong>לימא מסייע ליה</strong> <small>[האם אפשר לסייע לו,</small> לשמואל<small>]</small> האומר שתאנים שצמקו הנתונות על העץ נחשבות כתלושות לענין טומאת אוכלים מברייתא זו ששנינו בה כי ה<strong>ירקות שצמקו באיביהן, כגון הכרוב והדלעת</strong> — <strong>אין</strong> <strong>מטמאין טומאת אוכלין,</strong> שכן משעה שצמקו אין הם נאכלים כלל, והריהם כעץ סתם. ואולם אם <strong>קצצן</strong> בהיותם לחים <strong>ויבשן</strong> על מנת לעשות מהם כלים שונים (מן הדלעת היבשה) או להשתמש בהם להסקה — הריהם <strong>מטמאין טומאת אוכלין.</strong>
 ותהו על הדברים: בזמן ש<strong>קצצן ויבשן סלקא דעתך</strong> <small>[עולה על דעתך]</small> לומר שהם מטמאים טומאת אוכלים, והלא אין הם "אוכל" כלל, שהרי <strong>עץ בעלמא</strong> <small>[סתם]</small> <strong>הוא!</strong> <strong>ואמר ר' יצחק</strong> בהסבר הדברים: אין הכוונה <strong>ב</strong>שקצצם כשהם כבר יבשים, אלא שקצצם כשהם לחים <strong>על מנת ליבשן.</strong> וחידשה לנו הברייתא שאף שבסופו של דבר יהיו לעץ, כל עוד הם עדיין לחים — הם מטמאים טומאת אוכלים.
  ומעתה יש לדייק: <strong>טעמא</strong> <small>[הטעם]</small> של הלכה זו הינו משום שמדובר דווקא ב<strong>כרוב ודלעת הוא,</strong> ש<strong>כיון</strong> ש<strong>יבשן לאו</strong> <small>[לא]</small> <strong>בני אכילה נינהו</strong> <small>[הם].</small> ומכאן נסיק: <strong>הא</strong> <small>[הרי]</small> ב<strong>שאר פירות,</strong> הראויים לאכילה אף כשהתייבשו וצמקו — הריהם <strong>מטמאי</strong> <small>[מטמאים]</small> בטומאת אוכלים.
  ונברר:  <strong>היכי דמי</strong> <small>[כיצד</small> בדיוק <small>מדובר]?</small> <strong>אי</strong> <small>[אם]</small> ש<strong>יבשו</strong> גם <strong>הן ו</strong>גם <strong>עוקציהן,</strong> שכל הפרי כולו יבש, ולמדים אנו מן הברייתא ששאר פירות (מלבד הכרוב והדלעת) מקבלים טומאת אוכלים משום שהריהם בכלל "אוכל" — אין צורך להשמיענו כן, שהרי <strong>פשיטא</strong> <small>[פשוט]</small> הדבר שהם מטמאים, שהרי הם אינם צומחים יותר! <strong>אלא לאו</strong> <small>[האם לא]</small> מדובר באופן שקצצם <strong>בלא עוקציהן</strong> ויבשו הפירות עצמם אך לא עוקציהם. ומעתה הרינו נלמדים שלענין קבלת טומאת אוכלים הם נחשבים כתלושים, אף שלענין שבת אין הם נחשבים כתלושים. והרי זה כשיטתו של שמואל.
  ודוחים: אין זו ראיה, שכן אפשר לומר  <strong>כי</strong> <strong>לעולם</strong> מדובר שיבשו גם <strong>הן ו</strong>גם <strong>עוקציהן, ו</strong>אשר לשאלה מה החידוש שיש בדבר — <strong>קצצן על מנת ליבשן איצטריכא ליה</strong> <small>[הוצרך לו ללמד],</small> שאף שעתידים הכרוב והדלעת להיות כעץ סתם, מכל מקום כל עוד הם לחים הריהם נחשבים כאוכל, ומטמאים טומאת אוכלים.
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה שלא כדברי שמואל ממה ששנינו בדינו של <strong>אילן שנפשח</strong> (נחתך) ממנו ענף <strong>ובו פירות</strong> — אף שהפירות עדיין לחים, <strong>הרי הן</strong> נחשבים <strong>כתלושין</strong> מן האילן. ואולם אם <strong>יבשו</strong> הפירות בעודם נתונים על האילן — <strong>הרי הן</strong> נחשבים <strong>כמחוברין,</strong> אף שהם יבשים. ונברר: <strong>מאי לאו</strong> <small>[האם אין]</small> הכוונה ב<strong>מה</strong> שאמר התנא בראשית דבריו בענף שנתלש שהפירות שעליו נחשבים כ<strong>תלושין</strong> — הרי זה <strong>לכל דבריהן</strong> (ענייני הלכותיהם), בין לענין קבלת טומאת אוכלים ובין לענין איסור תלישה בשבת. ו<strong>אף</strong> זה שאמר התנא שהפירות שהתייבשו על העץ נחשבים כ<strong>מחוברין</strong> — הרי זה <strong>לכל דבריהן,</strong> ואף לענין קבלת טומאת אוכלים. והרי זה שלא כדברי <strong>שמואל!</strong>
 ודוחים: אין זו קושיה, שכן <strong>מידי איריא</strong> <small>[וכי הדברים שייכים],</small> אין הדברים שבתחילת הברייתא כדברים שבסופה, <strong>הא כדאיתא, והא כדאיתא</strong> <small>[זה כמו שישנו, וזה כמו שישנו],</small> שבתחילת הדברים, בדין הפירות על ענף שנחתך הריהם אמורים הן לענין טומאה והן לענין שבת. ואילו בסוף הדברים, בדין הפירות שהתייבשו על האילן, אמורים הדברים רק לענין שבת ולא לענין טומאה.
 <big>א</big> שנינו במשנתנו בדעת ר' מאיר שאם <strong>נשחטה הבהמה,</strong> אף שעדיין לא בא כל משקה על האבר והבשר המדולדלים, הוכשרו בכך לקבל טומאה. ואילו לדעת ר' שמעון לא הוכשרו בכך. ומבררים: <strong>במאי קא מיפלגי</strong> <small>[במה,</small> באיזה <small>עקרון</small> <small>הם חלוקים]?</small>
 <strong>אמר רבה:</strong> אין המדובר כשנזל מדם השחיטה על האבר המדולדל, אלא על גוף הבהמה בלבד. והכל סבורים שאם הוכשרה (במתן משקה עליה) ה"יד" (הדבר המשמש כבית אחיזה לדבר אחר, שעל ידי ה"יד" נישא הדבר האחר), אף הדבר הנישא על ידה הוכשר בכך. שהרי דינה של ה"יד" שהיא מביאה את הטומאה אל הדבר הנישא על ידה, ובדומה לכך היא מכשירה את הדבר הנישא על ידה. ואולם <strong>ב</strong>שאלה האם ה<strong>בהמה נעשית "יד" לאבר קמיפלגי</strong> <small>[חלוקים הם].</small> ש<strong>מר סבר</strong> <small>[חכם זה,</small> ר' שמעון <small>סבור]</small> כי <strong>אין</strong> ה<strong>בהמה נעשית "יד" לאבר</strong> שבה, ולכך לא הוכשר האבר המדולדל בהכשר הבהמה כולה. <strong>ו</strong>אילו <strong>מר סבר</strong> <small>[חכם זה,</small> ר' מאיר, <small>סבור]</small> ש<strong>בהמה נעשית יד לאבר,</strong> ולכך הוכשר האבר בהכשר <strong>הבהמה.</strong>
 <strong>אביי אמר</strong> הסבר אחר במחלוקת ר' מאיר ור' שמעון: מדובר שלא נזל מדם השחיטה על האבר או הבשר המדולדלים אלא על גוף הבהמה בלבד, וכן הכל מודים שאין הכשר הבהמה מועיל להכשיר בה אבר מסויים, שכן אין הבהמה נעשית "יד" לאבר אחד שבה. אולם מוסכם על הכל שאין צורך שיבוא המשקה המכשיר על כל דבר המאכל, ומעתה יש מקום לדון האם האבר המדולדל נחשב כגוף אחד עם הבהמה, לענין שיוכשר הוא איתה. ו<strong>ב</strong>שאלה הנוגעת לדבר אחד קטן שהוא חלק מדבר גדול, וכאשר אדם <strong>אוחז ב</strong>חלק ה<strong>קטן ואין</strong> החלק ה<strong>גדול עולה עמו קמיפלגי</strong> <small>[חלוקים הם],</small> האם נחשב החלק הקטן כגוף אחד עם החלק הגדול.
 <strong>מר סבר</strong> <small>[חכם זה,</small> ר' מאיר, <small>סבור]</small> שכל חלק קטן מדבר שלם גדול, וה<strong>אוחז ב</strong>דבר ה<strong>קטן ואין</strong> ה<strong>גדול עולה עמו</strong> — אף על פי כן <strong>הרי הוא כמוהו.</strong> ולכך נחשב ההכשר של דם השחיטה לגוף הבהמה גם כהכשר לאבר המדולדל שבה. <strong>ו</strong>אילו <strong>מר סבר</strong> <small>[חכם זה,</small> ר' שמעון, <small>סבור]</small> שהחלק הקטן <strong>אינו כמוהו,</strong> ולכך <strong>לא הוכשר האבר המדולדל בהכשר הבהמה.</strong>
 ומעירים: <strong>ואף ר' יוחנן סבר</strong> כהסברו זה של אביי, ש<strong>באוחז בקטן ואין גדול עולה עמו קא מיפלגי</strong> <small>[חלוקים הם],</small> שכן
 <strong>ר' יוחנן רמי</strong> <small>[השליך,</small> הראה סתירה<small>]</small> בין דברי <strong>ר' מאיר</strong> על דברי <strong>ר' מאיר: מי</strong> <small>[האם]</small> <strong>אמר ר' מאיר</strong> שה<strong>אוחז בקטן ואין</strong> ה<strong>גדול עולה עמו הרי הוא כמוהו?</strong>
 <strong>ורמינהו</strong> <small>[ומשליכים,</small> מראים <small>סתירה</small><small>]</small> ממה ששנינו בדינו של חלק <strong>אוכל שנפרס</strong> מאוכל גדול יותר, <strong>ו</strong>הריהו <strong>מעורה</strong> (מחובר) <strong>במקצת</strong> בחלק הגדול של האוכל,
## דף קכח.
 שכן הלכה היא שכל הדברים שאוחזים בהם כשנוטלים את האוכל ("ידות האוכלים") נחשבים כחיבור לגוף האוכל לענין הטומאה, שאם נגעה בהם הטומאה, נטמא גוף האוכל בכך. ואף אם נגע ב"יד" מי שטבל לטומאתו ואולם עדיין לא העריבה שמשו ("טבול יום"), נפסל בכך הפרי עצמו. וכן אם נגע בפרי, נפסלה בכך ה"יד". ואולם באוכל שנחלק <strong>ר' מאיר אומר: אם</strong> כשהוא <strong>אוחז ב</strong>חלק ה<strong>קטן ו</strong>באותה עת החלק ה<strong>גדול עולה עמו</strong> — <strong>הרי הוא כמוהו, ואם לאו</strong> — <strong>אינו כמוהו.</strong> והרי זה שלא כשיטתו של ר' מאיר במשנתנו שאין האבר המדולדל צריך הכשר, משום שהריהו כחלק מגוף הבהמה, אף שכשאוחז בחלק הקטן אין החלק הגדול עולה עמו.
 <strong>ואמר ר' יוחנן</strong> בתשובה לסתירה זו: <strong>מוחלפת השיטה,</strong> במסכת טבול יום החליף ר' מאיר את שיטתו, ואולם בכלל שיטתו היא שבמקרה של חלק קטן שאוחזים בו ובאותה עת אין החלק הגדול עולה עמו, הריהו כמותו. הרי שר' יוחנן מפרש את שיטת ר' מאיר שבמשנתנו כדרך שפירשה אביי.
  ושואלים על הסתירה שהראה ר' יוחנן בדברי ר' מאיר במשנתנו לבין דבריו במסכת טבול יום: <strong>ומאי קושיא</strong> <small>[ומה קושיה]</small> היא זו? <strong>דילמא שני ליה</strong> <small>[שמא שונה לו]</small> <strong>לר' מאיר</strong> הדין <strong>בין</strong> טומאתו של <strong>טבול יום</strong> שהיא קלה ביותר (שהרי כבר טבל מטומאתו, ואין הוא ממתין אלא להערב שמש בלבד, כדי לאכול מן הקדשים), ולכך יש מקום להקל ולומר שכאשר נגע הטבול יום בחלק האחד, אין החלק האחר נפסל בכך. <strong>ל</strong>בין <strong>שאר טומאות,</strong> כבמשנתנו בנגיעת אדם בטומאה חמורה, שסבור ר' מאיר שנגיעה בחלק האחד נחשבת כנגיעה בחלק האחר. ומשיבים: אין להבחין בין זה לזה, שכן
 <strong>תניא</strong> <small>[שנויה</small> ברייתא<small>],</small> <strong>רבי אומר: אחד</strong> (בין) <strong>טבול יום ואחד</strong> (ובין) <strong>שאר טומאות</strong> דינם שווה, שהדבר שנחשב כנגיעה בזה (בטומאה החמורה), הריהו נחשב כנגיעה גם בזה (בטומאה הקלה, כטבול יום).
 <strong>ו</strong>מקשים עוד: מה תשובה היא זו, <strong>דילמא</strong> <small>[שמא]</small> אמנם <strong>ל</strong>דעת <strong>רבי לא שני ליה</strong> <small>[אין שונה לו]</small> בין טבול יום (הקל) לשאר טומאות (החמורות), <strong>ו</strong>אולם <strong>ל</strong>דעת <strong>ר' מאיר שני ליה</strong> <small>[שונה לו]</small> בין זה לזה, ואין איפוא מקום לסתירה שהראה ר' יוחנן?
 <strong>אמר ר' יאשיה, הכי</strong> <small>[כך]</small> <strong>אמר ר' יוחנן: לדברי רבי</strong> הסבור ששוות הן טומאת הטבול יום ושאר הטומאות לענין זה, נמצא שלפנינו סתירה בדברי ר' מאיר, ולכך יש צורך לומר ש<strong>מוחלפת השיטה</strong> של ר' מאיר במשנה במסכת טבול יום, ממה ששנה במסכתנו.
 <big>א</big> ועוד הסבר במחלוקת ר' מאיר ור' שמעון שבמשנתנו. <strong>רבא אמר:</strong> אין המדובר במשנתנו אלא כשנזל דם השחיטה על גוף הבהמה ולא על האבר המדולדל, וכמו כן הכל מודים כי הבהמה נעשית יד אף לאבר מסויים שבה, ואולם <strong>ב</strong>שאלה האם <strong>יש "יד"</strong> דווקא <strong>ל</strong>ענין הבאת והוצאת <strong>טומאה ו</strong>אילו לענין הכשר לטומאה אומרים אנו ש<strong>אין יד להכשר, קמיפלגי</strong> <small>[חלוקים הם].</small>
 ש<strong>מר סבר</strong> <small>[חכם זה,</small> ר' שמעון, <small>סבור]</small> ש<strong>יש "יד"</strong> דווקא <strong>ל</strong>ענין ה<strong>טומאה ו</strong>אולם <strong>אין "יד" להכשר, ו</strong>אילו <strong>מר סבר</strong> <small>[חכם זה,</small> ר' מאיר <small>סבור]</small> ש<strong>יש "יד"</strong> הן <strong>ל</strong>ענין ה<strong>טומאה ו</strong>הן <strong>ל</strong>ענין <strong>הכשר.</strong>
 <big>ב</big> ומציעים עוד הסבר במחלוקת ר' מאיר ור' שמעון שבמשנתנו. <strong>רב פפא אמר:</strong> לדעת הכל יש "יד" להכשר כשם שיש "יד" לטומאה, ואולם במשנתנו מדובר במקרה שכבר הוכשר האבר המדולדל בדם השחיטה, אך היה ההכשר לפני שחשב על אבר זה להאכילו לגוי. ו<strong>ב</strong>שאלת <strong>הכשר קודם מחשבה</strong> אם נחשב להכשר, <strong>קמיפלגי</strong> <small>[חלוקים הם].</small> שר' שמעון סבור שכיון שבשעת ההכשר עדיין לא היה ראוי אבר זה לקבל טומאה (שהרי באותה עת עדיין לא חשב עליו לאכילה), ומן הסתם אינו עומד לאכילה (שהרי אף לבן נח אסור הוא), לכך אין זה הכשר ראוי. ואילו ר' מאיר סבור שחל ההכשר לענין זה שכאשר יחשוב על האבר לאכילה, יהא זה ראוי לקבל טומאה.
 <strong>דתנן</strong> <small>[ש</small>כן <small>שנינו]</small> בדינו של חלב בהמה טהורה, ש<strong>אמר ר' יהודה: כך היה ר' עקיבא שונה,</strong> ה<strong>חלב</strong> של בהמה <strong>שחוטה בכפרים,</strong> שבהם מעטים הם האנשים, <strong>ורב הוא הבשר, ולכך אין אנשים שבכפרים אוכלים מן החלב</strong> — אין החלב מוגדר כ"אוכל" לענין קבלת טומאה. ולכך על מנת שיקבל טומאת אוכלים <strong>צריך מחשבה</strong> להאכילו. <strong>ו</strong>אולם <strong>אין</strong> החלב <strong>צריך הכשר</strong> כדי לקבל טומאה, משום <strong>שכבר הוכשר בשחיטה,</strong> אף שהוכשר לקבל טומאה לפני שהוגדר כ"אוכל".
 <strong>אמרתי לפניו: למדתנו רבינו</strong> כי עשבי <strong>ה</strong><strong>עולשין שלקטן</strong> מן השדה <strong>והדיחן</strong> במים כדי לתיתם כאוכל <strong>לבהמה</strong> (ואין דבר העומד למאכל בהמה נחשב כ"אוכל" לענין קבלת טומאת אוכלים), <strong>ו</strong>אחר כך <strong>נמלך עליהן ל</strong>מאכל <strong>אדם</strong> — הרי אלה <strong>צריכות הכשר שני.</strong> שיחזור ויתן עליהם אחד משבעת המשקים המכשירים לקבל טומאה, שכן אין ההדחה הראשונה נחשבת לכך. וטעם הדבר: משום שההכשר צריך להיות אחרי המחשבה ולא לפניה. <strong>וחזר ר' עקיבא</strong> מהדרך שבה שנה את דבריו הקודמים, <strong>להיות שונה כר' יהודה.</strong>
 ובכך נחלקו ר' מאיר ור' שמעון: ש<strong>מר סבר לה</strong> <small>[חכם זה,</small> ר' מאיר, <small>סבור הוא]</small> <strong>כ</strong>דרך ששנה ר' עקיבא <strong>מעיקרא</strong> <small>[מתחילה],</small> <strong>ומר סבר לה</strong> <small>[וחכם זה,</small> ר' שמעון, <small>סבור הוא]</small> <strong>כ</strong>דרך ששנה ר' עקיבא לאחר <strong>חזרה.</strong>
 <big>ג</big> ומביאים הצעת פירוש חמישית בהסבר מחלוקת ר' מאיר ור' שמעון. <strong>רב אחא בריה</strong> <small>[בנו]</small> של <strong>רב איקא אמר:</strong> מדובר במשנתנו כאשר אמנם נזל מדם השחיטה על האבר המדולדל, ודם שחיטה מכשיר את דבר המאכל לקבל טומאה. ואולם כאן מדובר <strong>ב</strong>זמן ש<strong>נתקנח</strong> (התנגב, הוסר) <strong>הדם בין</strong> שחיטתו של <strong>ה</strong><strong>סימן</strong> הראשון <strong>ל</strong>שחיטתו של ה<strong>סימן</strong> השני. שהרי אין השחיטה המכשרת את הבהמה אלא זו שנשחטו בה שני הסימנים (קנה וושט) או רובם. שבזאת <strong>קמיפלגי</strong> <small>[חלוקים הם],</small>
 <strong>מר סבר</strong> <small>[חכם זה,</small> ר' מאיר, <small>סבור]</small> כי <strong>ישנה ל</strong>שם <strong>"שחיטה"</strong> במשך כל זמן שחיטתם של שני הסימנים, <strong>מתחלה ועד סוף, ו</strong>לכן <strong>האי</strong> <small>[זה]</small> הדם של הסימן הראשון שנזל על האבר <strong>"דם שחיטה" הוא</strong> נחשב. <strong>ו</strong>אילו <strong>מר סבר</strong> <small>[חכם זה,</small> ר ' שמעון, <small>סבור]</small> כי <strong>אינה ל</strong>שם <strong>"שחיטה" אלא לסוף, ו</strong>לכן <strong>האי</strong> <small>[זה]</small> הדם של הסימן הראשון בלבד, אין זה דם שחיטה אלא <strong>דם מכה הוא,</strong> שאינו מכשיר.
 <big>ד</big> ועוד הצעת פירוש, שישית במספר, למחלוקת ר' מאיר ור' שמעון. <strong>רב אשי אמר:</strong> מדובר <strong>ב</strong>מקרה שבו דם השחיטה אכן נזל על האבר המדולדל, ואולם נחלקו ר' מאיר ור' שמעון בשאלה העקרונית האם ה<strong>שחיטה</strong> עצמה היא ה<strong>מכשרת</strong> את בשר הבהמה לקבל טומאה, <strong>ולא דם</strong> השחיטה הוא המכשיר, בכך <strong>קמיפלגי</strong> <small>[חלוקים הם].</small> שלדעת ר' שמעון אין דם השחיטה מכשיר לקבל טומאה (שאין הוא נחשב כ"משקה"), אלא השחיטה מתוך שהיא מכשירה את הבשר לאכילה הריהי גם מכשירתו לקבל טומאה (בכך שנקרא הוא מעתה "אוכל"). והאבר המדולדל, שאינו מותר לאכילה על ידי שחיטת הבהמה, כמו כן אין הוא מוכשר לטומאה בשחיטתה. ואילו ר' מאיר סבור שדם השחיטה נקרא "משקה" והריהו מכשיר את האבר לקבל טומאה.
 <big>ה</big> למעלה הובא הסברו של רבה שר' מאיר סבור שבהמה נעשית "יד" לאבר שבתוכה. ובבירור דעתו זו של ר' מאיר <strong>בעי</strong> <small>[שאל]</small> <strong>רבה: בהמה</strong> שיש בה אבר אחד מדולדל ונגעה בה טומאה <strong>בחייה,</strong> ולא בשעת שחיטתה, <strong>מהו</strong> דינה לענין <strong>שתעשה "יד" לאבר</strong> שבה, להעביר אליו את הטומאה? שהרי הבהמה עצמה אינה נטמאת (כיון שחיה היא), ואילו האבר המדולדל שבה ראוי לקבל טומאת אוכלים. בעיה זו לא נפתרה ו<strong>תיקו</strong> <small>[תעמוד]</small> במקומה.
 <big>ו</big> ועוד בעיה דומה, לשיטת ר' שמעון. <strong>אמר אביי: הרי אמרו</strong> חכמים במשנה כי ה<strong>קישות</strong> (קישוא) טמאה <strong>שנטעה בעציץ</strong> שאינו מנוקב, והריהי נחשבת כתלושה, וראויה איפוא לקבל טומאה ככל דבר מאכל אחר, <strong>והגדילה</strong> בעציץ, <strong>ויצאת</strong> (יצאה) אל מ<strong>חוץ לעציץ</strong> והריהי נוטה מעל הקרקע — כל הקישות כולה <strong>טהורה.</strong> שכן הצמח כולו (אף החלק שבתוך העציץ) כיונק מן הקרקע, ונחשב כמחובר לקרקע, ונטהר מטומאתו.
 <strong>אמר ר' שמעון: וכי מה טיבה</strong> (עניינה) של טומאת הקישות שבעציץ <strong>לטהר</strong> בכך? <strong>אלא</strong> החלק <strong>הטמא</strong> שבעציץ ישאר <strong>בטומאתו, ו</strong>החלק ה<strong>טהור</strong> שיצא לחוץ ישאר <strong>בטהרתו.</strong>
 ומעתה <strong>בעי</strong> <small>[שאל]</small> <strong>אביי</strong> לדעת ר' שמעון: <strong>מהו</strong> הדין לענין <strong>שתעשה</strong> חלק הקישות שיצאה אל מחוץ לעציץ <strong>"יד" לחברתה</strong> (לחלק שבתוך העציץ), שאם נגעה טומאה בחלק הקישות שמחוץ לעציץ ייטמא בכך החלק שבתוך העציץ? אף שאלה זו לא נפתרה ו<strong>תיקו</strong> <small>[תעמוד]</small> במקומה.
 <big>ז</big> עוד בעיה לשיטת ר' שמעון, <strong>אמר ר' ירמיה: הרי אמרו</strong> חכמים כי <strong>המשתחוה לחצי דלעת</strong> — <strong>אסרה</strong> לחצי דלעת זו בהנאה, משום עבודה זרה, ואולם חציה השני של הדלעת לא נאסר בהנאה. ומעתה <strong>בעי</strong> <small>[שאל]</small> <strong>ר' ירמיה:</strong>
## דף קכח:
 לדעת ר' שמעון שאין איסורי הנאה מטמאים טומאת אוכלים (כמובא להלן קכט,א), <strong>מהו</strong> הדין לענין <strong>שתעשה</strong> אותה חצי דלעת שנאסרה בהנאה <strong>"יד" לחברתה</strong> (חציה השני של הדלעת, שלא נאסרה בהנאה), שאם נגעה טומאה בחצי האסור בהנאה, תעבור הטומאה אל החצי המותר בהנאה. אף שאלה זו לא נפתרה, ו<strong>תיקו</strong> <small>[תעמוד]</small> השאלה במקומה.
 <big>א</big> ומביאים עוד בעיה דומה. <strong>אמר רב פפא, הרי אמרו</strong> חכמים במשנה כי <strong>יחור</strong> (ענף) <strong>של</strong> עץ ה<strong>תאנה</strong> שיש עליו תאנים, <strong>שנפשח</strong> (נחתך מן העץ) <strong>ו</strong>אולם הוא עדיין <strong>מעורה</strong> (מחובר) <strong>בקליפתה</strong> של התאנה — <strong>ר' יהודה מטהר</strong> את פירות התאנים שעל הענף, שאינן מקבלות טומאה, כיון שהריהן נחשבות כמחוברות לעץ. <strong>ו</strong>אילו <strong>חכמים אומרים</strong> ש<strong>אם</strong> כשיקשרו את הענף לעץ <strong>יכול</strong> הוא <strong>לחיות</strong> ולהוציא פירות — הריהו נחשב כמחובר לעץ, וכל הנמצא עתה עליו <strong>טהור, ואם לאו</strong> <small>[לא]</small> שאין הוא מוציא פירות לאחר שיקשרוהו לעץ — הריהו <strong>טמא.</strong>
 <strong>בעי</strong> <small>[שאל]</small> <strong>רב פפא:</strong> לדעת חכמים המבחינים בין ענף שיכול לחיות לבין ענף שאין יכול לחיות, <strong>מהו</strong> הדין במקרה של ענף שנחתך מן העץ והריהו יכול לחיות, ומן הענף הזה נחתך ענף אחר שאיננו יכול לחיות ומחובר בקליפתו של הענף הראשון (ולכך הוא נחשב כתלוש, המקבל טומאה). אם נגעה טומאה בענף הראשון האם יש מקום לומר <strong>שיעשה</strong> ענף זה <strong>"יד" לחבירו,</strong> לענף התלוש, וייטמא? אף שאלה זו לא נפתרה, ו<strong>תיקו</strong> <small>[תעמוד,</small> תישאר<small>]</small> במקומה.
 <big>ב</big> ועוד בעיה דומה. <strong>אמר ר' זירא: הרי אמרו</strong> חכמים במשנה כי <strong>אבן</strong> גדולה <strong>ש</strong>נתונה <strong>בזוית</strong> הכותל שבין בית זה לבית שכנו, והריהי נראית בשני הבתים. ונמצא נגע בית באבן זו, <strong>כשהוא חולץ</strong> את האבן ממקומה — הריהו <strong>חולץ את</strong> האבן <strong>כולה,</strong> ואף את חלק האבן הנתון בבית שכנו. <strong>ו</strong>אולם <strong>כשהוא נותץ</strong> את כל הבית — הריהו <strong>נותץ</strong> רק <strong>את</strong> הבית <strong>שלו,</strong> ובכלל זה את חלק האבן שבביתו (שהריהי "אבן המנוגעת"), <strong>ומניח</strong> מלנתוץ <strong>את</strong> הבית <strong>של חבירו,</strong> ואף לא את חלק האבן שבבית השכן (שאין היא בכלל "אבן המנוגעת").
  ומעתה <strong>בעי</strong> <small>[שאל]</small> <strong>ר' זירא: מהו</strong> הדין לענין <strong>שתעשה</strong> חלק האבן הנתונה בבית שכנו <strong>"יד" לחברתה</strong> (חלק האבן שבבית המנוגע), ולענין שתוציא ה"יד" את הטומאה אל הנוגע ב"יד". ויהא הבא אל בית השכן נטמא, כדרך שנטמא הבא אל הבית המנוגע. או שאין אנו אומרים דין "יד" בטומאת נגעי בתים. ומסכמים כי אף שאלה זו לא נפתרה ו<strong>תיקו</strong> <small>[תעמוד,</small> תישאר<small>]</small> במקומה.
 <big>ג</big> שנינו במשנתנו כי אם <strong>מתה הבהמה,</strong> הבשר המדולדל צריך הכשר כדי לקבל טומאת אוכלים, ואילו האבר המדולדל אמנם מטמא משום אבר מן החי (שהריהו ככל אבר שפרש מן החי), ואולם הוא אינו מטמא משום אבר הנבילה. ושואלים: <strong>מאי איכא</strong> <small>[מה,</small> איזה הבדל הלכתי <small>יש]</small> <strong>בין</strong> טומאת <strong>אבר מן החי ל</strong>טומאת <strong>אבר של הנבלה,</strong> והרי זו וזו טומאה חמורה היא?
  ומשיבים:  <strong>איכא בינייהו</strong> <small>[יש ביניהם]</small> הבדל לגבי <strong>בשר הפורש ממנו, מאבר</strong> ה<strong>בהמה.</strong> ש<strong>אילו בשר הפורש מאבר מן החי</strong> — <strong>לא מטמא.</strong> שהרי אף אם פרש הבשר מן הבהמה עצמה, אין הוא מטמא. בעוד שהבשר הפורש <strong>מאבר מן הנבלה</strong> — הריהו <strong>מטמא</strong> אם יש בו שיעור כזית, שהרי בשר נבילה הוא.
  ושבים לדון בעיקרה של טומאת <strong>אבר מן החי</strong> שאמרנו בו שהוא <strong>מטמא, מאי קרא</strong> <small>[מהו המקרא]</small> המלמד על כך? <strong>אמר רב יהודה, אמר רב:</strong> נאמר בתורה בפרשת טומאת הנבילה <strong>"וכי ימות מן הבהמה</strong> אשר היא לכם לאוכלה הנוגע בנבלתה יטמא עד הערב" (ויקרא יא, לט). וממה שנאמר <strong>"וכי ימות מן הבהמה" ולא "וכי תמות בהמה" למדים שבכלל טומאה זו גם אבר מן הבהמה שמת (שנתלש ממנה, ובכך חדל להיות חלק מבעל חיים חי). ו</strong>
 מקשים: כיצד דורש כן רב יהודה בשם רב מן הכתוב הזה, <strong>ו</strong>הרי <strong>האי</strong> <small>[זה]</small> הפסוק <strong>מיבעי ליה לכאידך</strong> <small>[נצרך לו</small> הפסוק <small>ל</small>דין <small>אחר]</small> של <strong>רב יהודה</strong> ש<strong>אמר</strong> בשם <strong>רב,</strong> שכן <strong>אמר רב יהודה</strong> שכך <strong>אמר רב, ואמרי לה במתניתא תנא</strong> <small>[ויש אומרים</small> ש<small>בברייתא</small> היא <small>שנויה]:</small> <strong>"וכי ימות מן הבהמה...</strong> הנוגע בנבלתה יטמא עד הערב" — מן הבהמה, ולא כל הבהמה, יש <strong>מקצת</strong> (חלק) ממיני ה<strong>בהמה</strong> ש<strong>מטמאה</strong> במותה בטומאת נבילה, <strong>ו</strong>יש <strong>מקצת</strong> (חלק) ממיני ה<strong>בהמה</strong> ש<strong>אינה מטמאה</strong> במותה בטומאת נבילה. <strong>ואיזו זו</strong> הבהמה שאינה מטמאה? <strong>זו</strong> בהמה <strong>טרפה ששחטה.</strong> שאף שאין השחיטה מתירה את הבהמה לאכילה (שהרי טריפה היא), מכל מקום היא מועילה להוציאה מכלל טומאת נבילה.
 ומשיבים: <strong>אם כן,</strong> שרק לדרשה זו בא הכתוב, <strong>לכתוב רחמנא</strong> <small>[שתכתוב התורה]</small> "וכי ימות <strong>מבהמה", מאי</strong> <small>[מה]</small> מלמדנו הכתוב "וכי <strong>ימות</strong> <strong>מן הבהמה"</strong> שהוא לשון יתר? <strong>שמע מינה</strong> <small>[למד מכאן]</small> כי <strong>תרתי</strong> <small>[שתי]</small> דרשות יש בו, והדרשה השנית היא לענין טומאת אבר מן החי.
  ומקשים : <strong>אי הכי</strong> <small>[אם כך]</small> הוא שלמדים אנו מן הכתוב "מן הבהמה" שאף אבר מן החי מטמא בטומאת נבילה, מעתה נאמר כי <strong>אפילו בשר</strong> שפרש מן החי <strong>נמי</strong> <small>[גם כן]</small> יטמא בטומאת נבילה, שיילמד אף הוא מכתוב זה! ודוחים: <strong>לא סלקא דעתך</strong> <small>[יעלה על דעתך]</small> לומר כך, <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>יכול יהא בשר הפורש מן החי</strong> <strong>טמא</strong> בטומאת נבילה? לכך <strong>תלמוד לומר</strong> (מלמדנו הנאמר) <strong>"וכי ימות מן הבהמה"</strong> — <strong>מה מיתה</strong> הריהי דבר <strong>שאינה עושה חליפין,</strong> שהרי אין שבים ונוצרים חיים חדשים בדבר שמת<strong>.</strong> <strong>אף כל</strong> המטמא בטומאת נבילה הוא זה <strong>ש</strong>במותו <strong>אינו עושה חליפין,</strong> כאבר שפרש מן החי, שאין אותו אבר חוזר ונוצר בגוף הבהמה והוא זה שמטמא בטומאת הנבילה. מה שאין כן הבשר, שלאחר ופרש מן הבהמה, נוצר בשר אחר תחתיו. אלו הם <strong>דברי ר' יוסי.</strong>
 <strong>ר' עקיבא אומר</strong> כי יש ללמוד מן הכתוב <strong>"בהמה": מה בהמה</strong> הריהי דבר שיש בו <strong>גידים ועצמות, אף כל</strong> דבר שיש בו <strong>גידים ועצמות</strong> הוא המטמא. ולכך אבר (שיש בו גידים ועצמות) שפרש מן החי מטמא, ואילו בשר שפרש מן החי אינו מטמא. <strong>רבי אומר</strong> כי יש ללמוד כן מן הכתוב <strong>"בהמה", מה בהמה</strong> הריהי דבר שיש בו <strong>בשר גידים ועצמות, אף כל</strong> דבר שיש בו <strong>בשר גידים ועצמות</strong> הוא המטמא. ולכך אבר (שיש בו בשר גידים ועצמות) שפרש מן החי מטמא, ואילו בשר שפרש <strong>אינו מטמא. ומבררים</strong>
 : <strong>מאי איכא</strong> <small>[מה,</small> איזה הבדל <small>יש]</small> <strong>בין</strong> דרשתו של <strong>רבי ל</strong>בין דרשתו של <strong>ר' עקיבא,</strong> שהרי לדעת שניהם אין מטמא הדבר שאין בו גידים ועצמות? ומשיבים: <strong>איכא בינייהו</strong> <small>[יש ביניהם]</small> הבדל בדינה של ה<strong>ארכובה</strong> (העצם התחתונה שברגל), שיש בה גידים ועצמות ואולם אין בה בשר, שלדעת ר' עקיבא הריהי מטמאה כשפירשה מן החי, ולדעת רבי אינה מטמאה, כיון שאין בה בשר. ומבררים עוד:
 <strong>בין ר' עקיבא לר' יוסי הגלילי, מאי איכא בינייהו</strong> <small>[מה</small> איזה הבדל <small>יש ביניהם]?</small> <strong>אמר רב פפא:</strong> למשל <strong>כוליא</strong> <small>[כליה]</small> <strong>וניב שפתים</strong> של הבהמה שפרשו מן החי <strong>איכא בינייהו</strong> <small>[יש ביניהם].</small> שלדעת ר' יוסי הגלילי, כיון שהאברים הללו אינם <strong>מתחלפים — הריהם מטמאים. ואילו לדעת ר' עקיבא, כיון שאין באברים הללו עצם — אין הם מטמאים.</strong>
 <big>ד</big> למעלה הובאה ברייתא בעניינה של טומאת בשר הפורש מן החי, והובאו בה דעות ר' יוסי הגלילי ור' עקיבא ורבי, ודנו חכמים בהבדלים שבין שיטות התנאים הללו. וכיוצא בדבר <strong>תניא נמי</strong> <small>[שנויה</small> ברייתא <small>גם כן]</small> <strong>גבי</strong> <small>[אצל]</small> טומאת <strong>שרצים כהאי גוונא</strong> <small>[כגון זו].</small> שכך שנינו: <strong>יכול</strong> ש<strong>בשר הפורש מן השרצים יהא טמא</strong> כשרצים עצמם? <strong>תלמוד לומר</strong> (מלמדנו הנאמר) בפרשת טומאת השרצים "וכל אשר יפול עליו מהם במותם יטמא" (ויקרא יא, לב), ובאה המלה <strong>"במותם"</strong> להורות: <strong>מה מיתה</strong> הריהי דבר <strong>שאינה עושה חליפין,</strong> שאין חיים חדשים נוצרים במקומה, והיא זו המטמאת בטומאת השרצים, <strong>אף כל ש</strong>בא מן השרץ הריהו מטמא אם <strong>אינה עושה חליפין,</strong> יצא מכלל זה הבשר שפרש מן השרץ בחייו, שבשר חדש עולה במקומו. אלה הם
 <strong>דברי ר' יוסי הגלילי. ר' עקיבא אומר:</strong> למדים אנו שאין הבשר שפרש מן השרץ בחייו מטמא, מתוך המלה <strong>"שרץ",</strong> שהרי זה בא ללמד: <strong>מה שרץ</strong> הריהו דבר שיש בו <strong>גידים ועצמות, אף כל</strong> דבר שפרש מן השרץ דווקא אם יש בו <strong>גידים ועצמות</strong> הריהו מטמא, יצא מכלל זה הבשר, שאין בו גידים ועצמות. ואילו <strong>רבי אומר</strong> שלמדים אנו מן הכתוב <strong>"שרץ": מה שרץ</strong> הריהו דבר שיש בו <strong>בשר גידים ועצמות, אף כל</strong> דבר הפורש מן השרץ בחייו מטמא רק אם יש בו <strong>בשר גידים ועצמות.</strong> יצא מכלל זה הבשר שפרש מן השרץ בחייו, שאין בו בשר גידים ועצמות. ומבררים:
 <strong>בין רבי לר' עקיבא איכא בינייהו</strong> <small>[יש ביניהם]</small> הבדל בדינה של <strong>ארכובה</strong> שפרשה מן השרץ בחייו, שלדעת ר' עקיבא הריהי מטמאה, כיון שיש בה גידים ועצמות, ולכך נחשבת היא כ"שרץ". ואילו לדעת רבי אין היא מטמאת, כיון שאין בה בשר. ואולם <strong>בין ר' עקיבא לר' יוסי הגלילי מאי איכא בינייהו</strong> <small>[מה,</small> איזה הבדל <small>יש ביניהם]?</small> <strong>אמר רב פפא:</strong> בדינם של <strong>כוליא</strong> <small>[כליה]</small> <strong>וניב שפתים איכא בינייהו</strong> <small>[יש ביניהם]</small> הבדל, שלדעת ר' יוסי הגלילי מטמאים הם, שכן הם אינם עושים חליפים, שאין אחרים עולים תחתם. ואילו לדעת ר' עקיבא הם אינם מטמאים, כיון שאין בהם עצם.
 <strong>ו</strong><small>מסבירים מדוע נצרכו שתי ברייתות אלה להיאמר:</small> <strong>צריכא</strong> <small>[צריך]</small> דין בשר שפרש להישנות הן לענין טומאת בשר שפרש מן הבהמה בחייה והן לענין טומאת בשר שפרש מן השרץ. <strong>דאי אשמעינן</strong> <small>[ש</small>כן <small>אם היה משמיע לנו]</small> דין זה רק ב<strong>בהמה</strong> — היינו אומרים כי <strong>היינו טעמא</strong> <small>[זהו הטעם]</small> שהבשר שפרש <strong>לא מטמא מחיים, משום</strong> שאין טומאת נבילה חמורה כל כך, שהרי <strong>לא מטמא ב</strong>שיעור קטן <strong>כעדשה,</strong> אלא בשיעור כזית. <strong>אבל שרץ</strong> שטומאתו חמורה, ש<strong>מטמא</strong> אפילו <strong>ב</strong>שיעור <strong>כעדשה, אימא</strong> <small>[אמור]</small> שהבשר שפרש ממנו יהא דינו <strong>לטמא מחיים! ו</strong>מצד שני,
 <strong>אי אשמועינן</strong> <small>[ואם היה משמיע לנו]</small> את הדין רק בטומאת <strong>שרץ</strong> — היינו אומרים כי טעם הדבר הוא <strong>משום</strong> שקלה היא טומאה זו, שהרי השרץ <strong>לא מטמא במשא,</strong> לכן בשרו שפרש ממנו <strong>לא מטמא מחיים, אבל בהמה</strong> שטומאתה חמורה, שכזית מן הנבילה <strong>מטמא במשא, אימא</strong> <small>[אמור]</small> ש<strong>תטמא</strong> גם בבשר שפרש ממנה <strong>מחיים,</strong> על כן <strong>צריכא</strong> <small>[צריך]</small> הדין להיאמר בשתי הברייתות.
 <big>ה</big> ומביאים עוד בדין בשר שפרש מן החי. <strong>תנו רבנן</strong> <small>[שנו חכמים]:</small> <strong>החותך כזית בשר מאבר מן החי,</strong> שאמנם אין הבשר הפורש מן האבר מטמא בטומאת נבילה, ואולם מטמא טומאת אוכלים (אם החשיבו כאוכל, ונגע בו שרץ). אם <strong>חתכו</strong> מן האיבר <strong>ואחר כך חישב עליו</strong> להאכיל אותו לגוי — הרי הוא <strong>טהור,</strong> שכן בשעה שהחשיב את הבשר לאוכל עדיין לא היה דבר המטמא את הבשר.
  ואולם אם <strong>חישב עליו</strong> להאכילו לגוי לפני שחתך את הבשר מן האבר, <strong>ו</strong>רק <strong>אחר כך חתכו</strong> — הריהו <strong>טמא,</strong> שכן בעת שכבר הוגדר הבשר כ"אוכל" נגע בדבר המטמא, הוא האבר מן החי, ונטמא בו הבשר בטומאת אוכלים.
  ובענין זה מסופר כי פעם אחת <strong>ר' אסי לא על לבי מדרשא</strong> <small>[לא נכנס לבית המדרש],</small> <strong>אשכחיה</strong> <small>[מצא אותו]</small> <strong>ר' זירא, אמר ליה</strong> <small>[לו]</small> ר' אסי לר' זירא: <strong>מאי אמור בבי מדרשא</strong> <small>[מה אמרו</small> היום <small>בבית המדרש]?</small> <strong>אמר ליה</strong> <small>[לו]</small> ר' זירא לר' אסי: <strong>מאי קשיא</strong> <small>[מה</small> הדבר ש<small>קשה]</small> <strong>לך,</strong> שסבור אתה שדנו בו בבית המדרש? <strong>אמר ליה</strong> <small>[לו]</small> ר' אסי לר' זירא: מה שקשה לי הוא זה <strong>דקתני</strong> <small>[ששנינו]</small> <strong>חישב</strong> על הבשר שנחתך מאבר מן החי להאכילו לגוי, <strong>ואחר כך חתכו,</strong> שהריהו <strong>טמא.</strong>
## דף קכט.
 ועל כך קשה לי, כיצד נטמא הבשר באבר זה, והרי מקום מגעו טרם חיתוכו, נסתר, ו<strong>טומאת בית הסתרים היא, ו</strong>כלל הוא ש<strong>טומאת בית הסתרים לא מטמא!</strong>
 <strong>אמר ליה</strong> <small>[לו]</small> ר' זירא לר' אסי: <strong>אף לדידי קשיא</strong> <small>[לי עצמי היה קשה]</small> <strong>לי</strong> כך, <strong>ושאילתיה</strong> <small>[ושאלתי אותה]</small> <strong>לר' אבא בר ממל, ואמר לי</strong> בתשובה כי <strong>הא</strong> <small>[זו]</small> הברייתא כשיטת <strong>מני</strong> <small>[מי היא]?</small> כשיטת <strong>ר' מאיר היא,</strong> ש<strong>אמר</strong> כי <strong>טומאת בית הסתרים מטמא.</strong>
 <strong>אמר ליה</strong> <small>[לו]</small> ר' אסי לר' זירא: <strong>ולאו זימנין סגיאין</strong> <small>[והאם לא פעמים רבים]</small> <strong>אמרה</strong> ר' אבא בר ממל את תירוצו זה <strong>קמאי</strong> <small>[לפני],</small> <strong>ואמרי ליה</strong> <small>[ואמרתי לו]</small> שאין זה מתרץ את דברי הברייתא, שהרי <strong>שני ליה</strong> <small>[שונה לו]</small> הדין בטומאת בית הסתרים <strong>לר' מאיר בין טומאה דבעיא</strong> <small>[שצריכה]</small> <strong>הכשר</strong> כדי שתחול, וכגון במקרה שבברייתא, שבשעה שחתך את הבשר מן האבר, עדיין לא הוכשר הבשר.
 <strong>ובין טומאה דלא בעיא</strong> <small>[שאינה צריכה]</small> <strong>הכשר. אמר רבא</strong> בתמיהה על דברי ר' אסי: <strong>ומאי קושיא</strong> <small>[ומה שאלה]</small> היא זו? <strong>דלמא</strong> <small>[שמא]</small> אף בברייתא זו מדובר <strong>בשהוכשר</strong> הבשר לפני שנחתך האבר?
 <strong>אמר ליה</strong> <small>[לו]</small> <strong>רבה בר רב חנן לרבא</strong> בדחיית דבריו: <strong>למה לי הכשר</strong> לבשר הזה שנחתך מן האבר מן החי, ו<strong>הרי</strong> הבשר הזה בשעה שהיה מחובר לאבר, היה <strong>מטמא טומאה חמורה</strong> מתוקף היותו באותו זמן <strong>אגב</strong> <small>[אצל]</small> <strong>אביו</strong> (כלומר, אבר מן החי, שהבשר היה חלק ממנו, ולאחר מכן פרש מאתו). ובאותה עת היתה זו טומאה חמורה כטומאת נבילה (המטמאת אדם וכלים). ודין הוא בהלכות טומאה כי כל שסופו לטמא טומאה חמורה, הריהו מטמא עתה טומאה קלה (כטומאת אוכלים) אף בלא שהוכשר בנתינת משקה עליו!
 <strong>אמר ליה</strong> <small>[לו]</small> רבא לרבה בר חנן: לא נאמר הכלל הזה אלא כאשר הטומאה החמורה והטומאה הקלה שתיהן מטמאות כ"אוכל". ואולם לפנינו מדובר <strong>כששימש</strong> הבשר את האבר רק על מנת שיוכל האבר להיקרא "אבר מן החי" (שהרי אין אבר נקרא כן אלא אם כן יש בו בשר גידים ועצמות), ונמצא איפוא כי הבשר כ<strong>מעשה עץ שימש</strong> את האבר, ולא כ"אוכל". ובמקרה שכזה אין אנו אומרים שזקוק הבשר להכשר כדי שתחול עליו טומאת אוכלים.
 <big>א</big> למעלה הובאה קביעתו של רבא שכל דבר מאכל ששימש כ"מעשה עץ" את הטומאה החמורה, נזקק להכשר שיקבל טומאה קלה. ומביאים עוד עניינים המוסברים על ידי קביעה זו. שכן <strong>אמר אביי: הרי אמרו</strong> חכמים בברייתא כי <strong>כופת</strong> (גוש) של <strong>שאור ש</strong>התקשה ועמד ו<strong>יחדה</strong> (הועיד אותה) <strong>ל</strong>צורך <strong>ישיבה</strong> עליה — בכך <strong>בטלה</strong> מלהיחשב עוד כ"חמץ" האסור בימי הפסח, ומותר לקיימה בתוך הבית. ששוב אין זה "אוכל" אלא כלי מושב. אכן מעתה שנחשב גוש השאור ככלי מושב, יש בו דין טומאת מדרס (שאם ישב עליו הזב — נטמא בכך).
 ואולם <strong>טומאתה</strong> זו היא <strong>לאו דאורייתא</strong> <small>[אינה מן התורה],</small> אלא מדברי חכמים. ומנמק אביי את דבריו: <strong>דאי סלקא דעתך דאורייתא</strong> <small>[שאם עולה על דעתך</small> לומר <small>ש</small>טומאה זו היא <small>מן התורה],</small> מעתה <strong>מצינו</strong> <small>[מוצאים אנו]</small> <strong>לאוכלין</strong> שיש אופן <strong>ש</strong>בו הם <strong>מטמאין טומאה חמורה</strong> (כאב הטומאה), והרי אמרו חכמים כי לא נאמר דין הכשר אלא בדברי אוכל, <strong>ומשום שהאוכל לעולם אינו בא לכלל טומאה חמורה.</strong> ומעתה נמצא שגם אוכל (שחישב עליו לישיבה) בא לידי טומאה חמורה. לכך צריך לומר שטומאה זו היא מדברי חכמים, ולא מדין תורה. ואולם עתה, עם קביעתו של רבא, יש לדחות את דברי אביי: אכן טומאת גוש השאור שיוחד לישיבה היא מן התורה, ואולם <strong>כששימש</strong> גוש השאור הזה כדי לקבל <strong>טומאת מדרס מן התורה —</strong> לא כ"אוכל" שימש, אלא כ<strong>מעשה עץ</strong> הוא <strong>שימש,</strong> לצורך הישיבה עליו.
 <big>ב</big> כיוצא בדבר <strong>אמר אביי, הרי אמרו</strong> חכמים במסכתנו (לעיל יג,ב) ש<strong>תקרובת</strong> (הדברים הבאים כקרבן) ל<strong>עבודה זרה של אוכלין</strong> הריהם <strong>מטמאין באוהל</strong> כטומאת המת. ואף בזו יש לומר כי <strong>טומאתה</strong> היא <strong>לאו דאורייתא</strong> <small>[אינה מן התורה],</small> אלא מגזירת חכמים היא. ומנמק אביי את דבריו: <strong>דאי סלקא דעתך דאורייתא</strong> <small>[שאם עולה על דעתך</small> לומר <small>ש</small>טומאה זו היא <small>מן התורה],</small> מעתה <strong>מצינו</strong> <small>[מוצאים אנו]</small> <strong>לאוכלין</strong> שיש אופן <strong>ש</strong>בו הם <strong>מטמאין טומאה חמורה</strong> (כאב הטומאה)! ודוחים: אף כאן יש לומר שטומאת תקרובת עבודה זרה של אוכלין היא אכן מן התורה, ואולם <strong>כששימש</strong> דבר מאכל זה כתקרובת עבודה זרה <strong>—</strong> לא כאוכל שימש, אלא כ<strong>מעשה עץ</strong> הוא <strong>שימש</strong> את העבודה זרה.
 <big>ג</big> כיוצא בדבר <strong>אמר אביי, הרי אמרו</strong> חכמים כי <strong>חבורי אוכלין</strong> (דברי מאכל שמחוברים לכלים, כבצק הנמצא בסדקיו של הכלי, ומשמש בכך את הכלי, ומעונין הבעלים שישאר שם חמץ זה בשימושו את הכלי — <strong>ככלים</strong> <strong>דמו</strong> <small>[נחשבים],</small> ולפיכך, אם נגע כזית מן המת בהם, הריהם נטמאים כ"אב הטומאה" ככל כלי, וחוזרים ומטמאים כטומאה חמורה, אדם וכלים. אף בזו יש לומר כי <strong>טומאתן</strong> היא <strong>לאו דאורייתא</strong> <small>[אינה מן התורה],</small> אלא מגזירת חכמים היא. ומנמק אביי את דבריו: <strong>דאי סלקא דעתך דאורייתא</strong> <small>[שאם עולה על דעתך</small> לומר <small>ש</small>טומאה זו היא <small>מן התורה],</small> מעתה <strong>מצינו</strong> <small>[מוצאים אנו]</small> <strong>לאוכל</strong> שיש אופן <strong>ש</strong>בו הוא <strong>מטמא טומאה חמורה</strong> (כאב הטומאה)! ודוחים: אף כאן יש לומר שטומאת חבורי האוכלים היא אכן מן התורה, ואולם <strong>כששימש</strong> דבר מאכל זה כחיבורי הכלי <strong>—</strong> לא כאוכל שימש, אלא כ<strong>מעשה עץ שימש</strong> את הכלי.
 <big>ד</big> ומביאים עוד כיוצא בזה, מה ש<strong>אמר ליה</strong> <small>[לו]</small> <strong>רב פפא לרבא: הא דתניא</strong> <small>[זו ששנינו</small> בברייתא<small>]</small> כי <strong>חלב נבלה</strong> הבא מן הבהמה הטהורה, <strong>בכפרים</strong> על מנת שיקבל טומאת אוכלים הריהו <strong>צריך</strong> גם <strong>מחשבה</strong> של הבעלים שייאכל החלב (על ידי גוי, ובכך הריהו מוגדר כאוכל), <strong>ו</strong>הריהו צריך גם <strong>הכשר</strong> במתן אחד המשקים המכשירים עליו. ועל כך אמר רב פפא כי חלב הכליה <strong>טומאתו אגב כוליא</strong> <small>[אצל הכליה]</small> היא <strong>לאו דאורייתא</strong> <small>[אינה מן התורה],</small> אלא מגזירת חכמים היא. ומנמק רב פפא את דבריו: <strong>דאי סלקא דעתך דאורייתא</strong> <small>[שאם עולה על דעתך</small> לומר <small>ש</small>טומאה זו היא <small>מן התורה],</small> מעתה <strong>מצינו</strong> <small>[מוצאים אנו]</small> <strong>לאוכל</strong> שיש אופן <strong>ש</strong>בו הוא <strong>מטמא טומאה חמורה</strong> (כאב הטומאה)!
  ודוחים: אף כאן יש לומר שטומאת חלב הנבילה בכפרים היא אכן מן התורה, ואולם  <strong>כששימש</strong> החלב את הכליה, שימוש זה שבגללו הוא מטמא <strong>—</strong> לא כאוכל הוא שימש, אלא כ<strong>מעשה עץ</strong> הוא <strong>שימש</strong> את הכלי, וכאילו היה זה עצם השומר על הכליה.
 <big>ה</big> ומביאים עוד כיוצא בזה, מה ש<strong>אמר רב מתנה, הרי אמרו</strong> חכמים כי <strong>בית שסככו בזרעים</strong> (צמחים שונים), שהשתמש בהם כתקרה לביתו, אם היתה באותם צמחים טומאת אוכלים — <strong>טהרו</strong> בסיכוכם מידי טומאתם. שכן שוב אין הם בכלל אוכל אלא כחלק מן הבית. ולכך אם תפרח צרעת באותו בית — כל הבית טמא, על כתליו ואהלו. ועל כך אמר רב מתנה כי <strong>טומאתו</strong> זו היא <strong>לאו דאורייתא</strong> <small>[אינה מן התורה],</small> ומנמק רב מתנה את דבריו: <strong>דאי סלקא דעתך דאורייתא</strong> <small>[שאם עולה על דעתך</small> לומר <small>ש</small>טומאה זו היא <small>מן התורה],</small> מעתה <strong>מצינו</strong> <small>[מוצאים אנו]</small> <strong>לזרעים</strong> שיש אופן <strong>ש</strong>בו הוא <strong>מטמא טומאה חמורה</strong> (כאב הטומאה)! ודוחים: אף כאן יש לומר שטומאת הזרעים שסוככו היא אכן מן התורה, ואולם <strong>כששימש</strong> הזרע את הבית כתקרה <strong>—</strong> לא כאוכל הוא שימש, אלא כ<strong>מעשה עץ שימש</strong> את הבית.
 <big>ו</big> ושבים להסבר משנתנו, ששנינו בה שאם מתה הבהמה, נחשבים הבשר והאבר המדולדלים כאילו נפלו ממנה בחייה, ואין הם נעשים נבילה עם מותה של הבהמה. ולכך הבשר המדולדל צריך הכשר כדי לקבל טומאה (שהרי דינו כבשר מן החי, שטהור הוא), ואילו האבר המדולדל מטמא משום אבר מן החי, ואינו מטמא משום אבר נבילה. אלה הם דברי ר' מאיר, ואילו <strong>ר' שמעון מטהר.</strong> ונראים דברי ר' שמעון כמוסבים על מה שאמר ר' מאיר במתה הבהמה, שבניגוד לר' מאיר המטמא את האבר טומאה חמורה, ר' שמעון מטהר את האבר מטומאה חמורה זו.
  ושואלים:  <strong>מה נפשך</strong> <small>[מה רצונך]</small> לומר בהסבר שיטתו של ר' שמעון? <strong>אי</strong> <small>[אם]</small> אתה אומר שטעמו הוא משום שה<strong>מיתה</strong> של הבהמה <strong>עושה ניפול</strong> (מחשיבה את האבר כאילו הוא נפל ממנה קודם למותה) — <strong>ליטמא</strong> <small>[שיטמא]</small> האבר <strong>משום אבר מן החי,</strong> וכדינו של כל אבר הפורש מן הבהמה בחייה! ו<strong>אי</strong> <small>[אם]</small> תאמר בטעמו של ר' שמעון ש<strong>אין מיתה עושה ניפול,</strong> וזו הסיבה מדוע אין האבר מטמא משום אבר מן החי, ומשום שהריהו כחלק מגוף הבהמה — מעתה <strong>ליטמא</strong> <small>[שיטמא]</small> <strong>משום אבר מן הנבלה!</strong> וכיצד לדעת ר' שמעון הוא טהור לגמרי?
  ומשיבים: אין דברי ר' שמעון מוסבים על סוף משנתנו, בזמן שמתה הבהמה, אלא  <strong>ר' שמעון ארישא קאי</strong> <small>[על ראשה</small> של המשנה <small>עומד,</small> מתייחס<small>],</small> שכן שנינו בה בדינם של <strong>האבר והבשר המדולדלין בבהמה</strong> — <strong>מטמא טומאת אוכלין במקומן וצריכין הכשר, ו</strong>על זה שונים אנו בסוף המשנה כי <strong>ר' שמעון מטהר</strong> מטומאת אוכלים.
  ובהסבר שיטתו של ר' שמעון, <strong>אמר ר' אסי, אמר ר' יוחנן: מאי טעמא</strong> <small>[מה הטעם,</small> מקור דעתו<small>]</small> של <strong>ר' שמעון?</strong> שכן <strong>אמר קרא</strong> <small>[הכתוב]</small> בפרשת טומאת האוכלים <strong>"מכל האוכל אשר יאכל</strong> אשר יבוא עליו מים יטמא" (ויקרא יא,לד) — בא כפל הלשון ("האוכל אשר יאכל") ללמדנו כי רק <strong>אוכל שאתה יכול להאכילו</strong> בהיתר <strong>לאחרים,</strong> אף לגוים — הוא זה ה<strong>קרוי</strong> (הנקרא, הנחשב) <strong>אוכל</strong> לענין קבלת טומאת אוכלים. אבל <strong>אוכל שאי</strong> (שאין) <strong>אתה יכול להאכילו</strong>
## דף קכט:
 <strong>לאחרים</strong> (כדבר האסור אף לגוים משום אבר מן החי, כגון אבר והבשר המדולדלים) <strong>—</strong> <strong>אין קרוי</strong> (נקרא, נחשב) <strong>אוכל.</strong>
 <strong>אמר ליה</strong> <small>[לו]</small> <strong>ר' זירא לר' אסי</strong> בשאלה על הסברו זה בשם ר' יוחנן: אם אמנם ר' שמעון מתייחס לתחילת משנתנו, מנין לנו שטעמו של ר' שמעון הוא משום שדבר שאינו ראוי להאכילו לאחרים אינו נחשב אוכל, <strong>דילמא טעמא</strong> <small>[שמא הטעם]</small> של <strong>ר' שמעון התם</strong> <small>[שם],</small> בראשית משנתנו, שמטהר את האבר והבשר המדולדלים מכלל טומאת אוכלים, הוא משום שסבור ר' שמעון כי <strong>הואיל ו</strong>האבר והבשר הוא עדיין <strong>מעורה</strong> בגוף הבהמה (אף שהם מדולדלים) לכך הוא נחשב כ<strong>מעורה</strong> לכל דבר.
 <strong>דתניא</strong> <small>[ש</small>כן <small>שנויה</small> ברייתא<small>]</small> בדין <strong>יחור</strong> (ענף רך) <strong>של</strong> עץ ה<strong>תאנה שנפשח</strong> (נחתך) מן העץ, <strong>ו</strong>אולם הוא עדיין <strong>מעורה בקליפה</strong> של עץ התאנה — לדעת <strong>ר' יהודה</strong> אין פירות התאנים שבאותו ענף נחשבים כתלושים אלא כמחוברים, ולכך הריהו <strong>מטהר</strong> אותם מכלל טומאה. <strong>ו</strong>אילו <strong>חכמים אומרים: אם</strong> הוא <strong>יכול</strong> במצבו זה לשוב ו<strong>לחיות</strong> (להתחבר עם העץ ולפרוח ולהניב) — הרי זה נחשב למחובר, ולכך הפרי הנמצא עליו הינו <strong>טהור. ואם לאו</strong> <small>[לא],</small> שאין הענף מסוגל לשוב ולהתאחות עם העץ — נחשב הוא כתלוש, והפרי הנמצא עליו הריהו <strong>טמא. ואמרינן לך</strong> <small>[ואמרנו לך,</small> לר' אסי<small>]</small> בשאלה: <strong>מאי טעמא</strong> <small>[מה הטעם]</small> של <strong>ר' יהודה? ואמרת לן</strong> <small>[לנו]</small> בתשובה כי טעמו הוא <strong>הואיל ו</strong>הענף עדיין <strong>מעורה</strong> בעץ התאנה, נחשב הוא כ<strong>מעורה.</strong> ומעתה בדומה לכך יש לומר גם לדעת ר' שמעון!
 <strong>אמר ליה</strong> <small>[לו]</small> ר' אסי לר' זירא בתשובה: לדעת ר' יוחנן, אין דברי ר' שמעון מוסבים על ראשית המשנה, אלא <strong>אמצעיתא</strong> <small>[על אמצע</small> המשנה<small>],</small> ששנינו בה כי אם <strong>נשחטה הבהמה,</strong> אף שעדיין לא בא עליה משקה, מכל מקום <strong>הוכשרה</strong> לקבל טומאה <strong>ב</strong>אמצעות <strong>דמיה</strong> של השחיטה, <strong>דברי ר' מאיר,</strong> ועל <strong>כך</strong> <strong>ר' שמעון אומר</strong> כי <strong>לא הוכשרו</strong> בדמי השחיטה.
  ובהסבר שיטתו זו של ר' שמעון <strong>אמר ר' יוחנן: מאי טעמא</strong> <small>[מה הטעם]</small> של <strong>ר' שמעון?</strong> שכן <strong>אמר קרא</strong> <small>[הכתוב]</small> בפרשת טומאת האוכלים <strong>"מכל האוכל אשר יאכל</strong> אשר יבוא עליו מים יטמא" (ויקרא יא, לד) — בא כפל הלשון ("האוכל אשר יאכל") ללמדנו כי רק <strong>אוכל שאתה יכול להאכילו</strong> בהיתר <strong>לאחרים</strong> — הוא זה ה<strong>קרוי</strong> (הנקרא, הנחשב) <strong>אוכל</strong> לענין קבלת טומאת אוכלים. אבל <strong>אוכל שאין אתה יכול להאכילו</strong> — <strong>אין קרוי אוכל.</strong>
 ואף על הצעה זו שואלים: מנין לו לר' יוחנן להסביר כך את שיטת ר' שמעון, <strong>ודילמא טעמא</strong> <small>[ושמא הטעם]</small> של <strong>ר' שמעון בההיא</strong> <small>[באותה</small> הלכה<small>]</small>
 <strong>אי</strong> <small>[או]</small> <strong>כ</strong>הסברו של <strong>רבא</strong> (רבה) בהסבר מחלוקתם זו (לעיל קכז,ב) שלדעת ר' שמעון אין הבהמה כולה נעשית יד לאבר מסויים שבה. <strong>אי</strong> <small>[או]</small> <strong>כ</strong>הסברו של <strong>ר' יוחנן</strong> (שם) הסבור שנחלקו ר' מאיר ור' שמעון בשאלה האם הבשר והאבר המדולדל נחשבים כגוף אחד עם הבהמה, וכגון שכשאוחז באבר ובבשר הללו, אין גוף הבהמה עולה אתם?
 <strong>אלא, לעולם</strong> אתה צריך לפרש, כדרך שאמרנו בתחילה, שדברי ר' שמעון מתייחסים <strong>אסיפא</strong> <small>[על סופה]</small> של המשנה, <strong>ו</strong>אולם <strong>לאו</strong> <small>[לא]</small> על ה<strong>אבר</strong> המדולדל, <strong>אלא</strong> על ה<strong>בשר</strong> המדולדל. שכן צריכים לשנות בסוף המשנה: אם <strong>מתה הבהמה</strong> — <strong>הבשר</strong> המדולדל <strong>צריך הכשר,</strong> ומקבל טומאת אוכלים. <strong>ו</strong>אילו <strong>ר' שמעון מטהר</strong> אף אם יבואו משקים על הבשר. ובהסבר טעם שיטתו זו של ר' שמעון
 <strong>אמר ר' יוחנן: מאי טעמא</strong> <small>[מה הטעם]</small> של <strong>ר' שמעון?</strong> שכן <strong>אמר קרא</strong> <small>[הכתוב]</small> <strong>"מכל האוכל אשר יאכל", אוכל שאתה יכול להאכילו לאחרים</strong> — <strong>קרוי אוכל, אוכל שאי</strong> (אין) <strong>אתה יכול להאכילו לאחרים</strong> — <strong>אין קרוי אוכל.</strong> וכיון שהבשר המדולדל אסור באכילה אף לבני נח, ומשום אבר מן החי, לכך אין הוא מקבל טומאה כלל.
 <big>א משנה</big> <strong>האבר והבשר</strong> שנתלשו מגוף <strong>ה</strong>אדם, ועתה הם <strong>מדולדלין באדם</strong> החי — הריהם <strong>טהורים</strong> אף שאינם יכולים לשוב ולהתאחות ולהירפא. אם <strong>מת האדם</strong> — <strong>הבשר</strong> המדולדל שבו הריהו <strong>טהור,</strong> שדינו כדין הבשר שנשר מן האדם החי שהריהו טהור. ואילו <strong>האבר</strong> המדולדל שבו הריהו <strong>מטמא משום אבר מן החי, ו</strong>אולם <strong>אינו מטמא משום אבר מן המת.</strong> אלה <strong>דברי ר' מאיר, ור' שמעון מטהר</strong> בזה ובזה.
 <big>ב גמרא</big> שנינו במשנתנו כי לדעת ר' מאיר האבר המדולדל לאחר מיתה מטמא משום אבר מן החי ואינו מטמא משום אבר מן המת, ואילו ר' שמעון מטהר בזה ובזה. <strong>ו</strong>תוהים: בהסבר דעתו של <strong>ר' שמעון מה נפשך</strong> <small>[מה רצונך]</small> לומר, שהרי <strong>אי</strong> <small>[אם]</small> סבור הוא ש<strong>מיתה עושה ניפול,</strong> שנחשב האבר המדולדל כאילו נפל מן האדם בחייו — <strong>ליטמא</strong> <small>[שיטמא]</small> האבר המדולדל <strong>משום אבר מן החי! ואי</strong> <small>[ואם]</small> סבור ר' שמעון ש<strong>אין מיתה עושה ניפול,</strong> ונחשב האבר כמחובר לגוף בשעת מיתה — מעתה <strong>ליטמא</strong> <small>[שיטמא]</small> האבר המדולדל <strong>משום אבר מן המת!</strong>
 ומשיבים: אין דברי <strong>ר' שמעון</strong> הללו מוסבים על האמור במשנתנו, אלא לענין אבר הפורש מן המת <strong>בעלמא</strong> <small>[סתם,</small> בכלל, זה הפורש מן האדם המת לאחר מותו<small>]</small> <strong>קאי</strong> <small>[עומד,</small> מתייחס<small>]</small> ר' שמעון. שכן שמע ר' שמעון <strong>דקאמר</strong> <small>[שאמר]</small> ה<strong>תנא קמא</strong> <small>[התנא הראשון</small> במשנתנו, ר' מאיר<small>]</small> שאם מת האדם, <strong>האבר</strong> המדולדל שבו <strong>מטמא משום אבר מן החי ואין</strong> הוא <strong>מטמא משום אבר מן המת. אלמא</strong> <small>[ניתן להסיק מכאן]</small> כי <strong>אבר המת בעלמא</strong> <small>[סתם]</small> הריהו <strong>מטמא. ו</strong>על כך <strong>אמר ליה</strong> <small>[לו]</small> <strong>ר' שמעון: אבר המת בעלמא</strong> <small>[סתם]</small> <strong>לא מטמא.</strong>
 <strong>דתניא</strong> <small>[ש</small>כן <small>שנויה</small> ברייתא<small>]</small> שעולה ממנה כי הרי זו מחלוקתם של תנאים קודמים. שכך <strong>אמר ר' אליעזר: שמעתי שאבר מן החי</strong> באדם <strong>מטמא. אמר לו ר' יהושע:</strong> אמנם שמעת כן שאבר מן החי הריהו מטמא, ואולם בשל כך סבור אתה שהכוונה דווקא לאבר שבא <strong>מן</strong> האדם <strong>החי</strong> הוא המטמא, <strong>ולא</strong> אבר הבא <strong>מן המת? ו</strong>הלוא <strong>קל וחומר</strong> הוא זה שיהא אבר הבא מן המת מטמא: <strong>ומה</strong> אבר הבא מן האדם <strong>ה</strong><strong>חי,</strong> שהרי זה דבר קל, כיון <strong>שהוא</strong> האדם הריהו <strong>טהור</strong> — בכל זאת <strong>אבר הפורש ממנו</strong> הינו <strong>טמא.</strong> אבר הבא מן האדם ה<strong>מת,</strong> שהרי זה דבר חמור, שכן <strong>הוא</strong> המת עצמו <strong>טמא</strong> — <strong>לא כל שכן</strong> הוא שהאבר הפורש ממנו יהיה טמא!
  ועוד הוסיף ר' יהושע ואמר: והרי <strong>כתוב במגילת תענית</strong> כי <strong>פסחא זעירא</strong> <small>[פסח קטן,</small> י"ד באייר<small>]</small> דינו הוא <strong>דלא למספד</strong> <small>[שאין סופדים]</small> בו, והאם גם בזה תאמר: <strong>הא</strong> <small>[הרי]</small> מכאן כי דווקא ב"פסח קטן" אין סופדים, ואולם בפסח <strong>רבה</strong> <small>[גדול,</small> שבי"ד בניסן<small>]</small> מותר <strong>למספד</strong> <small>[לספוד]</small> בו?! <strong>אלא כל</strong> ש<strong>כן</strong> הוא, שאם ב"פסח קטן" אין סופדים, בוודאי שאין סופדים ב"פסח גדול". מעתה <strong>הכא נמי</strong> <small>[כאן גם כן]</small> יש לומר שאם אבר הבא מן החי מטמא, <strong>כל</strong> ש<strong>כן</strong> שהוא הדין באבר הבא מן המת! <strong>אמר ליה</strong> <small>[לו]</small> ר' אליעזר: אמנם יש לומר קל וחומר זה, ואולם <strong>כך שמעתי</strong> מרבותי.
 <big>ג</big> שנינו במשנתנו שלדעת ר' מאיר האבר המדולדל הבא מן המת הריהו מטמא משום אבר מן החי, ואין הוא מטמא משום אבר מן המת. <strong>ו</strong>שואלים: <strong>מאי איכא</strong> <small>[מה,</small> איזה הבדל <small>יש]</small> <strong>בין</strong> טומאת <strong>אבר מן החי ל</strong>טומאת <strong>אבר מן המת?</strong> ומשיבים: לענין <strong>כזית בשר ועצם</strong> ששיעורה <strong>כשעורה הפורש מאבר מן החי איכא בינייהו</strong> <small>[יש ביניהם]</small> הבדל.
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>כזית בשר הפורש מאבר מן החי</strong> — <strong>ר' אליעזר מטמא, ור' נחוניא בן הקנה ור' יהושע מטהרין. עצם כשעורה הפורש מאבר מן החי</strong> — <strong>ר' נחוניא מטמא, ר' אליעזר ור' יהושע מטהרין.</strong>
 ואומרים: <strong>השתא דאתית להכי</strong> <small>[עכשיו שהגעת לכאן,</small> למחלוקת תנאים זו<small>],</small> אפשר לומר ש<strong>בין תנא קמא לר' שמעון נמי</strong> <small>[גם כן]</small> הבדל זה שבדין <strong>כזית בשר ועצם כשעורה איכא בינייהו</strong>
## דף קל.
 <big>א משנה</big> <strong>הזרוע והלחיים והקבה,</strong> שהן המתנות הניתנות לכהנים מבהמת חולין הנשחטת, <strong>נוהגין</strong> בין <strong>בארץ</strong> ישראל ובין <strong>ובחוצה לארץ.</strong> בין <strong>בפני הבית</strong> (בזמן שבית המקדש קיים), <strong>ו</strong>בין <strong>שלא בפני הבית.</strong> ונוהגות <strong>ב</strong>בהמות <strong>חולין אבל לא ב</strong>בהמות <strong>מוקדשין</strong> (קדשים).
  וצריך לשנות במפורש שאינן ניתנות מבהמות קדשים, משום <strong>שהיה</strong> מקום לומר <strong>בדין</strong> (בקל וחומר) שבהמות קדשים חייבות בזרוע לחייים וקיבה. <strong>ו</strong>באופן זה: <strong>מה אם</strong> בהמות <strong>החולין</strong> הקלות בדינן, <strong>ש</strong>הרי <strong>אינן חייבים ב</strong>נתינת <strong>חזה ושוק</strong> לכהנים (כקרבנות השלמים שניתנים חזה ושוק שלהם לכהנים), הריהן <strong>חייבים במתנות</strong> (זרוע לחיים וקיבה), <strong>קדשים,</strong> החמורים בדינם, <strong>ש</strong>כן הם <strong>חייבים ב</strong>נתינת <strong>חזה ושוק,</strong> <strong>אינו דין ש</strong>הם <strong>חייבים במתנות?</strong>
 לכך <strong>תלמוד לומר</strong> (מלמדנו הנאמר) "כי את חזה התנופה ואת שוק התרומה לקחתי מאת בני ישראל מזבחי שלמיהם <strong>ואתן אותם לאהרן הכהן ולבניו לחק עולם</strong> מאת בני ישראל" (ויקרא ו, לד) — להורות כי <strong>אין לו</strong> לכהן מבהמות הקדשים <strong>אלא מה שאמור בענין,</strong> חזה ושוק, ולא זרוע לחיים וקיבה.
 <strong>כל</strong> בהמות <strong>הקדשים שקדם</strong> בהן <strong>מום קבוע</strong> (שאינו עובר) <strong>להקדשן,</strong> שהקדישן הבעלים לאחר שנפל בהם מום. אף שאין להקדיש בעלי מום, ולא חלה עליהם קדושת הגוף, חלה עליהם קדושת דמים, ויש לפדותן ולהביא בדמיהן קרבנות. ואם לא נפדו — לא חלה קדושת בכורה על הבכור הנולד להן, שאין קדושה חלה על קדושה. ופטורות ממתנות זרוע לחיים וקיבה אם שחטן כבהמות קדשים. <strong>ו</strong>אם <strong>נפדו,</strong> ואחרי כן ילדו בכור, הריהן <strong>חייבין בבכורה, ו</strong>אם שחטן הריהו חייב <strong>במתנות</strong> (זרוע לחיים וקיבה) לכהנים, <strong>ו</strong>עם פדיונן, הן <strong>יוצאין לחולין</strong> לגמרי, ויכולות <strong>להגזז ולהעבד, וולדן</strong> <strong>וחלבן מותר לאחר פדיונן.</strong>
 <strong>והשוחטן בחוץ</strong> לעזרה, אף קודם שנפדו, <strong>פטור</strong> מעונש כרת (כעונש השוחט קדשים בחוץ), שכן אינן ראויות להיקרב בפנים (כיון שהן בעלות מום). <strong>ואין</strong> הן <strong>עושין תמורה</strong> אף קודם פדיונן. שאם המיר בהן בהמת חולין, אין בהמת החולין מתקדשת בכך (כדין תמורה), שאינן נחשבות כקדושות לענין זה. <strong>ואם מתו</strong> הבהמות הללו קודם שנפדו — <strong>יפדו</strong> לאחר מותן, וינתן בשרן לכלבים. שאף שאין פודים את הקדשים להאכילם לכלבים, מכל מקום באלה (שאין בהן קדושת הגוף) הותר הדבר. <strong>חוץ מן</strong> בהמת <strong>הבכור ומן המעשר,</strong> שיש בהן קדושה גמורה, אף שקדם מומן להקדשן.
 <strong>כל שקדם הקדשן את מומן,</strong> שרק לאחר שהקדישן נפל בהן מום, <strong>או</strong> שהיה בהן <strong>מום עובר</strong> (שאינו נחשב כמום לענין זה וחלה עליהן קדושת הגוף) <strong>קודם להקדשן, ולאחר מכאן</strong> (לאחר שהוקדשו) <strong>נולד להם מום קבוע,</strong> והרי עתה הריהן עומדות לפדיון, <strong>ונפדו</strong> — יצאו בכך לחולין, ואולם אם ילדו בכור, הריהן <strong>פטורין מן הבכורה, ומן המתנות, ואינן יוצאין</strong> לגמרי <strong>לחולין</strong> כדי <strong>להגזז ולהעבד,</strong>
 <strong>וולדן</strong> שנולד בין לפני פדיונן, ובין לאחר פדיונן (שהתעברו בו לפני פדיונן), <strong>ו</strong>כן <strong>חלבן אסור לאחר פדיונן, והשוחטן בחוץ</strong> לעזרה, לפני פדיונן — <strong>חייב, ועושין תמורה</strong> קודם פדיונן, שחלה קדושה על בהמת החולין שהמיר באלה. <strong>ואם מתו</strong> קודם שנפדו — אינן נפדות לאכילת כלבים, אלא <strong>יקברו.</strong>
 <big>ב גמרא</big> שנינו במשנתנו כי אין הקדשים חייבים במתנות זרוע לחיים וקיבה משום דרשת הכתוב "ואתן אותם לאהרן הכהן ולבניו", ונדייק: <strong>טעמא</strong> <small>[טעם</small> הדבר<small>]</small> <small>משום ש</small><strong>כתב רחמנא</strong> <small>[כתבה התורה]</small> <strong>"אותם", הא לאו הכי, הוה אמינא</strong> <small>[הרי לולא כן, הייתי אומר]</small> ש<strong>קדשים חייבין במתנות,</strong> קל וחומר מבהמות חולין?
 ואולם <strong>איכא למיפרך</strong> <small>[יש מקום לפרוך]</small> את הקל וחומר ולומר: <strong>מה לחולין שכן</strong> צד חמור יש בהם, שהם <strong>חייבין בבכורה,</strong> שלא כקדשים. וכיון שאי אפשר לחייב את הקדשים במתנות מקל וחומר, אין צורך בפסוק לפטרם!
  ומוסיפים ושואלים: <strong>תיתי</strong> <small>[תבוא,</small> תילמד<small>]</small> הלכה זו שקדשים פטורים מן המתנות, <strong>מקל וחומר</strong> <strong>מזכרים</strong> של בהמות חולין, שאין הם מולידים, ולפיכך אין בהם דין בכורה. ודוחים: אין זה קל וחומר <strong>מה לזכרים</strong> שיש בהם צד חומרה <strong>שכן חייבין בראשית הגז</strong> כשהם חולין!
  ושואלים: ונלמד קל וחומר  <strong>מתיישים</strong> של חולין, שאין בהם לא דין בכורה ולא ראשית הגז, והריהם חייבים במתנות כהונה! ודוחים: אף באלה יש צד חומרה שאין בקדשים, <strong>מה לתיישים שכן נכנסין לדיר להתעשר,</strong> שהריהם בכלל דין מעשר בהמה. מה שאין כן בבהמות קדשים!
  ושואלים: יילמד הקל וחומר  <strong>מ</strong>תיישים <strong>זקנים</strong> (שכבר נכנסו לדיר להתעשר, ושוב אינם חייבים במעשר בהמה), ונמצא איפוא שאין בהם לא בכורה ולא ראשית הגז ולא מעשר בהמה. ואין צורך אם כן בדרשת הכתוב לפטור את הקדשים ממתנות כהונה! ומשיבים: אף זה אינו קל וחומר, שהרי יש לטעון: <strong>מה ל</strong>תיישים <strong>זקנים שכן</strong> הם שייכים בדין, שכן הם <strong>נכנסו</strong> בעבר <strong>לדיר להתעשר!</strong>
 ומוסיפים ושואלים: ונלמד קל וחומר <strong>מלקוח</strong> (בהמה הנקנית), שאין היא חייבת במעשר בהמה, ואינה נכנסת כלל לדיר להתעשר, או <strong>יתום,</strong> <strong>שנולד לאחר שמתה אימו, שהריהו פטור ממעשר בהמה, ואינו נכנס לדיר כלל להתעשר! ודוחים:</strong> <strong>מה ללקוח ויתום, שכן</strong> אף שהם עצמם אינם <strong>נכנסין</strong> לדיר להתעשר, ואולם <strong>במינן</strong> שאר בהמות שאינן קנויות או יתומות, נכנסות <strong>לדיר להתעשר!</strong>
 ותוהים על דחייה זו: <strong>במינן קאמרת</strong> <small>[אומר אתה],</small> והרי בהמות <strong>קדשים נמי</strong> <small>[גם כן],</small> שאר בהמות <strong>במינן,</strong> שהן של חולין, <strong>נכנסין לדיר להתעשר.</strong> ולכך הרי זה קל וחומר, וממנו נלמד כי אף קדשים חייבים במתנות כהונה. ומשום כך נצרכים אנו לדרשת "אותם" ללמד שאין הקדשים חייבים במתנות כהונה, ותורצו דברי המשנה.
 <big>ג</big> ושואלים מצד אחר: <strong>ו</strong>מעתה <strong>יהיו חולין חייבין ב</strong>מתן <strong>חזה ושוק מקל וחומר</strong> מקדשים: <strong>ומה קדשים</strong> הקלים בדינם, <strong>ש</strong>הרי <strong>אין</strong> הם <strong>חייבים במתנות</strong> זרוע לחיים וקיבה, ומכל מקום הריהם <strong>חייבין בחזה ושוק. חולין,</strong> החמורים בדינם, <strong>ש</strong>הרי הם <strong>חייבין במתנות</strong> זרוע לחיים וקיבה, <strong>אינו דין ש</strong>יהיו <strong>חייבין בחזה ושוק?</strong>
 לכך <strong>אמר קרא</strong> <small>[הכתוב]</small> בדין מתנת זרוע לחיים וקיבה: <strong>"וזה יהיה משפט הכהנים</strong> מאת העם מאת זובחי הזבח אם שור אם שה ונתן לכהן הזרוע והלחיים והקבה" (דברים יח, ג), ונדייק: <strong>"זה"</strong> זרוע לחיים וקיבה — <strong>אין</strong> <small>[כן]</small> ניתן לכהנים, <strong>מידי אחרינא</strong> <small>[דבר אחר],</small> כחזה ושוק — <strong>לא</strong> ניתן לכהנים מבהמת חולין הנשחטת.
  ומקשים:  <strong>אלא טעמא</strong> <small>[הטעם]</small> לפטור חזה ושוק בחולין משום ש<strong>כתב רחמנא</strong> <small>[כתבה התורה]</small> <strong>"זה", הא לאו הכי, הוה אמינא</strong> <small>[הרי לולא כן, הייתי אומר]</small> ש<strong>חולין חייבין בחזה ושוק? והא</strong> <small>[והרי]</small> אי אפשר לומר כן, שכן מתנת חזה ושוק <strong>בעי</strong> <small>[צריכה]</small> <strong>תנופה</strong> (הנפה), וחזה ושוק של בהמת חולין <strong>היכא לינופינהו</strong> <small>[היכן נניף אותם]?</small> <strong>אי אבראי</strong> <small>[אם מחוץ</small> למקדש<small>]</small> — בהנפה "להניף אותו תנופה <strong>לפני ה' "</strong>(ויקרא ז, ל) <strong>כתיב</strong> <small>[נאמר],</small> כלומר, דווקא בבית המקדש!
## דף קל:
 ו<strong>אי אגואי</strong> <small>[אם</small> נניף אותם <small>בפנים,</small> במקדש<small>]</small> — אין לעשות כן, שהרי בכך <strong>קא מעייל</strong> <small>[הוא מכניס]</small> <strong>חולין לעזרה! הלכך, לא אפשר</strong> לקיים הנפה בחזה ושוק של חולין, ואין איפוא צורך בכתוב ללמדנו שהם פטורים מחזה ושוק!
  ושואלים:  <strong>אלא</strong> מעתה הכתוב בדין מתנת זרוע לחיים וקיבה: "ו <strong>זה</strong> יהיה <strong>משפט הכהנים</strong> מאת העם זובחי הזבח אם שור אם שה ונתן לכהן הזרוע והלחיים והקבה" (דברים יח, ג), <strong>למה לי?</strong> ומשיבים: הדבר נצרך <strong>ל</strong>הלכה זו <strong>כ</strong>דברי <strong>רב חסדא,</strong> שכן <strong>אמר רב חסדא: המזיק מתנות כהונה או שאכלן</strong> קודם שנתנם לכהן — <strong>פטור מלשלם.</strong> שכן אמר הכתוב "וזה" — שדווקא הזרוע הלחיים והקיבה עצמן הן שניתנות לכהן, ולא תמורתן. <big>א</big> למעלה הובאה הלכה בשמו של רב חסדא, ועתה דנים <strong>בה</strong>
 <strong>גופא</strong> <small>[עצמה].</small> <strong>אמר רב חסדא: המזיק מתנות כהונה, או שאכלן</strong> — <strong>פטור מלשלם</strong> לכהן את תמורתם. ומבררים: <strong>מאי טעמא</strong> <small>[מה טעם</small> הדבר<small>]?</small> — <strong>איבעית אימא דכתיב</strong> <small>[אם תרצה אמור</small> משום <small>שכתוב]</small> <strong>"זה"</strong> — דווקא הזרוע הלחיים והקיבה עצמן ניתנות לכהן, ולא תמורתן. <strong>ואיבעית אימא</strong> <small>[ואם תרצה אמור]</small> טעם אחר: <strong>משום דהוה ליה</strong> <small>[שהרי הוא]</small> <strong>ממון שאין לו תובעים,</strong> שהרי אין כהן מסויים שיכול לתבוע את הממון הזה ממנו, שאין המתנה שייכת לכהן מסויים.
 <strong>מיתיבי</strong> <small>[מקשים]</small> על כך ממה ששנינו: הכתוב <strong>"וזה יהיה משפט הכהנים"</strong> — <strong>מלמד שהמתנות</strong> הניתנות לכהנים הינן <strong>דין</strong> ("משפט"). ויש לברר: <strong>למאי הלכתא</strong> <small>[למה,</small> לאיזו <small>הלכה]</small> נאמר הדבר? <strong>לאו</strong> <small>[האם לא]</small> לענין <strong>להוציאן בדיינין,</strong> שיכולים הכהנים לתבוע אותן בבית הדין, ומורים בית דין לבעלים לתת להם, ושלא כדברי רב חסדא! ודוחים: <strong>לא,</strong> כוונת הדברים לענין <strong>לחולקן בדיינין,</strong> שבית הדין מורה לבעלים למי לתת אותן, <strong>וכ</strong>דברי
 <strong>רב שמואל בר נחמני,</strong> שכן <strong>אמר רב שמואל בר נחמני, אמר ר' יונתן: מנין שאין נותנין מתנה</strong> (של כהונה) <strong>לכהן עם הארץ? שנאמר "ויאמר לעם ליושבי ירושלים לתת מנת לכהנים וללוים למען יחזקו בתורת ה' "</strong>(דברי הימים ב לא, ד), לומר ש<strong>כל</strong> כהן <strong>המחזיק בתורת ה'</strong> — <strong>יש לו מנת</strong> (מתנת כהונה), <strong>ו</strong>אילו כהן זה <strong>שאינו מחזיק בתורת ה'</strong> — <strong>אין לו מנת.</strong>
 ומציעים: <strong>תא שמע</strong> <small>[בוא</small> ו<small>שמע]</small> ממה ששנינו בברייתא לענין דברי רב חסדא אלה, <strong>ר' יהודה בן בתירא אומר:</strong> הכתוב "וזה יהיה <strong>משפט</strong> הכהנים" — <strong>מלמד שהמתנות דין. יכול אפילו</strong> מתנת <strong>חזה ושוק</strong> הינה <strong>דין?</strong> <strong>תלמוד לומר</strong> (מלמדנו הנאמר) <strong>"זה"</strong> שהיא לשון מיעוט: דווקא מתנת <strong>זרוע לחיים וקיבה הן דין, ולא מתנת חזה ושוק.</strong>
 ויש לברר: <strong>למאי</strong> <small>[למה,</small> לאיזה ענין אמר<small>]?</small> <strong>אילימא</strong> <small>[אם תאמר]</small> לענין <strong>לחולקו בדיינין,</strong> ולהשמיענו שאין חזה ושוק <strong>מתחלקים על פי הוראת בית דין</strong> — <strong>אטו</strong> <small>[וכי]</small> <strong>חזה ושוק לאו</strong> <small>[לא]</small> <strong>בדיינין מיחלקו</strong> <small>[מתחלקים]?</small> והרי בהוראת בית דין אין הם ניתנים לכהן עם הארץ! <strong>אלא לאו</strong> <small>[האם לא]</small> לענין <strong>להוציא בדיינין,</strong> ומכאן שמתנות כהונה (מלבד חזה ושוק) ניתנות לתובע על פי הוראת בית דין, ושלא כדעת רב חסדא!
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> <strong>דאתו לידיה</strong> <small>[ש</small>כבר <small>באו</small> המתנות <small>לידו</small> של הכהן<small>],</small> ואחר כך גזלו הבעלים הראשונים אותן מידי הכהן, ולמדנו שיכול הכהן לתבוע בבית דין את מתנותיו, ובית דין מורה לבעלים לתיתן לכהן. ותוהים: <strong>אי דאתו לידיה</strong> <small>[אם</small> מדובר באופן <small>ש</small>כבר <small>הגיעו לידו]</small> של הכהן, <strong>מאי למימרא</strong> <small>[מה יש לומר</small> בזה<small>],</small> ודאי שיכול הכהן לתובען בבית דין, שהרי הן שלו! ומשיבים: מדובר באופן <strong>דאתו לידיה בטבלייהו</strong> <small>[שבאו לידו בטבלם,</small> לפני שהופרשו מתנותיהן<small>],</small> <strong>וקסבר האי תנא</strong> <small>[וסבור תנא זה]</small> כי <strong>מתנות שלא הורמו</strong> עדיין — <strong>כמי שהורמו דמיין</strong> <small>[נחשבות],</small> והריהן של הכהן, ולקיחתן ממנו בעל כרחו הריהי גזל.
  ומציעים עוד: <strong>תא שמע</strong> <small>[בוא</small> ו<small>שמע]</small> עוד לענין דעת רב חסדא, ממה ששנינו: <strong>בעל הבית</strong> (עשיר) <strong>שהיה עובר ממקום למקום,</strong> ובתוך כך נגמר כספו והוא זקוק לאוכל, כעני, <strong>וצריך</strong> איפוא <strong>ליטול לקט שכחה ופאה ומעשר עני</strong> כדי לקיים את עצמו — הרי זה <strong>נוטל</strong> לפי שעה, <strong>ולכשיחזור</strong> לביתו יטול מכספו ו<strong>ישלם</strong> מה שלקח לעני. אלו דברי ר' אליעזר. והרי זה שלא כדעת רב חסדא!
 <strong>אמר רב חסדא:</strong> <strong>מדת חסידות שנו כאן,</strong> ומן הדין אין העשיר יכול להיתבע בבית דין על כך. <strong>אמר רבא</strong> בתמיהה על הסברו של רב חסדא: <strong>תנא תני</strong> <small>[התנא שנה]</small> <strong>"ישלם",</strong> שמשמעה חובה, <strong>ואת אמרת</strong> <small>[ואתה אומר]</small> ש<strong>מדת חסידות שנו כאן?! ועוד</strong> תמיהה על עצם השאלה <strong>מ</strong>דברי <strong>ר' אליעזר:</strong> וכי ממנו <strong>ליקום וליתוב</strong> <small>[אתה קם ומקשה]?</small> הרי דבריו נדחו מן ההלכה?
 <strong>אלא מסיפא</strong> <small>[מסופה]</small> של אותה הלכה הקשו על רב חסדא, ששנינו, <strong>וחכמים אומרים:</strong> אין אותו בעל הבית צריך לשלם לעניים בבואו לביתו, משום ש<strong>עני היה באותה שעה</strong> כשנזקק לקחת מתנות עניים. ונדייק: <strong>טעמא</strong> <small>[טעם</small> הדבר<small>]</small> <small>משום שבאותה עת הוא היה</small> <strong>עני, הא</strong> <small>[הרי]</small> אם <strong>היה</strong> <strong>עשיר</strong> באותה עת, ולקח מתנות עניים שלא כדין — <strong>משלם</strong> לעניים התובעים אותו בבית דין, ויש לברר:
 <strong>אמאי</strong> <small>[מדוע]</small> ישלם? <strong>ליהוי</strong> <small>[יהא]</small> דינו <strong>כמזיק מתנות כהונה או שאכלן,</strong> שלדעת רב חסדא הריהו פטור מלשלם. ושלא כשיטת רב חסדא! ועל כך <strong>אמר רב חסדא:</strong> אף העשיר שאכל מתנות עניים אינו חייב מן הדין לשלם להם, אלא אם כן רוצה בכך, ו<strong>מידת חסידות שנו כאן.</strong>
 ומציעים עוד בבירור שיטת רב חסדא: <strong>תא שמע</strong> <small>[בוא</small> ו<small>שמע]</small> ממה ששנינו: <strong>מנין לבעל הבית שאכל</strong> את <strong>פירותיו</strong> כשהם <strong>טבלין,</strong> שלא הפריש מהם תרומות ומעשרות כדין, ואכל את כולם. <strong>וכן לוי שאכל מעשרותיו</strong> כשהם <strong>טבלים</strong> ולא הפריש מהם תרומת מעשר לכהן, <strong>מנין ש</strong>הוא <strong>פטור מן התשלומין? תלמוד לומר "ולא יחללו את קדשי בני ישראל</strong> את <strong>אשר ירימו</strong> לה' " (ויקרא כב, טו) — <strong>אין לך</strong> הכהן זכות <strong>בהן אלא משעת הרמה ואילך,</strong> וכיון שאכלם לפני שהרים מהם את תרומותיו ומעשרותיו, אין זכות תביעה לכהן עליהן. ונדייק:
 <strong>הא</strong> <small>[הרי]</small> אם אכלם <strong>משעת הרמה ואילך מיהא</strong> <small>[על כל פנים]</small> יש זכות תביעה לכהן על מעשרותיו, ו<strong>משלם</strong> האוכלם. ויש לשאול: <strong>אמאי</strong> <small>[מדוע]</small> חייב לשלם, <strong>ליהוי</strong> <small>[שיהא]</small> דינו <strong>כמזיק מתנות כהונה או שאכלן,</strong> וכשיטת רב חסדא שהריהו פטור! ומשיבים: <strong>הכא נמי</strong> <small>[כאן גם כן]</small> מדובר
## דף קלא.
 <strong>דאתו לידיה בטבלייהו</strong> <small>[שבאו</small> הפירות בתחילה <small>לידיו</small> של הכהן <small>בטבלם],</small> <strong>וקסבר האי תנא</strong> <small>[וסבור תנא זה]</small> כי <strong>מתנות שלא הורמו</strong> — <strong>כמי שהורמו דמיין</strong> <small>[הן נחשבות],</small> ולכך זכה בהם הכהן מן ההפקר (שהרי קדם לכל כהן אחר בתפיסתן), ומסירתם לכהן, אף שהם עדיין בטבלם, נחשבת כ"משעת הרמה", ולכך חייב בעל הבית על אכילתם. ומציעים עוד בבירור דברי רב חסדא,
 <strong>תא שמע</strong> <small>[בוא</small> ו<small>שמע]</small> ממה ששנינו: <strong>הרי שאנסו</strong> אנשי <strong>בית המלך</strong> את הבעלים למסור להם את <strong>גרנו</strong> (ערימת התבואה), <strong>אם</strong> היה זה <strong>ב</strong>פרעון <strong>חובו,</strong> שהיה חייב להם סכום כסף מוגדר שנזקף עליו כחוב — הריהו <strong>חייב לעשר</strong> מתבואות אחרות שיש לו, כשיעור המעשרות שהיה מפריש מהתבואה שנלקחה ממנו. שהרי כבר נתחייב בהפרשת מעשרותיה, וכאילו מכרה לאחר. ואולם <strong>אם באנפרות</strong> <small>[בשרירות]</small> נלקחה ממנו התבואה בידי אנשי בית המלך — הריהו <strong>פטור מלעשר.</strong> ומתוך שחייב לשלם לכהן את מעשרות תבואה שנלקחה ממנו בפרעון חובו, נלמד שהרי זה ממון שיש לו תובעים (שאילולי היה צריך לשלם בעל כרחו, לא היה צריך להפריש תבואה ממקום אחר), ושלא כשיטת רב חסדא!
  ודוחים:  <strong>שאני התם</strong> <small>[שונה שם]</small> הדין, משום שנמצא <strong>דקא משתרשי ליה</strong> <small>[שהוא מרויח לו]</small> בזה שנלקחה ממנו התבואה בחובו, שמעתה אין הוא צריך להפריש ממנה מעשרות שהתחייב כבר בהם. לכך אמרה הברייתא שחייב להפריש מעשרות ממקום אחר, ולא משום שהוא נתבע על ידי הכהנים לשלם להם.
  ומציעים עוד: <strong>תא שמע</strong> <small>[בוא</small> ו<small>שמע]</small> ממה ששנינו: <strong>אמר לו</strong> ישראל לטבח <strong>"מכור לי בני מעיה של פרה"</strong> מסויימת, <strong>והיה בהן</strong> בתוך המעיים <strong>מתנות כהונה</strong> (קיבה) שלא ניתנו לכהן — הקונה הוא ש<strong>נותנן</strong> את המתנות <strong>לכהן, ו</strong>הטבח <strong>אינו מנכה לו</strong> בשל כך <strong>מן הדמים</strong> ששילם עבור בני המעיים, שכן ידע הקונה שהקיבה נמצאת בבני המעיים ואינה בכלל המכירה. ואולם אם <strong>לקח</strong> (קנה) <strong>הימנו</strong> (ממנו) <strong>במשקל,</strong> ששילם עבור משקל מסויים של בני מעיים — הקונה אמנם <strong>נותנן לכהן</strong> את מתנותיו, <strong>ו</strong>אולם הטבח <strong>מנכה לו</strong> את משקל הקיבה <strong>מן הדמים</strong> שקיבל.
  ומעתה יש לשאול: <strong>אמאי</strong> <small>[מדוע]</small> נדרש הקונה לתת את הקיבה לכהן, <strong>ליהוי</strong> <small>[יהא]</small> נחשב הטבח שמכר בני מעיה של פרה עם הקיבה שבהם, <strong>כמזיק מתנות כהונה או שאכלן,</strong> שלשיטת רב חסדא הריהו פטור מלשלם. ושלא כשיטת רב חסדא! ודוחים: <strong>שאני התם</strong> <small>[שונה שם]</small> הדין, שהקונה חייב לתת את מתנות הכהונה שבידו משום <strong>דאיתנהו בעיניהו</strong> <small>[ש</small>הן <small>נמצאות בעינן,</small> שלא נאכלו או אבדו<small>],</small> ורב חסדא דיבר באופן שאינן בעין.
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה נוספת לענין דברי רב חסדא, ממה ששנינו: <strong>תשעה</strong> דברים הם <strong>נכסי כהן:</strong> ה<strong>תרומה,</strong> <strong>ותרומת מעשר, וחלה, ראשית הגז, ומתנות, והדמאי, והבכורים, ו</strong>שווים של של נכסי הגר שנגזלו בידי אדם, ונשבע הגזלן לשקר שלא גזלו, ולאחר מכן מת הגר בלא יורשים, והודה הגזלן שנשבע לשקר שהריהו משלם לכהן את שווי <strong>ה</strong><strong>קרן</strong> של נכסי הגר, <strong>ו</strong>בתוספת <strong>החומש</strong> (חמישית) שלהם.
  ונברר:  <strong>למאי</strong> <small>[למה,</small> לאיזה ענין<small>]</small> אמרו בדברים הללו שהם נכסי כהן? <strong>לאו</strong> <small>[האם לא]</small> לענין <strong>להוציאן בדיינין,</strong> ושלא כשיטת רב <strong>חסדא!</strong> ודוחים: <strong>לא,</strong> כוונת הדברים <strong>לכדתנן</strong> <small>[לכמו ששנינו]:</small> <strong>למה אמרו</strong> שהם <strong>נכסי כהן? שקונה בהן עבדים וקרקעות ובהמה טמאה, ובעל חוב</strong> של הכהן <strong>נוטלן ב</strong>פרעון <strong>חובו, ואשה</strong> של כהן המתגרשת ממנו נוטלת מהם <strong>בכתובתה, ו</strong>יכול הכהן לקנות בדמי אלה <strong>ספר תורה.</strong>
 <big>א</big> מסופר: <strong>ההוא ליואה דהוה חטף מתנתא</strong> <small>[לוי אחד שהיה חוטף מתנות</small> כהונה, זרוע לחיים וקיבה<small>]</small> מידיהם של ילדים שהיו מוליכים את מתנות אביהם לכהן. <strong>אתו</strong> <small>[באו]</small> <strong>אמרו ליה</strong> <small>[לו]</small> <strong>לרב</strong> שכך נוהג אותו לוי. <strong>אמר להו</strong> <small>[להם]:</small> <strong>לא מסתייה</strong> <small>[לא דיו]</small> שכאשר הוא שוחט את בהמתו <strong>דלא שקלינן מיניה</strong> <small>[שאין אנו לוקחים ממנו]</small> מתנות <strong>כהונה,</strong> <strong>אלא</strong> הוא <strong>מיחטף נמי חטיף</strong> <small>[לחטוף גם כן חוטף]</small> מתנות הנשלחות לכהן?!
  ושואלים:  <strong>ו</strong>לדעת <strong>רב, אי איקרו</strong> <small>[אם</small> הלוים <small>נקראים]</small> <strong>"עם"</strong> — <strong>משקל נמי לשקול מינייהו</strong> <small>[שיקחו גם כן מהם]</small> זרוע לחיים וקיבה, שהריהם בכלל הנאמר במצות נתינת זרוע לחיים וקיבה "מאת העם מאת זובחי הזבח" (דברים יח, ג).
  ו<strong>אי לא איקרו</strong> <small>[אם לא נקראים]</small> הלוים <strong>"עם"</strong> — <strong>רחמנא פטרינהו</strong> <small>[התורה פטרה אותם],</small> ואין אנו עושים להם טובה אם איננו לוקחים מהם מתנות זרוע לחיים וקיבה! ומשיבים: <strong>מספקא ליה אי איקרו</strong> <small>[מסופק היה לו</small> לרב <small>אם נקראים]</small> הלוים <strong>"עם" אי לא איקרו</strong> <small>[או לא נקראים]</small> <strong>"עם".</strong> ומשום הספק פטר את הלוים מלתת מתנות לכהן, שהרי כלל הוא שהמוציא מחבירו עליו הראיה.
 <big>ב</big> ובענין זה מסופר: <strong>יתיב</strong> <small>[ישב]</small> <strong>רב פפא וקאמר לה להא שמעתא</strong> <small>[ואמר את ההלכה הזו]</small> של רב. <strong>איתיביה</strong> <small>[הקשה לו]</small> <strong>רב אידי בר אבין לרב פפא</strong> ממה ששנינו, <strong>ארבע מתנות עניים</strong> הן <strong>שב</strong>פירות ה<strong>כרם,</strong> ואלו הן: <strong>הפרט</strong> (גרגרי ענבים מועטים הנושרים מן האשכול בזמן הבציר), <strong>והעוללות</strong> (אשכולות ענבים שאינם שלמים), <strong>והשכחה</strong> (אשכולות ענבים הנשכחים בכרם), <strong>והפאה</strong> (מעט אשכולות בקצה הכרם). <strong>ושלש</strong> מתנות עניים הן <strong>שבתבואה: הלקט</strong> (שיבולים הנושרות בזמן הקצירה) <strong>והשכחה, והפאה. שנים</strong> מתנות עניים הן <strong>שב</strong>פירות ה
 <strong>אילן: השכחה, והפאה. כולן אין בהם טובת הנאה לבעלים,</strong> שאין לבעלים זכות בהם, אפילו זכות לחלק אותם לאדם מסויים, וכל הקודם וזכה בהן, הריהן שלו. <strong>ואפילו עני שבישראל</strong> שיש לו כרם או שדה תבואה או אילן חייב לתת מתנות עניים בפירותיו, ואם אינו נותנן — בית דין <strong>מוציאין מידו.</strong>
 ואולם <strong>מעשר עני</strong> (המופרש מן התבואות והפירות בשנים השלישית והשישית לשנות השמיטה) <strong>המתחלק בתוך ביתו</strong> (שלא כשאר מתנות עניים הניתנות בהיות הפירות בשדה) <strong>—</strong> <strong>יש בו טובת הנאה לבעלים,</strong> שרשאי לתת את מעשר העני שברשותו לאיזה עני שירצה. <strong>ו</strong>בדומה לשאר מתנות עניים, <strong>אפילו עני שבישראל</strong> אם אינו מפריש מפירותיו מעשר עני — בית הדין עומדים ו<strong>מוציאין אותו מידו. ו</strong>אילו <strong>שאר מתנות כהונה, כגון הזרוע והלחיים והקבה</strong> אינן כמתנות עניים, ש<strong>אין מוציאין אותן לא מכהן</strong> אחד ליתנן <strong>לכהן</strong> אחר, <strong>ולא מלוי</strong> אחד ליתנן <strong>ללוי</strong> אחר. ועתה מפרשים את דברי ברייתא זו.
  שנינו בה כי <strong>ארבע מתנות</strong> עניים הן <strong>שב</strong>פירות ה<strong>כרם, הפרט, והעוללות, והשכחה, והפאה.</strong> ומפרטים את מקורן בכתובים: <strong>דכתיב</strong> <small>[שנאמר]:</small> <strong>"וכרמך לא תעולל ופרט כרמך לא תלקט</strong> לעני ולגר תעזוב אותם" (ויקרא יט, י)
 <strong>—</strong> שמצוה להניח את העוללות לעני ("לא תעולל"), וכן את הפרט ("ופרט... לא תלקט"). <strong>ו</strong>עוד <strong>כתיב</strong> <small>[נאמר]:</small> <strong>"כי תבצור כרמך לא תעולל אחריך</strong> לגר ליתום ולאלמנה יהיה" (דברים כד, כא), <strong>אמר ר' לוי: "אחריך"</strong> — <strong>זו</strong> רמז ל<strong>שכחה,</strong> שעומר השכחה הוא זה שנשכח מאחוריו של הקוצר, ואילו זה שלפניו — אינו שכחה. ובאשר למקור מצות
 <strong>פאה</strong> שחייבים גם בה בפירות הכרם — <strong>גמר</strong> <small>[למד]</small> בגזירה שווה <strong>"אחריך" "אחריך" מ</strong>מה שנאמר ב<strong>זית, דכתיב</strong> <small>[שנאמר]:</small> <strong>"כי תחבוט זיתך לא תפאר אחריך</strong> לגר ליתום ולאלמנה יהיה" (דברים שם, כ), <strong>ותנא דבי</strong> <small>[ושנה</small> החכם <small>של בית]</small> מדרשו של <strong>ר' ישמעאל</strong> בפירוש הלשון "לא תפאר": <strong>שלא תטול תפארתו ממנו</strong> אלא תשאיר פאה.
  ועוד שנינו בברייתא כי <strong>שלשה</strong> מתנות עניים הן <strong>שבתבואה,</strong> והן: <strong>הלקט,</strong>
## דף קלא:
 <strong>השכחה, והפאה,</strong> ומפרטים את מקורן בכתובים: <strong>דכתיב</strong> <small>[ש</small>כן <small>נאמר]</small> <strong>"ובקוצרכם את קציר ארצכם לא תכלה פאת שדך בקוצרך ולקט קצירך</strong> לא תלקט לעני ולגר תעזוב אותם" (ויקרא כג, כב) — הרי אלה מצוות פאה ולקט. ועוד נאמר <strong>"כי תקצור קצירך בשדך ושכחת עומר בשדה</strong> לא תשוב לקחתו לגר ליתום ולאלמנה יהיה" (דברים כד, יט) — הרי זו מצות שכחה.
  ועוד שנינו בברייתא בענין מתנות עניים כי <strong>שנים</strong> הן <strong>ש</strong>מצוותן <strong>באילן:</strong> <strong>השכחה והפאה, דכתיב</strong> <small>[ש</small>כן <small>נאמר]</small> <strong>"כי תחבוט זיתך לא תפאר אחריך</strong> לגר ליתום ולאלמנה יהיה" (שם כד, כ)<strong>, ותנא דבי</strong> <small>[ושנה</small> החכם <small>של בית]</small> מדרשו של <strong>ר' ישמעאל</strong> בפירוש הכתוב "לא תפאר": <strong>שלא תטול תפארתו ממנו,</strong> אלא הותר פאה בפירות האילן, והנאמר <strong>"אחריך"</strong> — <strong>זה שכחה.</strong>
 <strong>וכולן,</strong> כל מתנות העניים, <strong>אין בהן טובת הנאה לבעלים,</strong> שאין בידי הבעלים לתיתן דווקא למי שהם רוצים, אלא כל עני זכאי בהן, ומסבירים: <strong>מאי טעמא</strong> <small>[מה טעם,</small> מקור<small>]</small> הדבר? שכן לשון <strong>"עזיבה"</strong> ("תעזוב אותם") <strong>כתיבא בהו</strong> <small>[נאמרה בהן].</small>
 <strong>ו</strong>עוד שנינו בברייתא כי <strong>אפילו עני שבישראל</strong> אם יש לו שדה או כרם, <strong>מוציאין אותו</strong> את מתנות העניים <strong>מידו, דכתיב</strong> <small>[ש</small>כן <small>נאמר]</small> <strong>"ולקט קצירך לא תלקט לעני ולגר תעזוב אותם"</strong> — <strong>להזהיר</strong> אף את ה<strong>עני על</strong> התבואה והפירות <strong>שלו</strong> לתת מהם מתנות עניים.
 <strong>ו</strong>עוד שנו בברייתא כי <strong>מעשר עני המתחלק בתוך הבית יש בו טובת הנאה לבעלים,</strong> שיכול לתת אותו לכל עני שירצה. ומסבירים: <strong>מאי טעמא</strong> <small>[מה טעם]</small> הדבר? שכן במעשר עני לשון <strong>"נתינה" כתיבא ביה</strong> <small>[כתובה בו]</small> ("כי תכלה לעשר את כל מעשר תבואתך בשנה השלישית שנת המעשר ונתתה ללוי לגר ליתום ולאלמנה ואכלו בשעריך ושבעו". שם כו, יב).
 <strong>ו</strong>בענין ששנינו כי <strong>אפילו עני שבישראל מוציאין אותו</strong> את מעשר העני <strong>מידו,</strong> <strong>אמר ר' אילעא, גמר</strong> <small>[למד</small> בגזירה שווה<small>]</small> מן המלים <strong>"לגר" "לגר" מהתם</strong> <small>[משם,</small> ממצות לקט<small>],</small> <strong>מה להלן</strong> <small>[שם],</small> במצות לקט — <strong>מוזהר עני על שלו,</strong> לתת מתבואתו ופירותיו לקט, <strong>אף כאן</strong> במצות מעשר עני — <strong>מוזהר עני על שלו.</strong>
 <strong>ו</strong>עוד שנינו בברייתא כי <strong>שאר מתנות כהונה, כגון הזרוע והלחיים והקבה, אין מוציאין אותן לא מכהן לכהן ולא מלוי ללוי.</strong> ומדייקים: דווקא מאלה אין מוציאים, <strong>הא</strong> <small>[הרי]</small> <strong>מלוי לכהן</strong> — <strong>מוציאין, אלמא</strong> <small>[מכאן]</small> נסיק כי הלויים <strong>איקרו</strong> <small>[נקראים]</small> <strong>"עם",</strong> ולכך נוטלים מהם את המתנות, שכן נאמר במתנת זרוע לחיים וקיבה "וזה יהיה משפט הכהנים מאת העם זובחי הזבח אם שור אם שה ונתן לכהן הזרוע לחיים והקיבה" (שם יח, ג). ושלא כרב שהסתפק אם הלויים נקראים "עם"!
  ודוחים:  אין הכוונה בברייתא למתנות זרוע לחיים וקיבה ממש אלא בשאר מתנות כהונה <strong>כגון</strong> (כמו, בדומה) <strong>הזרוע</strong> לחיים וקיבה, <strong>ו</strong>אולם <strong>לא זרוע</strong> לחיים וקיבה עצמם. <strong>ומאי ניהו</strong> <small>[ומה הוא]</small> — <strong>מעשר ראשון.</strong>
 ותוהים: <strong>מעשר ראשון</strong> של <strong>לוי הוא</strong> ומדוע מוציאים אותו מידו? ומשיבים: שיטת הברייתא <strong>כ</strong>דעת <strong>ר' אלעזר בן עזריה</strong> הסבור כי מעשר ראשון ניתן לכהן ולא <strong>ללוי.</strong> <strong>דתניא</strong> <small>[ש</small>כן <small>שנויה</small> ברייתא<small>]</small> ה<strong>תרומה</strong> — ניתנת <strong>לכהן, מעשר ראשון</strong> — <strong>ללוי,</strong> אלה <strong>דברי ר' עקיבא. ר' אלעזר בן עזריה אומר:</strong> מעשר ראשון אף שנאמר בתורה שהוא ניתן ללוי, הריהו ניתן <strong>אף לכהן,</strong> שכן במקומות רבים נקראים הכהנים "לויים".
  ושואלים:  <strong>אימר</strong> <small>[אמור]</small> ש<strong>אמר ר' אלעזר בן עזריה</strong> כי מעשר ראשון ניתן <strong>אף לכהן,</strong> ואולם שיהא ניתן רק <strong>לכהן ולא ללוי מי</strong> <small>[האם]</small> <strong>אמר,</strong> ואיך אם כן מוציאים את המעשר הראשון מידי הלוי לתתו לכהן? ומשיבים: <strong>אין</strong> <small>[כן],</small> אכן מעיקר הדין אין מוציאים מן הלוי כדי לתיתו לכהן, ואולם מדובר <strong>לבתר דקנסינהו</strong> <small>[לאחר שקנסם]</small> <strong>עזרא</strong> את הלויים שלא יתנו להם מעשר ראשון, מפני שלא עלו לארץ ישראל.
 ושואלים: <strong>אימר דקנסינהו</strong> <small>[אמור שקנסם]</small> <strong>עזרא</strong> — <strong>דלא יהבינן להו</strong> <small>[שלא ניתן להם]</small> מעשר ראשון, ואולם <strong>משקל מינייהו</strong> <small>[לקחת מהם]</small> מעשר ראשון שכבר ניתן להם, ולתיתו לכהנים, <strong>מי</strong> <small>[האם]</small> גם כן <strong>אמר?! אלא</strong> יש להציע הסבר אחר: אין כוונת דברי הברייתא לזרוע לחיים וקיבה ממש, אלא לשאר מתנות כהונה שהן <strong>כגון זרוע</strong> לחיים וקיבה, <strong>ולא זרוע</strong> לחיים וקיבה ממש, <strong>ומאי ניהו</strong> <small>[ומה הוא]</small> — <strong>ראשית הגז.</strong> שבמצוה זו נאמר "וראשית גז צאנך תתן לו" (שם יח, ד), ולא נאמר בה "מאת העם", לכך אף הלוי חייב בנתינת ראשית הגז לכהן, ומוציאים אותה מתחת ידו.
  ומציעים עוד בענין זה: <strong>תא שמע</strong> <small>[בא</small> ו<small>שמע]</small> ראיה שלא כדברי רב ממה ששנינו בברייתא, <strong>זה הכלל: כל דבר שהוא בקדושה</strong> שאסור באכילה למי שאינם כהנים, <strong>כגון תרומה ותרומת מעשר וחלה</strong> — <strong>מוציאין אותן מידם</strong> של לויים לתיתם לכהן. <strong>וכל דבר שאינו בקדושה, כגון הזרוע והלחיים והקבה</strong> (שהרי הן באות מבהמות של חולין) — <strong>אין מוציאין אותו מידם</strong> של הלויים לתיתן לכהנים. משום שאין הלויים נקראים "עם", ואינם נכללים איפוא בציווי "מאת העם". ושלא כדברי רב שהסתפק אם הם נקראים "עם"! ודוחים: אין הכוונה לזרוע לחיים וקיבה, אלא לשאר מתנות כהונה, שהן
 <strong>כגון זרוע</strong> לחיים וקיבה, <strong>ו</strong>אולם <strong>הן</strong> <strong>לא</strong> ממש <strong>זרוע</strong> לחיים וקיבה, <strong>ומאי ניהו</strong> <small>[ומה הוא]</small> — <strong>מעשר ראשון, ו</strong>מדובר <strong>לבתר דקנסינהו</strong> <small>[ולאחר שקנסם]</small> <strong>עזרא,</strong> שלא יתנו להם <strong>עוד את המעשר הראשון אלא לכהנים. ואולם אם כבר ניתן מעשר ראשון ללוי —</strong> אין מוציאים מידו, שעל כך לא גזר עזרא.
 ומציעים עוד בענין זה: <strong>תא שמע</strong> <small>[בא</small> ו<small>שמע]</small> ראיה שלא כדברי רב ממה ששנינו בברייתא: ישראל <strong>השוחט</strong> בהמה <strong>לכהן ו</strong>כן אם שוחט <strong>לגוי</strong> — הריהו <strong>פטור מן המתנות,</strong> שהן כהן והן גוי פטורים מנתינת מתנות כהונה. ונדייק: <strong>הא</strong> <small>[הרי]</small> אם שחט <strong>ללוי ולישראל</strong> — <strong>חייב</strong> במתנות כהונה, ומוציאים מתחת ידו, והרי שלוי הוא בכלל "עם" שלא כרב שהסתפק בדבר! ודוחים: אין זו קושיה על דברי רב, שכן <strong>לא תימא</strong> <small>[אל תאמר]</small> בדיוק דברי הברייתא <strong>הא</strong> <small>[הרי]</small> מכאן שהשוחט <strong>ללוי ולישראל חייב, אלא</strong> כך <strong>אימא</strong> <small>[אמור]:</small> <strong>הא</strong> <small>[הרי]</small> מכאן שהשוחט <strong>לישראל</strong> — <strong>חייב</strong> במתנות כהונה.
  ומקשים על הסבר זה: <strong>אבל ללוי מאי</strong> <small>[מה]</small> יהא הדין — שהשוחט לו בהמה הריהו <strong>פטור</strong> ממתנות כהונה, <strong>אי הכי, ליתני</strong> <small>[אם כן, שישנה]</small> בברייתא <strong>"השוחט ללוי ולגוי פטור מן המתנות"</strong>, ומכאן נדע שהוא הדין בשוחט לכהן! <strong>ועוד:</strong> <strong>הא תניא</strong> <small>[הרי שנינו</small> בברייתא<small>]</small> במפורש ש<strong>השוחט לכהן ולגוי</strong> — אכן <strong>פטור מן המתנות,</strong> ואולם השוחט <strong>ללוי ולישראל</strong> — <strong>חייב</strong> במתנות כהונה, והרי זו <strong>תיובתא</strong> <small>[קושיה חמורה]</small> על דברי
 <strong>רב!</strong> ומשיבים: <strong>אמר</strong> <small>[יכול לומר]</small> <strong>לך רב</strong> כי אמנם דברי ברייתא זו הינם שלא כדבריו, ואולם מחלוקת <strong>תנאי</strong> <small>[תנאים]</small> <strong>היא</strong> השאלה אם הלויים נקראים "עם". <strong>דתניא</strong> <small>[ש</small>כן <small>שנויה</small> ברייתא<small>]</small> על הכתוב בסיכום סדר העבודה ביום הכיפורים "וכיפר את מקדש הקודש ואת אהל מועד ואת המזבח יכפר ועל הכהנים ועל כל עם הקהל יכפר" (ויקרא טז, לג): <strong>"וכפר את מקדש הקדש"</strong> — <strong>זה לפני ולפנים,</strong> שקרבנות הפר והשעיר של יום הכפורים מכפרים על טומאה שאירעה בקודש הקדשים.
 <strong>"אהל מועד"</strong> — <strong>זה היכל,</strong> שהם מכפרים על טומאה שאירעה בו. <strong>"מזבח"</strong> — <strong>כמשמעו,</strong> שהם מכפרים על טומאה שהיתה בעבודות שבמזבח. <strong>"יכפר"</strong> — <strong>אלו עזרות</strong> שבמקדש, שהם מכפרים את הטומאה שאירעה בהן. "ועל <strong>ה</strong><strong>כהנים"</strong> — <strong>כמשמעו,</strong> אם שגגו ונכנסו טמאים לעזרה. "ועל כל <strong>עם הקהל"</strong> — <strong>אלו ישראל, "יכפר"</strong> — <strong>אלו הלוים.</strong>
 <strong>ותניא אידך</strong> <small>[ושנינו</small> עוד ברייתא <small>אחרת]</small> בדרשת כתוב זה: <strong>"יכפר"</strong> — <strong>אלו עבדים</strong> כנענים שבידי ישראל, שחייבים במקצת מצוות, ונדרשת גם עליהם כפרה. וטעם הדבר שבברייתא זו לא נדרש הכתוב ללויים כבברייתא הקודמת, אלא לעבדים כנענים, <strong>מאי לאו</strong> <small>[האם לא]</small> משום ש<strong>בהא קמיפלגי</strong> <small>[בזה הן</small> הברייתות הללו, <small>חלוקות],</small> <strong>דמר סבר</strong> <small>[שחכם זה,</small> בברייתא השניה, <small>סבור]</small> כי הלוים <strong>איקרו</strong> <small>[נקראים]</small> <strong>"עם",</strong> ונכללים הם בכתוב "עם הקהל", והכתוב הנוסף "יכפר" בא ללמד על עבדים כנענים. <strong>ו</strong>אילו <strong>מר סבר</strong> <small>[חכם זה,</small> בברייתא הראשונה, <small>סבור]</small> כי הלוים <strong>לא איקרו</strong> <small>[אינם נקראים]</small> <strong>"עם",</strong> ואין הם נכללים בדרשת "עם הקהל", והכתוב הנוסף "יכפר" בא ללמד על הלויים.
  ושואלים:  <strong>ורב</strong> המסתפק אם הלויים נקראים "עם", עתה שראינו כי חלוקים תנאים בשאלה זו, <strong>אי סבירא ליה כהאי תנא</strong> <small>[אם סבור הוא כתנא</small> זה, אחד מהם] — <strong>לימא</strong> <small>[שיאמר]</small> כדעתו של תנא זה, <strong>ואי סבירא ליה כהאי תנא</strong> <small>[ואם סבור הוא כתנא</small> זה, האחר] — <strong>לימא</strong> <small>[שיאמר]</small> כדעתו של תנא זה! ומסבירים: <strong>מספקא ליה אי כהאי תנא אי כהאי תנא</strong> <small>[מסופק לו לרב אם</small> ההלכה <small>כתנא זה אם כתנא זה].</small>
 ובהכרעת הנדון <strong>דרש מרימר: הלכתא כוותיה</strong> <small>[הלכה כשיטתו]</small> של <strong>רב</strong> שספק אם הלויים נקראים "עם", ולכך אין מחייבים את הלויים לתת זרוע לחיים וקיבה לכהנים. <strong>והלכתא כוותיה</strong> <small>[והלכה כשיטתו]</small> של <strong>רב חסדא</strong> שהמזיק מתנות כהונה או שאכלן פטור מלשלמן לכהנים.
 <big>א</big> ועוד בענין מתנות כהונה למי שאינו כהן, נמסר כי <strong>עולא הוה יהיב מתנתא לכהנתא</strong> <small>[היה נותן מתנות</small> כהונה <small>לכהנת,</small> בת כהן<small>],</small> אף שהיא נשואה לישראל, <strong>איתיביה</strong> <small>[הקשה לו]</small> <strong>רבא לעולא</strong> על הנהגתו זו ממה ששנינו כי שיריי <strong>מנחת כהנת</strong> — <strong>נאכלת,</strong> כשיירי מנחת ישראל. ואילו שיירי <strong>מנחת כהן</strong> — <strong>אינה נאכלת,</strong> שכן נאמר במנחת כהן "וכל מנחת כהן כליל תהיה לא תאכל" (ויקרא ו, טז).
 <strong>ואי אמרת</strong> <small>[ואם אתה אומר]</small> שאפשר לתת מתנות כהונה לבת כהן משום שבכל מקום שנאמר בתורה <strong>"כהן"</strong> הכוונה היא: <strong>ואפילו כהנת,</strong> <strong>והכתיב: "וכל מנחת כהן כליל תהיה לא תאכל",</strong> ומעתה גם שיירי מנחת כהנת לא ייאכלו! <strong>אמר ליה</strong> <small>[לו]</small> עולא לרבא בתשובה: <strong>רבי,</strong>
## דף קלב.
 <strong>מטונך</strong> <small>[ממשאך],</small> ממה שאתה מקשה עלי, ממנו ראייה לשיטתי. שכן מה שלענין מנחה דינה של בת כהן כישראל, הרי זה משום ש<strong>"אהרן ובניו" כתובין בפרשה</strong> של סדר הקרבת מנחת כהנים ("וזאת תורת המנחה הקרב אותה בני אהרן לפני ה' אל פני המזבח". ויקרא ו, ז) — להורות שהפרשה מדברת דווקא בכהנים ולא בבנות כהנים. ואולם בכל מקום שנאמר בו "כהן" בלבד — אף בת כהן בכלל זה, ולכך אפשר לתת אף לבת כהן מתנות כהונה.
  ומביאים בענין זה מדברי תנאים בברייתות, <strong>דבי</strong> <small>[</small>החכם <small>של בית]</small> מדרשו של <strong>ר' ישמעאל תנא</strong> <small>[שנה]:</small> כל מקום שנאמר בכתוב בענין מתנות כהונה <strong>"כהן"</strong> — הרי זה דווקא כהן <strong>ולא כהנת, וילמוד סתום</strong> (הנאמר בסתם, בלא שפורש בו שמדובר בכהן) <strong>מן המפורש</strong> בכהן האמור במנחה, שנאמר בו "אהרן ובניו" להדגיש שהכוונה דווקא לכהן ולא לכהנת.
 <strong>דבי</strong> <small>[</small>החכם <small>של בית]</small> מדרשו של <strong>ר' אליעזר בן יעקב תנא</strong> <small>[שנה]:</small> אמנם כל מקום שנאמר בו "כהן" — הכוונה היא לכהן ולא לכהנת, ואולם <strong>"כהן"</strong> האמור במתנות כהונה כוונתו: <strong>ואפילו כהנת.</strong> וטעמ <strong>ו: שכן בתחילת פרשת מתנות זרוע לחיים וקיבה נאמר "וזה יהיה משפט הכהנים" (דברים יח, ג) — להורות</strong> שהכוונה (כבשאר מקומות) דווקא לכהן ולא לכהנת. ובהמשך הפסוק נאמר "ונתן לכהן הזרוע והלחיים והקיבה" — ואף זה מורה על מיעוט, כהן ולא כהנת. ו<strong>הוי</strong> <small>[הריהו]</small> <strong>מיעוט אחר מיעוט, ו</strong>כלל הוא ש<strong>אין מיעוט אחר מיעוט</strong> בא <strong>אלא לרבות.</strong> ולמדנו מכאן שבדין מתנות כהונה, אף <strong>כהנת בכלל.</strong>
 ומוסרים כי <strong>רב כהנא</strong> שהיה ישראל, ואשתו בת כהן, <strong>אכל</strong> מתנות כהונה <strong>בשביל אשתו.</strong> וכן <strong>רב פפא אכל בשביל אשתו,</strong> וכן <strong>רב יימר אכל בשביל אשתו,</strong> וכן <strong>רב אידי בר אבין אכל בשביל אשתו.</strong>
 ובקביעת הלכה בסוגיות שנידונו למעלה, <strong>אמר רבינא,</strong> כך <strong>אמר לי מרימר: הלכתא כוותיה</strong> <small>[הלכה כשיטתו]</small> של <strong>רב</strong> שזכות הלויים במתנות כהונה נתונה בספק, ולכן אין מוציאים אותן מידם למוסרן לכהנים. <strong>והלכתא כוותיה</strong> <small>[והלכה כשיטתו]</small> של <strong>רב חסדא</strong> שהמזיק או אוכל מתנות כהונה פטור מלשלם על כך. <strong>והלכתא כוותיה</strong> <small>[והלכה כשיטתו]</small> של <strong>עולא</strong> שמתנות כהונה ניתנות גם לבת כהן.
 <strong>ו</strong>מוסיפים עוד הלכה, בנושא שלא נידון למעלה, ואולם הריהו קרוב לדינו של עולא: <strong>הלכתא כוותיה</strong> <small>[הלכה כשיטתו]</small> של <strong>רב אדא בר אהבה</strong> שאמר כי <strong>לויה</strong> (בת לוי, אף שהיא נשואה לישראל) <strong>שילדה</strong> בן בכור — <strong>בנה פטור מ</strong>נתינת <strong>חמש סלעים</strong> לכהן בפדיונו, שהריהו כבנו של לוי הפטור מנתינה זו.
 <big>א</big> ועוד בדיני מתנת זרוע לחיים וקיבה, <strong>תנו רבנן</strong> <small>[שנו חכמים]:</small> <strong>הזרוע והלחיים והקבה נוהגים</strong> אף <strong>בכלאים</strong> (בעלי חיים שנוצרו מהכלאת שני מינים) <strong>וב</strong>בעל החיים הנקרא <strong>כוי. ר' אליעזר אומר: כלאים הבא</strong> (שנולד) <strong>מן העז ומן הרחל</strong> — <strong>חייב במתנות</strong> כהונה (זרוע לחיים וקיבה), ואילו הנולד <strong>מן התייש ומן הצבייה</strong> — <strong>פטור מן המתנות,</strong> שכן במתנות כהונה נאמר "אם שור אם שה", ואין הצביה בכלל "שה".
  ותוהים:  <strong>מכדי קיימא לן</strong> <small>[הרי מקובל בידינו],</small> (לעיל פ,א) כי <strong>לענין</strong> מצוות <strong>כסוי הדם ו</strong>נתינת <strong>מתנות</strong> כהונה <strong>לא משכחת ליה</strong> <small>[אין אתה מוצא]</small> את מחלוקתם זו של חכמים ור' אליעזר <strong>אלא ב</strong>נולד מה <strong>צבי הבא על התיישה, ובין לר' אליעזר בין לרבנן</strong> <small>[לחכמים]</small> — <strong>מספקא להו אי</strong> <small>[מסופק להם אם]</small> <strong>חוששין</strong> (מתייחסים) <strong>לזרע האב</strong> בקביעת זהות הנולד מהכלאה של שני מינים, והנולד מהם יש בו איפוא חלק צבי וחלק תיישה. <strong>אי</strong> <small>[או]</small> ש<strong>אין חוששין</strong> לזרע האב, וקביעת זהותו הינה על פי האם, והריהו איפוא שה.
 <strong>ו</strong>עוד <strong>ב</strong>שאלה האם האמור ש<strong>שה</strong>חייב במתנות, אינו לדעת הכל, <strong>ואפילו</strong> ב<strong>מקצת שה קמיפלגי</strong> <small>[הם חלוקים].</small> ש<strong>מר סבר</strong> <small>[חכם זה,</small> חכמים, <small>סבור]</small> כי <strong>"שה", ואפילו מקצת שה,</strong> <strong>ולכך כיון שודאי יש בו מקצת שה, מצד אמו הריהו חייב במתנות כהונה.</strong> <strong>ו</strong>אילו <strong>מר סבר</strong> <small>[חכם זה,</small> ר' אליעזר, <small>סבור]</small> כי <strong>"שה" ואפילו מקצת שה לא אמרינן</strong> <small>[אין אנו אומרים],</small> ולכן הריהו פטור ממתנות כהונה, שיש לחשוש לזרע האב שיש בו.
  ושואלים:  <strong>בשלמא</strong> <small>[נניח]</small> לשיטת <strong>ר' אליעזר</strong> ש<strong>פטר</strong> את הכלאיים ממתנות כהונה — שכן <strong>קסבר</strong> <small>[הוא סבור]</small> ש<strong>"שה" ולא מקצת שה. אלא ל</strong>שיטת <strong>רבנן</strong> <small>[חכמים],</small> <strong>נהי נמי דקסברי</strong> <small>[אף שגם כן הם סבורים]</small> כי <strong>"שה" ואפילו מקצת שה</strong>חייב במתנות כהונה, רק <strong>פלגא לשקול</strong> <small>[חצי יקח]</small> הכהן במתנותיו, <strong>ו</strong>אילו <strong>אידך פלגא</strong> <small>[החצי השני],</small> <strong>לימא ליה</strong> <small>[שיאמר לו]</small> הבעלים לכהן: <strong>אייתי</strong> <small>[הבא]</small> <strong>ראיה</strong> ש<strong>אין חוששין לזרע האב, ושקול</strong> <small>[וקח]</small> גם את החצי השני! <strong>אמר רב הונא בר חייא</strong> בתשובה: <strong>מאי</strong> <small>[מה]</small> הכוונה בלשון <strong>"חייב" נמי דקא אמר</strong> <small>[גם כן שאמרו</small> חכמים<small>]</small> — <strong>חייב בחצי מתנות.</strong>
 <strong>מתיב</strong> <small>[מקשה]</small> על הסבר זה <strong>ר' זירא</strong> ממה ששנינו כי בעל החיים הנקרא <strong>כוי</strong> (שהוא ספק חיה ספק בהמה) <strong>יש בו</strong> (בדינו) <strong>דרכים</strong> (צדדים) ה<strong>שוין ל</strong>דיני <strong>בהמה, ויש בו דרכים</strong> ה<strong>שוין ל</strong>דיני ה<strong>חיה, ויש בו דרכים</strong> ה<strong>שוין לחיה ולבהמה.</strong>
 ומפרטים: <strong>כיצד? חלבו אסור</strong> — <strong>כחלב בהמה,</strong> ולא כחלב חיה המותר. <strong>ודמו</strong> (דם שחיטתו) <strong>חייב לכסות</strong> בעפר — <strong>כדם החיה.</strong> ויש בו <strong>דרכים שוין לבהמה ולחיה</strong> — <strong>שדמו וגידו אסורין כבהמה וחיה, וחייב ב</strong>נתינת ה<strong>זרוע ולחיים והקבה</strong> לכהן. <strong>ור' אליעזר פוטר</strong> את הכוי ממתנות כהונה אלה.
 <strong>ו</strong><strong>מעתה יש לשאול:</strong> <strong>אם איתא</strong> <small>[יש,</small> מקבלים<small>]</small> את הסברו של רב הונא בר חייא, <strong>"חייב בחצי מתנות" מבעי ליה</strong> <small>[צריך היה לו]</small> לומר! ומשיבים: <strong>איידי דתנא</strong> <small>[מתוך ששנה]</small> <strong>חלבו ודמו,</strong> <strong>דלא מתני</strong> <small>[שלא יכול לשנות]</small> בהם <strong>חצי</strong> דמו, <strong>חצי</strong> חלבו, שאין זה אפשרי שיהיה חצי מאלה מותר וחצי אסור, <strong>משום הכי</strong> <small>[כך],</small> גם <strong>לא קא תני</strong> <small>[לא שנה]</small> <strong>"חצי</strong> מתנותיו".
  ונמסר:  <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, <strong>אמר</strong> בשמו של <strong>ר' יוחנן: כוי ל</strong>שיטת <strong>רבנן</strong> <small>[חכמים]</small> <strong>חייב בכולהו</strong> <small>[בכל]</small> ה<strong>מתנות. דתניא</strong> <small>[ש</small>כן <small>שנויה</small> ברייתא<small>]</small> על הכתוב במתנות כהונה "אם שור אם שה" (דברים יח, ג): מאחר ודי היה לומר <strong>"שור", מה תלמוד לומר</strong> (מלמדנו הנאמר) <strong>"אם שור"</strong> — <strong>לרבות את הכלאים,</strong> שאף הם בכלל חיוב נתינה זו. וכן מאחר ודי היה לומר <strong>"שה", מה תלמוד לומר "אם שה"</strong> — <strong>לרבות את הכוי,</strong> שאף הוא חייב במתנות.
  ושואלים:  <strong>ור' אליעזר,</strong> הפוטר את הכלאים ואת הכוי ממתנות כהונה, <strong>האי</strong> <small>[זה]</small> הכתוב <strong>"אם</strong> שור אם שה" <strong>למה לי?</strong> ומשיבים: <strong>מיבעי ליה</strong> <small>[נצרך לו]</small> כתוב זה <strong>לחלק</strong> בין שור לבין שה. שאלמלא כתוב זה היה מקום לחשוב שהשוחט בהמותיו חייב במתנות כהונה רק כששוחט גם שור וגם שה. ושואלים לצד האחר: <strong>ורבנן</strong> <small>[וחכמים]</small> שדרשו מהמלים "אם שור אם שה" לענין <strong>אחר,</strong> <strong>לחלק מנא להו</strong> <small>[מנין להם]?</small> ומשיבים: <strong>נפקא להו</strong> <small>[יוצא,</small> נלמד <small>להם]</small> דין זה מן הכתוב <strong>"מאת זובחי הזבח"</strong> — אפילו זבח אחד.
  וחוזרים ושואלים: <strong>ור' אליעזר</strong> שלמד דין זה מן הכתוב "אם שור אם שה", <strong>האי</strong> <small>[</small>כתוב <small>זה]</small> <strong>"מאת זובחי הזבח" מאי עביד ליה</strong> <small>[מה</small> הוא <small>עושה,</small> דורש <small>בו]?</small> ומשיבים: <strong>מבעי ליה</strong> <small>[נצרך לו]</small> כתוב זה <strong>לכ</strong> דברי <strong>רבא,</strong> שכן <strong>אמר רבא:</strong> כשרוצה הכהן לתבוע את מתנותיו בבית דין, <strong>הדין עם הטבח</strong> (הקצב), שהריהו תובע אותם מהקצב ששחט את הבהמה, אף שהבהמה עצמה <strong>של אחרים.</strong>
 <big>ב משנה</big> <strong>בכור</strong> בהמה שהיה בעל מום, ומותר לשוחטו ולאוכלו, ואין נותנים ממנו מתנת זרוע לחיים וקיבה (כדרך ששנינו לעיל בתחילת הפרק), <strong>שנתערב במאה</strong> בהמות של חולין, החייבות בנתינת זרוע לחיים וקיבה מהן לכשישחטו. <strong>בזמן שמאה</strong> אנשים שונים <strong>שוחטין את כולן,</strong> שכל אחת מהן שייכת לאדם אחר השוחטה — <strong>פוטרים את כולן</strong> מהמתנות, שכל אחד יכול לומר שהבהמה שאותה הוא שחט היא הבכור, הפטור מן המתנות. ובזמן שאדם <strong>אחד</strong> הוא הבעלים של כל מאה הבהמות הללו, והוא ה<strong>שוחט את כולן</strong> — <strong>פוטרים לו</strong> רק <strong>אחד</strong> מהן ממתן מתנות.
 <strong>השוחט</strong> את בהמתו של הכהן <strong>לכהן ו</strong>כן השוחט את בהמתו של הגוי <strong>לגוי</strong> — <strong>פטור מן המתנות,</strong> שבהמת כהן ובהמת גוי פטורות מן המתנות. <strong>ו</strong>ישראל <strong>המשתתף</strong> (השותף) <strong>עמהן,</strong> עם הכהן או עם הגוי — <strong>צריך שירשום</strong> (שיעשה סימן) בבהמה זו שיהא ניכר שיש בה שותפות כהן או גוי, ולכך היא פטורה מן המתנות. <strong>ואם</strong> מכר כהן את בהמתו לישראל, ו<strong>אמר</strong> לו שהיא מכורה לו, <strong>חוץ מן המתנות</strong> שבה — <strong>פטור</strong> הישראל <strong>מן המתנות,</strong> שהרי אינן שלו, ואין הוא חייב לתת לכהן את דמיהן.
  ואם <strong>אמר</strong> הישראל לטבח: <strong>מכור לי בני מעיה של פרה</strong> ששחטת, <strong>והיו בהן מתנות</strong> (הקיבה) — הקונה <strong>נותנן לכהן, ואינו מנכה לו</strong> לטבח <strong>מן</strong> סכום <strong>הדמים</strong> שקנה בו את בני המעיים, שהרי כשקנה ידע שהקיבה בכלל בני המעיים. ואולם אם <strong>לקחן</strong> (קנה אותן) את בני המעיים, <strong>הימנו</strong> (ממנו) <strong>במשקל,</strong> שישלם לטבח עבור כל יחידת משקל של בני המעיים מחיר מסויים — הקונה אמנם <strong>נותנן</strong> את הקיבה <strong>לכהן, ו</strong>אולם הריהו <strong>מנכה לו</strong> לטבח <strong>מן הדמים</strong> את משקל הקיבה.
 <big>ג גמרא</big> שנינו במשנתנו כי אם התערבה בהמת בכור בתוך מאה בהמות של חולין השייכות למאה אנשים שונים, כולן פטורות ממתנות כהונה, מפני הספק. ושואלים: <strong>ואמאי</strong> <small>[ומדוע]</small> כך הדין, שהרי יכול ש<strong>יבא עליו</strong> ה<strong>כהן</strong> על כל אחד מהשוחטים <strong>משני צדדין, ולימא ליה</strong> <small>[ויאמר לו]:</small> <strong>אי</strong> <small>[אם]</small> <strong>בכור הוא</strong> זה שאתה שוחט — <strong>כוליה דידי</strong> <small>[כולו שלי]</small> <strong>הוא, ואי לאו</strong> <small>[ואם לא]</small> <strong>בכור הוא</strong> אלא בהמת חולין — <strong>הב לי</strong> את <strong>מתנתאי</strong> <small>[מתנתי]!</small>
## דף קלב:
 <strong>אמר רב אושעיא</strong> בתשובה: אכן כרגיל, יכול הכהן לטעון כך, ואולם במשנתנו מדובר <strong>ב</strong>אופן שבתחילה <strong>בא</strong> הבכור <strong>לידי</strong> ה<strong>כהן</strong> כשהוא תמים, ולאחר מכן נפל בו מום קבוע, <strong>ומכרו</strong> הכהן <strong>לישראל במומו,</strong> ומעתה שוב אין הכהן יכול לתבוע את כל הבהמה בטענה שאם היא קדושה בקדושת בכור, שיתנו לו הבעלים את כולה, שהרי כבר קיבלה הכהן כבכור.
 <big>א</big> שנינו במשנתנו כי <strong>השוחט לכהן ו</strong>כן <strong>לגוי פטור מן המתנות.</strong> ושואלים: <strong>וליתני</strong> <small>[ושישנה]</small> התנא באופן פשוט: <strong>כהן ו</strong>כן <strong>גוי פטורין מן המתנות! אמר רבא</strong> בתשובה: <strong>זאת אומרת,</strong> נוסח זה של המשנה בא להורות לנו כי <strong>הדין</strong> (ההתדיינות) של הכהן לקבלת מתנות הכהונה, אינה עם בעלי הבהמה הנשחטת, אלא <strong>עם הטבח</strong> (השוחט) את הבהמה. ואף טבח שהוא עצמו כהן ופטור ממתנות כהונה, כיון ששחט לישראל — הריהו חייב בהן.
  וכן <strong>דרש רבא</strong> על האמור בדין מתנות זרוע לחיים וקיבה, "וזה יהיה משפט הכהנים מאת העם מאת זובחי הזבח אם שור אם שה ונתן לכהן הזרוע והלחיים והקיבה" (דברים יח, ג): <strong>"מאת העם"</strong> — דווקא מן הישראל ניתנות מתנות הכהונה, <strong>ולא מאת הכהנים,</strong> ואולם <strong>כשהוא</strong> הכתוב מוסיף ו<strong>אומר "מאת זובחי הזבח",</strong> שמשמעו שניתנות המתנות מכל שוחט בהמה — <strong>הוי אומר</strong> מכאן כי <strong>אפילו טבח כהן</strong> השוחט בהמות לישראל <strong>במשמע,</strong> שאף הוא חייב במתנות.
 <big>ב</big> שנינו במשנתנו כי ישראל השותף עם כהן בבהמה, פטור ממתנות כהונה. ומסופר בענין זה כי <strong>אושפיזיכניה</strong> <small>[מארחו]</small> של <strong>ר' טבלא כהן הוה</strong> <small>[היה],</small> <strong>והוה דחיק ליה מלתא</strong> <small>[והיה דחוק לו הדבר,</small> שהיה נצרך מפני עוניו<small>].</small> <strong>אתא לקמיה</strong> <small>[בא לפני]</small> <strong>ר' טבלא,</strong> להיוועץ בו מה יעשה. <strong>אמר ליה</strong> <small>[לו]</small> ר' טבלא: <strong>זיל אישתתף בהדי</strong> <small>[לך השתתף עם]</small> <strong>טבחי ישראל</strong> בבהמותיהם, <strong>דמגו דמפטרי ממתנתא</strong> <small>[שמתוך ש</small>בשל שותפותם אתך <small>הם נפטרים מ</small>חיוב <small>מתנות</small> כהונה<small>],</small> יסכימו <strong>משתתפי בהדך</strong> <small>[להשתתף אתך]</small> אף בלא תשלום.
  הלך אותו כהן ועשה שותפות עם טבח ישראלי, ואולם לאחר שנשחטה הבהמה <strong>חייביה</strong> <small>[חייבו]</small> <strong>רב נחמן</strong> לאותו טבח לתת מתנות כהונה, למרות שותפותו עם כהן בבהמה. <strong>אמר ליה</strong> <small>[לו]</small> אותו אדם לרב נחמן: <strong>והא</strong> <small>[והרי]</small> <strong>ר' טבלא פטרן</strong> <small>[פטר אותנו]</small> מלתת מתנות כהונה, שעשיתי כן בעצתו של ר' טבלא! <strong>אמר ליה</strong> <small>[לו]</small> רב נחמן בתשובה: <strong>זיל אפיק</strong> <small>[לך הוצא]</small> את מתנות הכהונה שתחת ידך ותן אותם לכהן, <strong>ואי</strong> <small>[ואם]</small> <strong>לא</strong> תעשה כן — הריני <strong>מפקינא</strong> <small>[מוציאני]</small> <strong>לך</strong> את <strong>ר' טבלא מאונך</strong> <small>[מאוזנך]!</small>
 <strong>אזל</strong> <small>[הלך]</small> <strong>ר' טבלא קמיה</strong> <small>[לפני]</small> <strong>רב נחמן, אמר ליה</strong> <small>[לו]:</small> <strong>מאי טעמא עביד מר הכי</strong> <small>[מה טעם עשה אדוני כך],</small> להורות באופן זה, ושלא כדברי משנתנו? <strong>אמר ליה</strong> <small>[לו]</small> רב נחמן בתשובה: משום <strong>דכי אתא</strong> <small>[שכאשר בא]</small> מארץ ישראל לבבל <strong>ר' אחא בר חנינא מדרומא, אמר</strong> כי <strong>ר' יהושע בן לוי</strong> וכל <strong>זקני דרום אמרו</strong> ש<strong>כהן טבח</strong> — <strong>שתים ושלש שבתות</strong> (שבועות) ראשונים הריהו עדיין <strong>פטור מן המתנות,</strong> משום שעדיין לא נקבע בכך כטבח, ואין הכל יודעים ומכירים אותו בתורת שכזה. ואולם <strong>מכאן ואילך</strong> — הריהו <strong>חייב במתנות,</strong> שכן כבר נקבע כטבח.
 <strong>אמר ליה</strong> <small>[לו]</small> ר' טבלא לרב נחמן: <strong>ולעביד ליה מר מיהת</strong> <small>[ושיעשה לו אדוני לפחות]</small> <strong>כ</strong>הוראת <strong>ר' אחא בר חנינא,</strong> ויהיה פטור מנתינת מתנות כהונה במשך שלושה שבועות ראשונים לשותפות! <strong>אמר ליה</strong> <small>[לו]</small> רב נחמן בתשובה: <strong>הני מילי</strong> <small>[דברים אלה]</small> של ר' אחא בר חנינא נאמרו רק בזמן שהכהן הטבח <strong>לא קבע מסחתא</strong> <small>[איטליז],</small> לכך נדרשים שנים ושלושה שבועות עד שהוא נקבע בתודעת הכל כטבח, <strong>אבל הכא</strong> <small>[כאן]</small> <strong>הא</strong> <small>[הרי]</small> מדובר במי ש<strong>קבע מסחתא</strong> <small>[איטליז],</small> ולכך חייב מיד בנתינת מתנות.
 <big>ג</big> ועוד בדיני מתנת כהונה בשחיטתו של כהן, <strong>אמר רב חסדא: האי כהנא דלא מפריש מתנתא</strong> <small>[כהן זה שאינו מפריש מתנות]</small> לכהן אחר — <strong>ליהוי בשמתא</strong> <small>[יהא בחרם]</small> של <strong>אלהי ישראל. אמר רבה בר רב שילא: הני טבחי</strong> <small>[אלה הטבחים]</small> של העיר <strong>הוצל</strong> הריהם <strong>קיימי בשמתא</strong> <small>[עומדים בחרם]</small> של <strong>רב חסדא</strong> <strong>הא עשרים ותרתי שנין</strong> <small>[זה עשרים ושתים שנה].</small> שכבר עברו עשרים ושתים שנה מאז הוחרמו על שאין הם מפרישים מתנות כהונה, ועדיין הם בחרם זה.
  ושואלים:  <strong>למאי הלכתא</strong> <small>[למה,</small> לאיזו <small>הלכה]</small> השמיענו כן רב בר רב שילא: <strong>אילימא דתו לא משמתינן להו</strong> <small>[אם תאמר</small> כדי להשמיענו <small>שיותר</small> מכך <small>אין מחרימים אותם]</small> — <strong>והא תניא</strong> <small>[והרי שנויה</small> ברייתא<small>]</small> שאמנם אין מחרימים את עובר העבירה, ואולם <strong>במה דברים אמורים</strong> — <strong>ב</strong>עובר על <strong>מצות לא תעשה,</strong> שהרי הוא כבר עומד בעונש חמור ביותר, כמיתה וכרת. <strong>אבל ב</strong>נמנע מלקיים <strong>מצות עשה, כגון</strong> ש<strong>אומרים לו</strong> בית הדין <strong>"עשה סוכה!", ו</strong>הוא <strong>אינו עושה</strong> כן, או שאומרים לו "טול <strong>לולב!", ואינו עושה</strong> כן, או שאומרים לו <strong>"עשה ציצית</strong> לבגדך!", <strong>ואינו עושה</strong> כן — <strong>מכין אותו, עד שתצא נפשו.</strong> ואף עם טבחי העיר הוצל יש להחמיר מעבר לעשרים ושתים השנה שעברו!
 <strong>אלא</strong> בא רבה בר רב שילא להשמיענו שמאחר שעמדו הטבחים הללו בעבירתם זמן כה רב, <strong>דקנסינן להו</strong> <small>[שקונסים אנו אותם]</small> אף <strong>בלא אתרייתא</strong> <small>[התראה].</small> <strong>כי הא</strong> <small>[כמו זה]</small> ש<strong>רבא קניס</strong> <small>[היה קונס]</small> את זה שאינו נותן מתנותיו לכהן, בלקיחת כל ה<strong>אטמא</strong> <small>[ירך]</small> הבהמה, ונתינתה לכהן. ובדומה לכך <strong>רב נחמן בר יצחק קניס</strong> <small>[היה קונס]</small> את זה שאינו נותן מתנותיו לכהן בלקיחת <strong>גלימא</strong> <small>[לבוש עליון]</small> ממנו ונתינתה לכהן.
 <big>ד</big> <strong>ו</strong>עוד <strong>אמר רב חסדא</strong> בדיני מתנות כהונה: ה<strong>זרוע</strong> ניתנת <strong>ל</strong>כהן <strong>אחד, ו</strong>ה<strong>קבה</strong> ניתנת <strong>ל</strong>כהן <strong>אחד,</strong> ואילו ה<strong>לחיים</strong> ניתנות <strong>לשניים</strong> כהנים. ותוהים: <strong>איני</strong> <small>[האמנם]</small> כך הוא? <strong>והא כי אתא</strong> <small>[והרי כאשר בא]</small> <strong>רב יצחק בר יוסף</strong> מארץ ישראל לבבל <strong>אמר</strong> ש<strong>במערבא פלגינן להו גרמא גרמא</strong> <small>[בארץ ישראל מחלקים אנו</small> את מתנות הכהונה <small>עצם עצם],</small> שכל עצם שבהן ניתנת לשני כהנים! ומשיבים:
 <strong>התם</strong> <small>[שם</small> בארץ ישראל<small>]</small> <small>מדובר</small> <strong>ב</strong>מתנות כהונה <strong>דתורא</strong> <small>[של שור],</small> שהוא בעל חיים גדול, וגם כאשר מחלקים כל אבר לשני כהנים, יש בכל אחד שיעור נתינה של ממש. מה שאין כן בבהמה דקה, שאם נחלק את איבריה לשני כהנים — שוב <strong>לא יהיה בכל חלק נתינה של ממש, והתורה אמרה "ונתן לכהן" (דברים יח, ג) —</strong> שתהא זו נתינה יפה.
 <big>ה</big> ועוד בדיני מתנות כהונה, <strong>אמר רבה בר בר חנה, אמר ר' יוחנן: אסור לאכול מבהמה</strong> שנשחטה כל זמן <strong>שלא הורמה</strong> (הופרשו) <strong>מתנותיה.</strong> ועוד <strong>אמר רבה בר בר חנה, אמר ר' יוחנן</strong> בענין זה כי <strong>כל האוכל מבהמה שלא הורמה מתנותיה</strong> — הרי זה <strong>כאילו אוכל טבלים</strong> (מפירות שנקבעו לתרומות ומעשרות, ולא הופרשו אלה מהם). ומסכמים: <strong>ולית הלכתא כוותיה</strong> <small>[ואין הלכה כשיטתו</small> זו של ר' יוחנן<small>].</small>
 <big>ו</big> ועוד <strong>אמר רב חסדא</strong> בדיני מתנות כהונה: <strong>מתנות כהונה,</strong> אף שהן ניתנות מבהמת חולין, <strong>אין</strong> הן <strong>נאכלות אלא צלי, ואין</strong> הן <strong>נאכלות אלא ב</strong>תוספת תבלין ה<strong>חרדל.</strong> <strong>מאי טעמא</strong> <small>[מה טעם]</small> הדבר — שכן <strong>אמר קרא</strong> <small>[התורה]</small> במתנות הניתנות לכהנים "וידבר ה' אל אהרן ואני הנה נתתי <strong>לך את משמרת תרומותי לכל קדשי בני ישראל לך נתתים למשחה</strong> ולבניך לחק עולם" (במדבר יח, ח), ומשמע המלה <strong>"למשחה"</strong> — <strong>לגדולה,</strong> שיאכלו הכהנים את המתנות הניתנות להם <strong>כדרך שהמלכים אוכלים,</strong> ודרך המלכים לאכול בשר צלי ובחרדל.
 <big>ז</big> <strong>ו</strong>עוד <strong>אמר רב חסדא</strong> בדיני מתנות כהונה: כל <strong>עשרים וארבע מתנות כהונה, כל כהן שאינו בקי</strong> (מתמצא) <strong>בהן</strong> כיצד יש לנהוג בהן — <strong>אין נותנין לו מתנה.</strong> ומסכמים: <strong>ולאו מילתא</strong> <small>[ולא דבר</small> הלכה<small>]</small> <strong>היא, דתניא</strong> <small>[ש</small>כן <small>שנויה</small> ברייתא<small>]:</small> <strong>ר' שמעון אומר: כל כהן שאינו מודה</strong> (מאמין בלבו) <strong>בעבודה</strong> במקדש בקרבנות שהריהי ציווי מאת ה' שניתן לנו על ידי משה — <strong>אין לו חלק ב</strong>קדשים הניתנים ל<strong>כהונה, שנאמר "המקריב את דם השלמים ואת החלב מבני אהרן לו תהיה שוק הימין למנה"</strong> (ויקרא ז, לג) — שרק
 המאמין בעבודת הולכת הדם ("המקריב את דם השלמים") זכאי במתנות הקרבן ("לו תהיה שוק הימין למנה"). ומוסיפים: <strong>אין לי אלא זה</strong> (המוליך את הדם) <strong>בלבד,</strong> שאם אינו מודה בעבודה זו, אין לו חלק במתנות כהונה, ו<strong>מנין לרבות</strong> כן אף בשאר <strong>חמש עשרה עבודות, כגון</strong> עבודות המנחה: <strong>היציקות</strong> (נתינת השמן במנחה) <strong>והבלילות</strong> של השמן, ושוב נתינת שמן על המנחה, <strong>והפתיתות</strong> הנעשות במנחת המחבת והמרחשת ומנחת מאפה תנור, שהיו נקמצות לאחר אפיה ונפתתות וחוזרות לסולתן, <strong>והמליחות</strong> הנעשות במנחה (ככתוב "וכל קרבן מנחתך במלח תמלח". ויקרא ב, יג), ה<strong>תנופות</strong> (הולכה והבאה של המנחות החייבות בהנפה, שלא כל המנחות חייבות בה), <strong>והגשות</strong> של המנחות בעודן בכלי קודם הקמיצה והבאתן לכדי נגיעה בקרן מערבית דרומית של המזבח, <small>[והקמיצות], הקטרות</small> של הקרבנות על המזבח, <strong>(והמציות,</strong> מיצוי הדם) [והמליקות הנעשות בקרבן העוף<small>]</small>
## דף קלג.
 ו<strong>קבלות</strong> (קבלת הדם לשם זריקתו על המזבח), ו<strong>הזאות</strong> דם הקרבנות על המזבח, כל קרבן כדינו. <strong>והשקאת סוטה</strong> במי סוטה לבדיקתה אם זינתה, <strong>ועריפת עגלה ערופה</strong> בידי כהנים בנחל שלא נעבד, במקום בו נמצא גופת אדם שלא נודע מי הרגו. <strong>וטהרת מצורע</strong> המביא צפורים ביום טהרתו, ובכלל שמזה הכהן מדם הצפור על המזבח, <strong>ונשיאות כפים</strong> של כהנים המברכים את העם, <strong>בין</strong> ברכת כהנים ש<strong>מבפנים</strong> (בבית המקדש), <strong>בין</strong> זו ש<strong>מבחוץ</strong> למקדש, בבתי הכנסת במקומות יישובם של ישראל — לכך <strong>תלמוד לומר</strong> (מלמדנו הנאמר) בדינו של הכהן הזכאי למנה מן הקדשים, <strong>"מבני אהרן"</strong> (ויקרא ז, לג), שלא רק בהולכה אמורים הדברים, אלא בכל <strong>עבודה האמורה לבני אהרן. ו</strong>מעתה יש לדייק בדברי הברייתא: שנינו בה כי
 <strong>כל כהן שאינו מודה בה</strong> — <strong>אין לו חלק ב</strong>מתנות <strong>כהונה.</strong> ונדקדק: <strong>טעמא</strong> <small>[הטעם]</small> שאין לו חלק — מפני ש<strong>אינו מודה בה, הא</strong> <small>[הרי]</small> אם הוא <strong>מודה בה</strong> — יש לו חלק, <strong>אף על גב</strong> <small>[אף על פי]</small> ש<strong>אינו בקי בהן,</strong> ושלא כדברי רב חסדא שאין נותנים מתנות כהונה לכהן שאינו בקי בהן.
 <big>א</big> ועוד בענין הכהנים שאין נותנים להם מתנות כהונה, <strong>אמר ר' אבא, אמר רב הונא, אמר רב:</strong> ה<strong>חוטין</strong> (כלי דם) <strong>ש</strong>נמצאים <strong>בלחי</strong> הבהמה <strong>אסורים</strong> באכילה, <strong>ו</strong>משום כך <strong>כל כהן שאינו יודע</strong> כיצד <strong>ליטלן</strong> ממקומם, ויש חשש שיבוא לאוכלם — <strong>אין נותנין לו</strong> את הלחיים ב<strong>מתנה</strong> של כהונה.
 ומעירים: <strong>ולא היא,</strong> שאף שיש בחוטים הללו דם, אין הנותן מכשיל את הכהן באכילה אסורה. שכן בכל אופן שבו יתקין הכהן את הלחי לאכילה, לא יימצא דם בלחי. כי <strong>אי בטויא</strong> <small>[אם בצלי]</small> הוא מתקין לאכילה את הלחי — <strong>מידב דייבי</strong> <small>[זב]</small> הדם מהלחי באש הצלייה. <strong>ואי</strong> <small>[ואם]</small> הוא מתקין את הלחי <strong>ל</strong>בישול ב<strong>קדרה, אי דמיחתך להו ומלח להו</strong> <small>[אם</small> הוא <small>חותך אותם</small> ומולח אותם] — <strong>מידב דייבי</strong> <small>[זב]</small> מהם הדם, ומותרת הלחי באכילה.
 <big>ב</big> ובענין הדרך בה הכהן נוטל את מתנותיו מידי הבעלים, <strong>אמר רבא: בדק</strong> (בחן) <strong>לן</strong> <small>[אותנו</small> התלמידים<small>]</small> <strong>רב יוסף</strong> בשאלה הבאה: <strong>האי כהנא דחטיף מתנתא</strong> <small>[כהן זה שחוטף מתנות</small> כהונה<small>],</small> האם בכך <strong>חבובי קא מחבב</strong> <small>[לחבב הוא מחבב]</small> את ה<strong>מצוה, או זלזולי קא מזלזל</strong> <small>[לזלזל הוא מזלזל]</small> <strong>במצוה? ופשטנא ליה</strong> <small>[ופתרתי לו]</small> את שאלתו מן האמור במתנות כהונה "ונתן לכהן הזרוע והלחיים והקבה" (דברים יח, ג), שבאה הלשון <strong>"ונתן"</strong> להורות שהבעלים הוא שיתן, <strong>ולא שיטול</strong> הכהן <strong>מעצמו.</strong> ומכאן שהחוטף את מתנותיו, מזלזל במצוה ולא מחבבה.
  ובענין זה <strong>אמר אביי,</strong> שכהן היה: <strong>מריש הוה חטיפנא מתנתא</strong> <small>[בתחילה הייתי חוטף מתנות],</small> שכן <strong>אמינא</strong> <small>[אמרתי]</small> לעצמי כי בכך <strong>חבובי קא מחביבנא</strong> <small>[לחבב הריני מחבב]</small> את ה<strong>מצוה.</strong> ואולם <strong>כיון דשמענא להא</strong> <small>[ששמעתי את זו]</small> דרשת הכתוב <strong>"ונתן"</strong> — <strong>ולא שיטול מעצמו, מיחטף לא חטיפנא</strong> <small>[לחטוף לא הייתי חוטף],</small> אלא <strong>מימר אמרי הבו לי</strong> <small>[הייתי אומר]</small> לבעל הבהמה שיתן לי את מתנותיו. <strong>ו</strong>אולם <strong>כיון דשמענא להא דתניא</strong> <small>[ששמעתי את זו ששנינו</small> בברייתא<small>]</small> על הכתוב בבני שמואל הנביא <strong>"ויטו אחרי הבצע"</strong> (שמואל א ח, ג) ובפירוש הכתוב <strong>ר' מאיר אומר: בני שמואל,</strong> את <strong>חלקם</strong> (מתנות לוי, כמעשר ראשון) <strong>שאלו בפיהם,</strong> שדרשו מהבעלים שיתנו להם את מתנותיהם. מאז <strong>מימר נמי לא אמינא</strong> <small>[לומר</small> לבעלים <small>גם כן לא הייתי אומר],</small> <strong>ו</strong>אולם <strong>אי יהבו</strong> <small>[היו נותנים]</small> <strong>לי, שקילנא</strong> <small>[הייתי לוקח]</small> מהם.
  ואולם <strong>כיון דשמענא להא דתניא</strong> <small>[ששמעתי את זו ששנינו</small> בברייתא<small>]</small> בכהנים שאכלו מלחם הפנים כי הכהנים <strong>הצנועים מושכין את ידיהם, ו</strong>אילו אלה <strong>הגרגרנים חולקים, משקל נמי לא שקילנא</strong> <small>[לקחת גם כן לא הייתי לוקח],</small> אף שנותנים לי, <strong>לבר ממעלי יומא דכיפורי</strong> <small>[חוץ מערב יום הכיפורים],</small> שמצות היום באכילה, ומרובות מאד הן הבהמות הנשחטות בו לאכילה, ולכך ניתנות ביום זה מתנות כהונה לרוב — כדי <strong>לאחזוקי נפשאי בכהני</strong> <small>[להחזיק עצמי,</small> להעמידני <small>ב</small>חזקת <small>כהנים],</small> שאילו לא הייתי מקבל ממתנות הכהונה, עלול היה הדבר להטיל ספק בכהונתי.
  ושואלים:  <strong>ו</strong><small>הרי לצורך זה יכול היה</small> <strong>לפרוס ידיה</strong> <small>[לפרוש ידיו]</small> בברכת כהנים כל השנה, ובכך יודעים היו הכל כי הוא כהן? ומשיבים: <strong>אנסיה ליה עידניה</strong> <small>[אנסו זמנו],</small> שלא נמצאה לו עת לפרוש ידיו בברכת כהנים, משום שטרוד היה בכל עת בהרבצת תורה לתלמידיו, אף בעת שהציבור נאסף בבית הכנסת לתפילה.
 <big>ג</big> ועוד <strong>אמר רב יוסף</strong> בענין חלוקת מתנות כהונה: <strong>האי כהנא דאית ליה צורבא מרבנן בשבבותיה ודחיקא ליה מילתא</strong> <small>[כהן זה שיש לו תלמיד חכם</small> הגר <small>בשכנותו ונצרך</small> לו הדבר, כי עני הוא<small>]</small> — <strong>ליזכי ליה מתנתא</strong> <small>[שיזכה לו</small> בעל הבהמה את <small>מתנותיו,</small> מתנות הכהונה שעתידים לבוא לידו מאנשי העיר<small>]</small> לאותו תלמיד חכם עני, ויקחם העני לעצמו, <strong>ואף על גב דלא אתי לידיה</strong> <small>[ואף על פי שלא באו</small> מתנות הכהונה <small>לידו</small> של הכהן<small>].</small> וניתן לעשות כן <strong>במכרי כהונה ולויה,</strong> באלה הרגילים ומוחזקים לתת את מתנותיהם לכהנים ולויים מסויימים. ובענין זה מסופר כי
 <strong>רבא ורב ספרא איקלעו לבי</strong> <small>[הזדמנו לבית]</small> <strong>מר יוחנא בריה</strong> <small>[בנו]</small> של <strong>רב חנא בר אדא, ואמרי לה</strong> <small>[ויש אומרים]</small> שהזדמנו <strong>לבי</strong> <small>[לבית]</small> <strong>מר יוחנא בריה</strong> <small>[בנו]</small> של <strong>רב חנא בר ביזנא. עביד להו עגלא תילתא</strong> <small>[עשה להם עגלה משולשת],</small> <strong>אמר ליה</strong> <small>[לו]</small> <strong>רבא לשמעיה</strong> <small>[לשמשו]</small> של בעל הבית שהיה כהן, והיה בעל הבית רגיל לתת לו מתנותיו: <strong>זכי לן מתנתא</strong> <small>[זכה לנו מתנות],</small> <strong>דבעינא למיכל לישנא בחרדלא</strong> <small>[שרוצה אני לאכול לשון בחרדל]</small> והלשון עם הלחיים היא ממתנות הכהונה!
 <strong>זכי ליה</strong> <small>[זכה לו]</small> השמש, ומסופר כי <strong>רבא</strong> אמנם <strong>אכל, ו</strong>אילו <strong>רב ספרא לא אכל,</strong> ובעקבות מעשה זה <strong>אקריוה</strong> <small>[הקריאו]</small> <strong>לרב ספרא בחלמא</strong> <small>[בחלום]</small> את הכתוב <strong>"מעדה בגד ביום קרה חומץ על נתר ושר בשירים על לב רע"</strong> (משלי כה, כ), שיש במשמעו נזיפה ללומד תורה ("שר בשירים", וכדרך שיתבאר להלן) שאינו ראוי ("לב רע").
 <strong>אתא לקמיה</strong> <small>[בא</small> רב ספרא <small>לפני]</small> <strong>רב יוסף, אמר ליה</strong> <small>[לו]:</small> <strong>דלמא</strong> <small>[שמא]</small> <strong>משום דעברי אשמעתא דמר אקריין הכי</strong> <small>[שעברתי על דברי אדוני</small> שהורית כי <small>אפשר לזכות מתנות כהונה לתלמיד חכם ואני לא נהגתי כן,</small> <small>הקריאו לי כך]</small> להשמיעני נזיפה חמורה? <strong>אמר ליה</strong> <small>[לו]</small> רב יוסף לרב ספרא: אין זה כך, שכן נהגת כראוי, שהרי <strong>כי אמרי אנא</strong> <small>[כאשר אמרתי אני]</small> את הוראתי זו — היה זה דווקא <strong>ב</strong>כהן המזכה את מתנותיו לאדם <strong>אחר</strong> מדעתו, ואולם <strong>שמעא</strong> <small>[</small>ב<small>שמש]</small> המזכה את מתנותיו לאורח חשוב המתארח בבית אדונו — לא אמרתי שמותר לעשות כן, שהרי <strong>בעל כרחיה מזכי</strong> <small>[בעל כרחו</small> הוא <small>מזכה],</small> שחושש מאדונו. <strong>ו</strong>מלבד זאת, <strong>כי אמרי אנא</strong> <small>[כאשר אמרתי אני]</small> את הוראתי זו — היה זה דווקא <strong>למאן דלא אפשר ליה</strong> <small>[למי שאי אפשר לו]</small> לאכול אלא בדרך זו, שתלמיד חכם עני הוא, ואולם <strong>הא</strong> <small>[זה]</small> המקרה שהיה אצלך עם רבא — הרי <strong>אפשר ליה</strong> <small>[לו]</small> לרבא לאכול בשר משלו בחרדל, שהרי אין הוא עני ונזקק. ולכך נהגת <strong>כראוי בכך שלא אכלת.</strong>
 שאל רב ספרא את רב יוסף: <strong>ואלא</strong> אם כך הוא, <strong>מאי טעמא אקריין הכי</strong> <small>[מה טעם הקריאו לי כך]?</small> השיב לו רב יוסף: לא הקריאו כן כלפיך אלא <strong>כלפי רבא</strong> שאכל, ושלא כהוראתי. ושואלים: <strong>ולקריין</strong> <small>[ושיקריאו]</small> <strong>לרבא</strong> עצמו? ומשיבים: <strong>רבא נזוף הוה</strong> <small>[היה]</small> באותו זמן בשל מעשה זה, ולכך הקריאוהו לרב ספרא.
 <big>ד</big> למעלה הובא שהוקרא לרב ספרא בחלום הפסוק "מעדה בגד ביום קרה חומץ על נתר ושר בשירים על לב רע", כרמז להנהגה הראויה באותו מעשה, ועל כך <strong>אמר ליה</strong> <small>[לו]</small> <strong>אביי לרב דימי: ופשטיה דקרא במאי כתיב</strong> <small>[ופשוטו של מקרא</small> זה במשלי <small>במה</small> הוא <small>אמור]?</small> <strong>אמר ליה</strong> <small>[לו]:</small> <strong>ב</strong>רב ה<strong>שונה לתלמיד שאינו הגון.</strong> שבדומה לבגד בלוי שאינו ראוי עוד ללבישה ויש להסירו ("מעדה בגד") ביום קרה, שאין בו כל תועלת, ובדומה לחומץ הניתן על החומר הנקרא "נתר" שהחומץ מקלקלו לבלי תועלת, כן אין תועלת בללמד תורה ("שר בשירים") לתלמיד שאינו הגון, שאין בלבו לקיימה ("על לב רע").
  שכן <strong>אמר רב יהודה, אמר רב: כל השונה לתלמיד שאינו הגון</strong> — <strong>נופל בגיהנם, ש</strong>כן <strong>נאמר "כל חושך טמון לצפוניו תאכלהו אש לא נופח ירע שריד באהלו"</strong> (איוב כ, כו), <strong>ואין "שריד" אלא תלמיד חכם, ש</strong>כן <strong>נאמר "ובשרידים אשר ה' קורא"</strong> (יואל ג, ה).
  ועוד בענין זה מדברי רב, שכך <strong>אמר ר' זירא, אמר רב: כל השונה לתלמיד שאינו הגון</strong> — הריהו <strong>כזורק אבן למרקוליס, ש</strong>כן <strong>נאמר "כצרור אבן במרגמה כן נותן לכסיל כבוד"</strong> (משלי כו, ח), <strong>וכתיב</strong> <small>[ונאמר]</small> <strong>"לא נאוה לכסיל תענוג"</strong> (שם יט, י).
 <big>ה</big> <strong>ו</strong>עוד שנינו במשנתנו כי <strong>המשתתף עמהן צריך לרשום. ו</strong>מקשים: מלשון הדברים עולה כי כך הדין <strong>אפילו</strong> במשתתף <strong>עם הגוי, ורמינהו</strong> <small>[ומשליכים,</small> מראים סתירה<small>]</small> ממה ששנינו כי <strong>המשתתף עם כהן</strong> — <strong>צריך לרשום, והמשתתף עם הגוי ופסולי המוקדשים</strong> — <strong>אין צריך לרשום!</strong>
## דף קלג:
 ומשיבים: <strong>הכא במאי עסקינן</strong> <small>[כאן</small> בברייתא זו, <small>במה אנו עוסקים]</small> — <strong>דיתיב</strong> <small>[שיושב]</small> ה<strong>גוי אמסחתא</strong> <small>[באטליז,</small> בחנות למכירת בשר<small>]</small> של הטבח הישראל, שבכך ניכר לכל שהגוי הוא שותפו של הישראלי, ולכן אין צריך לסמן שותפות זו. ואילו משנתנו מדברת בגוי שאינו יושב בחנות.
  ושואלים על כך: אם כן מסתבר <strong>דכותה</strong> <small>[בדומה לכך]</small> גם זה ששנינו באותה ברייתא <strong>גבי</strong> <small>[אצל]</small> המשתתף עם ה<strong>כהן</strong> שצריך לרשום, שמדובר גם כן באופן <strong>דיתיב אמסחתא</strong> <small>[שיושב</small> הכהן <small>באטליז],</small> ו<strong>אמאי</strong> <small>[מדוע]</small> <strong>צריך לרשום</strong> שיש לו בה שותפות עם הכהן? ומשיבים: בזה שהכהן יושב בחנות הבשר, אין היכר שהריהו שותף במכירת הבשר, <strong>דאמרי בשרא קא זבין</strong> <small>[ש</small>כן <small>אומרים</small> האנשים כי <small>הוא קונה בשר],</small> ולכן הוא נמצא שם. ותוהים: <strong>אי הכי</strong> <small>[אם כך],</small> על <strong>גוי נמי</strong> <small>[גם כן]</small> <strong>אמרי בשרא קא זבין</strong> <small>[אומרים</small> האנשים כי <small>בשר הוא קונה]!</small>
 <strong>אלא הכא במאי עסקינן</strong> <small>[כאן במה אנו עוסקים]</small> — <strong>דיתיב</strong> <small>[שיושב]</small> ה<strong>גוי אכספתא</strong> <small>[על הכספת,</small> בצד הקופה בה ניתן הכסף מאת הלקוחות<small>],</small> והרי זו הוכחה ברורה שהגוי שותף במכירת הבשר, ולכך אין צריך לציין את שותפותו. ותוהים גם על הסבר זה: אם כן מסתבר <strong>דכותה</strong> <small>[בדומה לכך]</small> גם זה ששנינו באותה ברייתא <strong>גבי</strong> <small>[אצל]</small> המשתתף עם ה<strong>כהן</strong> שמדובר באופן <strong>דיתיב אכספתא</strong> <small>[שיושב</small> הכהן <small>על הכספת],</small> ומעתה <strong>אמאי</strong> <small>[מדוע]</small> <strong>צריך לרשום</strong> שותפות עם הכהן, והרי ניכר לכל שהכהן הוא שותפו? ומשיבים: גם כשהכהן יושב בצד הקופה, אין בכך הוכחה כי הוא שותף במכירת הבשר, שכן <strong>אמרי המוני הימניה</strong> <small>[אומרים</small> האנשים שמניח לו בעל החנות לשבת שם כי הוא <small>מאמינו]</small> שיכול הוא להפקידו על הקופה לשומרה מפני גנבים. ומקשים על הסבר זה: והרי ב<strong>גוי נמי גם כן]</strong> היושב בצד הקופה <small>[אומרים</small> האנשים כי <small>מאמינו]</small> בעל החנות שלא יקח כסף לעצמו!
  ומשיבים:  <strong>אין</strong> זה דבר רגיל בישראל שתהא <strong>אמונה בגוי.</strong> ומוסיפים: <strong>איבעית אימא</strong> <small>[אם תרצה אמור]</small> הסבר אחר: אמנם מדובר (כפי שהוסבר בתחילה) בברייתא הן בכהן והן בגוי היושבים בחנות (ולא בצד הקופה), וניכר שהגוי שותף במכירת הבשר, שכן <strong>סתם גוי</strong> השותף בחנות הריהו <strong>מפעא פעי</strong> <small>[צועק]</small> על המוכר בהערות ובהוראות, וכגון "אל תמכור במחיר זה אלא במחיר אחר". ואילו הכהן, אף שהוא יושב בחנות, אינו מתערב בעבודתו של המוכר, שהריהו צנוע וסומך על המוכר שיודע מלאכתו נאמנה, ואין זה ניכר שהריהו שותף, ולכך צריך לסמן שהוא שותף.
 <big>א</big> ועוד באותו ענין שנינו ש<strong>אמר מר</strong> <small>[החכם]:</small> <strong>ופסולי המוקדשין</strong> לאחר שנפדו ויצאו לחולין כדינם, ונשחטו, והרי הם פטורים ממתנות כהונה — <strong>אין צריך לרשום</strong> שאלה פסולי מוקדשים. ושואלים: <strong>אלמא</strong> <small>[מכאן נסיק]</small> כי בפסולי המוקדשים <strong>מוכחא מלתא</strong> <small>[מוכח הדבר]</small> מצד עצמם שהריהם פסולי מוקדשים, ולכן אין צורך ברישום. <strong>ו</strong>אולם <strong>הא אנן תנן</strong> <small>[הרי שונים אנו]</small> בדרך מכירת <strong>פסולי המוקדשין</strong> שהם <strong>נמכרים באיטליז</strong> (מקום ממכר בשר), כשאר בשר בהמות חולין, <strong>ו</strong>בדומה לכך הם <strong>נשחטים באיטליז, ונשקלים ב</strong>יחידות משקל שונות כ<strong>ליטרא,</strong> ונמצא אם כן שנוהגים בהם כבבשר בהמות חולין, ואין היכר לבשר פסולי המוקדשים!
  ומשיבים: אכן  <strong>תרגמא</strong> <small>[פירש]</small> <strong>רב אדא בר אהבה קמיה</strong> <small>[לפני]</small> <strong>רב פפא</strong> את דברי משנתנו שמדובר בה רק <strong>באותן</strong> פסולי המוקדשים <strong>הנמכרים בתוך הבית,</strong> בהמת בכור ובהמת מעשר, שדמי פדיונן ניתן לבעליהן, שכן אין קדושה לדמיהן. ולא התירו <strong>חכמים למוכרן בשוק, אלא רק בתוך הבית, אף שיש בדבר הפסד מסויים (שכן במכירה בשוק מרובים הם הקונים, והמחיר גבוה יותר). ומעתה ניכר בהם שהריהם פסולי המוקדשים, ואין צורך לרשום כן.</strong>
 <big>ב</big> ועוד בדין מתנות כהונה בשותפים, <strong>אמר רב הונא:</strong> אם היה הישראל בעל הבהמה <strong>שותף</strong> עם הכהן או הגוי רק <strong>בראש</strong> הבהמה, ולא בשאר גופה — הריהו <strong>פטור</strong> רק <strong>מן</strong> מתנת <strong>הלחי</strong> שהוא חלק מראש הבהמה, ואולם הריהו חייב בנתינת הזרוע והקיבה. וכיוצא בזה אם היה הישראל <strong>שותף</strong> עם הכהן רק <strong>ביד</strong> הבהמה — הריהו <strong>פטור</strong> רק <strong>מן הזרוע,</strong> שהיא חלק מיד הבהמה. וכן הוא אם היה <strong>שותף</strong> רק <strong>בבני</strong> ה<strong>מעיין</strong> — הריהו <strong>פטור</strong> רק <strong>מן הקבה,</strong> שהיא חלק מבני המעיים של הבהמה. <strong>ו</strong>אילו <strong>חייא בר רב אמר</strong> כי <strong>אפילו</strong> היה הכהן <strong>שותף</strong> רק <strong>באחת מהן</strong> — הריהו <strong>פטור מ</strong>כל המתנות <strong>כולן. מיתיבי</strong> <small>[מקשים]</small> על שיטת חייא
 בר רב ממה ששנינו: כהן המציע לטבח שותפות בבהמה באופן ש"רק <strong>הראש</strong> של הבהמה הוא <strong>שלי, ו</strong>שאר כל הבהמה <strong>כולה שלך", ואפילו</strong> אם הציע לו שותפות בבהמה באופן שרק חלק <strong>אחד ממאה בראש</strong> הבהמה הינו שלו, והשאר של חבירו — הריהו <strong>פטור.</strong> וכן אם הציע לו שותפות באופן ש"רק <strong>היד</strong> של הבהמה הינה <strong>שלי ו</strong>שאר כל הבהמה <strong>כולה שלך".</strong> ו<strong>אפילו</strong> הוא מותיר לעצמו רק <strong>אחד ממאה ביד</strong> — הריהו <strong>פטור.</strong> ובדומה לכך בשותפות וכן אם אמר כי "רק <strong>בני</strong> ה<strong>מעיין</strong> של הבהמה הם <strong>שלי, ו</strong>שאר כל הבהמה <strong>כולה</strong> הוא <strong>שלך",</strong> ו<strong>אפילו</strong> כשאמר שרק חלק <strong>אחד ממאה בהן,</strong> מבני המעיים הוא שלו, ושאר כל הבהמה של חבירו — <strong>פטור.</strong>
 ומציעים: <strong>מאי לאו</strong> <small>[האם אין]</small> הכוונה שהריהו <strong>פטור מן הלחי</strong> (בשותפות בראש בלבד), <strong>ו</strong>אולם הריהו <strong>חייב בכולן</strong> (זרוע וקיבה), וכן הריהו <strong>פטור מן הזרוע</strong> (בשותפות ביד בלבד), <strong>ו</strong>אולם <strong>הוא</strong> <strong>חייב בכולן</strong> (לחיים וקיבה). וכן הריהו <strong>פטור מן הקבה</strong> (בשותפות בבני המעיים בלבד), <strong>ו</strong>אולם <strong>הוא</strong> <strong>חייב בכולן</strong> (לחיים וזרוע), ושלא כדעת חייא בר רב! ודוחים: <strong>לא,</strong> כוונת הדברים שהריהו <strong>פטור מכולן.</strong>
 ושואלים: אם כך הוא, <strong>ליתני</strong> <small>[שישנה]</small> התנא במפורש <strong>פטור מכולן</strong> (במקום הלשון "פטור" שאינה מבוררת דיה)! <strong>ועוד</strong> מקשים על דעת חייא בר רב: שכן <strong>תניא</strong> <small>[שנויה</small> ברייתא<small>]</small> מפורשת בדין שותפות שאם אומר הכהן לטבח הישראל "רק <strong>הראש</strong> של הבהמה הוא <strong>שלי ו</strong>שאר כל הבהמה <strong>כולה</strong> הוא <strong>שלך",</strong> ו<strong>אפילו</strong> לא היה לו אלא חלק <strong>אחד ממאה בראש</strong> הבהמה — הריהו <strong>פטור מן הלחי</strong> בלבד, <strong>ו</strong>אולם הריהו <strong>חייב ב</strong>שאר המתנות <strong>כולן,</strong> שלא כדברי חייא בר רב! ומסכמים: אכן <strong>תיובתא</strong> <small>[קושיה חמורה]</small> זו שעל דעת <strong>חייא בר רב</strong> היא <strong>תיובתא</strong> <small>[קושיה חמורה]</small> שאין עליה מענה, ונדחו דבריו.
 <big>ג</big> <strong>אמר רב חסדא</strong> בהסבר דבריו של חייא בר רב (שנדחו דבריו למעלה מפני דברי ברייתא): <strong>הא מתניתא אטעיתיה</strong> <small>[ברייתא זו</small> שתובא בהמשך היא ש<small>הטעתו]</small> <strong>לחייא בר רב,</strong> <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>עשרים וארבע מתנות כהונה הן,</strong> הניתנות לכהנים, <strong>וכולן ניתנו</strong> (ציוותה התורה על נתינתן) <strong>לאהרן ולבניו ב</strong>לשון <strong>כלל</strong> (שבתחילת פרשת מתנות הכהונה נאמר "וידבר ה' אל אהרן ואני הנה נתתי לך את משמרת תרומותי לכל קדשי בני ישראל לך נתתים למשחה ולבניך לחק עולם", במדבר יח, ח). <strong>ו</strong>חזרו וניתנו בלשון <strong>פרט</strong> שבהמשך הפרשה באה רשימה מפורטת של מתנות הכהונה. <strong>ו</strong>בסוף פרשת מתנות הכהונה נאמר <strong>"ברית מלח</strong> עולם היא" (שם פסוק יט), שהבטחה היא: כשם שברית מלח אינה שובתת, כן מתנות כהונה לא תשבותנה.
  ולכך <strong>כל המקיימן,</strong> שנותן מתנות כהונה — <strong>כאילו קיים</strong> את מצוותן ש<strong>ב</strong>לשון <strong>כלל ו</strong>שבלשון <strong>פרט ו</strong>קיום הבטחת <strong>ברית מלח, וכל העובר עליהן,</strong> שאינו נותנן <strong>—</strong> <strong>כאילו עובר על בכלל ופרט וברית מלח.</strong>
 <strong>ואלו</strong> עשרים וארבע המתנות, מתחלקות <strong>הן</strong> לקבוצות: <strong>עשר</strong> מהן נאכלות בעזרה ש<strong>במקדש, וארבע</strong> מהן נאכלות <strong>בירושלים, ועשר</strong> מהן נאכלות <strong>בגבולים,</strong> בארץ ישראל מחוץ לירושלים. ומפרטים: <strong>אלו הן</strong> <strong>עשר</strong> <strong>מתנות כהונה שנאכלות</strong> <strong>במקדש:</strong> בשר קרבן ה<strong>חטאת, וחטאת העוף</strong> ו<strong>אשם ודאי, ואשם תלוי, וזבחי שלמי צבור</strong> (כבשי עצרת, שהינם קדשי קדשים הנאכלים רק בעזרה), <strong>ולוג שמן</strong> הנשאר לאחר נתינת השמן <strong>של מצורע</strong> עליו לטהרו, שהריהו נאכל לכהנים בעזרה. <strong>ו</strong>קרבן <strong>שתי הלחם, ולחם הפנים, ושירי מנחות, ומנחת העומר. ו</strong>אלו הן
 <strong>ארבע</strong> מתנות כהונה שנאכלות <strong>ב</strong>כל <strong>ירושלים: הבכורה</strong> (בהמה הקדושה בקדושת בכור שאין בה מום), <strong>והבכורים, ו</strong>ה<strong>מורם מן</strong> קרבן <strong>התודה</strong> (חזה ושוק וארבע חלות הבאות מארבעת מיני החלה שבמנחת התודה: חלות, רקיקים, רבוכה וחמץ). <strong>ומאיל נזיר</strong> (הזרוע בשלה וחלה ורקיק, שכל אלה נמנים כדבר אחד, ובכלל אלה אף חזה ושוק של שאר שלמים), <strong>ועורות קדשים</strong> של קרבן עולה וחטאת ואשם, שניתנים לכהנים.
 <strong>ו</strong>אלו הן <strong>עשר</strong> מתנות כהונה שניתנות <strong>בגבולים: תרומה, ותרומת מעשר, וחלה, וראשית הגז, ומתנות</strong> כהונה (זרוע, לחיים וקיבה), <strong>ו</strong>חמש סלעים דמי <strong>פדיון הבן, ו</strong>שה הניתן <strong>ב</strong><strong>פדיון פטר חמור,</strong>
 <strong>ושדה אחוזה</strong> שהקדיש אדם ולא גאלה ומכרה הגזבר לאחר, והריהי יוצאת ביובל ומתחלקת לכהנים של המשמר העובד במקדש בעת שאירע בו היובל, <strong>ושדה</strong> וקרקע שאמר בהן אדם שהריהן <strong>חרמים,</strong> שהן ניתנות לכהנים, <strong>וגזל הגר</strong> שאין לו יורשים, ונשבע הגזלן שלא גזלו, ולאחר שמת הגר הודה הגזלן שנשבע לשקר, שחייב בנתינת קרן (שווי הגזילה) ועוד חמישית, ואלו ניתנים לכהנים.
  ועתה מסביר רב חסדא כיצד הוטעה חייא בר רב מדברי ברייתא זו, שכן <strong>הוא</strong> (חייא בר רב) <strong>סבר: מדקא חשיב להו</strong> <small>[מתוך שהוא</small> התנא בברייתא <small>חושב,</small> מונה <small>אותן]</small> ה<strong>מתנות</strong> (זרוע לחיים וקיבה) לא כשלש מתנות אלא <strong>בחדא</strong> <small>[באחת]</small> — מכאן שכל השלוש מתנה <strong>חדא נינהו</strong> <small>[אחת הן],</small> ואם נפטר אדם מאחת מהן, הריהו פטור מכולן. <strong>ו</strong>אולם, מסכם רב חסדא <strong>כי</strong> <strong>לא היא</strong> המסקנה הנכונה. וראיה לדבר: <strong>אטו</strong> <small>[וכי]</small> ה<strong>מורם מ</strong>קרבן <strong>תודה ואיל נזיר דקא חשיב להו כחדא</strong> <small>[שהוא</small> התנא בברייתא <small>מונה אותם כאחד],</small> האם <strong>משום דחדא נינהו</strong> <small>[שאחד הם]?!</small> והרי אלה מתנות נפרדות לחלוטין! <strong>אלא כיון דדמיין להדדי</strong> <small>[ש</small>הם <small>דומים זה לזה]</small> — <strong>חשיב להו כחדא</strong> <small>[מנה אותם כאחד],</small> <strong>הכי נמי</strong> <small>[כך גם כן]</small> לענין זרוע לחיים וקיבה, <strong>כיון דדמיין להדדי</strong> <small>[שדומות זו לזו]</small> — <strong>חשיב להו כחדא</strong> <small>[מנה אותן כאחד].</small>
 <big>ד</big> ועוד בדין שותפות כהן וטבח ישראל לענין מתנות כהונה, <strong>איבעיא להו</strong> <small>[נשאלה להם,</small> לחכמים<small>]:</small> אם אמר הכהן לטבח הישראלי קודם שנשחטה הבהמה (שהוא זמן חיובה במתנות כהונה) שישתתפו בבהמה באופן ש<strong>הראש</strong> של הבהמה הוא <strong>שלך ו</strong>שאר כל הבהמה <strong>כולה</strong> הוא <strong>שלי, מהו</strong> הדין, האם חייב בנתינת הלחיים לכהן? וצדדי השאלה: האם <strong>בתר חיובא אזלינן</strong> <small>[אחר</small> איברי הבהמה שיש בהם <small>חיוב</small> מתנות <small>אנו הולכים],</small> <strong>ו</strong>הרי <strong>חיובא גבי</strong> <small>[חיוב</small> מתנת לחיים <small>אצל]</small> <strong>ישראל הוא, או דלמא בתר</strong> <small>[שמא אחר]</small> <strong>עיקר</strong> ה<strong>בהמה אזלינן</strong> <small>[הולכים אנו],</small> <strong>ועיקר</strong> גוף ה<strong>בהמה</strong> של ה<strong>כהן הוא?</strong>
 ומציעים: <strong>תא שמע</strong> <small>[בוא</small> ו<small>שמע]</small> פתרון לבעיה ממה ששנינו: <strong>גוי ו</strong>כן <strong>כהן שמסרו צאנם לישראל</strong> שיהיה שליחם <strong>לגזוז</strong> אותו — <strong>פטור</strong> הגוזז מנתינת ראשית הגז. וכמו כן <strong>הלוקח</strong> (הקונה) את <strong>גז צאנו של גוי,</strong> עוד בטרם נגזז הצאן — הריהו <strong>פטור מראשית הגז. ו</strong>מוסיפים כי בנושא
 <strong>זה</strong> של הקונה דבר טרם התחייבותו במתנות כהונה יש צד <strong>חומר</strong> (חומרה) שיש <strong>ב</strong>מתנת <strong>זרוע ובלחיים ובקבה יותר מראשית הגז.</strong> שכן הקונה מן הכהן קודם שחיטת הבהמה את חלקי הבהמה החייבים במתנות, הריהו חייב במתנות כהונה, ואילו הקונה מן הגוי קודם גזיזת הצאן את גז צאנו, הריהו פטור ממתנות כהונה. <strong>שמע מינה</strong> <small>[למד מכאן]</small> כי <strong>בתר חיובא אזלינן</strong> <small>[אחר החיוב אנחנו הולכים],</small> ומסיקים: אכן <strong>שמע מינה</strong> <small>[למד ממנה]</small> שכך הוא, ונפתרה בעייתם של חכמים.
 <big>ה</big> שנינו במשנתנו ש<strong>אם אמר לו</strong> הכהן לישראל שהוא מוכר לו את בהמתו <strong>חוץ מן המתנות</strong> שבה — הישראלי <strong>פטור מן המתנות,</strong> שכן אינן שלו, ואינו חייב לתת לכהן את דמיהן.
## דף קלד.
 <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו בברייתא: כהן המוכר בהמתו לישראל ואמר לו <strong>"על מנת שהמתנות שלי"</strong> — אין הישראלי חייב לתיתן לו, אלא הריהו <strong>נותן</strong> את המתנות <strong>לכל כהן שירצה.</strong> שכיון שמכר לו את כל הבהמה, אינו יכול להתנות על מתנותיה, שאינן שייכות לו אלא לכל שבט הכהנים. ושלא כמשנתנו שפטור הקונה הישראלי מן המתנות!
  ודוחים: וכי ממקרה (שהוא עניינה של הברייתא) שבו הכהן המוכר אומר  <strong>"על מנת</strong> שהמתנות שלי" על מקרה (שהוא עניינה של משנתנו) שבו הכהן המוכר אומר <strong>"חוץ</strong> מן המתנות" <strong>קא רמית</strong> <small>[אתה משליך,</small> מראה סתירה<small>]?!</small> והרי לשון <strong>"חוץ"</strong> משמעה <strong>שיורא</strong> <small>[שיור],</small> שהשאיר הכהן את המתנות אצלו, שלא מכרן לישראל, ולכן חייב הישראלי לתיתן לו. ואילו לשון <strong>"על מנת"</strong> — <strong>לאו שיורא</strong> <small>[אין</small> משמעה <small>שיור],</small> שאין הכהן משאיר לעצמו את המתנות, אלא עושה תנאי עם הקונה שתינתנה לו המתנות, ואין בכוחו להתנות תנאי כזה.
 <strong>ורמינהו</strong> <small>[ומשליכים,</small> מראים סתירה<small>]</small> על ברייתא זו ממה ששנינו בברייתא אחרת: כהן המוכר לישראל את בהמתו ואמר לו <strong>"על מנת שהמתנות שלי"</strong> — <strong>המתנות שלו,</strong> שחייב הקונה לתיתן לכהן זה, ושלא כברייתא הקודמת שפטרה במקרה כזה את הקונה מלתת מתנותיו לכהן זה! ומסבירים: חלוקות ביניהן ברייתות אלה, ו<strong>בהא פליגי</strong> <small>[בזה נחלקו],</small> ש<strong>מר סבר</strong> <small>[חכם זה</small> שבברייתא השניה <small>סבור]</small> כי אמירת <strong>"על מנת"</strong> — לשון <strong>שיורא</strong> <small>[שיור]</small> <strong>הוא,</strong> ולכך המתנות הינן של הכהן המוכר. <strong>ו</strong>אילו <strong>מר סבר</strong> <small>[חכם זה</small> שבברייתא הראשונה <small>סבור]</small> כי אמירת <strong>"על מנת"</strong> — <strong>לאו שיורא</strong> <small>[לא</small> לשון <small>שיור]</small> <strong>הוא,</strong> אלא לשון תנאי וכיון שאין הכהן יכול להתנות כך, אין <strong>הקונה הישראלי חייב לתת לו את מתנותיה.</strong>
 <big>א</big> שנינו במשנתנו: <strong>אמר לו</strong> לטבח: <strong>מכור לי בני מעיה</strong> (ובכללן הקיבה שהיא ממתנות הכהונה) של פרה ששחטת <strong>—</strong> נותן הקונה את הקיבה לכהן, ואינו מנכה למוכר את דמי הקיבה. ואולם אם קנה את בני המעיים לפי משקל ושקל לו אף את הקיבה — נותן הקונה לכהן את הקיבה, ואולם מנכה מהכסף הניתן למוכר את דמי משקלה של הקיבה. ובענין זה <strong>אמר רב: לא שנו</strong> שצריך הקונה לתת את הקיבה לכהן, <strong>אלא</strong> כ<strong>ש</strong>הקונה <strong>שקל לעצמו</strong> את בני המעיים שקנה. שבמקרה כזה הכהן דורש את מתנות כהונה מן הקונה ולא מן הטבח. <strong>אבל</strong> כש<strong>שקל לו</strong> ה<strong>טבח</strong> — <strong>הדין</strong> של הכהן אף <strong>עם הטבח,</strong> שיכול הכהן להתדיין עם זה או עם זה. <strong>ו</strong>אילו <strong>רב אסי אמר: אפילו</strong> כאשר <strong>שקל לו</strong> ה<strong>טבח</strong> — <strong>הדין עמו,</strong> עם הקונה בלבד.
  ומציעים:  <strong>לימא</strong> <small>[האם נאמר]</small> כי <strong>ב</strong>שיטתו של <strong>רב חסדא קא מיפלגי</strong> <small>[הם חלוקים].</small> שכן <strong>אמר רב חסדא:</strong> אדם ש<strong>גזל</strong> מאדם אחר, <strong>ולא נתייאשו הבעלים</strong> מן הגזילה שתשוב אליהם, <strong>ובא</strong> אדם <strong>אחר ואכלו</strong> את הדבר הגזול — אם <strong>רצה</strong> הבעלים לגבות את דמי גזילתו <strong>מזה,</strong> מן הגזלן הראשון — <strong>גובה. רצה</strong> לגבות <strong>מזה</strong> שאכל את הגזילה — <strong>גובה.</strong> ולענייננו יש לומר ש<strong>מר</strong> <small>[חכם זה,</small> רב<small>],</small> <strong>אית ליה</strong> <small>[יש לו,</small> סבור הוא<small>]</small> כשיטת <strong>רב חסדא,</strong> שיכול הנגזל לגבות ממי שירצה, וכמו כן יכול הכהן לגבות את מתנותיו ממי שירצה, אם מהקונה או מהטבח. <strong>ו</strong>אילו <strong>מר</strong> <small>[חכם זה,</small> רב אסי<small>],</small> <strong>לית ליה</strong> <small>[אין לו,</small> אינו סבור<small>]</small> כשיטת <strong>רב חסדא,</strong> ולכך הכהן תובע מתנותיו מן הקונה בלבד. ודוחים:
 <strong>לא,</strong> אלא <strong>דכולי עלמא אית להו</strong> <small>[לדעת הכל יש להם,</small> שניהם סבורים<small>]</small> כשיטתו של <strong>רב חסדא, ו</strong>אולם <strong>הכא</strong> <small>[כאן]</small> <strong>ב</strong>שאלה האם <strong>מתנות כהונה נגזלות קא מיפלגי</strong> <small>[הם חלוקים].</small> ש<strong>מר סבר</strong> <small>[חכם זה,</small> רב <small>סבור]</small> כי מתנות כהונה <strong>נגזלות,</strong> והריהן ברשות הגזלן ויכול לגבות ממנו אף שאחר אכלן, ואף בענייננו יכול הכהן להתדיין גם עם המוכר. <strong>ו</strong>אילו <strong>מר סבר</strong> <small>[חכם זה,</small> רב אסי <small>סבור]</small> כי מתנות כהונה <strong>אין נגזלות,</strong> שאין כח בידי אדם לגוזלן, וכל עוד הן קיימות מוטל חוב נתינתן על המחזיק בהן, ולכך יכול הכהן להתדיין על מתנותיו רק עם הקונה המחזיק עתה בהן.
  ומעירים:  <strong>איכא דמתני לה להא שמעתא</strong> <small>[יש ששונה הלכה זו,</small> מחלוקת זו של רב ורב אסי בשאלת גזילת מתנות כהונה<small>]</small> לא כהסבר למחלוקתם בדין מתנות כהונה, אלא כהלכה <strong>בפני עצמה, רב אמר: מתנות כהונה נגזלות, ורב אסי אמר: מתנות כהונה אין נגזלות.</strong>
 <big>ב משנה</big> <strong>גר שנתגייר והיתה לו פרה,</strong> אם <strong>נשחטה</strong> פרה זו על ידי אדם מישראל <strong>עד שלא</strong> (בטרם) <strong>נתגייר</strong> — הריהו <strong>פטור</strong> ממתנות כהונה, שכן בשעת שחיטתה היתה הפרה עדיין של גוי. ואם נשחטה <strong>משנתגייר</strong> — הריהו <strong>חייב</strong> בנתינת מתנות מפרה זו, ככל אדם מישראל. <strong>ספק</strong> אם נשחטה קודם שהתגייר או לאחר שהתגייר — <strong>פטור</strong> מלתת את מתנותיה לכהן, <strong>ש</strong>כלל הוא כי <strong>המוציא מחבירו עליו הראיה,</strong> וכל עוד לא יביא הכהן <strong>הוכחה שנשחטה הפרה לאחר שהתגייר, אין הגר חייב לתת את מתנותיה.</strong>
 <big>ג גמרא</big> שנינו במשנתנו שבספק אם התחייב האדם במתנות כהונה, הריהו פטור מלתיתן. ובענין זה מסופר <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> ש<strong>רמי ליה</strong> <small>[השליך,</small> הראה סתירה בדברי תנאים במקומות שונים<small>]</small> <strong>ר' שמעון בן לקיש לר' יוחנן.</strong> שכן במשנתנו <strong>תנן</strong> <small>[שנינו]</small> שב<strong>ספק</strong> — <strong>פטור</strong> מלתת מתנות כהונה, <strong>אלמא</strong> <small>[מכאן נסיק]</small> כי <strong>ספיקא</strong> <small>[ספק]</small> — נדון <strong>לקולא</strong> <small>[להקל].</small>
 <strong>ו</strong>על כך <strong>רמינהו</strong> <small>[השליך,</small> הראה סתירה<small>]</small> ממה ששנינו בדין לקט (התבואה הנושרת מתחת ידי הקוצרים בשעת קצירה, ממתנות עניים), כי התבואה הנמצאת ב<strong>חורי הנמלים שבתוך הקמה</strong> שבשדה שטרם הגיעו הקוצרים אליה — <strong>הרי אלו של בעל הבית,</strong> שאין בתבואה זו דין לקט. <strong>ו</strong>אילו הנמצאת בחורי הנמלים שבתוך הקמה <strong>שלאחר הקוצרים,</strong> החיטים <strong>העליונים,</strong> אלה של פי החור — שייכות <strong>לעניים,</strong> שיש לומר שלקט הן שנשרו מן השיבולים בשעת הקצירה. <strong>ו</strong>אילו <strong>התחתונים,</strong> אלה שבקרקעית חור — <strong>של בעל הבית,</strong> שייתכן שקודם הקצירה אספו אותן נמלים לשם, ואין הן של <strong>לקט.</strong>
 <strong>ר' מאיר אומר: הכל לעניים, שספק לקט</strong> — <strong>לקט.</strong> הרי שלדעת ר' מאיר בספק מתנות עניים מכריעים להחמיר, ושלא כשיטת משנתנו במתנות כהונה, וסתם משנה (שלא צויין בה במפורש מי אמר את הדברים) הריהי דעת ר' מאיר. ונמצא שלפנינו סתירה בדברי ר' מאיר!
 <strong>אמר ליה</strong> <small>[לו]</small> ר' יוחנן לריש לקיש בתשובה: <strong>אל תקניטני</strong> בשאלה זו, <strong>ש</strong>הרי אין דברי ר' מאיר שנויים בברייתא זו כדרך שאמרת ("ר' מאיר אומר"), שמשמע שזו היא דעת ר' מאיר בוודאות. אלא <strong>בלשון</strong> שלפיה חכם <strong>יחיד</strong> הוא שאמר שכן היא דעת ר' מאיר, <strong>אני שונה אותה</strong> ברייתא שהבאת כסתירה בדברי ר' מאיר. <strong>דתניא</strong> <small>[ש</small>כן <small>שנויה</small> ברייתא<small>],</small> <strong>ר' יהודה בן אגרא אומר משום</strong> <small>[בשם]</small> <strong>ר' מאיר: ספק לקט</strong> — <strong>לקט, ספק שכחה</strong> — <strong>שכחה, ספק פאה</strong> — <strong>פאה.</strong> ואין להקשות מדברי חכם אחד (הסבור שכך היא דעתו של ר' מאיר) על דברי משנתנו.
 <strong>אמר לו</strong> ר' שמעון בן לקיש לר' יוחנן בדחיית דבריו: והרי אפילו אם <strong>אל</strong> (לא) <strong>תשנה אותה</strong> ברייתא <strong>אלא בלשון</strong> שלפיה אותו שוטה נודע הנקרא בשם <strong>בן תדל</strong> אמר שזו היא דעת ר' מאיר, עדיין הריהי קושיה על דברי משנתנו, <strong>והא טעמא קאמר</strong> <small>[והרי טעם,</small> נימוק לדבר <small>הוא אומר]</small> מדוע יש לנהוג בספק מתנות עניים להחמיר ולתיתן לעניים, שכן <strong>אמר ר' שמעון בן לקיש: מאי דכתיב</strong> <small>[מה</small> פירוש מקרא זה <small>שנאמר]</small> <strong>"עני ורש הצדיקו"</strong> (תהלים פב, ג)? <strong>מאי</strong> <small>[מה]</small> פירוש <strong>"הצדיקו"?</strong>
 <strong>אילימא</strong> <small>[אם תאמר]</small> שהכוונה <strong>בדינים,</strong> שיש לדיינים להשתדל למצוא לו זכות בדין — <strong>והא כתיב</strong> <small>[הרי נאמר]</small> <strong>"ודל לא תהדר בריבו"</strong> (שמות כג, ג), שאין לדיין לנהוג כן. <strong>אלא</strong> הכוונה לומר שהמסופק אם עליו לתת מתנות עניים אם לאו, אף שספק הוא, מכל מקום <strong>צדק משלך, ותן לו.</strong> ומעתה מובן מדוע במשנתנו נקבע שבספק מתנות כהונה נוהגים להקל, ואילו בספק מתנות עניים נוהגים להחמיר!
 <strong>אמר רבא</strong> בתשובה: <strong>הכא</strong> <small>[כאן,</small> בספק מתנות כהונה בזה שהתגייר<small>]</small> נוהגים להקל, משום שה<strong>פרה</strong> שלו <strong>בחזקת פטורה קיימא</strong> <small>[עומדת],</small> שבעודו גוי היתה הפרה פטורה ממתנות כהונה. מה שאין כן בספק מתנות עניים שה<strong>קמה</strong> — <strong>בחזקת חיובא קיימא</strong> <small>[חיוב</small> לקט <small>עומדת].</small>
 <strong>אמר ליה</strong> <small>[לו]</small> <strong>אביי</strong> לרבא בקושיה על הסברו זה: <strong>והרי</strong> גם בדין חיוב חלה ב<strong>עיסה</strong> של גר, אומרים אנו כי אם העיסה <strong>נעשית עד שלא</strong> (בטרם) <strong>נתגייר</strong> — הריהו <strong>פטור מן</strong> הפרשת <strong>החלה</strong> מעיסה זו. ואם נעשתה העיסה <strong>משנתגייר</strong> — הריהו <strong>חייב</strong> להפריש ממנה חלה. <strong>וב</strong><strong>ספק</strong> אם נעשתה העיסה לפני שהתגייר או לאחר שהתגייר — הריהו <strong>חייב,</strong> שספק חלה — חלה, אף שעיסת הגוי בחזקת פטור היא, שהרי היתה בחזקתו בעודו גוי, ועיסה שגולגלה בידי גוי פטורה מן החלה. ומדוע לא יהא דינה כדין ספק מתנות כהונה שפוטרים את הגר מלתיתן משום שהפרה היתה בחזקת פטור?
 <strong>אמר ליה</strong> <small>[לו]</small> רבא לאביי: אין להשוות ספק חלה לספק מתנות כהונה, שכן בחלה אף שיש לה חזקת פטור, יש בה ספק איסור, שיש עונש מיתה באכילתה, וכלל הוא כי ב<strong>ספק איסורא</strong> <small>[איסור]</small> הולכים אנו <strong>לחומרא</strong> <small>[להחמיר].</small> ואילו ספק מתנות כהונה אינו אלא ספק ממוני, וכלל הוא כי ב<strong>ספק ממונא</strong> <small>[ממון]</small> הולכים <strong>לקולא</strong> <small>[להקל],</small> ולכן סומכים על חזקת הפטור של הפרה, לפטור את הגר ממתנות כהונה.
  שכן <strong>אמר רב חסדא, וכן תני</strong> <small>[שנה]</small> <strong>ר' חייא: שמונה</strong> מקרים של <strong>ספקות נאמרו בגר,</strong> ב<strong>ארבע</strong> נקבע דינו של הספק <strong>לחיוב, ו</strong>ב<strong>ארבע</strong> <strong>לפטור.</strong> ומפרטים: בענין <strong>קרבן אשתו</strong> שילדה, שספק אם ילדה לפני <strong>שהתגיירה, וחייבת בקרבן, או שמא ילדה לאחר מכן ואינה חייבת —</strong> הרי זה ספק איסור כרת, שכל שלא התכפרה בקרבן הריהי ענושה כרת על אכילת קדשים.
 <strong>ו</strong>כן בספק אם עיסת הגר חייבת בהפרשת <strong>חלה</strong> — הרי זה ספק איסור מיתה, שבאכילת חלה יש עונש מיתה. <strong>ו</strong>כן בספק הנוגע ל<strong>בכור בהמה טמאה</strong> (פטר חמור) של הגר, שאסור בהנאה קודם שנפדה שספק אם נולד קודם שנתגייר או לאחר מכן. <strong>ו</strong>כן בספק הנוגע ל<strong>בכור בהמה טהורה</strong> של הגר, שיש בדבר איסור כרת לענין שחיטתו מחוץ לעזרה — באלה הולכים אנו <strong>לחיוב.</strong>
## דף קלד:
 ובענין ספק אם התחייב בנתינת <strong>ראשית הגז,</strong> שספק אם נגזז צאנו לפני שהתגייר או לאחר מכן. <strong>ו</strong>כן אם התחייב בנתינת <strong>המתנות</strong> לכהן, (זרוע לחיים וקיבה), שספק הוא מתי נשחטה בהמתו. <strong>ו</strong>כן אם הוא חייב בתשלום חמש סלעים הניתנים בדמי <strong>פדיון הבן,</strong> <strong>ו</strong>כן בספק אם הוא חייב ב<strong>פדיון פטר חמור</strong> בשה — כל אלה הריהם ספק ממון בלבד, ולכך נקבע בהם <strong>לפטור,</strong> שאין הוא חייב לתת אותם לכהן.
  ובענין המשא ומתן שבין ר' שמעון בן לקיש ור' יוחנן מוסרים ש<strong>כי אתא</strong> <small>[כאשר בא]</small> <strong>רבין</strong> מארץ ישראל לבבל, ומסר לחכמי בבל מתורת חכמי ארץ ישראל, <strong>אמר</strong> כי ממה ששנינו בברייתא אחרת שר' מאיר פוטר מנתינת לקט ב<strong>קמה</strong> של הגר שספק אם נקצרה לפני התגיירותו או לאחר מכן, על מה ששנינו בדברי ר' מאיר בדין <strong>קמה</strong> שספק לקט לקט הוא, ר' שמעון בן לקיש <strong>רמי ליה</strong> <small>[השליך לו,</small> הראה לר' יוחנן סתירה בין השיטות<small>],</small> והשיב לו ר' יוחנן שאין להקשות מאותה ברייתא, שכן היא דעתו של חכם יחיד, בן אגרא.
 <big>א</big> ועוד בענין מתנות עניים, מסופר כי החכם <strong>לוי זרע</strong> תבואה <strong>ב</strong>מקום הנקרא <strong>כישר, ולא הוו</strong> <small>[היו]</small> <strong>עניים</strong> באותו מקום <strong>למשקל</strong> <small>[לקחת]</small> <strong>לקט</strong> משדהו. <strong>אתא לקמיה</strong> <small>[בא</small> לוי <small>לפני]</small> <strong>רב ששת</strong> לשאול כיצד עליו לנהוג בלקט שבשדהו. <strong>אמר ליה</strong> <small>[לו]</small> רב ששת: נאמר במצוות פאה ולקט <strong>"לעני ולגר תעזוב אותם"</strong> (ויקרא כג, כב), <strong>ו</strong>אמרו חכמים שאם אין שם עניים — לא ישאיר את הפאה והלקט <strong>לא לעורבים ולא לעטלפים,</strong> אלא יקחם לעצמו. ואף אתה קחם לעצמך.
 <strong>מיתיבי</strong> <small>[מקשים]</small> על כך ממה ששנינו כי <strong>אין</strong> הבעלים צריכים להטריח עצמם שיהיו <strong>מביאין</strong> את ה<strong>תרומה לא מ</strong>ה<strong>גורן</strong> (מקום ערימת התבואה בשדה) <strong>לעיר</strong> לידי <strong>הכהן,</strong> <strong>ולא ממדבר לישוב.</strong> אלא הדבר מוטל על הכהן מקבל התרומה. <strong>ואם אין שם</strong> בגורן או במדבר <strong>כהן</strong> שיתנו לו את התרומה — הבעלים <strong>שוכר פרה ומביאה</strong> את התרומה לעיר ולמקום ישוב, וטעם הדבר: <strong>מפני הפסד תרומה,</strong> אם תושאר במקומה. ומדוע אין אומרים אף בלקט במקום שאין בו עניים, שיביאו אותו הבעלים למקום שיש בו עניים!
  ומשיבים:  <strong>שאני</strong> <small>[שונה,</small> מיוחד הוא דין<small>]</small> <strong>תרומה</strong> — <strong>דטבלה</strong> <small>[ש</small>כן <small>היא טובלת,</small> גורמת לכל הפירות שיהיו באיסור טבל<small>],</small> כל עוד לא הופרשה מהם התרומה, <strong>ו</strong>לכן <strong>לא סגיא דלא מפריש לה</strong> <small>[אין</small> זה <small>מספיק</small> להתיר את התבואה כל עוד <small>שלא הפריש אותה].</small> מה שאין כן לקט, שאינו אוסר את התבואה.
  ומקשים:  <strong>והרי</strong> אף <strong>מתנות</strong> כהונה (זרוע לחיים וקיבה) <strong>דלא טבלי</strong> <small>[שאין</small> הן <small>טובלות],</small> שאין הן אוסרות באכילה את כל בשר הבהמה שלא ניתנו ממנה המתנות, <strong>ו</strong>בכל זאת <strong>תניא</strong> <small>[שנויה</small> ברייתא<small>]</small> כי ב<strong>מקום שנהגו למלוג</strong> (להטיל אל תוך מים רותחים) <strong>ב</strong>בשרם (עם עורם עליהם) של <strong>עגלים</strong> הנשחטים כדי להסיר מהם את השער, שאוכלים אותם עם העור שעליהם — <strong>לא יפשיט את הזרוע</strong> מעורו, אלא יתן לכהן את הזרוע עם העור שעליה.
  וכן במקום שבו נוהגים <strong>להפשיט את הראש</strong> של הבהמה מעורה — הנותן מתנות כהונה <strong>לא יפשיט את הלחי,</strong> אלא יתן אותה עם העור שעליה. <strong>ואם אין שם כהן</strong> שיקבל מתנות כהונה — <strong>מעלין</strong> (שמים, מעריכים את השווי הכספי) <strong>אותן בדמים, ואוכלן</strong> הבעלים, ולאחר מכן יתן את דמיהן לכהן. ונהגו כן <strong>מפני הפסד כהן.</strong> הרי שאף במתנה שאינה אוסרת באכילה את השאר ("אינה טובלת") צריכים הבעלים לטרוח שתגיע המתנה לידי הכהן. ומדוע לא נקבע כן אף בלקט?
  ומשיבים:  <strong>שאני</strong> <small>[שונה,</small> מיוחד הוא דין<small>]</small> <strong>מתנות כהונה,</strong> שכן לשון <strong>נתינה כתיבא ביה</strong> <small>[נאמרה בו],</small> ככתוב "ונתן לכהן הזרוע והלחיים והקבה" (דברים יח, ג). מה שאין כן בלקט. ומעירים: <strong>השתא דאתית להכי</strong> <small>[עכשיו שבאת לכך,</small> להסבר זה<small>],</small> שוב אין צורך לומר שבתרומה צריכים הבעלים להביא אותה למקום שיש בו כהן, משום שהריהי טובלת את הפירות, אלא ההסבר ב<strong>תרומה נמי</strong> <small>[גם כן]</small> משום שלשון <strong>"נתינה" כתיבא ביה</strong> <small>[נאמרה בה],</small> ככתוב "ראשית דגנך תירושך ויצהרך... תתן לו" (שם פסוק ד).
 <strong>ו</strong>שואלים: <strong>אלא</strong> הלשון <strong>"תעזוב" יתירא</strong> <small>[היתירה]</small> שנאמרה בלקט (שנאמר "ולקט קצירך לא תלקט... לעני ולגר תעזוב אותם", ויקרא יט, ט—י. ושוב נאמר "ולקט קצירך לא תלקט לעני ולגר תעזוב אותם", שם כג, כב) <strong>למה לי,</strong> מה היא באה ללמדנו, האם לא ללמדנו שאף במקום שאין בו עניים, על הבעלים לאסוף את הלקט, ולשומרו עבור העניים?
  ומשיבים: לשון יתירה זו באה ללמדנו  <strong>לכדתניא</strong> <small>[לכמו ששנויה</small> בברייתא<small>]:</small> <strong>המפקיר את כרמו, ול</strong>מחרת ב<strong>שחר</strong> (בבוקר) <strong>השכים</strong> וזכה בכרם מן ההפקר <strong>ובצרו</strong> — אף שכרם של הפקר פטור ממתנות עניים, כרם זה <strong>חייב בפרט ובעוללות ובשכחה ובפאה,</strong> שכן בכל המתנות הללו נאמר לשון "תעזוב" נוספת, ללמדנו שיש לתיתן אף באופן זה. <strong>ו</strong>מכל מקום הפקר זה (כשאר הפקר) <strong>פטור מן המעשרות.</strong>
 <big>ב</big> ומתוך שנדון למעלה אופן בו בעל שדה זוכה לעצמו במתנות עניים, מביאים ענין דומה. מסופר: <strong>ההוא שקא דדינרי דאתא לבי מדרשא</strong> <small>[שק אחד של דינרי</small> זהב <small>ש</small>נשלח עבור בני בית המדרש ו<small>הובא לבית המדרש],</small> <strong>קדים</strong> <small>[הקדים,</small> הזדרז<small>]</small> <strong>ר' אמי וזכה בהן,</strong> ושואלים: <strong>והיכי עביד הכי</strong> <small>[וכיצד עשה כן],</small> <strong>והא כתיב</strong> <small>[והרי נאמר]</small> במתנות כהונה <strong>"ונתן</strong> לכהן" (דברים יח, ג), ולמדנו מכאן הוראה שדווקא כך יש לקבל מתנות כהונה, <strong>ולא שיטול מעצמו,</strong> וכמו כן במתנות <strong>עניים, אין על המקבל לקחת מעצמו!</strong>
 ומשיבים: <strong>ר' אמי נמי</strong> <small>[גם כן]</small> לא לעצמו לקח, <strong>אלא</strong> <strong>לעניים זכה בהן. ואיבעית אימא</strong> <small>[ואם תרצה אמור]</small> הסבר אחר: <strong>אדם חשוב</strong> כראש ישיבה, וכר' אמי, <strong>שאני</strong> <small>[שונה]</small> הוא, שהריהו יכול לקחת לעצמו. <strong>דתניא</strong> <small>[ש</small>כן <small>שנויה</small> ברייתא על הכתוב <strong>"והכהן הגדול</strong> <strong>מאחיו"</strong> (ויקרא כא, י) — צריך <strong>שיהא</strong> הכהן הגדול <strong>גדול מאחיו בנוי בחכמה ובעושר.</strong>
 <strong>אחרים אומרים: מנין שאם אין לו,</strong> לכהן הגדול עושר משל עצמו, <strong>שאחיו הכהנים מגדלין</strong> (מעשירים) <strong>אותו</strong> עד שיהא עשיר מהם — <strong>תלמוד לומר</strong> (מלמדנו הנאמר) <strong>"והכהן הגדול מאחיו"</strong> — <strong>גדלהו משל אחיו.</strong> וכיון שהיו צריכים בני בית המדרש להעשיר את <strong>ר' אמי מכספם, כל שכן הוא שרשאי ר' אמי לקחת לעצמו כדי לזכות עבורם.</strong>
 <big>ג משנה</big> לאחר שנשנו דיניהן של מתנות הזרוע והלחיים והקיבה מגדירים מהם הזרוע והלחיים שבבהמה: <strong>איזהו הזרוע</strong> — זה חלק הבהמה ש<strong>מן הפרק של</strong> ה<strong>ארכובה</strong> (הברך התחתונה), <strong>עד כף</strong> הירך <strong>של יד</strong> (הרגל הקדמית, הם השוק והקולית של הרגל הקדמית הימנית), <strong>ו</strong>זה <strong>הוא</strong> ה"זרוע" הנזכר בתורה בדינו <strong>של</strong> ה<strong>נזיר</strong> ("ולקח הכהן את הזרוע בשלה מן האיל", במדבר ו,יט). <strong>וכנגדו ברגל</strong> האחורית הימנית, באותם החלקים (מן הברך התחתונה ועד כף הירך), היא ה<strong>שוק</strong> והקולית, שהרי מבהמת קרבן שלמים נותנים לכהן את השוק. <strong>ר' יהודה אומר:</strong> ה<strong>שוק</strong> הניתן לכהן בקרבן השלמים אינו כולל את הקולית, אלא הוא <strong>מן הפרק של ארכובה עד סובך של רגל,</strong> הוא הברך העליונה המחברת את החלק האמצעי של הרגל עם החלק העליון. <strong>אי זהו לחי</strong> — זה חלק הבהמה ש<strong>מן הפרק של לחי</strong> (הלחי התחתונה, לאחר הצדעיים, ולמטה) <strong>עד פיקה</strong> (הטבעת העליונה) <strong>של גרגרת</strong> (הקנה).
 <big>ד גמרא</big> שנינו במשנתנו מהו חלק הבהמה הנקרא "זרוע" שניתן לכהן. ועוד בענין זה, <strong>תנו רבנן</strong> <small>[שנו חכמים]</small> על הנאמר במצות מתנות כהונה "וזה יהיה משפט הכהנים מאת העם מאת זובחי הזבח אם שור אם שה ונתן לכהן הזרוע והלחיים והקבה" (דברים יח, ג): <strong>"הזרוע"</strong> — <strong>זה זרוע ימין</strong> של הבהמה. ודנים בדבר: <strong>אתה אומר</strong> ש<strong>זה זרוע ימין, או</strong> אולי <strong>אינו אלא זרוע שמאל?</strong> ומשיבים: לכך <strong>תלמוד לומר</strong> <strong>"הזרוע"</strong> בה"א הידיעה, הזרוע הימנית.
  ושואלים:  <strong>מאי תלמודא</strong> <small>[מה, הלימוד],</small> כיצד נלמד הדבר מתוספת ה"א הידיעה שבמלה? ומשיבים: הרי זה <strong>כ</strong>דרך ש<strong>אמר רבא</strong> בדרשת הכתוב האמור <strong>"על כן לא יאכלו בני ישראל את גיד הנשה אשר על כף הירך"</strong> (בראשית לב,לב) — באה ה"א הידיעה שבמלה <strong>"הירך"</strong> ללמדנו שזו <strong>המיומנת</strong> (החשובה) <strong>שבירך. הכא נמי</strong> <small>[כאן גם כן]</small> למדים אנו מן ה"א הידיעה שבמלה <strong>"הזרוע"</strong> — זה <strong>המיומן שבזרוע,</strong> שהיא הזרוע הימנית.
  וממשיכים בדרשת הנאמר במתנות כהונה, הכתוב <strong>"והלחיים" למאי אתא</strong> <small>[למה בא,</small> מה הוא מלמדנו<small>]?</small> <strong>להביא</strong> (לרבות) אף את ה<strong>צמר שבראש</strong> <strong>כבשים, ו</strong>ה<strong>שער שבזקן</strong> ה<strong>תיישים,</strong> שאף הם ניתנים לכהן. והכתוב <strong>"והקבה" למאי אתא</strong> <small>[למה בא,</small> מה הוא מלמדנו<small>]?</small> <strong>להביא</strong> <strong>אף את ה</strong><strong>חלב שעל גבי הקבה, ו</strong>את ה<strong>חלב שבתוך הקבה,</strong> שאף אלה ניתנים לכהן. שכן <strong>אמר ר' יהושע: כהנים נהגו בו</strong> (בחלב, זה שעל גבי הקיבה וזה שבתוך הקיבה) <strong>עין יפה ונתנוהו</strong> (הסכימו שלא לקבלו, וויתרו עליו) <strong>לבעלים,</strong> ויש לדייק בדברים: <strong>טעמא</strong> <small>[הטעם]</small> שאין החלב ניתן לכהנים — משום שכך <strong>נהגו</strong> הכהנים משום עין יפה שלהם, <strong>הא</strong> <small>[הרי]</small> נסיק מכאן כי אם הכהנים <strong>לא נהגו</strong> כן — <strong>דידיה</strong> <small>[שלו,</small> של הכהן<small>]</small> <strong>הוא</strong> החלב.
  ומביאים עוד מדרשת חכמים במצות נתינת זרוע הלחיים והקיבה: <strong>דורשי חמורות היו אומרים</strong> בטעמה של מצות נתינת זרוע ולחיים וקיבה: <strong>הזרוע</strong> — <strong>כנגד היד</strong> של פינחס בן אלעזר הכהן, שהרג את זמרי בן סלוא, ועצר בכך את המגיפה מעל בני ישראל, <strong>וכן הוא,</strong> הכתוב, <strong>אומר "ויקח רומח בידו"</strong> (במדבר כה, ז).
 <strong>ולחיים</strong> — <strong>כנגד</strong> ה<strong>תפלה</strong> שהתפלל פינחס באותה עת, <strong>וכן הוא אומר "ויעמוד פנחס ויפלל</strong> ותעצר המגפה. ותחשב לו לצדקה לדור ודור עד עולם" (תהלים קו,ל-לא). ה<strong>קבה</strong> לכהנים — זו הקיבה <strong>כמשמעה,</strong> כדרך שהיא נזכרת בתיאור מעשה פינחס, <strong>וכן הוא אומר</strong> <strong>"וידקור את שניהם את איש ישראל</strong> <strong>ואת האשה אל קבתה</strong> ותעצר המגפה מעל בני ישראל" (במדבר שם,ח).
 למעלה הובא מאין למדים אנו כי מתנת הזרוע היא מזרוע ימין של הבהמה, <strong>ו</strong>מעירים כי ה<strong>תנא</strong> של הברייתא הבאה <strong>מייתי לה</strong> <small>[מביא,</small> למד <small>אותה</small> הלכה שהזרוע הניתנת לכהן היא של ימין<small>]</small> <strong>מהכא</strong> <small>[מכאן],</small> מן האמור בנתינה לכהן מקרבן השלמים: "ואת שוק הימין תתנו תרומה לכהן מזבחי שלמיכם". ודנים בכתוב: <strong>"שוק הימין"</strong> — <strong>אין לי אלא שוק הימין</strong> של קרבן השלמים, ואולם <strong>זרוע מוקדשין</strong> של איל נזיר <strong>מנין</strong> לנו שאף היא של ימין — <strong>תלמוד לומר</strong> "תתנו <strong>תרומה</strong> לכהן". ואף <strong>זרוע</strong> של בהמת <strong>חולין</strong> הניתנת לכהן במתנותיו <strong>מנין</strong> לנו שהיא של ימין — <strong>תלמוד לומר "תתנו".</strong>
 <big>ה</big> שנינו במשנתנו: <strong>איזהו לחי</strong> — <strong>מן הפרק של לחי ועד פיקה של גרגרת.</strong> ושואלים: <strong>והתניא</strong> <small>[והרי שנויה</small> ברייתא<small>]</small> בענין נתינת לחי לכהן ש<strong>נוטלה</strong> מן הבהמה הנשחטת <strong>ובית שחיטה עמה,</strong> והרי בית השחיטה הוא מעבר לפיקה של הגרגרת!
  ומשיבים:  <strong>לא קשיא</strong> <small>[אין</small> זה <small>קשה],</small> שכן הן המשנה והן הברייתא סבורות כי הכהן מקבל את הלחי שעד הפיקה של הגרגרת, ואולם <strong>הא</strong> <small>[זו]</small> ששנינו במשנתנו שמקבל הכהן עד הפיקה של הגרגרת — הריהי כשיטת <strong>רבנן</strong> <small>[חכמים],</small> <strong>ו</strong>אילו <strong>הא</strong> <small>[זו]</small> ששנינו בברייתא שנוטלה הכהן עם בית השחיטה — הריהי כשיטת <strong>ר' חנינא בן אנטיגנוס.</strong>
 <strong>דתניא</strong> <small>[ש</small>כן <small>שנויה</small> ברייתא<small>]:</small> שחיטה שנעשית בה הבהמה <strong>מוגרמת,</strong> שהחיתוך נעשה גבוה מן המקום הראוי בצואר, למעלה מבית הבליעה — הריהי שחיטה <strong>פסולה</strong> לדעת חכמים. ואולם <strong>העיד ר' חנינא בן אנטיגנוס על מוגרמת שהיא כשרה.</strong> שלשיטתו הכהן מקבל עד פיקה של הגרגרת שלדעתו אף היא מקום שחיטה.
 <strong>איבעית אימא</strong> <small>[אם תרצה אמור]</small> הסבר אחר: <strong>הא והא</strong> <small>[זו וזו,</small> המשנה והברייתא<small>]</small> — כשיטת <strong>רבנן</strong> <small>[חכמים]</small> <strong>ומאי</strong> <small>[ומה]</small> פירוש הנאמר <strong>"עמה"</strong> — <strong>עמה</strong> של ה
 <strong>בהמה,</strong> שבית השחיטה נשאר עם גוף הבהמה אצל הבעלים, שאין הכהן נוטלה.
## דף קלה.
 <big>א משנה</big> דין <strong>ראשית הגז</strong> שצריך כל אדם מישראל הגוזז את צאנו לתת לכהן כמתנת כהונה, <strong>נוהג</strong> (קיים) בכל המקומות, הן <strong>בארץ</strong> ישראל <strong>ו</strong>הן <strong>בחוץ לארץ.</strong> וכן בכל הזמנים, הן <strong>בפני הבית,</strong> בזמן שבית המקדש קיים <strong>ו</strong>הן <strong>שלא בפני הבית,</strong> מאז נחרב בית המקדש. והריהו נוהג רק <strong>ב</strong>צאן של <strong>חולין, אבל לא ב</strong>צאן <strong>ה</strong><strong>מוקדשים.</strong>
 ומשווים הלכה זו להלכה הנידונה בפרק הקודם, מתנות הכהונה, הזרוע הלחיים והקבה: יש צד <strong>חומר</strong> (חומרה) <strong>ב</strong>מצות <strong>זרוע ולחיים ובקבה</strong> יותר <strong>מ</strong>מצות <strong>ראשית הגז</strong> — <strong>ש</strong>כן <strong>הזרוע והלחיים והקבה נוהגין בבקר</strong> (הבהמות הגסות) <strong>ובצאן</strong> (הבהמות הדקות), שכן נאמר במצוה זו "אם שור אם שה". ובין <strong>במרובה</strong> (בהרבה) בהמות שנשחטו, <strong>ו</strong>בין <strong>במועט</strong> (במעט). <strong>ו</strong>אילו דין <strong>ראשית הגז אינו נוהג אלא ברחלות</strong> (כבשים) בלבד, ולא בעיזים. <strong>ואינו נוהג אלא במרובה</strong> (הרבה) כבשים שנגזזו.
 <strong>וכמה הוא מרובה,</strong> בכמה כבשים שנגזזו חלה מצות ראשית הגז? <strong>בית שמאי אומרים:</strong> <strong>מ</strong><strong>שתי רחלות, ש</strong>כן <strong>נאמר "יחיה איש עגלת בקר ושתי צאן"</strong> (ישעיהו ז, כא) — הרי ששתי בהמות דקות נקראות בשם "צאן", והן בכלל הציווי "ראשית גז צאנך" (דברים יח, ד). <strong>ובית הלל אומרים:</strong> מ<strong>חמש</strong> רחלות, <strong>ש</strong>כן <strong>נאמר</strong> בנתינתה של אביגיל אשת נבל הכרמלי לדוד ואנשיו "ו <strong>חמש צאן עשויות"</strong> (שמואל א כה, יח) — הרי שחמש בהמות דקות נקראות "צאן", ובהם חלה מצוה זו.
 <strong>ר' דוסא בן הרכינס אומר:</strong> רק <strong>חמש רחלות</strong> ה<strong>גוזזות</strong> (שגיזת) כל אחת מהן לפחות <strong>מנה, מנה ופרס</strong> (וחצי מנה), כלומר, כל אחת מהן מנה וחצי. הן ה<strong>חייבות ב</strong>נתינת <strong>ראשית הגז</strong> מהן. <strong>וחכמים אומרים:</strong> כל <strong>חמש רחלות</strong> חייבות בנתינת ראשית הגז מהן, אף שהן <strong>גוזזות כל שהן.</strong>
 ודנים עוד בפרטי הלכה זו: <strong>וכמה</strong> מן הגיזה <strong>נותנין לו</strong> לכהן? <strong>משקל חמש סלעים</strong> ש<strong>ביהודה, שהן</strong> משקל <strong>עשר סלעים</strong> לפי החשבון ש<strong>בגליל,</strong> שמשקל הסלע הגלילי הוא מחצית ממשקל הסלע שביהודה. ומשקל זה של צמר הניתן לכהן הריהו אמור דווקא בצמר ה<strong>מלובן</strong> (נקי ורחוץ) <strong>ולא</strong> בצמר <strong>צואי</strong> (מלוכלך, כצמר בשעת גזיזתו). ואם נותן לכהן צמר צואי, צריך שיהיה בו כשיעור זה לאחר ליבונו. ונקבע שיעור זה, שזה הוא השיעור שיש בו <strong>כדי לעשות ממנו בגד קטן</strong> שזו נחשבת מתנה ראויה. <strong>ש</strong>כן <strong>נאמר</strong> "וראשית גז צאנך <strong>תתן לו"</strong> — <strong>שיהא בו כדי מתנה</strong> של ממש.
  ועוד מדיני ראשית הגז: <strong>אם</strong> <strong>לא הספיק</strong> גוזז הצאן <strong>ליתנו</strong> את ראשית הגז <strong>לו</strong> לכהן <strong>עד</strong> (טרם) <strong>שצבעו</strong> את הצמר — הריהו <strong>פטור</strong> מלתת, שנקנה לו הצמר בשינוי זה. ואם רק <strong>לבנו</strong> (ניקה אותו) <strong>ולא צבעו</strong> — אין זה שינוי שיקנה בו את הצמר, והריהו <strong>חייב</strong> לתיתו לכהן.
  ועוד הלכה: ישראל <strong>הלוקח</strong> (הקונה) <strong>גז צאנו של גוי</strong> — <strong>פטור מראשית הגז. הלוקח גז צאנו של חבירו, אם שייר המוכר</strong> לעצמו חלק מצאנו לגזיזה — המוכר <strong>חייב</strong> לתת לכהן את ראשית הגז מחלקו על הגיזה כולה. ואולם אם המוכר <strong>לא שייר</strong> לעצמו מן הגיזה — <strong>הלוקח חייב</strong> בנתינת ראשית הגז על כולן. ועוד הלכה: <strong>היו לו</strong> למוכר <strong>שני מינים</strong> של רחלות, <strong>שחופות</strong> (לא שחורות ולא לבנות) <strong>ולבנות,</strong> וגזזן ו<strong>מכר לו</strong> את גיזת ה<strong>שחופות אבל לא</strong> את גיזתן של ה<strong>לבנות,</strong> או שהיו למוכר שני מיני כבשים, זכרים ונקבות, ועמד ומכר לו את גיזת <strong>ה</strong><strong>זכרים אבל לא</strong> את גיזת ה<strong>נקבות</strong> — הרי <strong>זה</strong> המוכר <strong>נותן</strong> ראשית הגז מן הגיזה ששייר <strong>לעצמו, וזה</strong> הקונה <strong>נותן</strong> ראשית הגז מן הגיזה ששייר <strong>לעצמו.</strong>
 <big>ב גמרא</big> שנינו במשנתנו כי דין ראשית הגז נוהג רק בצאן <strong>חולין אבל לא</strong> <strong>במוקדשין,</strong> ושואלים: <strong>מאי טעמא</strong> <small>[מה טעם]</small> <strong>לא</strong> חל חיוב זה אף במוקדשים? ומשיבים: שכן <strong>אמר קרא</strong> <small>[הכתוב]</small> בדין ראשית הגז <strong>"צאנך"</strong> (דברים יח, ד) — להורות כי דוקא בצאן שלך, של חולין, אתה חייב בנתינה לכהן, <strong>ולא</strong> ב<strong>צאן הקדש.</strong>
 ושואלים: <strong>טעמא דכתב רחמנא</strong> <small>[</small>כל <small>הטעם</small> לפטור צאן קדשים הינו משום <small>שאמרה התורה]</small> <strong>"צאנך", הא לאו הכי הוה אמינא</strong> <small>[הרי בלא כן הייתי אומר]</small> שאף צאן <strong>קדשים חייבים בראשית הגז?</strong> ו<strong>הא לאו</strong> <small>[והרי לא]</small> <strong>בני גיזה נינהו</strong> <small>[הם],</small> <strong>דכתיב</strong> <small>[ש</small>כן <small>נאמר]</small> בקדשים <strong>"ולא תגוז בכור צאנך"</strong> (שם טו, יט)!
 ומשיבים: <strong>אי</strong> <small>[אם]</small> המדובר <strong>בקדשי מזבח, הכי נמי</strong> <small>[כך גם כן]</small> שאין צורך בפסוק ללמד שאינם חייבים בראשית הגז, ואולם <strong>הכא במאי עסקינן</strong> <small>[כאן</small> במשנתנו <small>במה אנו עוסקים],</small> <strong>בקדשי בדק הבית</strong> שמותרים בגיזה, ובא הכתוב ללמד שהם פטורים מראשית הגז.
  ומקשים על הסבר זה: <strong>והאמר</strong> <small>[והרי אמר]</small> <strong>ר' אלעזר</strong> כי אף <strong>קדשי בדק הבית אסורים בגיזה ועבודה,</strong> ואין צורך ללמד שהם פטורים מראשית הגז! ומשיבים: איסור גיזה בקדשי בדק הבית הוא רק <strong>מדרבנן</strong> <small>[מדברי סופרים],</small> ולא מן התורה. ומעתה, <strong>סלקא דעתך אמינא</strong> <small>[</small>היה מקום ש<small>יעלה על דעתך לומר]:</small> <strong>הואיל ומדאורייתא</strong> <small>[ומן התורה]</small> קדשי בדק הבית <strong>בני גיזה נינהו</strong> <small>[הם],</small> ו<strong>היכא</strong> <small>[היכן,</small> במקרה<small>]</small> שעבר על דברי חכמים, ו<strong>גזז ליה</strong> <small>[אותו,</small> את זו שהוקדשה לבדק הבית<small>],</small> <strong>ליתיב ליה</strong> <small>[שיתן לו</small> לכהן<small>]</small> את ראשית הגז. לכך בא הפסוק לפוטרו.
  ושבים ושואלים: <strong>והא קדיש לה</strong> <small>[והרי</small> צמר זה <small>קדוש הוא],</small> ואינו יכול להינתן לכהן, ואין צורך בפסוק מיוחד לפוטרו מראשית הגז! ומשיבים: <strong>סלקא דעתך אמינא</strong> <small>[יעלה על דעתך לומר]:</small> <strong>לפרוק וליתיב ליה</strong> <small>[שיפדה</small> הישראלי המקדיש, את צמר הצאן <small>ושיתן אותו]</small> לכהן, ודמי הפדיון ילכו לבדק הבית.
  ושואלים על הסבר זה: <strong>והא</strong> <small>[והרי]</small> <small>כל דבר הקדש הנפדה</small> <strong>בעי</strong> <small>[צריך]</small> <strong>העמדה והערכה</strong> (שיעמוד לפני הכהן ויעריכנו הכהן את שוויו, ככתוב "והעמיד את הבהמה לפני הכהן. והעריך אותה הכהן בין טוב ובין רע כערכך הכהן כן יהיה" ויקרא כז, יא—יב), ואילו הצמר המוקדש אינו בכלל זה, ואין צריך איפוא לפסוק! ומוסיפים: <strong>הניחא למאן דאמר</strong> <small>[זה נוח,</small> אין זו שאלה, <small>ל</small>דעת <small>מי שאומר]</small> ש<strong>קדשי בדק הבית לא היו בכלל</strong> חיוב <strong>העמדה והערכה.</strong> <strong>אלא למאן דאמר</strong> <small>[ל</small>דעת <small>מי שאומר]</small> כי אף <strong>קדשי בדק הבית</strong> <strong>היו</strong> בכלל זה, <strong>מאי איכא למימר</strong> <small>[מה יש לומר],</small> מדוע נצרך הכתוב?
 <strong>אמר ר' מני בר פטיש משום</strong> <small>[בשם]</small> <small>ר' ינאי:</small> <strong>הכא</strong> <small>[כאן,</small> במשנתנו<small>]</small> מדובר <strong>במקדיש</strong> את <strong>בהמתו לבדק הבית, חוץ מגיזותיה,</strong> שאותן שייר לעצמו. ומעתה <strong>סלקא דעתך אמינא</strong> <small>[יעלה על דעתך לומר]:</small> <strong>ליגזוז וליתיב ליה</strong> <small>[שיגזוז</small> את הצמר, שלא התקדש, <small>ויתן לו</small> לכהן<small>],</small> לכך <strong>אמר קרא</strong> <small>[הכתוב]</small> <strong>"צאנך"</strong> — <strong>ולא צאן של הקדש.</strong>
 ושואלים: <strong>אי הכי</strong> <small>[אם כך]</small> שבאופן כזה מדברת משנתנו, מעתה אפשר לומר שהיא מדברת ב<strong>קדשי מזבח נמי</strong> <small>[גם כן],</small> שהקדישם חוץ מגיזתם! ומשיבים: אין לומר כן בקדשי מזבח, משום שאסור לגזוז אותם, אף כשלא הוקדש צמרם, משום שעל ידי הגזיזה <strong>כחשי</strong> <small>[נכחשים,</small> מרזים ונחלשים<small>]</small> הצאן, ונמצא שהוא מפסיד את הקדשים.
  ותוהים: אם כן אמור אף ב<strong>קדשי בדק הבית</strong> ששייר לעצמו את צמרם, שיהו אלה אסורים בגזיזה, <strong>נמי</strong> <small>[גם כן],</small> ומשום <strong>ש</strong><strong>כחשי</strong> <small>[נכחשים]</small> בכך, ואף בהם הדבר אסור! ומשיבים: מדובר במשנתנו ש<strong>אמר</strong> בהקדשו <strong>שהריהו מקדיש</strong>
 <strong>את הצאן</strong> <strong>חוץ מגיזה וכחישה</strong> (מה שיחסר בבהמה כתוצאה מהכחשתה). ומקשים על כך: אם כך, אפשר להעמיד את משנתנו ב<strong>קדשי מזבח נמי</strong> <small>[גם כן],</small> ובאופן זה ש<strong>אמר "חוץ מגיזה וכחישה"!</strong> ומשיבים: בקדשי המזבח אי אפשר לומר כן, כי <strong>אפילו</strong> אם <strong>הכי</strong> <small>[כך]</small> יאמר בהקדשו, אסור הוא בגיזת הצאן, כי <strong>פשטה קדושה בכולה.</strong>
 <strong>ומנא תימרא</strong> <small>[ומנין אתה אומר]</small> סברה זו? שכך <strong>אמר ר' יוסי: והלא במוקדשין</strong> למזבח, אפילו <strong>האומר "רגלה של</strong> בהמה <strong>זו</strong> מוקדשת לקרבן <strong>עולה"</strong> — הבהמה <strong>כולה</strong> נעשית <strong>עולה. ואפילו לר' מאיר</strong> ש<strong>אמר</strong> כי <strong>אין</strong> הבהמה <strong>כולה</strong> נעשית <strong>עולה, הני מילי</strong> <small>[דברים אלה</small> אמורים<small>]</small> רק בזה ש<strong>אקדיש</strong> <small>[שהקדיש]</small> <strong>דבר</strong> (איבר בגוף הבהמה) <strong>שאין הנשמה תלויה בו, אבל</strong> אם <strong>הקדיש דבר שהנשמה תלויה בו</strong> — הבהמה כולה <strong>קדשה</strong> בכך.
 <strong>רבא אמר</strong> הסבר אחר מדוע צריך לפסוק מיוחד ללמד כי גיזת המוקדשים פטורה מראשית הגז: משום שכאן מדובר <strong>במקדיש</strong> את ה<strong>גיזה עצמה</strong> לקדשי בדק הבית, ולא במקדיש את הצאן. ומעתה <strong>סלקא דעתך אמינא</strong> <small>[יעלה על דעתך לומר]:</small> <strong>ליגזוז וליפרוק וליתיב ליה</strong> <small>[שיגזוז</small> את הצמר, <small>ושיפדה</small> אותו, <small>ושיתן לו</small> לכהן את הצמר<small>]</small> ויתן למקדש את דמי הפדיון, לכך
 <strong>אמר קרא</strong> <small>[הכתוב]:</small> <strong>"גז צאנך תתן לו"</strong> (דברים יח, ד) — מצות ראשית הגז נאמרה רק ב<strong>מי</strong> (בצאן זה) <strong>שאין</strong> הוא <strong>מחוסר אלא גזיזה ונתינה. יצא</strong> (התמעט) מכלל החיוב צאן <strong>זה שמחוסר גזיזה</strong> ו<strong>פדייה ונתינה.</strong>
 ושואלים: <strong>אלא</strong> לפי הסבר זה של רבא, שנלמד פטור המוקדשים ממקרא זה, מעתה הכתוב <strong>"צאנך"</strong> שמשמעו למעט <strong>למאי אתא</strong> <small>[למה בא,</small> מה הוא מלמדנו<small>]?</small> ומשיבים: <strong>לכדתניא</strong> <small>[לכמו ששנויה</small> בברייתא<small>]:</small> <strong>בהמת השותפים חייב בראשית הגז, ור' אלעאי פוטר. מאי טעמא</strong> <small>[מה הטעם]</small> של <strong>ר' אלעאי?</strong> שכן <strong>אמר קרא</strong> <small>[הכתוב]:</small> <strong>"צאנך"</strong> — <strong>ולא של שותפות.</strong>
 ושואלים: <strong>ורבנן</strong> <small>[וחכמים]</small> הסבורים שאף בהמת השותפים חייבת בראשית הגז, הכתוב "צאנך" מה בא למעט? ומשיבים: הרי זה בא <strong>למעוטי</strong> <small>[למעט]</small> ממצות ראשית הגז צאן של <strong>שותפות</strong> יהודי ו<strong>גוי.</strong> ושואלים לצד האחר: <strong>ור' אלעאי,</strong> שלמד מכתוב זה לענין פטור צאן השותפים, פטור צאן של <strong>שותפות גוי מנא ליה</strong> <small>[מנין לו]?</small>
 ומשיבים: <strong>נפקא ליה מרישא דקרא</strong> <small>[יוצא לו,</small> נלמד הדבר, <small>מראשו של הכתוב],</small> <strong>"ראשית דגנך"</strong> — <strong>ולא</strong> כשהוא לך ב<strong>שותפות</strong> עם <strong>גוי.</strong>
 ושואלים לצד האחר: <strong>ורבנן</strong> <small>[וחכמים]</small> שלמדו את הפטור בשותפות הגוי מן הכתוב "צאנך", מדוע לא למדו כן מ"ראשית דגנך"? ומשיבים: לדעת חכמים אין ללמוד כן, שכן במלה <strong>"ראשית"</strong> החוזרת ונאמרת בדין ראשית הגז ("ראשית דגנך תירושך ויצהרך וראשית גז צאנך") <strong>הפסיק הענין,</strong> לומר שהן שתי הלכות נפרדות, דין התרומה ודין ראשית הגז, ואין ללמוד מן האמור בתרומה על דין ראשית הגז.
  ושבים ושואלים: <strong>ור' אלעאי</strong> שדרש לדין ראשית הגז מן הכתוב "ראשית דגנך" האמור בתרומה, מה הוא משיב לטענתם זו של חכמים? ומשיבים: לדעתו האות <strong>וי"ו</strong> שבכתוב "וראשית צאנך" <strong>הדר ערביה</strong> <small>[חזרה לערבו]</small> לעשותו ענין אחד עם התרומה.
## דף קלה:
 ושואלים: <strong>ורבנן</strong> <small>[ו</small>ל<small>חכמים],</small> אף שהכתוב "ראשית" מפסיק בין התרומה לראשית הגז, הרי וי"ו החיבור שבביטוי "וראשית הגז" מחבר ביניהם! ומשיבים: לדעתם אין לומר שבאה הוי"ו לחבר בין העניינים, שאם לכך נועדה, מוטב היה ש<strong>לא נכתוב רחמנא</strong> <small>[שלא תכתוב התורה]</small> <strong>לא וי"ו</strong> המחבר בין העניינים, <strong>ולא "ראשית"</strong> המפסיקה ביניהם!
 ושואלים: <strong>ור' אלעאי</strong> מה הוא משיב לטענת חכמים? ומשיבים: <strong>איידי דהאי</strong> <small>[מתוך שזו,</small> ראשית הגז<small>]</small> קדושה ב<strong>קדושת דמים,</strong> שהריהי חובת ממון בלבד של הישראל לכהן, ואין זו קדושה ממש. <strong>ו</strong>אילו <strong>האי</strong> <small>[זו,</small> תרומה<small>]</small> קדושה ב<strong>קדושת הגוף,</strong> שאסורה באכילה למי שאינו כהן. לכך הכתוב <strong>פסיק להו</strong> <small>[קטע אותן],</small> את ראשית הגז מן התרומה, <strong>והדר ערבי להו</strong> <small>[ו</small>אולם לאחר מכן <small>חזר</small> ו<small>עירב אותן]</small> לדמות את דיניהם.
 <strong>ואיבעית אימא</strong> <small>[ואם תרצה אמור]</small> תירוץ אחר לשאלה שנשאלה לחכמים מדוע אין למדים ששותפות גוי פוטרת את הבהמה מהשוואתה לדין תרומה: שכן ב<strong>שותפות גוי ב</strong>תבואה, לענין דין <strong>תרומה רבנן חיובי מחייבי</strong> <small>[חכמים מחייבים],</small> <strong>דתניא</strong> <small>[ש</small>הרי <small>שנויה</small> ברייתא<small>]:</small> <strong>ישראל וגוי שלקחו</strong> (שקנו) <strong>שדה בשותפות</strong> — בכל תבואת שדה זו <strong>טבל</strong> (פירות החייבים בהפרשת תרומה) <strong>וחולין מעורבים זה בזה,</strong> אלו <strong>דברי רבי.</strong> שחלקו של הישראלי בתבואה אינו נפטר מחיוב תרומה בשל שותפותו עם הגוי, ולכך הריהו טבל המעורב עם חולין (חלקו של הגוי בתבואת השדה). <strong>רבן שמעון בן גמליאל אומר:</strong> אינו כן, אלא חלקו <strong>של ישראל</strong> בתבואה — <strong>חייב</strong> בתרומה, <strong>ו</strong>אילו חלקו <strong>של גוי</strong> בתבואה — <strong>פטור</strong> מן התרומה.
  ו<strong>עד כאן לא</strong> שמענו כי <strong>פליגי</strong> <small>[נחלקו]</small> רבי ורבן שמעון בן גמליאל <strong>אלא דמר סבר</strong> <small>[שחכם זה,</small> רבן שמעון בן גמליאל <small>סבור]</small> ש<strong>יש ברירה,</strong> ולכך כאשר כל אחד מן השותפים קיבל את חלקו, הוברר שזה היה חלקו מעיקרו, ומעתה חלקו של הישראל חייב בתרומה, ושל הגוי פטור ממנה. <strong>ומר סבר</strong> <small>[וחכם זה,</small> רבי, <small>סבור]</small> ש<strong>אין ברירה,</strong> שאף אחר שחלקו ביניהם את תבואות השדה, עדיין בחלקו של הישראלי טבל וחולין מעורבים זה בזה. <strong>אבל שותפות</strong> של <strong>גוי</strong> — <strong>דברי הכל חייבת</strong> בתרומה.
 <strong>ואי בעית אימא</strong> <small>[ואם תרצה אמור]</small> הסבר אחר בשיטת ר' אלעאי, שאין הוא למד את פטור בהמת השותפים מהכתוב "צאנך" ואת פטור בהמת שותפות גוי מהכתוב "דגנך", אלא <strong>תרוייהו</strong> <small>[שתיהן]</small> <strong>ל</strong>דעת <strong>ר' אלעאי מ"צאנך" נפקא</strong> <small>[יוצאות,</small> נלמדות<small>],</small> שהרי
 <strong>שותפות</strong> של <strong>גוי מאי טעמא</strong> <small>[מה טעם]</small> היא פוטרת מראשית הגז? משום <strong>דלא מייחדא ליה</strong> <small>[שאין</small> הבהמה <small>מיוחדת לו</small> לישראל<small>],</small> מעתה <strong>בשותפות</strong> <strong>לישראל נמי</strong> <small>[גם כן]</small> הריהי פוטרת משום ש<strong>לא מייחדא ליה</strong> <small>[אינה מיוחדת לו,</small> לאחד מהם<small>].</small> ושואלים: <strong>ורבנן</strong> <small>[וחכמים],</small> מה הם אומרים על כך? ומשיבים: אין ללמוד משותפות גוי לשותפות ישראל, שכן ה<strong>גוי לאו בר חיובא</strong> <small>[לא בן חיוב]</small> <strong>הוא,</strong> ואילו <strong>ישראל בר חיובא</strong> <small>[בן חיוב]</small> <strong>הוא.</strong>
 <big>א</big> למעלה הובאה מחלוקתם של חכמים ור' אלעאי בדין חיוב ראשית הגז בבהמת השותפים, שחכמים מחייבים ור' אלעאי פוטר. וביחס למחלוקת זו <strong>אמר רבא:</strong> אף שנחלק ר' אלעאי על חכמים בחיוב בהמת השותפים בראשית הגז, <strong>מודה ר' אלעאי</strong> לחכמים <strong>ב</strong>דין ה<strong>תרומה,</strong> שתבואת השותפים חייבת בתרומה. <strong>אף על גב דכתיב</strong> <small>[אף על פי שנאמר]</small> בחיוב התרומה <strong>"דגנך"</strong> שמשמעה — תבואה <strong>דידך</strong> <small>[שלך]</small> — <strong>אין</strong> <small>[כן]</small> חייבת בתרומה, ואולם של <strong>שותפות</strong> — <strong>לא</strong> חייבת בתרומה.
  בכל זאת כיון ש<strong>כתב רחמנא</strong> <small>[אמרה התורה]</small> <strong>"תרומותיכם"</strong> ("אדרוש את תרומותיכם". יחזקאל כ, מ) להורות שאף תבואת השותפים חייבת בתרומה. ושואלים: <strong>אלא</strong> מעתה הכתוב <strong>"דגנך"</strong> הנאמר בלשון יחיד, <strong>למה לי</strong> (מה הוא מלמדנו)? ומשיבים: הרי זה בא <strong>למעוטי</strong> <small>[למעט]</small> <strong>שותפות גוי.</strong>
 וכיוצא בדבר לענין חיוב הפרשת <strong>חלה</strong> מעיסת השותפים, מודה ר' אלעאי ש<strong>אף על גב דכתיב</strong> <small>[אף על פי שנאמר]</small> בדין החלה <strong>"ראשית"</strong> ("ראשית עריסותיכם חלה תרימו תרומה". במדבר טו, כ), <strong>ו</strong>מעתה <strong>איכא למימר</strong> <small>[יש</small> מקום <small>לומר]:</small> <strong>נילף</strong> <small>[נלמד]</small> בגזירה שווה של המלים <strong>"ראשית" "ראשית" מ</strong>דין <strong>ראשית הגז,</strong> ונאמר: <strong>מה להלן</strong> בראשית הגז, צאן של <strong>שותפות</strong> — <strong>לא</strong> חייב בנתינת ראשית הגז לכהן, <strong>אף כאן</strong> בדין הפרשת חלה, עיסת <strong>שותפות</strong> — <strong>לא</strong> חייבת בהפרשה. לכך <strong>כתב רחמנא</strong> <small>[כתבה התורה]</small> <strong>"עריסותיכם"</strong> בלשון רבים — לרבות שותפים.
  ושואלים:  <strong>אלא טעמא דכתיב</strong> <small>[הטעם</small> לחיוב עיסת השותפים בחלה הוא רק משום <small>שנאמר]</small> <strong>"עריסותיכם", הא לאו הכי הוה אמינא</strong> <small>[הרי לולא כן הייתי אומר]</small> ש<strong>נילף</strong> <small>[נלמד]</small> <strong>"ראשית" "ראשית" מראשית הגז?</strong> אולם <strong>אדרבה</strong> <small>[להיפך]</small> יש לומר כי <strong>נילף</strong> <small>[נלמד]</small> בגזירה שווה "ראשית" "ראשית" <strong>מתרומה</strong> שהיא דומה יותר לחלה, וכשם שתבואת השותפים חייבת בתרומה כן עיסת השותפים חייבת בחלה, ואין צורך בדרשת "עריסותיכם"!
  ומשיבים:  <strong>הכי נמי</strong> <small>[</small>אכן <small>כך הוא גם כן],</small> שדין חלה בעיסת השותפים נלמד מתרומה, <strong>אלא "עריסותיכם" למה לי?</strong> ומשיבים: הרי זה בא ללמד ששיעור העיסה החייבת בהפרשת חלה הוא <strong>כדי</strong> (כשיעור זה) של <strong>עריסותיכם</strong> (עיסות של בני ישראל) בהיותם במדבר סיני, בזמן שנאמרה מצוה זו. וכיוצא בדבר לענין מצות נתינת
 <strong>פאה</strong> בשדה, מודה ר' אלעאי ש<strong>אף על גב דכתיב</strong> <small>[אף על פי שנאמר]</small> במצוה זו <strong>"שדך"</strong> ("ובקוצרכם את קציר ארצכם לא תכלה פאת שדך לקצור". ויקרא יט, ט), בא להורות כי שדה <strong>דידך</strong> <small>[שלך]</small> — <strong>אין</strong> <small>[כן]</small> חייבת בפאה, אבל של <strong>שותפות</strong> — <strong>לא</strong> חייבת בפאה. ואולם כיון ש<strong>כתב רחמנא</strong> <small>[אמרה התורה]</small> <strong>"ובקצרכם את קציר ארצכם"</strong> בלשון רבים, הרי זה בא ללמד שאף שדה שותפים חייבת בפאה. ושואלים: <strong>אלא</strong> מעתה המלה <strong>"שדך"</strong> הנאמרת בלשון יחיד, <strong>למה לי?</strong> ומשיבים: <strong>למעוטי</strong> <small>[למעט]</small> שדה של <strong>שותפות גוי,</strong> שאין היא חייבת בפאה.
  וכיוצא בדבר לענין <strong>בכורה</strong> (בכור בהמה טהורה שהריהו קדוש), מודה ר' אלעאי ש<strong>אף על גב דכתיב</strong> <small>[אף על פי שנאמר]</small> <strong>"כל הבכור אשר יולד בבקרך ובצאנך</strong> הזכר תקדיש לה' " (דברים טו, יט), שמכאן היה מקום ללמוד כי דווקא בכור <strong>דידך</strong> <small>[שלך]</small> — <strong>אין</strong> <small>[כן]</small> חלה בו קדושה, ואולם בכור של <strong>שותפות</strong> — <strong>לא</strong> חלה בו קדושה.
  ואולם כיון ש<strong>כתב רחמנא</strong> <small>[אמרה התורה]</small> <strong>"ובכורות בקרכם וצאנכם"</strong> (שם יב, ו) בלשון רבים, הרי זה בא ללמד שאף בכור השותפים מתקדש. ושואלים: <strong>אלא</strong> מעתה הכתוב <strong>"בקרך וצאנך",</strong> הנאמר בלשון יחיד, <strong>למה לי?</strong> ומשיבים: <strong>למעוטי</strong> <small>[למעט]</small> בכור של <strong>שותפות גוי,</strong> שאין הוא מתקדש.
  וכיוצא בדבר לענין מצות <strong>מזוזה,</strong> מודה ר' אלעאי ש<strong>אף על גב דכתיב</strong> <small>[אף על פי שנאמר]</small> בה "וכתבתם על מזוזות <strong>ביתך"</strong> (שם ו, ט), שאפשר ללמוד מכאן כי דווקא בבית <strong>דידך</strong> <small>[שלך]</small> — <strong>אין</strong> <small>[כן]</small> חלה חובת קביעת מזוזה, ואולם בבית של <strong>שותפות</strong> — <strong>לא</strong> חלה חובה זו. ואולם כיון ש<strong>כתב רחמנא</strong> <small>[אמרה התורה]</small> עוד במצות מזוזה: <strong>"למען ירבו ימיכם וימי בניכם"</strong> (שם יא, כא) בלשון רבים, הרי זה בא ללמד שאף בית השותפים חייב במזוזה. <strong>ו</strong>שואלים: <strong>אלא</strong> מעתה הכתוב <strong>"ביתך"</strong> הנאמר בלשון יחיד, <strong>למאי אתא</strong> <small>[למה</small> הוא <small>בא]?</small> ומשיבים: <strong>לכ</strong> דרך שדרש <strong>רבה,</strong> שכן <strong>אמר רבה:</strong>
## דף קלו.
 הכתוב "ביתך" הריהו נקרא כ"ביאתך", ובא להורות שהמזוזה נקבעת על פי <strong>דרך ביאתך</strong> לביתך. שכפי שדרך אדם שבכניסתו לבית הוא מציב בתחילה את הרגל ש<strong>מן הימין,</strong> אף המזוזה נקבעת מימינו של הנכנס לבית.
 וממשיכים באותו ענין: כיוצא בדבר לענין חובת ה<strong>מעשר</strong> מודה ר' אלעאי ש<strong>אף על גב דכתיב</strong> <small>[אף על פי שנאמר]</small> <strong>"מעשר דגנך"</strong> (דברים יב, יז ועוד), והיה מקום לומר כי דווקא בתבואה <strong>דילך</strong> <small>[שלך]</small> — <strong>אין</strong> <small>[כן]</small> אתה מחויב במעשר, ואולם התבואה של <strong>שותפות</strong> — <strong>לא</strong> חייבת במעשר. לכך <strong>כתב רחמנא</strong> <small>[אמרה התורה]</small> <strong>"מעשרותיכם"</strong> (במדבר יח, כח ועוד), בלשון רבים, להורות כי אף תבואת השותפים חייבת במעשרות. ושואלים: <strong>אלא</strong> מעתה, הכתוב <strong>"מעשר דגנך"</strong> הנאמר בלשון יחיד <strong>למאי אתא</strong> <small>[למה בא,</small> מה הוא מלמדנו<small>]?</small> ומשיבים: <strong>למעוטי</strong> <small>[למעט]</small> <strong>שותפות</strong> של <strong>גוי.</strong>
 וכיוצא בדבר לענין <strong>מתנות</strong> כהונה (זרוע, לחיים וקיבה), מודה ר' אלעאי ש<strong>אף על גב דכתב רחמנא</strong> <small>[אף על פי שאמרה התורה]</small> "וזה יהיה משפט הכהנים מאת העם מאת זובחי הזבח אם שור אם שה<strong>ונתן לכהן</strong> הזרוע והלחיים והקיבה".
  דברים יח, ג), ובא הכתוב <strong>"ונתן"</strong> בלשון יחיד, ו<strong>איכא למימר</strong> <small>[יש</small> מקום <small>לומר]</small> כי <strong>יליף</strong> <small>[למד]</small> גזירה שווה של המלים השוות <strong>"נתינה"</strong> האמורה במתנות כהונה מ<strong>"נתינה" מראשית הגז</strong> ("וראשית גז צאנך תתן לו". שם, ד). ונלמד כי <strong>מה להלן</strong> (בראשית הגז) צאן <strong>של</strong> <strong>שותפות</strong> — <strong>לא</strong> חייב בנתינה לכהן (כדעת ר' אלעאי הנזכרת בעמוד הקודם), <strong>אף כאן</strong> בדין מתנות כהונה, בהמה של <strong>שותפות</strong> — <strong>לא</strong> חייבת בנתינת מתנות. לכך <strong>כתב רחמנא</strong> <small>[אמרה התורה]</small> בדין מתנות כהונה <strong>"מאת זובחי הזבח"</strong> בלשון רבים, ללמד שגם בהמת שותפים חייבת במתנות. ושואלים: <strong>אלא</strong>
 <strong>טעמא</strong> <small>[הטעם]</small> שבהמת השותפים חייבת במתנות הוא רק משום <strong>דכתב רחמנא</strong> <small>[שאמרה התורה]</small> <strong>"מאת זובחי הזבח", הא לאו הכי, הוה אמינא</strong> <small>[הרי לולי כן, הייתי אומר]:</small> <strong>לילף</strong> <small>[שילמד]</small> דין מתנות כהונה בבהמת השותפים <strong>מ</strong>דין צאן שותפים ב<strong>ראשית הגז,</strong> שפטור? ואולם <strong>אדרבה</strong> <small>[להיפך],</small> <strong>נילף</strong> <small>[שילמד]</small> דין מתנות כהונה בבהמת השותפים <strong>מ</strong>דין תבואה השותפים ב<strong>תרומה,</strong> שחייבת בהפרשה, ואין צורך בדרשה מיוחדת ללמדנו כן!
  ומשיבים:  <strong>אין הכי נמי</strong> <small>[כך הוא גם כן]</small> ובאמת למדים דין מתנות כהונה מדין תרומה. ואם כן <strong>"מאת זובחי הזבח" למה לי</strong> (מה בא ללמדנו)? <strong>לכ</strong> דרך שאמר <strong>רבא,</strong> שכן <strong>אמר רבא: הדין</strong> (התדיינותו, תביעתו) של הכהן לקבל מתנות כהונה הינה <strong>עם הטבח,</strong> עם זה ששחט את הבהמה, ולא עם הקונה אותה.
  וממשיכים באותו אופן, כיוצא בדבר לענין חובת נתינת <strong>בכורים, אף על גב דכתיב</strong> <small>[אף על פי שנאמר]</small> בדין הבכורים "ולקחת מראשית כל פרי האדמה אשר תביא מארצך" (דברים כו, ב), ויש בלשון <strong>"ארצך"</strong> האמור בלשון יחיד ללמד כי דווקא שדה שהיא <strong>דידך</strong> <small>[שלך]</small> — <strong>אין</strong> <small>[כן]</small> חייבת בהבאת ביכורים, ואולם שדה שהיא של <strong>שותפות</strong> — <strong>לא</strong> חייבת בביכורים.
  לכך <strong>כתב רחמנא</strong> <small>[אמרה התורה]</small> <strong>"בכורי כל אשר (בארצך) [בארצם]</strong> אשר יביאו לה' לך יהיה" (במדבר יח, יג), בלשון רבים, להורות כי אף שדה השותפים חייבת בביכורים. ושואלים: <strong>אלא</strong> מעתה שאף שדה השותפים חייבת בביכורים, הכתוב <strong>"ארצך"</strong> האמור בלשון יחיד, <strong>למה לי</strong> (מה הוא מלמדנו)? ומשיבים: <strong>למעוטי</strong> <small>[למעט]</small> <strong>חוצה לארץ,</strong> שאין מצות ביכורים נוהגת בפירותיה.
  ועוד: כיוצא בדבר לענין מצות  <strong>ציצית, אף על גב דכתב רחמנא</strong> <small>[אף על פי שאמרה התורה]</small> "גדילים תעשה לך על ארבע כנפות כסותך אשר תכסה בה" (דברים כב, יב), ובכתוב <strong>"כסותך"</strong> האמור בלשון יחיד יש ללמד כי דווקא בגד שהוא <strong>דידך</strong> <small>[שלך]</small> — <strong>אין</strong> <small>[כן]</small> חייב בציצית, ואולם בגד של <strong>שותפות</strong> — <strong>לא</strong> חייב בציצית.
  לכך <strong>כתב רחמנא</strong> <small>[אמרה התורה]</small> "ועשו להם ציצית <strong>על כנפי בגדיהם לדורותם</strong> ונתנו על ציצית הכנף פתיל תכלת" (במדבר טו, לח), בלשון רבים, להורות שאף בגד השותפים חייב בציצית. <strong>ו</strong>שואלים: <strong>אלא</strong> מעתה שאף בגד שותפים חייב בציצית, הכתוב <strong>"כסותך"</strong> האמור בלשון יחיד, <strong>למה לי</strong> (מה בא ללמדנו)? ומשיבים: <strong>לכ</strong> דרך שדרש <strong>רב יהודה,</strong> שכן <strong>אמר רב יהודה: טלית שאולה</strong> — <strong>פטורה מן הציצית כל שלשים יום</strong> ראשונים של שאילה.
  ועוד כיוצא בדבר לענין מצות עשיית <strong>מעקה</strong> לגג הבית, ש<strong>אף על גב דכתב רחמנא</strong> <small>[אף על פי שאמרה התורה]</small> "כי תבנה בית חדש ועשית מעקה לגגך ולא תשים דמים בביתך כי יפול הנופל ממנו" (דברים כב, ח), ובכתוב <strong>"לגגך"</strong> שנאמר בלשון יחיד יש ללמד כי דווקא בית <strong>דידך</strong> <small>[שלך]</small> — <strong>אין</strong> <small>[כן]</small> חייב בעשיית מעקה, ואולם בית של <strong>שותפות</strong> — <strong>לא</strong> חייב בעשיית מעקה.
  לכך <strong>כתב רחמנא</strong> <small>[אמרה התורה]</small> <strong>"כי יפול הנופל ממנו"</strong> — להורות כי כל בית שעלול אדם ליפול מגגו, ובכלל זה של שותפים, חייב במעקה. ושואלים: <strong>אלא</strong> עתה שלמדנו שאף בית השותפים חייב במעקה, הכתוב <strong>"גגך"</strong> האמור בלשון יחיד, <strong>למאי אתא</strong> <small>[למה בא,</small> מה הוא מלמדנו<small>]?</small> ומשיבים: <strong>למעוטי</strong> <small>[למעט]</small> <strong>בתי כנסיות ובתי מדרשות</strong> שאינם בכלל חיוב זה. ונמצינו למדים, לדעת רבא כי בכל אלה ההלכות, מודה ר' אלעאי שיש בהן חיוב אף בשל שותפים.
 <big>א</big> למעלה הובאו דברי רבא, ולשיטתו אף ר' אלעאי הסבור שצאן של שותפות פטור מראשית הגז, מכל מקום הריהו מודה בעשרה חיובים אחרים (הפרשת תרומה, וחלה, ופאה, קדושת בכור, קביעת מזוזה, הנזכרים בעמוד הקודם. וכן בהפרשת מעשר, ונתינת מתנות כהונה, הבאת ביכורים, הטלת ציצית בבגד, ועשיית מעקה לגג הבית, בעמוד זה) שבכל אלה חייבים אף בדבר של שותפות. ובענין זה <strong>אמר רב ביבי בר אביי</strong> כי <strong>ליתנהו להני כללי</strong> <small>[אין קיום לכללים הללו,</small> שאמרם רבא כי מודה בהם ר' אלעאי<small>],</small> <strong>דתניא</strong> <small>[ש</small>כן <small>שנויה</small> ברייתא מפורשת<small>]</small> בדין <strong>בהמת השותפין,</strong> שלדעת חכמים הריהי <strong>חייבת בבכורה, ו</strong>אילו <strong>ר' אלעאי פוטרה</strong> מן הבכורה. הרי שאין ר' אלעאי מודה לחכמים בענין זה.
  ומסבירים:  <strong>מאי טעמא</strong> <small>[מה הטעם]</small> של <strong>ר' אלעאי</strong> הפוטר מבכורה את בהמת השותפים? <strong>דכתיב</strong> <small>[ש</small>כן <small>נאמר]:</small> "ובכורות <strong>בקרך וצאנך"</strong> (דברים יב, יז) בלשון יחיד, להורות כי רק בהמתו של יחיד מתקדשת בקדושת בכור, ולא של השותפים. ומקשים: <strong>והא כתיב</strong> <small>[והרי נאמר]</small> גם "ובכורות <strong>בקרכם וצאנכם"</strong> (שם יב, ו) בלשון רבים, ויש ללמוד מכאן שאף בהמת השותפים מתקדשת בבכורה! ומשיבים: לשון רבים זו באה רק כדי ללמדנו <strong>דכולהו</strong> <small>[ש</small>הבהמות של <small>כל]</small> <strong>ישראל</strong> מתקדשות בבכורה, ואולם אין המדובר אלא בבהמתו של אדם יחיד, ולא בשל השותפים. וכדרך שאמר רב ביבי בר אביי כן
 <strong>אמר רב חנינא מסורא</strong> כי <strong>ליתנהו להני כללי</strong> <small>[אין קיום לאלה הכללים</small> שאמרם רבא<small>],</small> <strong>דתניא</strong> <small>[ש</small>כן <small>שנויה</small> ברייתא<small>]</small> בדינה של <strong>בהמת השותפין</strong> שלדעת חכמים הריהי <strong>חייבת במתנות</strong> כהונה, <strong>ו</strong>אילו <strong>ר' אלעאי פוטר</strong> אותה ממתנות כהונה. הרי איפוא שאין ר' אלעאי מודה לחכמים בענין זה! ומסבירים: <strong>מאי טעמא</strong> <small>[מה הטעם]</small> של ר' אלעאי הפוטר את בהמת השותפים מן המתנות? שכן הוא <strong>יליף</strong> <small>[לומד]</small> בגזירה שווה של המלים <strong>"נתינה"</strong> (האמורה במתנות כהונה, "ונתן לכהן הזרוע והלחיים והקיבה". דברים יח, ג) <strong>"נתינה" מראשית הגז</strong> ("וראשית גז צאנך תתן לו". שם, ד). <strong>מה להלן</strong> (בראשית הגז) צאן של <strong>שותפות</strong> — <strong>לא</strong> חייב בנתינה לכהן, וכשיטת ר' אלעאי, <strong>אף כאן</strong> (בזרוע לחיים וקיבה) בהמה של <strong>שותפות</strong> — <strong>לא</strong> חייבת בנתינת מתנות לכהן.
 <strong>ואי סלקא דעתך</strong> <small>[ואם עולה על דעתך]</small> לומר, כדברי רבא, שר' אלעאי <strong>בתרומה מיחייב</strong> <small>[מחייב]</small> בתבואה של שותפות — במקום גזירה שווה "נתינה" "נתינה" מראשית הגז, שממנה למדנו לחייב את בהמת השותפים, <strong>נילף</strong> <small>[נלמד]</small> <strong>"נתינה" "נתינה" מתרומה</strong> (שנאמר בה "ראשית דגנך ותירושך ויצהרך... תתן לו". שם, ד), ונלמד ממנה לפטור את בהמת השותפים מנתינה. <strong>אלא שמע מינה</strong> <small>[למד מכאן]</small> כי <strong>בתרומה נמי</strong> <small>[גם כן]</small> <strong>פוטר</strong> ר' אלעאי את תבואת השותפים, ושלא כדברי רבא.
  ושואלים:  <strong>אי</strong> <small>[אם]</small> כך הוא, שישנה גזירה שווה "נתינה" (במתנות כהונה) "נתינה" (בתרומה), מעתה נוסיף ונאמר: <strong>מה תרומה, בארץ</strong> — <strong>אין</strong> <small>[כן],</small> נוהגת, ואילו <strong>בחוצה לארץ</strong> — <strong>לא</strong> נוהגת, מעתה <strong>אף מתנות</strong> כהונה, <strong>בארץ</strong> — <strong>אין</strong> <small>[כן]</small> נוהגות, ואילו <strong>בחוצה לארץ</strong> — <strong>לא</strong> נוהגות! <strong>אמר ר' יוסי מנהרביל: אין</strong> <small>[כן]</small> הוא באמת, שאין מתנות כהונה נוהגות בחוצה לארץ. <strong>והתניא</strong> <small>[ו</small>כן <small>שנויה</small> ברייתא<small>],</small> <strong>ר' אלעאי אומר: מתנות</strong> כהונה <strong>אין נוהגין אלא בארץ,</strong> ולא בחוצה לארץ. <strong>וכן היה ר' אלעאי אומר: ראשית הגז אין נוהג אלא בארץ,</strong> ולא בחוצה לארץ.
  ושואלים:  <strong>מאי טעמא</strong> <small>[מה הטעם]</small> של <strong>ר' אלעאי? אמר רבא</strong> בהסבר הדברים: ר' אלעאי <strong>יליף</strong> <small>[לומד]</small> גזירה שווה של המלים <strong>"נתינה"</strong> האמורה בראשית הגז, ו<strong>"נתינה" מ</strong>הנאמר <strong>ב</strong><strong>תרומה, מה תרומה, בארץ</strong> — <strong>אין</strong> <small>[כן]</small> נוהגת, ואילו <strong>בחוצה לארץ</strong> — <strong>לא, אף ראשית הגז, בארץ</strong> — <strong>אין</strong> <small>[כן]</small> נוהג, ואילו <strong>בחוצה לארץ</strong> — <strong>לא.</strong>
 <strong>אמר ליה</strong> <small>[לו]</small> <strong>אביי</strong> לרבא: אם אנו עושים השוואה זו, <strong>אי</strong> <small>[אם]</small> כן יש מקום להוסיף ולומר כי <strong>מה תרומה טובלת</strong> את כל התבואה שבה היא נמצאת, שאם לא מפריש אותה — השאר הוא טבל ואסור. <strong>אף ראשית הגז,</strong> אם לא ניתנה לכהן תהיה <strong>טובלת</strong> את כל הגיזה לאוסרה בשימוש! <strong>אמר ליה</strong> <small>[לו]</small> רבא בתשובה: אין לומר כן, כיון ש<strong>אמר קרא</strong> <small>[הכתוב]:</small> <strong>"וראשית גז צאנך תתן לו"</strong> <strong>—</strong> <strong>אין לך</strong> (לכהן) <strong>בו אלא מ</strong>זמן שהופרשה <strong>ראשיתו</strong> של הגז <strong>ואילך,</strong> ואולם קודם לכן אין ראשית הגיזה שייכת לכהן, ואין טעם שתאסור את כל הגיזה.
  חזר ושאל אביי את רבא: <strong>אי</strong> <small>[אם]</small> כדבריך, שיש גזירה שווה בין ראשית הגז לתרומה, מעתה נאמר כי <strong>מה תרומה חייבים עליה</strong> אלה שאינם כהנים שאכלוה, <strong>מיתה</strong> אם אכלוה במזיד, <strong>ו</strong>תשלום <strong>חומש</strong> (חמישית, הנוסף על תשלום הקרן) לאלה שאכלוה בשוגג, <strong>אף</strong> ב<strong>ראשית הגז</strong> נאמר ש<strong>חייבים עליו מיתה וחומש!</strong>
 השיב לו רבא: אין לומר כן כיון ש<strong>אמר קרא</strong> <small>[הכתוב]</small> לגבי אכילת תרומה של הזר: <strong>"ומתו בו</strong> כי יחללוהו... ואיש כי יאכל קדש בשגגה <strong>ויסף</strong> חמישיתו <strong>עליו</strong> ונתן לכהן את הקודש" (ויקרא כב, ט— יד), והרי אלה לשונות מיעוטים: <strong>"עליו"</strong> — דווקא על אכילת תרומה בשוגג נענשים בתשלום קרן ובחומש, <strong>ולא על ראשית הגז, "בו"</strong> — דווקא על אכילת תרומה במזיד נענשים במיתה, <strong>ולא בראשית הגז.</strong>
 ועוד שאל אביי את רבא, בדומה לכך: <strong>אי</strong> <small>[אם]</small> כדבריך, שישנה גזירה שווה בין ראשית הגז לתרומה, מעתה נאמר כי <strong>מה</strong> הפרשת <strong>תרומה</strong> באה הפרשת מעשר <strong>ראשון ושני אחריה, אף ראשית הגז</strong> יהיו מעשר <strong>ראשון ושני</strong> באים <strong>אחריה!</strong> אמר לו בתשובה: אין לומר כן, שכבר <strong>אמר קרא</strong> <small>[הכתוב]</small> בדין ראשית הגז: <strong>"ראשית"</strong> — <strong>אין לך בו אלא</strong> נתינת <strong>ראשית</strong> הגז <strong>בלבד.</strong>
 ועוד הוסיף ושאל בדומה לכך: <strong>אי</strong> <small>[אם]</small> כדבריך הוא שישנה גזירה שווה בין ראשית הגז לתרומה, מעתה נאמר כי <strong>מה תרומה, מ</strong>יבול ה<strong>חדש</strong> של שנה זו <strong>על</strong> היבול <strong>הישן</strong> של שנה שעברה — <strong>לא</strong> מפרישים. <strong>אף ראשית הגז מ</strong>גז <strong>חדש</strong> של שנה זו <strong>על</strong> הגז <strong>הישן</strong> של שנה שעברה — <strong>לא</strong> נותנים! השיב לו רבא: <strong>אין</strong> <small>[כן],</small> כך הוא,
 <strong>והתניא</strong> <small>[ו</small>כן <small>שנויה</small> ברייתא<small>]</small> בדינו של מי ש<strong>היו לו שתי רחלות, גזז</strong> את שתיהן <strong>והניח</strong> את צמר הגיזה אצלו, שלא נתנו לכהן. וחזר בשנה הבאה ו<strong>גזז</strong> אותן <strong>ו</strong>שוב <strong>הניח</strong> את הגיזה אצלו, שלא נתנה לכהן. וכן עשה <strong>שנים ושלשה שנים</strong> עד שהצטברה אצלו גיזה מאותן שתי רחלות כגיזתן של חמש רחלות (שהוא השיעור המחייב מתן ראשית הגז) — <strong>אין</strong> הגיזות <strong>מצטרפות</strong> לחיוב נתינה לכהן, שכן לא היתה גזיזתן מחמש רחלות אלא משתים בלבד. ונדייק מכאן: <strong>הא</strong> <small>[הרי]</small> אילו אירע מקרה דומה, שגזז והניח אצלו, ואולם לא היתה זו גיזתן של שתי רחלות אלא <strong>של</strong> <strong>חמש</strong> רחלות, ובאופן שגזז שתים מהן בשנה זו ושלוש מהן בשנה האחרת — היו אלה <strong>מצטרפות. ו</strong>
 אולם על כך יש להקשות שכן <strong>התניא</strong> <small>[הרי שנויה</small> ברייתא אחרת<small>]</small> האומרת שאף באופן זה של גיזת חמש רחלות <strong>אין</strong> הגיזות <strong>מצטרפות,</strong> והרי לפנינו סתירה בין ברייתות, <strong>אלא שמע מינה</strong> <small>[למד מכאן]</small> כי <strong>הא</strong> <small>[</small>ברייתא <small>זו]</small> האומרת שאין הגיזות מצטרפות, הריהי כשיטת <strong>ר' אלעאי,</strong> הסבור שיש לגזור גזירה שווה בין ראשית הגז לתרומה, ולכך לדעתו אין מצרפים גיזה ישנה לגיזה חדשה. <strong>ו</strong>אילו <strong>הא</strong> <small>[</small>ברייתא <small>זו]</small> הריהי כשיטת <strong>רבנן</strong> <small>[חכמים]</small> שאינם סבורים כר' אילעאי לגזור גזירה שווה בין ראשית הגז לתרומה, ולדעתם בתרומה אמנם אין תורמים משנה זו לשנה אחרת, ואילו בראשית הגז מצטרפות גיזות של שנים שונות.
  חזר ושאל עוד, באותו אופן: <strong>אי</strong> <small>[אם]</small> כדבריך שגוזר ר' אלעאי גזירה שווה בין ראשית הגז לתרומה, מעתה נאמר גם כי <strong>מה תרומה,</strong> מה ש<strong>גדל בחיוב</strong> (בבעלות ישראל) — <strong>חייב,</strong> ומה ש<strong>גדל בפטור</strong> (בבעלות הגוי) — הריהו <strong>פטור.</strong> שכך הוא הדין בישראל שקנה שדה מידי הגוי, והיתה בה תבואה שהחלה לגדול אצל הגוי (בפטור), ונוספה בה תבואה שגדלה אצל הישראלי (בחיוב). מעתה <strong>אף</strong> ב<strong>ראשית הגז נמי</strong> <small>[גם כן]</small> נאמר שהצמר ש<strong>גדל בחיוב</strong> — הריהו <strong>חייב,</strong> ואילו זה שגדל <strong>בפטור</strong> — הריהו <strong>פטור!</strong>
 <strong>וגבי</strong> <small>[ואצל]</small> <strong>תרומה מנלן</strong> <small>[מנין לנו]</small> שכך הדין? <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>ישראל שלקח</strong> (שקנה) <strong>שדה בסוריא מגוי,</strong> אם קנה אותה <strong>עד שלא</strong> (בטרם) <strong>הביאה שליש</strong> משיעור גידולה — הריהו <strong>חייב</strong> בתרומות ומעשרות, ואם קנה אותה <strong>משהביאה</strong> כבר <strong>שליש</strong> גידולה, <strong>ר' עקיבא מחייב</strong> בהפרשת תרומות ומעשרות <strong>בתוספת</strong> (בחלק הנוסף לאחר שנקנה על ידי הישראלי), <strong>וחכמים פוטרין.</strong>
 <strong>וכי תימא הכי נמי</strong> <small>[ואם תאמר</small> כי <small>כך גם כן],</small> גם לגבי ראשית הגז, שלדעת ר' אלעאי הצמר הגדל בפטור הריהו פטור, <strong>ו</strong>אולם <strong>התנן</strong> <small>[הרי שנינו</small> במשנה<small>]</small> כי <strong>הלוקח</strong> (הקונה) את <strong>גז צאן גוי</strong> הריהו <strong>פטור מראשית הגז,</strong> ונדייק מכאן: <strong>הא</strong> <small>[הרי]</small> אם קנה את <strong>צאנו</strong> של הגוי כאשר הרחל עומדת <strong>לגזוז</strong> — הריהו <strong>חייב!</strong>
## דף קלו:
 ומשיבים: <strong>מתניתין</strong> <small>[משנתנו]</small> היא ש<strong>לא כ</strong>שיטת <strong>ר' אלעאי,</strong> שלשיטתו גם בראשית הגז הריהו חייב בנתינה לכהן.
  ועוד שב ושאל: <strong>אי</strong> <small>[אם]</small> כדבריך שר' אלעאי גוזר גזירה שווה בין ראשית הגז לתרומה, מעתה יש מקום לומר: <strong>מה תרומה,</strong> יבול הבא <strong>מ</strong>צמח של <strong>מין</strong> זה <strong>על</strong> יבול הבא מצמח <strong>שאינו מינו</strong> — <strong>לא</strong> יתן. מעתה <strong>אף</strong> ב<strong>ראשית הגז</strong> נאמר כי צמר הבא <strong>ממין</strong> זה של צאן <strong>על</strong> צמר הבא מצאן <strong>שאינו מינו</strong> — <strong>לא</strong> יתן!
 <strong>וגבי</strong> <small>[ואצל]</small> <strong>תרומה מנלן</strong> <small>[מנין לנו]</small> שכך הדין? <strong>דתניא</strong> <small>[ש</small>כן <small>שנויה</small> ברייתא<small>]</small> בדינו של מי ש<strong>היו לו שני מיני תאנים, שחורות ולבנות, וכן</strong> מי שהיו לו <strong>שני מיני חטין</strong> — <strong>אין תורמים ומעשרים מזה על זה. ר' יצחק אומר משום</strong> <small>[בשם]</small> <strong>ר' אלעאי: בית שמאי אומרים</strong> כי <strong>אין תורמין</strong> מתאנה או מחיטה זו על התאנה או על החיטה האחרת, <strong>ו</strong>אילו <strong>בית הלל אומרים</strong> ש<strong>תורמין</strong> מתאנה זו על התאנה האחרת, וכן מחיטה זו על החיטה האחרת, שלדעתם כל אלה מין אחד הן. ואולם הכל מודים שאין תורמים ומעשרים ממין זה על מין אחר. ואם כן <strong>אף</strong> ב<strong>ראשית הגז</strong> שנאמר שצמר הבא <strong>ממין</strong> צאן זה <strong>על</strong> צמר שבא מצאן <strong>שאינו מינו</strong> — <strong>לא</strong> יתן!
  ומשיבים:  <strong>אין</strong> <small>[כן]</small> הוא באמת, <strong>והתנן</strong> <small>[וכך שנינו</small> במשנתנו<small>]:</small> <strong>היו לו שני מינים</strong> של צאן, <strong>שחופות</strong> (לא שחורות ולא לבנות) <strong>ולבנות, מכר לו</strong> לחבירו את ה<strong>שחופות אבל לא</strong> את ה<strong>לבנות,</strong> שהשאירן המוכר לעצמו — <strong>זה</strong> המוכר <strong>נותן</strong> מגיזתו מהצאן ששייר <strong>לעצמו,</strong> <strong>וזה</strong> הלוקח <strong>נותן</strong> מגיזת הצאן שקיבל <strong>לעצמו.</strong> והרי שאין נותנים מצמר של מין זה על צמר של מין אחר.
  ותוהים על כך: <strong>אלא מעתה,</strong> <strong>סיפא דקתני</strong> <small>[סוף</small> המשנה <small>ששנינו</small> בה<small>],</small> שאם מכר <strong>זכרים אבל לא נקבות</strong> — <strong>זה נותן לעצמו וזה נותן לעצמו, הכי נמי</strong> <small>[כך גם כן]</small> תאמר שנותנים מזה ומזה <strong>משום דתרי מיני נינהו</strong> <small>[ששני מינים הם]?!</small>
 <strong>אלא</strong> הטעם הוא ש<strong>עצה טובה קא משמע לן</strong> <small>[הוא</small> התנא <small>משמיע לנו],</small> שמאחר וגיזת הנקבות רכה בעוד שגיזת הזכרים היא קשה, לכך טוב למוכר שלא יתן לכהן מן הגיזה הרכה שאצלו הן על הנקבות שאצלו והן על הזכרים שמכר, אלא מוטב לו שיקנה מהקונה גיזת זכרים כשיעור שצריך לתת לכהן על הזכרים, ובאופן זה יצא <strong>דליתיב ליה מהאי דרכיך ומהאי דאשון</strong> <small>[שיתן לו</small> לכהן במתנתו <small>מזה שהוא רך,</small> כגיזת הנקבות, <small>וממה שקשה,</small> כגיזת הזכרים<small>],</small> <strong>הכא נמי</strong> <small>[כך גם כן]</small> לענין שחופות ולבנות, אין זו אלא <strong>עצה טובה קא משמע לן</strong> <small>[הוא</small> התנא <small>משמיע לנו],</small> שמוטב למוכר שלא יתן כל מתנתו לכהן מן הלבנות שתחת ידו, ואף על השחופות, אלא יקנה מהקונה מגיזת השחופות בשיעור הנתינה לכהן, ובאופן זה <strong>דליתיב להו מתרוייהו</strong> <small>[שיתן לו</small> לכהן <small>משניהם]!</small> ואולם לדעת המשנה מפרישים מגיזת צאן ממין זה על מין אחר, ומעתה חוזרת השאלה לשיטת ר' אלעאי הגוזר גזירה שווה מתרומה, מדוע לא נאמר אף בראשית הגז שאין מפרישים ממין על שאינו מינו!
 ומשיבים: אכן לדעת ר' אילעאי אין מפרישים מגיזת מין על גיזת מין אחר, ואין להקשות עליו ממשנתנו, שכן <strong>הא אוקימנא למתניתין</strong> <small>[הרי כבר העמדנו את משנתנו]</small> ש<strong>לא כ</strong>דעת <strong>ר' אלעאי.</strong>
 ועוד שבים ושואלים באופן דומה: <strong>אי</strong> <small>[אם]</small> כדבריך שר' אלעאי גוזר גזירה שווה מתרומה לראשית הגז, מעתה יש מקום לומר <strong>כי</strong> <strong>מה תרומה, בעינן</strong> <small>[צריכים אנו]</small> שתהיה התרומה נתינה <strong>ראשית,</strong> שניתנת היא באופן <strong>ששיריה</strong> (שמה שנשאר ביבול, לאחר שהופרשה ממנו התרומה) <strong>ניכרין</strong> (ולכך העושה את כל <strong>גורנו תרומה</strong> — אין זו תרומה), <strong>אף</strong> ב<strong>ראשית הגז</strong> נאמר שצריכה זו להיות <strong>נתינה</strong> <strong>ששיריה ניכרין!</strong> ומשיבים: <strong>אין</strong> <small>[כן],</small> כך הוא דין ראשית הגז,
 <strong>והתנן</strong> <small>[וכן שנינו]:</small> <strong>האומר "כל גרני תרומה וכל עיסתי חלה"</strong> — <strong>לא אמר כלום, הא</strong> <small>[הרי]</small> נדייק מכאן, שדווקא באלה אין הפרשתו נחשבת, ואולם זה שאומר <strong>"כל גזיי ראשית"</strong> — <strong>דבריו קיימין. ו</strong>אולם <strong>תניא אידך</strong> <small>[ושנויה</small> ברייתא <small>אחרת]</small> האומרת שהמפריש כל גיזת צאנו — <strong>לא אמר כלום.</strong>
 <strong>אלא לאו שמע מינה</strong> <small>[האם לא תלמד מכאן]</small> כי <strong>הא</strong> <small>[</small>משנה <small>זו]</small> האומרת שאין זו הפרשה ראויה, הריהי כשיטת <strong>ר' אלעאי</strong> הגוזר גזירה שווה לראשית הגז מן התרומה. <strong>ו</strong>אילו <strong>הא</strong> <small>[</small>ברייתא <small>זו]</small> ששנינו בה שהיא הפרשה ראויה, הריהי כ<strong>רבנן</strong> <small>[חכמים]</small> שאינם גוזרים גזירה שווה מתרומה לראשית הגז. ומסכמים: אכן <strong>שמע מינה</strong> <small>[למד מכאן]</small> שכך הוא.
 <big>א</big> <strong>אמר רב נחמן בר יצחק: האידנא נהוג עלמא כהני תלת סבי</strong> <small>[בימינו הכל נוהגים כ</small>דעת <small>שלושה זקנים,</small> חכמים <small>אלה]</small> להקל. נוהגים <strong>כ</strong>דעת <strong>ר' אלעאי בראשית הגז, דתניא</strong> <small>[ש</small>כן <small>שנויה</small> ברייתא<small>]:</small> <strong>ר' אלעאי אומר</strong> כי <strong>ראשית הגז אינו נוהג אלא בארץ. ו</strong>כן הכל נוהגים
 <strong>כ</strong>דעת <strong>ר' יהודה בן בתירה</strong> לענין <strong>דברי תורה, דתניא</strong> <small>[ש</small>כן <small>שנויה</small> ברייתא<small>]:</small> <strong>ר' יהודה בן בתירה אומר</strong> כי <strong>אין דברי תורה מקבלין טומאה,</strong> ולכן גם זה שהוא נטמא כבעל קרי ולא טבל, מותר בלימוד תורה.
 <strong>ו</strong>כן הכל נוהגים <strong>כ</strong>דעת <strong>ר' יאשיה בכלאים, דתניא</strong> <small>[ש</small>כן <small>שנויה</small> ברייתא<small>],</small> <strong>ר' יאשיה אומר</strong> כי <strong>לעולם אין חייב</strong> משום איסור כלאי הכרם אלא <strong>עד שיזרע חטה ושעורה וחרצן</strong> (גרעין הענב) <strong>במפולת יד</strong> (בתנועה אחת של זריעה).
 <big>ב</big> שנינו במשנה כי יש צד <strong>חומר</strong> (חומרה) <strong>ב</strong>מצות נתינת <strong>זרוע</strong> לחיים וקיבה ממצות נתינת ראשית הגז, שכן מתנות הכהונה נוהגות הן בבקר והן בצאן, ואילו ראשית הגז נוהגת רק ברחלות. וכן שמתנות כהונה נוהגות הן במספר מרובה של בהמות שנשחטו והן במספר מועט ואפילו בבהמה אחת שנשחטה, ואילו ראשית הגז נוהגת רק ברחלות מרובות שנגזזו. ושואלים: <strong>וליתני</strong> <small>[ושישנה]</small> התנא צד <strong>חומר</strong> שיש <strong>בראשית הגז</strong> ואין במתנות כהונה, <strong>ש</strong>ראשית הגז <strong>נוהג</strong> אף <strong>ב</strong>רחלות שהן <strong>טרפות</strong> (העומדות למות בשל פגיעה או מחלה), <strong>מה שאין כן במתנות</strong> כהונה שאינן ניתנות מבהמת טריפה שנשחטה!
 <strong>אמר רבינא</strong> בתשובה: <strong>הא מני</strong> <small>[</small>משנתנו <small>זו,</small> כשיטת <small>מי היא]?</small> כשיטת <strong>ר' שמעון היא, דתניא</strong> <small>[ש</small>כן <small>שנויה</small> ברייתא<small>]:</small> <strong>ר' שמעון פוטר את</strong> הרחלות <strong>הטרפות מראשית הגז. מאי טעמא</strong> <small>[מה הטעם]</small> של <strong>ר' שמעון?</strong> שכן <strong>יליף</strong> <small>[לומד]</small> הוא גזירה שווה של המלים <strong>"נתינה"</strong> האמורה בראשית הגז ("וראשית גז צאנך תתן לו". דברים יח, ד) ו<strong>"נתינה" מ</strong>הנאמר ב<strong>מתנות</strong> ("ונתן לכהן הזרוע והלחיים והקיבה". שם, ג). <strong>מה</strong> ב<strong>מתנות</strong> כהונה, בהמה <strong>טרפה</strong> — <strong>לא</strong> חייבת בנתינה, שכן אמר הכתוב "ונתן לכהן" שמשמע הדברים לתת לכהן עצמו, שהוא יאכלם, ואילו הטריפה אסורה באכילה. <strong>אף ראשית הגז נמי</strong> <small>[גם כן]</small> הרחלה ה<strong>טרפה</strong> — <strong>לא</strong> חייבים בנתינת גיזתה.
  ושואלים:  <strong>ואי יליף</strong> <small>[ואם למד]</small> ר' שמעון גזירה שווה זו <strong>של</strong> <strong>"נתינה" "נתינה" ממתנות</strong> לראשית הגז, מעתה <strong>לילף</strong> <small>[שילמד]</small> גם גזירה שווה של המלים <strong>"נתינה"</strong> האמורה בראשית הגז, ו<strong>"נתינה" מ</strong>הנאמר ב<strong>תרומה</strong> ("ראשית דגנך ותירושך ויצהרך... תתן לו". שם, ד), ומעתה נאמר: <strong>מה תרומה,</strong> תבואה <strong>ש</strong><strong>בארץ</strong> — <strong>אין</strong> <small>[כן]</small> היא חייבת בהפרשת תרומה, ואולם תבואה ש<strong>בחוצה לארץ</strong> — <strong>לא</strong> חייבת בהפרשה. <strong>אף ראשית הגז נמי</strong> <small>[גם כן],</small> גיזת צמר ש<strong>בארץ</strong> — <strong>אין</strong> <small>[כן]</small> חיייבת בראשית הגז, ואילו גיזת צמר ש<strong>בחוצה לארץ</strong> — <strong>לא</strong> חייבת בראשית הגז. <strong>אלמה תנן</strong> <small>[מפני מה שנינו</small> במשנתנו<small>]</small> כי <strong>ראשית הגז נוהג בארץ ובחוצה לארץ?</strong>
 <strong>אלא,</strong> כך צריך לומר: <strong>היינו טעמא</strong> <small>[זהו הטעם]</small> של <strong>ר' שמעון: דיליף</strong> <small>[שלומד]</small> הוא גזירה שווה של המלים <strong>"צאן"</strong> האמור בראשית הגז ("וראשית גז צאנך") ו<strong>"צאן" מ</strong>הנאמר במצות <strong>מעשר</strong> בהמה (שנאמר בה "וכל מעשר בקר וצאן כל אשר יעבור תחת השבט העשירי יהיה קודש לה' ". ויקרא כז, לב). <strong>מה מעשר</strong> בהמה, זו שהיא <strong>טרפה</strong> — <strong>לא</strong> חייבת במעשר בהמה, <strong>אף ראשית הגז,</strong> זו שהיא <strong>טרפה</strong> — <strong>לא</strong> חייבת בנתינת גיזתה.
  ושואלים:  <strong>והתם</strong> <small>[ושם]</small> במעשר בהמה <strong>מנלן</strong> <small>[מנין לנו]</small> שאינו נוהג בטריפה? ומשיבים: <strong>דכתיב</strong> <small>[ש</small>כן <small>נאמר]</small> <strong>"כל אשר יעבור תחת השבט"</strong> — דווקא הבהמה הבריאה, שיכולה לעבור בעצמה, <strong>פרט לטרפה שאינה עוברת</strong> בעצמה תחת השבט, משום שהיא חולה מדי. ושואלים עוד: <strong>ולילף</strong> <small>[ושילמד]</small> ר' שמעון גזירה שווה מן המלים <strong>"צאן"</strong> האמורה בראשית הגז ("וראשית גז צאנך") <strong>ו</strong><strong>"צאן" מ</strong>הנאמר בקדושת <strong>בכור</strong> ("כל הבכור אשר יולד בבקרך ובצאנך הזכר תקדיש לה' אלהיך לא תעבוד בבכור שורך ולא תגוז בכור צאנך". דברים טו, יט). <strong>מה</strong> קדושת <strong>בכור</strong> — נוהגת <strong>אפילו</strong> בבהמה <strong>טרפה, אף ראשית הגז</strong> — נוהגת <strong>אפילו</strong> בבהמה <strong>טרפה!</strong>
 ומשיבים: <strong>מסתברא</strong> <small>[מסתבר]</small> שראשית הגז מגזירה שווה <strong>ממעשר הוה ליה למילף</strong> <small>[היה לו ללמוד],</small> ולא מדין בכור. <strong>שכן</strong> דומה דין ראשית הגז לדין מעשר בהמה בדברים רבים, כמפורט: ששניהם נוהגים לא רק בבהמות <strong>זכרים</strong> אלא גם בנקבות (ואילו הבכור נוהג רק בבהמה ממין זכר); ושניהם אינם נוהגים בבהמות
 <strong>טמאין</strong> (ואילו הבכור נוהג גם בבהמה טמאה, וכגון פטר חמור); ושניהם נוהגים דווקא <strong>ב</strong>בהמות <strong>מרובין</strong> (מעשר בהמה — בעשר בהמות לפחות, וראשית הגז — בחמש רחלות לפחות (ואילו הבכור נוהג בבהמה יחידה); ושניהם אינם קדושים <strong>מרחם</strong> (ואילו הבכור קדוש מרחם אמו); ושניהם נוהגים רק בבהמה ולא ב<strong>אדם</strong> (ואילו קדושת בכור יש גם בבן הבכור באדם, הקדוש ונצרך לפדותו); ועוד
 ששניהם נוהגים גם בבעל חיים ה<strong>פשוט</strong> שאינו בכור (ואילו הבכור נוהג רק בבעל חיים הבכור); ושניהם לא נהגו <strong>לפני הדבור,</strong> לפני מתן תורה (ואילו קדושת הבכור נהגה עוד במצרים לפני מתן תורה).
  ודוחים:  <strong>אדרבה</strong> <small>[להיפך],</small> <strong>מבכור הוה ליה למילף</strong> <small>[היה לו</small> לר' שמעון <small>ללמוד]</small> גזירה שווה לענין ראשית הגז, ולא ממעשר בהמה, ומפני הצדדים המשותפים שבין ראשית הגז ובכור: <strong>שכן</strong> שניהם נוהגים אף בבעל חיים ה<strong>יתום,</strong> שמתה אמו קודם לידתו (ואילו מעשר בהמה אינו נוהג בבעל חיים שכזה); וכן שניהם נוהגים בבעל חיים <strong>שלקחו</strong> (שנקנה, ואילו מעשר בהמה אינו נוהג בבהמה שנקנתה); וכן שניהם נוהגים
 <strong>ב</strong>בהמה של <strong>שותפות</strong> (ואילו מעשר בהמה אינו נוהג בבהמת השותפים); וכן נוהגים שניהם בבעל חיים ש<strong>נתנו</strong> בעליו במתנה לחבירו (ואילו מעשר בהמה אינו נוהג בבהמה שניתנה במתנה); וכן שניהם נוהגים גם שלא <strong>בפני</strong> הבית, בזמן שאין בית המקדש קיים (ואילו מעשר בהמה אינו נוהג אלא בזמן בית המקדש); וכן שניהם מתנות הניתנות ל<strong>כהן</strong> (ואילו מעשר בהמה אינו ניתן לכהן, אלא נאכל לבעליו);
## דף קלז.
 ועוד: ששניהם אינם מצווים <strong>בקדושה</strong> (בהקדשתם), שאין צורך להקדיש אותם. שהרי הבכור קדושתו היא מרחם אמו, ואת ראשית הגז אין צורך להקדיש, שהרי אין בה כל קדושה (ואילו את מעשר בהמה הריהו מקדיש בהעברה תחת השבט); <strong>ו</strong>כן בשניהם מותרת ה<strong>מכירה,</strong> שיכול הכהן למכור את הבכור וכן את ראשית הגז שניתן לו (ואילו מעשר אינו נמכר). <strong>ו</strong>מעתה יש להעדיף את הגזירה השווה שבין ראשית הגז ובכור מהגזירה השווה שבין ראשית הגז ומעשר בהמה, שכן <strong>הנך</strong> <small>[אלה]</small> הצדדים המשותפים שבין ראשית הגז ובכור הם <strong>נפישין</strong> <small>[מרובים]</small> מהצדדים המשותפים שבין ראשית הגז ומעשר בהמה!
  ומשיבים: בכל זאת עדיפה היא הגזירה שווה שבין ראשית הגז ומעשר בהמה, כי דבר הנוהג בבעל חיים ה<strong>פשוט</strong> (הרגיל, זה שאינו ולד ראשון לאמו), כראשית הגז, <strong>מ</strong>דבר ה<strong>פשוט</strong> כמעשר בהמה, <strong>עדיף ליה</strong> <small>[לו]</small> ללמוד בגזירה שווה.
 <big>א</big> שנינו במשנתנו כי דין <strong>ראשית הגז אינו נוהג אלא ברחלים</strong> בלבד. ושואלים: <strong>מנא הני מילי</strong> <small>[מנין הדברים הללו]?</small> <strong>אמר רב חסדא: אתיא</strong> <small>[בא,</small> נלמד הדבר<small>]</small> מגזירה שווה של המילים <strong>"גיזה" "גיזה",</strong> ומפרט את דבריו, <strong>כתיב הכא</strong> <small>[נאמר כאן,</small> בדין ראשית הגז<small>]</small> "ו <strong>ראשית גז צאנך תתן לו"</strong> (דברים יח, ד), <strong>וכתיב התם</strong> <small>[ונאמר שם,</small> בדברי איוב<small>]</small> <strong>"ומגז כבשי יתחמם"</strong> (איוב לא, יט), <strong>מה</strong> הגיזה האמורה <strong>להלן</strong> באיוב, הריהי ב<strong>כבשים, אף</strong> הגיזה האמורה <strong>כאן</strong> בראשית הגז, הריהי זו שב<strong>כבשים.</strong>
 ושואלים: <strong>ונילף</strong> <small>[ושנלמד]</small> גזירה שווה של המלים הללו <strong>"גיזה"</strong> (שבראשית הגז) ו<strong>"גיזה" מ</strong>הנאמר בדין ה<strong>בכור</strong> ("לא תעבוד בבכור שורך ולא תגוז בכור צאנך", דברים טו, יט). וכשם שבבכור לא רק גיזתו של הכבש אלא אף גיזתו של השור אסורה, כן יהא במצות ראשית הגז! <strong>דתניא</strong> <small>[ש</small>כן <small>שנויה</small> ברייתא<small>]</small> על הכתוב <strong>"לא תעבוד בבכור שורך ולא תגוז בכור צאנך"</strong> — <strong>אין לי</strong> מתוך פסוק זה <strong>אלא</strong> שבכור <strong>שור</strong> אסור <strong>בעבודה ו</strong>בכור <strong>צאן</strong> אסור <strong>בגיזה,</strong>
 <strong>מנין ליתן האמור של זה בזה, ואת האמור של זה בזה,</strong> שבכור השור אסור אף בגיזה ובכור הצאן אסור אף בעבודה? לכך <strong>תלמוד לומר</strong> (מלמדנו הנאמר) <strong>"לא תעבוד ולא תגוז",</strong> בוי"ו יתירה, שאסורה הגיזה גם בבכור השור. ומעתה נאמר שגם במצות ראשית הגז נכלל אף גיזתו של השור, ולא רק זה של השה בלבד! ומשיבים: אין לומר כן, כיון ש
 <strong>אמר קרא</strong> <small>[הכתוב]</small> במצות ראשית הגז לכהן <strong>"תתן לו"</strong> — הרי זה מורה שצריכה היא להיות נתינה של ממש לכהן עצמו, באופן שיוכל הכהן ליהנות ממנה במלבושיו, <strong>ולא</strong> נתינה שאינה מועילה <strong>אלא</strong> <strong>לשקו.</strong> ואף גיזת השור אינה ראויה למלבוש אדם, אלא לשק בלבד.
  ומקשים:  <strong>אלא מעתה</strong> שטעם הפטור בגיזת השור אינו אלא משום שאין היא ראויה לעשיית בגד לכהן, מעתה ה<strong>נוצה</strong> (שיער) <strong>של עזים ליחייב</strong> <small>[שתתחייב]</small> בראשית הגז, שהרי אפשר לעשות ממנה בגד! ומשיבים: <strong>בעינן</strong> <small>[צריכים אנו]</small> בחיוב ראשית הגז דבר הבא מן הצאן על ידי מעשה <strong>גיזה, ו</strong>אילו בנוצה של עיזים <strong>ליכא</strong> <small>[אין כאן]</small> דבר הבא על ידי מעשה גיזה, שאין הנוצה נגזזת אלא נתלשת.
 ושואלים על הסבר זה: <strong>מאן</strong> <small>[מי]</small> החכם ש<strong>שמעת ליה</strong> <small>[אותו]</small> שאומר <strong>האי סברא</strong> <small>[סברה זו],</small> שאין מתחייב בראשית הגז אלא דבר הבא על ידי מעשה של גזיזה? הלא <strong>ר' יוסי</strong> הוא (כמובא בהמשך הדברים), ו<strong>הא מודי</strong> <small>[הרי מודה]</small> <strong>ר' יוסי במידי דאורחיה</strong> <small>[בדבר שדרכו]</small> בהסרה מן הצאן שלא בדרך גזיזה, שאף הוא חייב בראשית הגז. ומעתה, גם נוצה של עיזים, שדרכה בתלישה, תהא חייבת בראשית הגז!
 <strong>אלא</strong> יש לפרש שטעם הדבר שראשית הגז נוהג ברחלות בלבד <strong>כ</strong>דרך ש<strong>אמר ר' יהושע בן לוי</strong> על הכתוב (הנאמר מייד לאחר מצות נתינת ראשית הגז לכהן) "כי בו בחר ה' אלהיך מכל שבטיך לעמוד לשרת בשם ה' הוא ובניו כל הימים" (דברים יח, ה), ולמדים שמן הנאמר <strong>"לעמוד לשרת"</strong> למדים אנו שתהא הגיזה הניתנת לכהן דווקא <strong>דבר הראוי</strong> לעשות ממנו <strong>לשירות</strong> במקדש, כתכלת לבגדי כהונה. <strong>הכא נמי</strong> <small>[כאן גם כן]</small> בהסבר הטעם מדוע מצות ראשית הגז נוהגת רק ברחלות, שכן רק מהן ניתן להפיק צמר שיהא <strong>דבר הראוי לשירות,</strong> בבגדי הכהנים. ושואלים: <strong>אלא</strong> מעתה שלמדנו מכאן מקורה של ההלכה שראשית הגז באה דווקא מן הרחלות, גזירה שווה זו
 <strong>"גיזה" "גיזה"</strong> שהובאה למעלה, <strong>למאי אתא</strong> <small>[למה</small> היא <small>באה]?</small> ומשיבים: <strong>לכדתנא דבי</strong> <small>[לכמו ששנה</small> החכם <small>של בית</small> מדרשו<small>]</small> של <strong>ר' ישמעאל. דתנא דבי</strong> <small>[ש</small>כן <small>שנה</small> החכם <small>של בית</small> מדרשו<small>]</small> של <strong>ר' ישמעאל: כבשים שצמרן קשה פטורים מראשית הגז, שנאמר "ומגז כבשי יתחמם",</strong> שגיזה היא זו שראויה לחמם, ומאחר וגיזת הצמר הקשה אינה מחממת — אין מצות ראשית הגז נוהגת בה.
 <big>ב</big> ועוד בדיני ראשית הגז, <strong>תני חדא</strong> <small>[שנויה</small> ברייתא <small>אחת]:</small> ה<strong>גוזז את</strong> צמרן של <strong>העזים</strong> או זה ש<strong>שוטף את הרחלים</strong> במים, בלי לגזוז את צמרן, ואולם מתוך שטיפתן של הרחלים נתלש מהן צמר — הצמר היוצא מזה ומזה <strong>פטור</strong> מראשית הגז. <strong>ותניא אידך</strong> <small>[ושנויה</small> ברייתא <small>אחרת]:</small> <strong>הגוזז את העזים</strong> — <strong>פטור</strong> מראשית הגז, <strong>ו</strong>אולם ה<strong>שוטף את הרחלים</strong> — הצמר הנתלש אגב שטיפה <strong>חייב</strong> בראשית הגז! <strong>ו</strong>משיבים: <strong>לא קשיא</strong> <small>[אין</small> זה <small>קשה],</small> שכן <strong>הא</strong> <small>[</small>ברייתא <small>זו]</small> המחייבת את הצמר הנשטף מהרחלים בראשית הגז, הריהי כשיטת <strong>רבנן</strong> <small>[חכמים],</small> <strong>ו</strong>אילו <strong>הא</strong> <small>[</small>ברייתא <small>זו]</small> הפוטרת את הצמר הנשטף מראשית הגז הריהי כשיטתו של <strong>ר' יוסי.</strong>
 ומסבירים מה היא מחלוקת זו שבין חכמים ור' יוסי, <strong>דתניא</strong> <small>[ש</small>כן <small>שנויה</small> ברייתא<small>]</small> על הנאמר בדין הלקט "ובקוצרכם את קציר ארצכם... ולקט קצירך לא תלקט" (ויקרא כג, כב), <strong>"לקט קצירך"</strong> <strong>— בא להדגיש</strong> שדווקא התבואה הנקצרת היא שנוהג בה דין לקט, <strong>ולא</strong> נוהג דין <strong>לקט</strong> בתבואת <strong>קיטוף.</strong> ו<strong>ר' יוסי אומר: אין לקט אלא הבא מחמת קציר.</strong>
 והדברים תמוהים, שלכאורה שיטת <strong>ר' יוסי היינו</strong> <small>[זו]</small> שיטת <strong>תנא קמא</strong> <small>[התנא הראשון],</small> ומה בא ר' יוסי להשמיענו? ומשיבים: כל המשנה <strong>כולה</strong> שיטת <strong>ר' יוסי היא, והכי קתני</strong> <small>[וכך היא שנויה]:</small> "לקט קצירך" <strong>—</strong> ולא לקט קיטוף, <strong>ש</strong>כן <strong>ר' יוסי אומר אין לקט אלא הבא מחמת קציר.</strong> ומעתה יש לומר כי כדרך שפטר ר' יוסי לקט הבא על ידי קיטוף, כן הוא פוטר מראשית הגז את הצמר הבא על ידי שטיפה. ואילו חכמים החולקים על ר' יוסי וסוברים שאף בתבואה הנקטפת נוהג דין לקט, הריהם סבורים כמו כן שאף ראשית הגז נוהג בצמר הנשטף. ובביאור שיטת ר' יוסי,
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: מודה ר' יוסי</strong> לחכמים <strong>במידי דאורחיה</strong> <small>[בדבר שדרכו]</small> לאוספו שלא על ידי קצירה אלא בקטיפה, שנוהג בו דין לקט, <strong>דתניא</strong> <small>[ש</small>כן <small>שנויה</small> ברייתא<small>]:</small> על הכתוב "ובקוצרכם את קציר ארצכם לא תכלה פאת שדך בקוצרך ולקט קצירך לא תלקט", <strong>ר' יוסי אומר:</strong> מן הכתוב <strong>"קציר"</strong> — <strong>אין לי</strong> שחייבת בלקט <strong>אלא</strong> התבואה הבאה על ידי <strong>קציר</strong> בלבד, ואולם זה ה<strong>עוקר</strong> את תבואתו <strong>מנין</strong> שאף תבואה זו חייבת בלקט?
  לכך <strong>תלמוד לומר</strong> (מלמדנו הנאמר) <strong>"לקצור"</strong> — בכל דרך שהוא קוצר. ואף זה ה<strong>תולש</strong> את תבואתו <strong>מנין</strong> שאף תבואה זו חייבת בלקט? לכך <strong>תלמוד לומר "בקוצרך"</strong> — שבכל אופן אסיפה שכך הוא דרכו, נוהג בו דין לקט.
 <strong>אמר ליה</strong> <small>[לו]</small> <strong>רבינא לרב אשי, אף אנן נמי תנינא</strong> <small>[אנו גם כן שנינו</small> כן<small>]:</small> <strong>מלבנות</strong> (ערוגות) <strong>בצלים ש</strong>נמצאות <strong>בין הירק, ר' יוסי אומר:</strong> מפריש <strong>פאה מכל אחד ואחד</strong> מהמלבנות הללו. <strong>ו</strong>אילו <strong>חכמים אומרים:</strong> מניח פאה <strong>מאחת</strong> המלבנות <strong>על הכל.</strong>
 הרי איפוא שלדעת ר' יוסי חייבים הבצלים בלקט, אף שאין הם נקצרים, כיון שכך הוא דרך אסיפתם<strong>.</strong> <big>ג</big> עוד שנינו במשנתנו כי דין ראשית הצאן נוהג רק במרובה, והוסיפו <strong>ו</strong>הסבירו <strong>כמה הוא מרובה?</strong> ונחלקו בדבר בית שמאי ובית הלל, שלדעת בית שמאי הכוונה לשתי רחלות ויותר, ולדעת בית הלל הכוונה היא לחמש רחלות ויותר. ושואלים: <strong>בשלמא</strong> <small>[נניח]</small> <strong>ל</strong>דעת <strong>בית שמאי</strong> — כיון שמוצאים אנו כי <strong>תרתי נמי איקרו</strong> <small>[שתי</small> רחלות <small>גם כן נקראו]</small> <strong>"צאן",</strong> שכן הביאו בית שמאי את הפסוק "יחיה איש עגלת בקר ושתי צאן" (ישעיה ז, כא), יש לחייב בראשית הגז שתי רחלות. <strong>אלא לבית הלל,</strong> אף שהביאו את הפסוק "חמש צאן עשויות" (שמואל א כה, יח), המלמד שגם חמש רחלות נקראות "צאן", מכל מקום <strong>מאי טעמא</strong> <small>[מה טעם]</small> אין הם מחייבים אף בשתי רחלות?
 <strong>אמר רב כהנא</strong> בתשובה: שכן <strong>אמר קרא</strong> <small>[הכתוב]</small> "חמש צאן עשויות", ומשמעות המלה <strong>"עשויות"</strong> — <strong>ש</strong>חמש צאן <strong>עושות שתי מצות,</strong> והן: <strong>ראשית הגז</strong> (שאין מתקיים אלא בחמש רחלות) <strong>ומתנות</strong> כהונה (המתקיים אף באחת). ומקשים על הסבר זה: <strong>אימא</strong> <small>[אמור]</small> שהכוונה היא לשתי מצוות אחרות, שהן <strong>בכורה ומתנות,</strong> ואין מכאן ראיה לראשית הגז!
  ומשיבים: אין לומר כן, שהרי לקיום מצות  <strong>בכורה חדא מי לא מיחייבא</strong> <small>[האם</small> רחל <small>אחת אינה מחוייבת],</small> ואין צורך לכך בחמש צאן. ודוחים: <strong>ולטעמיך</strong> <small>[ולטעמך,</small> לשיטתך<small>],</small> שאתה אומר כי שתי המצוות עליהן רמז הכתוב הן ראשית הגז ו<strong>מתנות</strong> — אף במתנות יש לומר באותו אופן, <strong>חדא מי לא מיחייבא</strong> <small>[האם</small> רחלה <small>אחת אינה מחוייבת],</small> ולמה הצריך הכתוב בה חמש צאן? <strong>אלא אמר רב אשי:</strong> כך נדרשת המלה <strong>"עשויות"</strong> — <strong>שמעשות את בעליהן, ואומרות לו: "קום עשה מצוה",</strong> שמשעה שיש לאדם חמש צאן, הריהו מחוייב בנתינת הגז מהן. ומכאן למדו בית הלל שאין חיוב ראשית הגז אלא בחמישה צאן.
 <big>ד</big> למעלה נדונו שיטות בית שמאי ובית הלל באשר למספר הרחלות שיש בהן חיוב נתינת ראשית הגז, שאלה אומרים בשתי רחלות ואלה אומרים בחמש רחלות. ובענין זה מביאים עוד, <strong>תניא דבי</strong> <small>[שנויה</small> ברייתא <small>מבית</small> מדרשו<small>]</small> של <strong>ר' ישמעאל בר' יוסי</strong> ש<strong>אומר משום</strong> <small>[בשם]</small> <strong>אביו</strong> כי <strong>ארבע</strong> רחלות נגזזות הן המחייבות במתן ראשית הגז מהן. וראיה לדבר שארבע רחלות נקראות בשם "צאן", <strong>ש</strong>כן <strong>נאמר</strong> בתשלומים שמשלם אדם הגונב שה וטבחו או מכרו <strong>"וארבע צאן תחת השה"</strong> (שמות כא, לז).
  ובענין מחלוקתם זו של תנאים <strong>תניא</strong> <small>[שנויה</small> ברייתא<small>],</small> שכך <strong>אמר רבי:</strong> גם <strong>אלמלא</strong> (אילו) היה יסוד <strong>דבריהן</strong> של בית הלל ובית שמאי נלמד מ<strong>דברי</strong> ה<strong>תורה</strong> (מן האמור בחמישה חומשי תורה), <strong>ו</strong>יסוד <strong>דברי בריבי</strong> (כינויו של ר' יוסי) לא היה אלא מן ה<strong>קבלה</strong> (מן הנביאים והכתובים) — גם אז, <strong>אנן</strong> <small>[אנו]</small> את <strong>דברי בריבי שומעין</strong> (מקבלים). <strong>וכל שכן</strong> עתה, <strong>ש</strong>יסוד <strong>דבריהם</strong> של בית שמאי הינו מ<strong>דברי קבלה</strong> (שכן בית שמאי למדו את שיטתם מן האמור בספר ישעיה, ובית הלל למדו את שיטתם מן האמור בספר שמואל), <strong>ו</strong>אילו יסוד <strong>דברי בריבי</strong> הוא <strong>ב</strong><strong>דברי תורה</strong> (בכתוב שבספר שמות).
  ומקשים על דברי רבי: <strong>והאמר מר</strong> <small>[והרי אמר החכם]</small> כי <strong>אין הכרעה</strong> של דעה <strong>שלישית</strong> הבאה לפשר בין שתי דעות חלוקות <strong>מכרעת,</strong> ואם כן אין לפסוק כדעת ר' יוסי האומר שחיוב ראשית הגז הינו בארבע רחלות, שזו דעה המפשרת בין דעת בית שמאי הסבורה שהחיוב הוא בשתי רחלות, ובין דעת בית הלל הסבורה שהחיוב הוא בחמש רחלות!
## דף קלז:
 <strong>אמר ר' יוחנן</strong> בתשובה: אף שהיא דעה מכרעת, רבי קיבל את דעתו של ר' יוסי כי <strong>מפי שמועה</strong> (על פי מסורת) שהיתה בידו <strong>אמרה</strong> ר' יוסי להלכה זו, מסורת שמקורה <strong>מפי</strong> הנביאים <strong>חגי זכריה ומלאכי.</strong>
 <big>א</big> עוד שנינו במשנתנו ש<strong>ר' דוסא בן הרכינס אומר</strong> בחיוב ראשית הגז שהוא   בחמש רחלות הגוזזות כל אחת מהן מנה ופרס, ואילו חכמים אומרים שהחיוב הוא בחמש רחלות גוזזות כל שהן. <strong>ו</strong>שואלים: <strong>כמה</strong> הוא שיעור <strong>"כל שהן"? אמר רב:</strong> שתהא הגיזה כמשקל <strong>מנה</strong> (משקל מאה דינרים) <strong>ו</strong>עוד <strong>פרס</strong> (מחצית המנה, שהם חמשים דינרים), <strong>ובלבד שיהו</strong> הגיזות שמשקלן מאה וחמשים דינרים <strong>מחומשות</strong> (שמכל כבשה ניטלה חמישית משקל זה של הגיזות). <strong>ו</strong>אילו <strong>שמואל אמר</strong> שהשיעור שאמרו חכמים "כל שהן" כוונתו, שאם היתה כלל הגיזה במשקל כולל של <strong>ששים</strong> סלעים, חייב בראשית הגז, <strong>ו</strong>מתוכם <strong>נותן</strong> גיזה שמשקלה <strong>סלע אחת לכהן.</strong>
 <strong>רבה בר בר חנה אמר</strong> בשם <strong>ר' יוחנן:</strong> "כל שהן" כוונתו שאם היתה כלל הגיזה במשקל <strong>שש</strong> סלעים — הריהו נותן ממנה <strong>לכהן חמשה</strong> סלעים, <strong>ו</strong>גיזה שמשקלה סלע <strong>אחד</strong> הריהו משאיר <strong>לו.</strong> ואילו <strong>עולא אמר</strong> בשם <strong>ר' אלעזר</strong> כי <strong>"כל שהן" שנינו</strong> בדברי חכמים, אף שכלל הגיזה הוא משקל של סלע אחד בלבד — חייב בראשית הגז. ודנים בדברי חכמים אלה,
 <strong>תנן</strong> <small>[שנינו</small> במשנתנו<small>]:</small> <strong>וכמה נותן לו? משקל חמש סלעים ביהודה, שהן עשר סלעים בגליל,</strong> ומעתה יש לומר: <strong>בשלמא</strong> <small>[נניח]</small> <strong>ל</strong>שיטת <strong>רב</strong> שאמר כמה הוא שיעור הגיזה המתחייב בנתינת ראשית הגז, ולא אמר כמה שיעור נתינה זו (ויש מקום לומר שאף לדעתו הנתינה היא בשיעור חמישה סלעים). <strong>ו</strong>כן לשיטתו של <strong>ר' יוחנן</strong> שאמר כי שיעור הנתינה הוא חמישה סלעים — <strong>ניחא</strong> <small>[נוח,</small> אין קושי מדברי המשנה<small>]</small> האומרת ששיעור הנתינה הוא חמישה סלעים. <strong>אלא ל</strong>שיטת <strong>שמואל</strong> שאמר ששיעור הנתינה הוא סלע אחד בלבד, <strong>ו</strong>כן לשיטת <strong>ר' אלעזר</strong> שאמר כי שיעור הנתינה הוא בכל שהוא. <strong>קשיא</strong> <small>[קשה]!</small>
 ודוחים: <strong>וליטעמיך</strong> <small>[ולטעמך,</small> לשיטתך<small>],</small> שאתה מקשה רק על דברי שמואל ולא על דברי רב, <strong>ו</strong>אולם <strong>ל</strong>שיטתו של <strong>רב מי ניחא</strong> <small>[האם נוח</small> הנאמר במשנתנו<small>]?</small> <strong>והא</strong> <small>[והרי]</small> <strong>רב ושמואל דאמרי תרוייהו</strong> <small>[שאמרו שניהם]</small> כי שיעור <strong>ראשית הגז</strong> הניתן לכהן הוא <strong>ב</strong>אחד מ<strong>ששים</strong> מכלל הגיזה. וכיון שסבור רב כי שיעור הגיזה המתחייבת בראשית הגז הוא מאה וחמישים סלעים, וחלק אחד מששים של כמות שכזו הריהו פחות מסלע אחד, ודאי ששיטת המשנה, ששיעור הנתינה הוא חמישה סלעים, אינה כשיטתו!
  ומשיבים: אין זו קושיה על רב, כי  <strong>הא איתמר עלה דההיא</strong> <small>[הרי נאמר עליה, על אותה</small> הלכה שבמשנתנו<small>]</small> ש<strong>רב ושמואל דאמרי תרוייהו</strong> <small>[שאמרו שניהם]</small> שאין המדובר (שנותנים לכהן חמישה סלעים בראשית הגז) אלא <strong>ב</strong>גיזתו של אדם מ<strong>ישראל שיש לו גיזין הרבה עסקינן</strong> <small>[עוסקים אנו],</small> <strong>ומבקש ליתנן לכהן</strong> (לכהנים רבים), <strong>ואמרינן ליה</strong> <small>[ואומרים אנו לו],</small> <strong>כל חד וחד</strong> <small>[אחד ואחד]</small> מהכהנים שתתן להם מגיזתך, <strong>לא תבצר ליה</strong> <small>[אל תפחית לו]</small> <strong>מ</strong>משקל <strong>חמשת סלעים.</strong> ואולם בזמן שגיזתו של האדם מועטת <strong>— אינו נותן לכהן משקל חמישה סלעים, אלא חלק אחד מששים מכלל הגיזה. ואין מקום להקשות מדברי המשנה.</strong>
 <big>ב</big> למעלה הובאה מחלוקת רב ושמואל בהסבר דברי חכמים במשנתנו, ועתה דנים בה <strong>גופא</strong> <small>[עצמה].</small> <strong>רב ושמואל דאמרי תרוייהו</strong> <small>[שאמרו שניהם]</small> כי שיעור הנתינה ב<strong>ראשית הגז</strong> — הוא אחד <strong>בששים</strong> מכלל הגיזה. וכן הוא לדעתם שיעור <strong>ה</strong><strong>תרומה</strong> (תרומה גדולה) הניתנת לכהן מן היבול — אחד <strong>בששים</strong> מכלל הפירות. וכן הוא שיעור ה<strong>פאה</strong> הנשארת לעניים בשדה — <strong>אחד</strong> <strong>בששים</strong> מן התבואה.
  ושואלים על דבריהם: והאם שיעור <strong>ה</strong><strong>תרומה</strong> הוא אחד <strong>בששים? והא אנן תנן</strong> <small>[והרי אנו שנינו</small> במשנה שבמסכת תרומות<small>]</small> בשיעור ה<strong>תרומה</strong> כי זה הנותן את תרומתו ב<strong>עין יפה</strong> — נותן <strong>אחד מארבעים</strong> (שהוא אחוז וחצי)! ומשיבים: שיעור התרומה <strong>דאורייתא</strong> <small>[מדין תורה]</small> — אחד <strong>בששים</strong> בלבד, ואילו שיעור התרומה <strong>דרבנן</strong> <small>[מדברי חכמים]</small> שהוסיפו על שיעור זה, הוא אחד <strong>בארבעים.</strong>
 ושואלים: האם שיעור תרומה <strong>דאורייתא</strong> <small>[מן התורה]</small> הוא אחד <strong>בששים? והאמר</strong> <small>[והרי אמר]</small> <strong>שמואל</strong> כי <strong>חטה אחת</strong> הניתנת כתרומה <strong>פוטרת את הכרי</strong> (ערימת גרגרי החיטה) כולו! ומשיבים: אכן שיעור התרומה <strong>דאורייתא</strong> <small>[מדברי תורה]</small> הוא <strong>כ</strong>דברי <strong>שמואל,</strong> שחיטה אחת פוטרת את הכרי כולו. ואולם תקנה <strong>דרבנן</strong> <small>[של חכמים]</small> <strong>ב</strong>תבואה שחיובה הוא <strong>דאורייתא</strong> <small>[מן התורה]</small> — שיהא שיעורה הניתן לכהן <strong>אחת מארבעים.</strong> וכן תקנה <strong>דרבנן</strong> <small>[של חכמים]</small> היא ש<strong>ב</strong>תבואה שחיובה רק <strong>דרבנן</strong> <small>[מדברי חכמים]</small> — שיהא שיעורה הניתן אחד <strong>בששים</strong> בלבד.
  ועל ששנינו במשנה שהובאה למעלה כי שיעור ה<strong>פאה</strong> הוא <strong>בששים,</strong> תוהים: <strong>והתנן</strong> <small>[והרי שנינו</small> במשנה שבמסכת פאה<small>]</small> כי <strong>אלו דברים שאין להן שיעור: הפאה, והבכורים</strong> <strong>והראיון</strong> (קרבן עולת ראיה, הבא ברגלים). הרי שלפאה אין שיעור! ומשיבים: <strong>דאורייתא</strong> <small>[מן התורה]</small> באמת <strong>אין לה שיעור,</strong> ואולם <strong>דרבנן</strong> <small>[מדברי סופרים]</small> — שיעורה אחד <strong>בששים.</strong>
 ושואלים: <strong>מאי קא משמע לן</strong> <small>[מה השמיעו לנו</small> רב ושמואל בדבריהם<small>]?</small> והרי כבר <strong>תנינא</strong> <small>[שנינו</small> במשנה במסכת פאה שלאחרי המשנה הקודמת<small>]</small> כי <strong>אין פוחתין לפאה מששים, אף על פי שאמרו הפאה אין לה שיעור!</strong> ומשיבים: יש חידוש בדברי רב ושמואל, כי <strong>התם</strong> <small>[שם,</small> במסכת פאה<small>]</small> מדובר <strong>בארץ</strong> ישראל, ואילו <strong>הכא</strong> <small>[כאן,</small> בדברי רב ושמואל<small>]</small> מדובר <strong>בחוצה לארץ.</strong>
 <big>ג</big> למעלה הובאה דעת ר' יוחנן בשיעור הגיזה המתחייב בנתינת ראשית הגז, ומביאים עוד בענין זה: <strong>כי סליק</strong> <small>[כאשר עלה]</small> <strong>איסי בר היני</strong> מבבל לארץ ישראל <strong>אשכחיה</strong> <small>[מצאו]</small> <strong>ר' יוחנן דקא מתני ליה לבריה</strong> <small>[שהוא משנה,</small> מקריא משניות <small>את בנו]</small> והיה שונה את משנתנו ואומר "וראשית הגז אינו נוהג אלא ב<strong>רחלים", אמר ליה</strong> <small>[לו]</small> ר' יוחנן לאיסי: <strong>אתנייה</strong> <small>[שנה לו]</small> <strong>"רחלות"! אמר ליה</strong> <small>[לו]</small> איסי: הריני שונה במשנה <strong>כדכתיב</strong> <small>[כמו שנאמר]</small> במקרא: <strong>"רחלים מאתים"</strong> (בראשית לב, יד). <strong>אמר ליה</strong> <small>[לו]</small> ר' יוחנן לאיסי: <strong>לשון תורה לעצמה</strong> ו<strong>לשון חכמים לעצמן,</strong> וחכמים קוראים להם "רחלות".
 <strong>אמר ליה</strong> <small>[לו]</small> ר' יוחנן לאיסי: <strong>מאן</strong> <small>[מיהו]</small> זה שמכהן עתה כ<strong>ריש סדרא</strong> <small>[ראש הסדר],</small> כלומר, ראש הישיבה, <strong>בבבל? אמר ליה</strong> <small>[לו]</small> איסי: <strong>אבא אריכא</strong> <small>[הארוך],</small> שהוא כינויו של האמורא רב. <strong>אמר ליה</strong> <small>[לו]</small> ר' יוחנן לאיסי: <strong>"אבא אריכא" קרית ליה</strong> <small>["אבא הארוך" אתה קורא לו]?</small> בלשון קירבה?! והרי <strong>דכירנא כד הוה יתיבנא אחר</strong> <small>[זוכר אני כאשר הייתי יושב]</small> בבית המדרש <strong>שבע עשרה שורן אחוריה</strong> <small>[שורות אחרי]</small> <strong>רב,</strong> שהיה יושב <strong>קמיה</strong> <small>[לפני]</small> <strong>רבי, ונפקי זיקוקין דנור מפומיה</strong> <small>[והיו יוצאים זיקוקין של אש מפיו]</small> של <strong>רב לפומיה</strong> <small>[לפיו]</small> של <strong>רבי, ומפומיה</strong> <small>[ומפיו]</small> של <strong>רבי לפומיה</strong> <small>[לפיו]</small> של <strong>רב, ולית אנא ידע מה הן אמרין</strong> <small>[ולא ידעתי מה הם אומרים]</small> מתוך עומק הדברים, <strong>ואת "אבא אריכא" קרית ליה</strong> <small>[ואתה "אבא הארוך" אתה קורא לו]?!</small>
 <strong>אמר ליה איהו</strong> <small>[לו הוא,</small> איסי בר איני<small>]:</small> <strong>ראשית הגז בכמה</strong> הוא שיעור הגיזה המתחייב בה? <strong>אמר ליה</strong> <small>[לו]</small> <strong>ר' יוחנן: ב</strong>גיזה שיש בה כמשקל <strong>ששים</strong> סלעים. הקשה לו איסי: <strong>והאנן</strong> <small>[והרי אנו]</small> <strong>"בכל שהן" תנן</strong> <small>[שונים</small> במשנתנו<small>]?</small> <strong>אמר ליה</strong> <small>[לו]</small> ר' יוחנן: <strong>אם כן,</strong> שאתה מקשה עלי מלשון הדברים כפי שהם שנויים במשנה, <strong>מה</strong> הוא ההבדל ש<strong>בין לי ולך,</strong> שאתה יודע רק את דברי המשנה, ואילו אני יודע את מסקנת ההלכה בענין זה.
 <big>ד</big> בעקבות המסופר למעלה, ששיטת ר' יוחנן היא כי שיעור הגיזה המתחייב בראשית הגז הוא ששים סלעים, מביאים עוד: <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, והביא עמו מסורות חכמים, <strong>אמר</strong> בדין <strong>ראשית הגז:</strong> <strong>רב אמר</strong> כי השיעור המתחייב הוא <strong>בששים</strong> סלעים, <strong>ו</strong>אילו <strong>ר' יוחנן משום</strong> <small>[בשם]</small> <strong>ר' ינאי אמר</strong> שאף <strong>ב</strong>גיזה ששיעורה <strong>שש</strong> מתחייבים בראשית הגז. <strong>אמר ליה</strong> <small>[לו]</small> <strong>אביי לרב דימי:</strong> בדבריך אלה, <strong>אנחת לן חדא, ואקשת לן חדא</strong> <small>[הנחת,</small> תרצת, <small>לנו דבר אחד, והקשית לנו</small> ב<small>דבר אחד],</small> ומפרט אביי את דבריו: יישבת
 לנו את שיטתו של ר' יוחנן, שכן <strong>בשלמא</strong> <small>[נניח]</small> מדברי <strong>ר' יוחנן</strong> שאמר למעלה במחלוקתו עם ר' אלעזר כי שיעור הגיזה המתחייבת הוא ששה סלעים, על דברי <strong>ר' יוחנן</strong> שאמר לאיסי בר היני ששיעור הגיזה המתחייב הוא ששים סלעים, <strong>לא קשיא</strong> <small>[אין</small> זה <small>קשה],</small> כי <strong>הא</strong> <small>[זה]</small> שאמר בששים סלעים, היא שיטתו <strong>דידיה</strong> <small>[שלו],</small> ואילו <strong>הא</strong> <small>[זה]</small> שאמר כי השיעור הוא ששה סלעים, היא שיטתו <strong>דרביה</strong> <small>[של רבו,</small> ר' ינאי<small>],</small>
 <strong>אלא</strong> מדברי <strong>רב</strong> על דברי <strong>רב קשיא</strong> <small>[קשה],</small> <strong>דהא</strong> <small>[שהרי]</small> <strong>אמר רב</strong> כי שיעור הגיזה המתחייב הוא <strong>מנה ופרס,</strong> שהריהו שלושים ושבעה וחצי סלעים (שהרי <strong>המנה הוא עשרים וחמישה סלעים), ובדבריך נאמר ששיטת רב היא שיעור ששים סלעים!</strong> ומשיבים: אף מדברי <strong>רב</strong> על דברי <strong>רב נמי לא קשיא</strong> <small>[גם כן לא קשה],</small> שכן <strong>מאי</strong> <small>[מה</small> פירוש<small>]</small> <strong>"מנה" דקאמר</strong> <small>[שהוא אומר]?</small> אין זה מנה בן עשרים וחמשה סלעים, אלא מנה <strong>בן ארבעים סלעים, דהוה ליה</strong> <small>[שהרי הוא]</small> שיעור זה של מנה וחצי,
## דף קלח.
 <strong>בששים</strong> סלעים. ותוהים על הסבר זה: <strong>ותני תנא</strong> <small>[ו</small>כי <small>שונה התנא]</small> בדבריו <strong>מנה</strong> שהוא <strong>בן ארבעים סלעים,</strong> והרי סתם "מנה" הוא בן עשרים וחמישה סלעים? ומשיבים: <strong>אין</strong> <small>[כן],</small> גם כך נוהג התנא, <strong>והתנן</strong> <small>[והרי</small> כך <small>שנינו</small> במשנה<small>]:</small> <strong>חמת חדשה</strong> (נאד נוזלים העשוי מעור חדש), שעדיין לא הסתיימה מלאכת תפירתה, ואי אפשר לתת בתוכה נוזלים שישתמרו בתוכה. <strong>אף על פי ש</strong>היא <strong>מקבלת</strong> (יכולה לקבל ולשמר בתוכה) דבר ים ששיעורם הוא כ<strong>רמונים,</strong> שאין אלה נופלים החוצה מבעד לחלקים הפתוחים שבחמת — מכל מקום הריהי <strong>טהורה,</strong> שאין היא מקבלת טומאה ככלי, כיון שעדיין לא נגמרה מלאכתה.
  ואולם אם כבר <strong>תפרה</strong> לחמת זו, והעמידה על תיקונה, <strong>ו</strong>לאחר מכן <strong>נקרעה</strong> — <strong>שיעורה</strong> להיחשב כדבר שאינו כלי, ולצאת בכך מידי טומאה, הוא <strong>כ</strong>שהקרע במידה כזו ש<strong>מוציא רמונים</strong> הנמצאים בתוך החמת. <strong>ר' אליעזר בן יעקב אומר</strong> שעל מנת שתיחשב החמת שנקרעה כמי שאינה עוד כלי, צריך שיהא נקב הקריעה <strong>כ</strong>שיעורן של <strong>פקעיות</strong> (קבוצת חוטים) <strong>של שתי,</strong> שמשקלן של אלה הוא <strong>אחת מארבע</strong> (רביעית) של מנה, כשמדובר <strong>במנה בן ארבעים סלעים.</strong> הרי איפוא שיש בדברי המשנה "מנה" שהוא בן ארבעים סלעים דווקא.
 <big>א</big> <strong>ו</strong>עוד שנינו במשנתנו בדין ראשית הגז באשר לשאלה <strong>כמה נותן לו</strong> לכהן במתנתו — שיהא זה משקל חמש סלעים ביהודה שהן עשר סלעים בגליל. ועוד אמרו שיהא הצמר הניתן לכהן בשיעור זה כשהצמר כבר מלובן (מכובס ומנוקה מלכלוכים שבצמר), ולא כשהוא מלוכלך ("צואי"). ובפירוש הדברים הללו <strong>תנא</strong> <small>[שנה</small> החכם <small>:</small> כי <strong>לא</strong> התכוונו לומר בכך <strong>שילבננו</strong> הבעלים את הצמר, <strong>ויתננו לו</strong> לכהן בשיעור זה של סלעים. <strong>אלא</strong> הכוונה היא שיתן הבעלים לכהן צמר בשיעור כזה, <strong>ש</strong>כאשר <strong>ילבננו</strong> ה<strong>כהן ו</strong>אז הצמר <strong>יעמוד על</strong> שיעור <strong>חמש סלעים.</strong>
 <big>ב</big> ועוד אמרו במשנתנו כי שיעור זה של הצמר הניתן לכהן הריהו <strong>כדי</strong> השיעור הנדרש <strong>לעשות</strong> ממנו <strong>בגד קטן.</strong> ושואלים: <strong>מנהני מילי</strong> <small>[מנין הדברים הללו],</small> שכך הוא שיעור הצמר הניתן לכהן? <strong>אמר ר' יהושע בן לוי:</strong> שכן <strong>אמר קרא</strong> <small>[הכתוב]</small> בתחילה במצות נתינת ראשית הגז "וראשית גז צאנך תתן לו" (דברים יח, ד), ומיד לאחר מכן נאמר "כי בו בחר ה' אלהיך מכל שבטיך לעמוד לשרת בשם ה' הוא ובניו כל הימים". ולמדים אנו מן המלים <strong>"לעמוד לשרת"</strong> — שתהא הנתינה כדי עשיית <strong>דבר שהוא ראוי לשירות, מאי ניהו</strong> <small>[מה הוא]</small> דבר זה? <strong>אבנט</strong> שבבגדי כהונה, שכדי לעשותו נדרש צמר בשיעור חמש סלעים.
  ומקשים: מנין לנו שדי בנתינת צמר בשיעור לעשיית אבנט, ואולי  <strong>אימא</strong> <small>[אמור]</small> שהכוונה היא לצמר שיש בו לעשיית <strong>מעיל</strong> שבבגדי כהונה, שהוא שיעור הרבה יותר גדול! ומשיבים: כלל הוא שיש לאחוז בדרשת הכתובים לענין המועט יותר, שכן אם <strong>תפשת</strong> (לקחת) ללמוד את ה<strong>מרובה,</strong> שיהא זה שיעור גדול ביותר — <strong>לא תפשת</strong> (לקחת לקיחה גמורה), שכן אפשר לשאול שמא הכוונה דווקא לשיעור המועט יותר. ואולם כאשר <strong>תפשת</strong> (לקחת) ללמוד לענין ה<strong>מועט</strong> — אכן <strong>תפשת</strong> (לקחת) בכך. שהרי ברור לכל הוא שהתקיימה המצוה גם בשיעור זה (ששיעור זה הוא בכלל השיעור הגדול יותר).
  ושואלים באופן אחר: מנין לנו שהכוונה לצמר שיש בו שיעור לעשיית אבנט שבבגדי כהנים, <strong>ואימא</strong> <small>[ו</small>שמא <small>תאמר]</small> שהכוונה לצמר בשיעור קטן יותר מזה שעושים ממנו אבנט, שהוא כדי לעשות <strong>כיפה של צמר</strong> הניתנת בראש הכהן הגדול! <strong>דתניא</strong> <small>[ש</small>כן <small>שנויה</small> ברייתא<small>]:</small> <strong>כיפה של צמר היתה מונחת בראש</strong> ה<strong>כהן</strong> ה<strong>גדול, ועליה</strong> היה ה<strong>ציץ נתון,</strong> שנוהגים כן בהנחת הציץ כדי <strong>לקיים מה שנאמר</strong> בציץ: <strong>"ושמת אותו על פתיל תכלת"</strong> (שמות כח, לז)!
  ומשיבים: אין לומר כן, כי  <strong>אמר קרא</strong> <small>[הכתוב]:</small> בענין נתינת ראשית הגז לכהן "כי בו בחר ה' אלהיך מכל שבטיך לעמוד לשרת בשם ה' הוא ובניו כל הימים", ולמדים אנו מן הכתוב <strong>"הוא ובניו"</strong> — שתהא זו נתינה לצורך עשיית דבר שירות במקדש, ב<strong>דבר השוה לאהרן ולבניו,</strong> הן לכהן הגדול ("אהרן") והן לכהן הדיוט ("ולבניו"), והוא האבנט. מה שאין כן כיפה זו של צמר שנוהגת בכהן גדול בלבד.
  ומקשים: והרי ה<strong>אבנט נמי לא שוי</strong> <small>[גם כן אינו שווה]</small> לכל הכהנים, לכהן גדול ולכהן הדיוט. שאכן <strong>הניחא</strong> <small>[זה נוח]</small> <strong>ל</strong>שיטתו של <strong>מאן דאמר</strong> <small>[מי שאומר]</small> כי <strong>אבנטו של כהן גדול</strong> בעבודת יום הכיפורים (שהיה של פשתן ולא של צמר) <strong>לא זהו</strong> כ<strong>אבנטו של כהן הדיוט</strong> וכהן גדול (בשאר ימות השנה) שהיה משל כלאיים, צמר ופשתים. ואולם בכל ימות השנה שווים היו כל הכהנים ובכללם הכהן הגדול, באבנט — <strong>שפיר</strong> <small>[יפה]</small> נדרש הכתוב בנתינת צמר ראשית הגז שתהא זו לדבר העשוי לכל הכהנים, שהוא אבנט זה.
 <strong>אלא ל</strong>שיטתו של <strong>מאן דאמר</strong> <small>[מי שאומר]</small> כי אבנטו של הכהן הגדול ביום הכיפורים (שהיה עשוי פשתים) <strong>זהו אבנטו של כהן הדיוט</strong> שאף הוא עשוי פשתים. ואילו האבנט שיש בו צמר (ופשתים) הוא אבנטו של הכהן הגדול כל ימות השנה, <strong>מאי איכא למימר</strong> <small>[מה יש לומר],</small> שהרי צמר בשיעור עשיית אבנט, אינו משמש לדבר שהוא שווה לכל הכהנים? ומשיבים: אכן כן, ואולם מכל מקום <strong>שם אבנט בעולם</strong> (ככלל) הריהו נוהג הן אצל הכהן הגדול ("אהרן"), והן אצל כלל הכהנים ("ובניו"). מה שאין כן בכיפה של צמר שאינה נוהגת אלא בכהן הגדול בלבד, ולכך עדיף הוא הלימוד כפי שהצענו, שיהא שיעור הנתינה כדי עשיית אבנט.
 <big>ג</big> עוד שנינו במשנתנו שאם <strong>לא הספיק ליתנו</strong> את ראשית גיזת צאנו לכהן עד שצבעו, הריהו פטור מליתנו עוד. ואם לבנו ולא צבעו, הריהו חייב. והקונה את גיזת צאנו של הגוי פטור מנתינת ראשית הגז. ובענין זה של הקונה גיזת צאנו של הגוי מביאים, <strong>איתמר</strong> <small>[נאמר]</small> שנחלקו חכמים בדינו של זה שיש לו חמש רחלות, ואולם לאחר ש<strong>גזז</strong> אחת, עמד <strong>ומכר</strong> את <strong>ה</strong><strong>ראשונה</strong> שנגזזה, וכן עשה בשאר כבשותיו, כך שלבסוף היו בידיו גיזותיהן של חמש כבשות, ואולם אין לו את הכבשות עצמן. <strong>רב חסדא אמר</strong> שהריהו <strong>חייב</strong> בנתינת ראשית הגז, ואילו <strong>ר' נתן בר הושעיא אמר</strong> שהריהו <strong>פטור</strong> מן הנתינה.
  ומסבירים את דעותיהם: <strong>רב חסדא אמר</strong> שהריהו <strong>חייב</strong> — <strong>דהא</strong> <small>[שהרי]</small> <strong>גזז</strong> חמש כבשות, ובשעה שנגזזו כל אחת מהכבשות הללו היתה זו כבשה שלו, והרי זה איפוא בכלל "גז צאנך". ואילו <strong>ר' נתן בר הושעיא אמר</strong> שהריהו <strong>פטור</strong> — <strong>כי</strong> <strong>בעידנא דקא מלא שיעורא</strong> <small>[בזמן שמתמלא השיעור</small> הראוי<small>]</small> לחיוב נתינת ראשית הגז, שהוא גיזת חמש רחלות, <strong>בעינן</strong> <small>[צריכים אנו]</small> שיהיו הרחלות בגדר <strong>"צאנך",</strong> ששייכות לו. <strong>ו</strong>במקרה זה <strong>ליכא</strong> <small>[אין כאן]</small> קיומו של תנאי זה.
  ומקשים על דברי ר' נתן בר הושעיא: <strong>תנן</strong> <small>[שנינו</small> במשנתנו<small>]</small> ש<strong>הלוקח</strong> (הקונה) את <strong>גז צאנו של גוי,</strong> <strong>פטור מראשית הגז,</strong> שכן הצאן בשעה שנגזז לא היה שייך לו. ונדייק: <strong>הא</strong> <small>[הרי</small> נלמד מכאן שאם קנה מידי הגוי את <strong>צאנו לגזוז,</strong> שהקנה לו הגוי את גוף הצאן עד לאחר שיגזזו — הקונה <strong>חייב</strong> בנתינת ראשית הגז, שהרי זה בכלל "צאנך". ואולם על כך יש להקשות לשיטת ר' נתן בר הושעיא: <strong>אמאי</strong> <small>[מדוע]</small> הוא חייב באופן מכירה זה, והרי <strong>כל חד וחד בתר</strong> <small>[אחת ואחת</small> מן הכבשות, <small>לאחר]</small> ה<strong>גיזה</strong> הריהי <strong>נפקא</strong> <small>[יוצאת]</small> <strong>לה מרשותיה</strong> <small>[מרשותו],</small> ושבה לרשות המוכר הגוי, ומעתה לאחר שסיים לגזוז את חמש הכבשות, לא היו לו כבשות, ואין מתקיים בכך <small>"צאנך"!</small>
 <strong>תרגמא</strong> <small>[הסביר]</small> <strong>רב חסדא אליבא</strong> <small>[לפי שיטתו]</small> של <strong>ר' נתן בר הושעיא:</strong> מדובר <strong>כגון ש</strong>הגוי <strong>הקנן לו</strong> לישראלי את הכבשים הללו לפרק זמן של <strong>כל שלשים יום</strong> של עת הגזיזה, והריהן שלו אף לאחר שנגזזו, ולכך הריהו חייב בנתינת ראשית הגז, שכן התקיים התנאי של "צאנך".
 <big>ד</big> עוד שנינו במשנתנו ש<strong>הלוקח גז צאנו של חבירו,</strong> אם שייר המוכר לעצמו מעט מצאנו — המוכר חייב לתת את ראשית הגז מחלקו על כל הגיזה. ואם לא שייר המוכר מן הגיזה לעצמו — הקונה חייב לתת את ראשית הגז. ודנים בענין <strong>זה:</strong> <strong>מאן</strong> <small>[מיהו]</small> ה<strong>תנא</strong> הסבור <strong>דהיכא דאיכא שיורא גבי</strong> <small>[שבמקום שיש שיור אצל]</small> ה<strong>מוכר,</strong> בענין המתנות <strong>בתר</strong> <small>[אחר]</small> ה<strong>מוכר אזלינן</strong> <small>[אנו הולכים]</small> ולא אחר הלוקח?
 <strong>אמר רב חסדא:</strong> שיטת <strong>ר' יהודה היא, דתנן</strong> <small>[ש</small>כן <small>שנינו</small> במשנה<small>]</small> בדינו של <strong>המוכר</strong> את שדה תבואתו, והיו אף <strong>קלחי אילן בתוך שדהו</strong> (שמכר את העצים בלבד, על מנת שהקונה יוכל לעקור אותם ולטעת אותם בתוך שדהו, והיו העצים הללו טעונים בפירות) — הקונה <strong>נותן פאה לכל אחד ואחד</strong> מן העצים שקנה. שכיון שאין הקרקע שלו, אין העצים מצטרפים לנתינת פאה אחת.
 <strong>אמר ר' יהודה: אימתי</strong> נותן הקונה פאה? <strong>בזמן שלא שייר בעל השדה</strong> עצים לעצמו, <strong>אבל</strong> אם <strong>שייר בעל השדה</strong> עצים לעצמו — בעל השדה <strong>נותן פאה</strong> <strong>על הכל,</strong> על כל העצים שהיו שם. הרי ששיטת ר' יהודה היא שבמקום ששייר המוכר לעצמו, הולכים אחריו לענין חיוב הנתינה, וכן הוא בדין ראשית הגז.
 <strong>אמר ליה</strong> <small>[לו]</small> <strong>רבא</strong> לרב חסדא: <strong>והא מר</strong> <small>[והרי אדוני]</small> <strong>הוא</strong> זה ש<strong>אמר</strong> בהסבר דעתו של ר' יהודה: <strong>ו</strong>דין זה שהפאה שנותן בעל השדה פוטרת את כל העצים <strong>הוא</strong> רק כ<strong>שהתחיל בעל השדה לקצור</strong> (ללקט) את הפירות קודם שמכר את העצים, שכיון שכבר חל עליו חיוב נתינת הפאה, הריהו נותן פאה מהעצים ששייר לעצמו על כל העצים שבשדה. ואולם אם בעל השדה לא התחיל ללקט פירות קודם המכירה — אף ששייר לעצמו מן העצים, חייב הקונה לתת פאה מהעצים שקנה. והרי זה איפוא שלא כדין ראשית הגז, שאין החיוב חל אלא לאחר שכבר מכר המוכר את צאנו!
 <strong>וכי תימא הכי נמי</strong> <small>[ואם תאמר</small> כי <small>כך גם כן]</small> במשנתנו מדובר <strong>והוא שהתחיל לגזוז</strong> — אין לומר כן, <strong>כי</strong> <strong>בשלמא התם</strong> <small>[נניח שם,</small> בפאה<small>]</small> <strong>"ובקצרכם את קציר ארצכם"</strong> (ויקרא יט, ט) <strong>כתיב</strong> <small>[נאמר],</small> והרי זה לומר כי <strong>מעידנא דאתחיל</strong> <small>[מזמן שהתחיל]</small> <strong>לקצור מיחייב בכולה</strong> <small>[מתחייב בכל]</small> ה<strong>שדה, אלא הכא</strong> <small>[כאן,</small> בדין ראשית הגז<small>]</small> <strong>מעידנא דאתחיל למיגז, לא מיחייב בכוליה עדריה</strong> <small>[מזמן שהתחיל לגזוז, אינו מתחייב בכל עדרו]!</small>
 <strong>אלא אמר רבא:</strong> דברי משנתנו הריהם כשיטת <strong>האי תנא</strong> <small>[תנא זה]</small> <strong>הוא, דתנן</strong> <small>[ש</small>כן <small>שנינו</small> במשנה במסכתנו בפרק <small>הקודם</small><small>]</small> לענין מתנות כהונה, שאם <strong>אמר לו</strong> הקונה למוכר <strong>"מכור לי בני מעיה של פרה זו", והיה בהן</strong> בתוך המעיים <strong>מתנות</strong> כהונה (הקיבה) — הקונה <strong>נותנן לכהן, ואין</strong> הוא <strong>מנכה</strong> (מפחית) <strong>לו</strong> למוכר בשל כך <strong>מן הדמים</strong> שהתחייב לשלם על בני המעיים שקנה. ואולם אם <strong>לקח</strong> (קנה) <strong>ממנו</strong> את בני המעיים <strong>במשקל</strong> — הרי הוא אמנם <strong>נותנן לכהן, ו</strong>אולם <strong>מנכה לו מן הדמים,</strong>
## דף קלח:
 <strong>אלמא</strong> <small>[מכאן]</small> ש<strong>מתנות</strong> של <strong>כהן לא מזבין איניש</strong> <small>[אין אדם מוכר],</small> כלומר, אינו יכול למכור, <strong>הכא נמי</strong> <small>[כאן גם כן]</small> <strong>מתנות</strong> של <strong>כהן לא מזבין איניש</strong> <small>[אין אדם יכול למכור].</small> <strong>הלכך</strong> <small>[על כן]:</small> אם <strong>שייר המוכר</strong> — הרי ה<strong>מוכר חייב, דאמר ליה</strong> <small>[שאמר לו]</small> ה<strong>לוקח: מתנה</strong> של ה<strong>כהן גבך</strong> <small>[אצלך]</small> <strong>היא,</strong> אבל אם <strong>לא שייר</strong> שום דבר לעצמו — <strong>לוקח חייב, דאמר ליה</strong> <small>[שאומר לו]</small> ה<strong>מוכר: מתנה</strong> של ה<strong>כהן לא זבני</strong> <small>[מכרתי]</small> <strong>לך,</strong> אלא אתה צריך להפריש אותם משלך.
 
 <big>א משנה</big> דין <strong>שילוח הקן</strong> האמור בתורה <strong>נוהג</strong> בין <strong>בארץ ו</strong>בין <strong>בחוץ לארץ.</strong> וכמו כן נוהג דין זה בין <strong>בפני הבית</strong> (בזמן שבית המקדש קיים) <strong>ו</strong>בין <strong>שלא בפני הבית.</strong> ואולם נוהג דין זה דווקא <strong>ב</strong>עופות של <strong>חולין אבל לא ב</strong>עופות ה<strong>מוקדשין.</strong> ומציינים: יש <strong>חומר</strong> (חומרה) <strong>ב</strong>דין <strong>כסוי הדם מ</strong>דין <strong>שילוח הקן, ש</strong>כן דין <strong>כסוי הדם נוהג</strong> גם <strong>בחיה ו</strong>גם <strong>בעוף,</strong> בין שהיה בעל חיים זה <strong>מזומן</strong> לו, שגדל ברשותו, <strong>ו</strong>בין <strong>שאין מזומן</strong> לו. <strong>ו</strong>אילו דין <strong>שילוח הקן אינו נוהג אלא בעוף</strong> בלבד ולא בחיה, <strong>ו</strong>כן <strong>אינו נוהג אלא בשאינו מזומן.</strong>
 ומפרטים: <strong>איזהו</strong> (מיהו המוגדר) <strong>שאינו מזומן?</strong> כל עופות, ואפילו אלה שהם עופות ביתיים <strong>כגון אווזין ותרנגולים ש</strong>ברחו מן הבית ו<strong>קננו בפרדס,</strong> שנחשב כמי שאינו מזומן, שכן יכול הוא לפרוח משם. <strong>אבל אם קננו בבית, וכן יוני הרדסיאות</strong> (סוג יונים הגדל בבתי אדם) — הרי אלה נחשבים כמזומנים, ולפיכך הריהו <strong>פטור משילוח</strong> האם. וכן אם היה זה <strong>עוף טמא</strong> — הוא <strong>פטור מלשלח</strong> את האם. ואף אם היה זה <strong>עוף טמא</strong> ה<strong>רובץ על ביצי עוף טהור, ו</strong>כן עוף <strong>טהור</strong> ה<strong>רובץ על ביצי עוף טמא</strong> — <strong>פטור מלשלח</strong> את האם. סוג העוף הנקרא <strong>קורא,</strong> שדרכו של ה<strong>זכר</strong> שגם הוא דוגר על הביצים, כדרכה של הנקבה — <strong>ר' אליעזר מחייב</strong> לשלח את הקורא הזכר, <strong>וחכמים פוטרין.</strong>
 <big>ב גמרא</big> שנינו במשנתנו וכן בכמה פרקים קודמים ביטויים זהים בדינים אלה שהם נוהגים בכולם, "בארץ ובחוצה לארץ"; "בפני הבית ושלא בפני הבית"; "בחולין ובמוקדשין", ועל כך אמרו <strong>ר' אבין ור' מיישא, חד</strong> <small>[אחד]</small> מהם <strong>אמר</strong> כי <strong>כל היכא דתנן</strong> <small>[מקום ששנינו]</small> במשניות הללו שנוהג הדין האמור בהם <strong>בארץ ובחוצה לארץ</strong> — הרי זה <strong>שלא לצורך.</strong> כיון שמצוות אלה אינן חובות הארץ אלא חובות הגוף, שברור שנוהגות אף בחוצה לארץ. <strong>לבד</strong> <small>[חוץ]</small> <strong>מ</strong>מה ששנינו בענין <strong>ראשית הגז,</strong> שהיה צורך לשנות כן, כדי <strong>לאפוקי</strong> <small>[להוציא,</small> לשלול<small>]</small> <strong>מ</strong>דעת <strong>ר' אלעאי,</strong> ש<strong>אמר</strong> כי דין <strong>ראשית הגז אינו נוהג אלא בארץ</strong> בלבד.
 <strong>וחד</strong> <small>[ואחד]</small> מהם <strong>אמר</strong> כי <strong>כל היכא דתנן</strong> <small>[מקום ששנינו]</small> במשניות הללו את הלשון <strong>"בפני הבית ושלא בפני הבית"</strong> — הרי זה <strong>שלא לצורך,</strong> שהרי חובות הגוף הן, וברור שהן נוהגות אף לאחר החורבן. <strong>לבד</strong> <small>[חוץ]</small> <strong>מ</strong>איסור <strong>"אותו ואת בנו",</strong> שנצרכה לשון זו בעניינו, שכן <strong>סלקא דעתך אמינא</strong> <small>[יעלה על דעתך לומר]</small> כי <strong>הואיל ובענינא</strong> <small>[ובענין,</small> בפרשת<small>]</small> <strong>קדשים כתיב</strong> <small>[נאמר]</small> איסור זה (ויקרא פרק כב), מעתה יש לומר כי דווקא <strong>בזמן דאיכא</strong> <small>[שיש]</small> <strong>קדשים,</strong> כשבית המקדש קיים — <strong>ננהוג</strong> <small>[ננהג]</small> באיסור זה, ואולם <strong>בזמן דליכא</strong> <small>[שאין]</small> <strong>קדשים,</strong> בעת שאין בית המקדש קיים — <strong>לא ננהוג</strong> <small>[לא ננהג]</small> איסור זה, לכך <strong>קא משמע לן</strong> <small>[</small>התנא <small>משמיע לנו]</small> שנוהג איסור "אותו ואת בנו" אף בזמן שאין בית המקדש קיים.
 <strong>ותרוייהו אמרי</strong> <small>[ושניהם אמרו]</small> כי <strong>כל היכא דתנן</strong> <small>[מקום ששנינו]</small> במשניות הללו <strong>"בחולין ובמוקדשים"</strong> (בדין "אותו ואת בנו" ובדין גיד הנשה) — הרי זה <strong>לצורך,</strong> שכן לא היינו יודעים כי נוהג דין זה אף במוקדשים אלמלא השמיעתנו כן המשנה, <strong>לבד מגיד הנשה,</strong> שלא היה צורך להשמיענו שנוהג אף במוקדשים, שהרי <strong>פשיטא</strong> <small>[פשוט]</small> שכן הוא! וכי <strong>משום דאיקדש פקע ליה</strong> <small>[שהוקדש פקע לו]</small> <strong>איסור גיד הנשה מיניה</strong> <small>[ממנו]?</small>
 ומקשים: <strong>ולאו אוקימנא</strong> <small>[והאם לא העמדנו]</small> (לעיל פט,ב) את דברי אותה משנה שבענין גיד הנשה שהריהי עוסקת <strong>בולדות קדשים,</strong> ובאלה איסור מוקדשים קודם לאיסור גיד הנשה. והיה איפוא מקום לומר שאין נוהג בהם איסור גיד הנשה, שאין איסור חל על איסור, ונצרכה המשנה להשמיענו אף בגיד הנשה שהריהו נוהג במוקדשים!
 <strong>ו</strong>משיבים: <strong>מאי טעמא אוקימנא</strong> <small>[מה טעם העמדנו]</small> את דברי המשנה בולדות קדשים? <strong>לאו</strong> <small>[האם לא]</small> <strong>משום דקשיא לן</strong> <small>[שהיה קשה לנו]</small> על דברי המשנה ש<strong>לא ליתני</strong> <small>[שלא ישנה]</small> כלל דין זה שנוהג בחולין ובמוקדשים, שהרי זה שלא לצורך. לכך אמרו ר' אבין ור' מיישא כי קושיה זו שהיתה קשה לנו על דברי אותה משנה <strong>מעיקרא</strong> <small>[מתחילה]</small> כשסברנו שמדובר בה בבהמה שהוקדשה <strong>נמי לא תקשי</strong> <small>[גם כן לא יקשה]</small> <strong>לך,</strong> שכן <strong>איידי דתנא</strong> <small>[מתוך ששנה]</small> התנא את הלשון "בחולין ובמוקדשין" <strong>לצורך</strong> (לענין "אותו ואת בנו") <strong>תנא נמי</strong> <small>[שנה גם כן]</small> לשון זו <strong>שלא לצורך</strong> (לענין גיד הנשה).
 <big>ג</big> שנינו במשנתנו כי מצות שילוח הקן נוהגת דווקא <strong>בחולין אבל לא במוקדשים,</strong> ושואלים: <strong>אמאי</strong> <small>[מדוע]</small> <strong>לא</strong> נוהגת המצוה אף במוקדשים? ומשיבים: שכן <strong>אמר קרא</strong> <small>[הכתוב]:</small> <strong>"שלח תשלח את האם"</strong> (דברים כב, ז) — אין המדובר אלא <strong>במי</strong> (בעוף) <strong>שאתה מצווה לשלחו,</strong> <strong>יצא</strong> (התמעט) <strong>זה</strong> העוף המוקדש <strong>שאי</strong> (שאין) <strong>אתה מצווה לשלחו אלא להביאו לידי גזבר.</strong>
 <strong>אמר רבינא: הלכך</strong> <small>[משום כך],</small> לפי נימוק זה, <strong>עוף טהור</strong> שהיה בבית ויש לו בעלים, <strong>שהרג את הנפש,</strong> והריהו עתה חייב מיתה — <strong>פטור משלוח, מאי טעמא</strong> <small>[מה טעם</small> הדבר<small>]?</small> שכן <strong>אמר קרא</strong> <small>[הכתוב]:</small> <strong>"שלח תשלח את האם"</strong> — דווקא <strong>במי שאתה מצווה לשלחו, יצא זה</strong> העוף שהרג <strong>שאי אתה מצווה לשלחו אלא להביאו לבית דין.</strong> ושואלים: <strong>היכי דמי</strong> <small>[כיצד בדיוק היה דבר זה]</small> לגבי העוף שהרג והיה רובץ על הביצים? <strong>אי דגמר דיניה</strong> <small>[אם ש</small>כבר <small>נגמר דינו</small> למיתה<small>]</small> —
## דף קלט.
 מהיכן נמלט העוף? שהרי <strong>בר קטלא</strong> <small>[בן מוות]</small> <strong>הוא,</strong> וצריך היה להרוג אותו מיד! <strong>אלא</strong> מדובר בזמן שעדיין <strong>לא גמר דיניה, ובעי לאתוייה לבי דינא</strong> <small>[לא נגמר דינו, וצריך להביאו לבית הדין],</small> <strong>וקיומי ביה</strong> <small>[ולקיים בו]</small> את הכתוב <strong>"ובערת הרע מקרבך"</strong> (דברים יג, ו).
 <big>א</big> ומבררים עתה את דברי המשנה הפוטרת את העופות המוקדשים משילוח הקן: <strong>הני</strong> <small>[אותם]</small> <strong>מוקדשין</strong> שהזכרנו <strong>היכי דמי</strong> <small>[כיצד בדיוק]</small> מדובר? <strong>אילימא דהוה ליה</strong> <small>[אם תאמר</small> שמדובר <small>שהיה לו]</small> <strong>קן בתוך ביתו ואקדשיה</strong> <small>[והקדיש אותו]</small> — באופן זה <strong>מי מיחייב</strong> <small>[האם מתחייב]</small> הוא בשילוח? והרי בדין השילוח נאמר <strong>"כי יקרא קן צפור"</strong> (דברים כב, ו) — <strong>פרט למזומן</strong> לפניך, כגון קן זה שהיה בתוך ביתו!
 <strong>אלא</strong> תאמר שמדובר באופן <strong>דחזא</strong> <small>[שראה]</small> <strong>קן בעלמא</strong> <small>[סתם]</small> במקום שאינו שלו, <strong>ואקדשיה</strong> <small>[והקדישו]</small> — <strong>ו</strong>אף באופן זה אין להעמיד את משנתנו, שכן <strong>מי</strong> <small>[האם]</small> <strong>קדוש</strong> הוא על ידי זה? והלא "ו <strong>איש כי יקדיש את ביתו קדש"</strong> (ויקרא כז, יד) <strong>אמר רחמנא</strong> <small>[אמרה התורה].</small> ומכאן למדים: <strong>מה ביתו</strong> שהוא <strong>ברשותו</strong> של בעליו, הריהו יכול להקדישו, <strong>אף כל</strong> דבר שהוא <strong>ברשותו</strong> יכול אדם להקדישו. ואין הוא יכול להקדיש דבר שאינו ברשותו!
 <strong>אלא</strong> תאמר שמדובר באופן <strong>דאגבהינהו</strong> <small>[שהגביה אותם]</small> את ה<strong>אפרוחים,</strong> וקנה אותם בכך, <strong>ו</strong>אחר כך <strong>אקדשינהו</strong> <small>[הקדיש אותם],</small> <strong>והדר הדרינהו</strong> <small>[ושב</small> ו<small>החזיר אותם]</small> לקן — גם באופן זה אין להעמיד את דברי משנתנו, שכן <strong>האי</strong> <small>[</small>באופן <small>זה]</small> <strong>אפילו בחולין נמי לא מיחייב</strong> <small>[גם כן אינו חייב],</small> <strong>דתנא</strong> <small>[ש</small>כן <small>שנה</small> החכם<small>]</small> בדינו של מי ש<strong>נטל את הבנים והחזירן לקן, ואחר כך חזרה האם עליהן</strong> בעצמה — כיון שכבר זכה בהם, הרי זה בכלל "מזומן", ולכך הוא <strong>פטור מלשלח!</strong>
 <strong>אלא</strong> תאמר שמדובר באופן <strong>דאגבהה</strong> <small>[שהגביה אותה]</small> את ה<strong>אם,</strong> וזכה בה, ועמד <strong>ואקדשה</strong> <small>[והקדיש אותה],</small> <strong>והדרה</strong> <small>[והחזיר אותה]</small> לקן — גם באופן זה אין להעמיד את דברי משנתנו, שהרי כבר <strong>מעיקרא</strong> <small>[מתחילה],</small> בשעה שנזדמן לו הקן, <strong>איחייב ליה</strong> <small>[התחייב לו]</small> <strong>בשילוח,</strong> והיה <strong>זה</strong> <strong>מקמי דאקדשה</strong> <small>[לפני שהקדיש אותה].</small> ואין ההקדשה שנעשתה לאחר מכן מפקיעה את חיוב השילוח. וכגון זו <strong>דתניא</strong> <small>[ששנינו</small> בברייתא<small>],</small> <strong>ר' יוחנן בן יוסף אומר:</strong> אדם ש<strong>הקדיש חיה, ואחר כך</strong> עמד ו<strong>שחטה</strong> — הריהו <strong>פטור מלכסות</strong> את דמה. שאין דמה של חיה השייכת להקדש חייב בכיסוי הדם. ואולם אם <strong>שחטה</strong> כאשר היא של חולין, <strong>ואחר כך</strong> עמד ו<strong>הקדישה</strong> — הריהו <strong>חייב לכסות</strong> את דמה, <strong>ש</strong>כן <strong>כבר נתחייב בכסוי קודם שיבא לידי הקדש!</strong> ואף כאן היה חיוב שילוח לפני ההקדש, ואין ההקדשה פוטרתו מחיוב זה. <strong>רב</strong>
 <strong>אמר</strong> בהסבר דברי משנתנו שמדובר בה <strong>במקדיש פירות</strong> (גוזלות) <strong>שובכו</strong> לקדשי מזבח (לעולת נדבה), <strong>ו</strong>אחר כך כשגדלו הגוזלות <strong>מרדו</strong> וברחו מביתו למקום אחר, וקננו שם. ועתה שנמצאו אין הם בכלל "מזומן". ואילו היו של חולין, היו חייבים בשילוח. ואולם כיון שהם מוקדשים — אין הם חייבים בשילוח. <strong>ושמואל אמר</strong> בהסבר דברי משנתנו שמדובר בה <strong>במקדיש תרנגולתו לבדק הבית,</strong> ולאחר מכן ברחה התרנגולת מביתו, וקננה במקום אחר. והרי זו פטורה משילוח, כיון שמוקדשת היא. ואילו היתה זו של חולין, היתה חייבת בשילוח.
 ושואלים: <strong>בשלמא</strong> <small>[נניח]</small> <strong>שמואל לא אמר כרב</strong> בהסבר משנתנו — משום <strong>דקא מוקים לה</strong> <small>[שהוא מעמיד אותה,</small> מסביר את האופן המדובר בה<small>]</small> לא רק במקדיש לקדשי מזבח אלא אפילו <strong>בקדשי בדק הבית,</strong> שקדושת דמים היא, שאף היא פוטרת מן השילוח. <strong>אלא רב מאי טעמא</strong> <small>[מה טעם]</small> <strong>לא אמר כשמואל?</strong>
 ומשיבים: <strong>אמר</strong> <small>[</small>יכול <small>לומר]</small> <strong>לך רב</strong> <strong>דוקא קפטרי</strong> <small>[פטרתי]</small> <strong>משילוח כגון פירות שובכו</strong> ש<strong>קדשי מזבח נינהו</strong> <small>[הם],</small> וטעם הדבר: ש<strong>כיון דקדשי</strong> <small>[שקדושים]</small> הם ב<strong>קדושת הגוף לא פקעה קדושתייהו מינייהו</strong> <small>[אין פוקעת קדושתם מהם]</small> אפילו כשהם בורחים. <strong>אבל במקדיש תרנגולתו לבדק הבית, דלאו</strong> <small>[שאין]</small> זו <strong>קדשי מזבח,</strong> ש<strong>קדושת דמים בעלמא</strong> <small>[בלבד]</small> <strong>הוא</strong> שיש בדבר — <strong>כיון</strong> ש<strong>מרדה פקעה קדושתייהו</strong> <small>[קדושתם],</small> <strong>וחייבת בשילוח.</strong>
 <strong>ושמואל אמר:</strong> אף על פי שברחה התרנגולת שהוקדשה לבדק הבית, הריהי עומדת בקדושתה, כי <strong>כל היכא דאיתיה</strong> <small>[מקום ש</small>היא <small>נמצאת]</small> בו — <strong>בבי גזא דרחמנא איתא</strong> <small>[בבית אוצרו של הקדוש ברוך הוא</small> היא <small>נמצאת],</small> <strong>דכתיב</strong> <small>[ש</small>כן <small>נאמר]</small> <strong>"לה' הארץ ומלואה"</strong> (תהלים כד, א). <strong>ו</strong>מעירים כי <strong>כן,</strong> כדברי שמואל, <strong>אמר ר' יוחנן</strong> בהסבר משנתנו שמדובר בה <strong>במקדיש תרנגולתו לבדק הבית, ומרדה. אמר ליה</strong> <small>[לו]</small> <strong>ר' שמעון בן לקיש</strong> לר' יוחנן בשאלה: <strong>ו</strong>הלא <strong>כיון שמרדה, פקעה ליה</strong> <small>[לה]</small> <strong>קדושתה! אמר ליה</strong> <small>[לו]</small> ר' יוחנן לריש לקיש בתשובה: אין הקדושה פוקעת ממנה בכך, שכן <strong>בבי גזא דרחמנא איתא</strong> <small>[בבית האוצר של הקדוש ברוך הוא</small> היא <small>נמצאת],</small> <strong>דכתיב</strong> <small>[שנאמר]</small> <strong>"לה' הארץ ומלואה".</strong>
 <strong>ורמי</strong> <small>[ומשליכים,</small> מראים סתירה<small>]</small> מדברי <strong>ר' יוחנן</strong> אלה על דברי <strong>ר' יוחנן</strong> במקום אחר, <strong>ו</strong>כן <strong>רמי</strong> <small>[משליכים,</small> מראים סתירה<small>]</small> מדברי <strong>ר' שמעון בן לקיש</strong> אלה על דברי <strong>ר' שמעון בן לקיש</strong> במקום אחר.
 <strong>דאיתמר</strong> <small>[שנאמר]</small> שנחלקו ר' יוחנן וריש לקיש בדינו של מי שאמר <strong>"מנה זה לבדק הבית", ונגנבו</strong> המעות מביתו, <strong>או</strong> ש<strong>נאבדו</strong> לו — <strong>ר' יוחנן אמר</strong> שהמקדיש <strong>חייב באחריותן</strong> של המעות, <strong>עד שיבואו</strong> בפועל <strong>לידי גזבר,</strong> ולכן הריהו חייב לשלם להקדש. <strong>ו</strong>אילו <strong>ריש לקיש אמר</strong> שאינו חייב לשלם להקדש, כיון שאף שלא ניתן המנה לגזבר, מכל מקום נחשב הדבר כמי שניתן למקדש, כי <strong>כל היכא דאיתיה</strong> <small>[מקום שנמצא]</small> בו הכסף, <strong>בבי גזא דרחמנא איתיה</strong> <small>[בבית אוצרו של הקדוש ברוך הוא</small> הוא <small>נמצא],</small> <strong>דכתיב</strong> <small>[שנאמר]</small> <strong>"לה' הארץ ומלואה".</strong> אם כן, <strong>קשיא</strong> <small>[קשה]</small> מדברי <strong>ריש לקיש</strong> האומר לענין תשלומים למקדש בגניבה או באבידה שבכל מקום בו נמצא הדבר המוקדש הריהו נמצא בבית גנזיו של ההקדש, על דברי <strong>ריש לקיש</strong> בענין המקדיש תרנגולתו שלא סבר כן. וכן <strong>קשיא</strong> <small>[קשה]</small> מדברי <strong>ר' יוחנן</strong> האומר בענין תשלומים למקדש בגניבה או באבידה שכל עוד לא בא הדבר המוקדש לידי הגזבר אין זה נחשב ברשות ההקדש על דברי <strong>ר' יוחנן</strong>
 <strong>ריש לקיש</strong> על דברי <strong>ריש לקיש לא קשיא</strong> <small>[אינו קשה],</small> שכן אפשר לומר כי <strong>הא</strong> <small>[זה]</small> שאמר בענין המקדיש תרנגולתו היה <strong>מקמי דשמעיה</strong> <small>[לפני ששמע]</small> סברה זו <strong>מר' יוחנן רביה</strong> <small>[רבו],</small> ואילו <strong>הא</strong> <small>[זה]</small> שאמר בענין תשלומים למקדש בגניבה ובאבידה היה <strong>לבתר דשמעיה</strong> <small>[לאחר ששמע]</small> סברה זו <strong>מר' יוחנן רביה</strong> <small>[רבו].</small>
  <strong>אלא</strong> מדברי <strong>ר' יוחנן</strong> על דברי <strong>ר' יוחנן קשיא</strong> <small>[קשה]!</small> ומשיבים: מדברי <strong>ר' יוחנן</strong> על דברי <strong>ר' יוחנן נמי לא קשיא</strong> <small>[גם כן אינו קשה],</small> שכן <strong>הא</strong> <small>[זה]</small> שאמר ר' יוחנן בענין חובת התשלומים למקדש בגניבה, הרי זה כש<strong>אמר</strong> המקדיש "מנה זה <strong>עלי</strong> להקדש", ובאופן זה הריהו חייב על הגניבה והאבידה, כל עוד לא הגיע הכסף לידי הגזבר. ואילו <strong>הא</strong> <small>[זה]</small> שאמר ר' יוחנן בענין שילוח הקן, מדובר כש<strong>אמר</strong> המקדיש <strong>"הרי זו</strong> להקדש לבדק הבית", באופן זה אמר שלא פקעה הקדושה בבריחת התרנגולת שכן בכל מקום שהיא נמצאת קדושתה עליה.
 ותוהים על הסבר זה: אם דברי ר' יוחנן בענין חובת תשלומים למקדש בגניבה נאמרו כשאמר המקדיש "הרי עלי", <strong>מכלל</strong> זה נלמד כי לשיטת <strong>ר' שמעון בן לקיש</strong> החולק עליו וסבור שאינו חייב בתשלומים, הוא הדין <strong>אף על גב</strong> <small>[אף על פי]</small> ש<strong>אמר</strong> "הרי <strong>עלי",</strong> ש<strong>לא מחייב</strong> <small>[אינו חייב]</small> לשלם אותו?
 <strong>והתניא</strong> <small>[והרי שנויה</small> ברייתא<small>]:</small> <strong>איזהו נדר ואיזו היא נדבה?</strong> ומה ההבדל ביניהם? <strong>נדר</strong> — כגון <strong>האומר "הרי עלי עולה", נדבה</strong> — <strong>האומר "הרי זו עולה". ומה בין נדר לנדבה? נדר</strong> — אם <strong>מתה</strong> הבהמה <strong>או נגנבה או שאבדה, חייב באחריותה,</strong> שהרי קיבל עליו אחריות. ואילו ב<strong>נדבה</strong> — אם <strong>מתה או נגנבה או שאבדה, אינו חייב באחריותה!</strong>
 ומשיבים: <strong>אמר</strong> <small>[יכול לומר]</small> <strong>לך</strong> על כך <strong>ריש לקיש</strong> כי <strong>הני מילי</strong> <small>[דברים אלה]</small> שהאומר "הרי עלי" חייב באחריות, אמורים דווקא ב<strong>קדשי מזבח,</strong> שכן נדר להביאו למקדש להקרבה, ועתה הרי זה <strong>מחוסר הקרבה. אבל קדשי בדק הבית, דלאו</strong> <small>[שאינו]</small> <strong>מחוסר הקרבה, אף על גב</strong> <small>[אף על פי]</small> ש<strong>אמר</strong> "הרי <strong>עלי"</strong> — <strong>לא מחייב</strong> <small>[אינו חייב]</small> באחריותם אם נגנבו או אבדו.
  ומקשים על הבחנה זו, <strong>והתנן</strong> <small>[והרי שנינו</small> במשנה<small>]</small> בדינו של <strong>האומר "שור זה עולה"</strong> או שאמר <strong>"בית זה קרבן",</strong> אם <strong>מת השור</strong> או <strong>נפל הבית</strong> — <strong>אינו חייב באחריותן.</strong> ואם אמר <strong>"שור זה עלי עולה"</strong> או <strong>"בית זה עלי קרבן", מת השור</strong> או ש<strong>נפל הבית</strong> — <strong>חייב לשלם.</strong> הרי איפוא שאף בקדשי בדק הבית, האומר "הרי עלי" חייב באחריות הדבר המוקדש!
  ומשיבים:  <strong>הני מילי</strong> <small>[דברים אלה]</small> שהאומר "הרי עלי לבדק הבית" חייב באחריות, אמורים דווקא <strong>היכא</strong> <small>[במקום]</small> ש<strong>מת השור</strong> או ש<strong>נפל הבית,</strong> שבמקרים אלה הריהו <strong>חייב לשלם,</strong> ומדוע? משום <strong>דליתנהו</strong> <small>[ש</small>הם <small>אינם נמצאים</small> עוד<small>],</small> <strong>אבל היכא דאיתנהו</strong> <small>[במקום שהם</small> עדיין <small>נמצאים],</small> כגון כסף שנגנב או שאבד, בזה אומרים אנו כי <strong>כל היכא דאיתיה, בבי גזא דרחמנא איתיה</strong> <small>[בכל מקום ש</small>הוא <small>נמצא, בבית אוצרו של הקדוש ברוך הוא</small> הוא <small>נמצא],</small> <strong>דכתיב</strong> <small>[שנאמר]</small> <strong>"לה' הארץ ומלואה".</strong>
 <big>ב</big> למעלה הובאה מחלוקתם של ר' יוחנן וריש לקיש בדינו של האומר "הרי עלי לבדק הבית" אם הוא חייב באחריותו של הדבר המוקדש. ובענין זה <strong>אמר רב המנונא</strong> כי לא נחלקו אלא בהקדש, אבל <strong>הכל מודים בערכין,</strong> ש<strong>אף על גב</strong> <small>[אף על פי]</small> ש<strong>אמר</strong> "ערכי <strong>עלי"</strong> והפריש את דמי ערכו, ולאחר מכן נגנב או שאבד הכסף — <strong>לא מיחייב</strong> <small>[אינו חייב]</small> באחריותו. <strong>מאי טעמא</strong> <small>[מה טעם</small> הדבר<small>]?</small> <strong>דלא מיתמר ליה</strong> <small>[שאין</small> הדבר <small>יכול להיאמר לו]</small> באופן שונה. שהרי אין הוא יכול לומר בערכין "הרי זה" (שהרי עדיין לא קיבל עליו חובת ערך). כלומר, שאי אפשר לבטא את הערכים <strong>בלא</strong> לומר את המלה <strong>"עלי",</strong> ואין הכוונה שהוא מקבל עליו אחריות. כי
 <strong>היכי לימא</strong> <small>[כיצד יאמר]</small> בלא "עלי"? אם <strong>לימא</strong> <small>[יאמר]</small> <strong>"ערכי"</strong> בלבד, ובלא "עלי" — <strong>אמאן</strong> <small>[על מי]</small> מוטלת חובת תשלום זה הנדר? ואם <strong>לימא</strong> <small>[יאמר]</small> <strong>"ערך פלוני",</strong> ובלא שאמר "עלי" — גם כן השאלה היא: <strong>אמאן</strong> <small>[על מי]</small> מוטל החיוב?
 <strong>מתקיף לה</strong> <small>[מקשה על כך]</small> <strong>רבא: לימא</strong> <small>[שיאמר]</small> <strong>"הריני בערכי",</strong> או <strong>"הריני בערך פלוני"</strong> ולא יאמר "הרי עלי"! <strong>ועוד,</strong> הרי <strong>תניא</strong> <small>[שנויה</small> ברייתא<small>]</small> בענין הפודה שדה מקנה מן ההקדש, ש<strong>ר' נתן אומר</strong> על הכתוב "וחשב לו הכהן את מכסת הערכך עד שנת היובל <strong>ונתן את הערכך ביום ההוא קדש לה' "</strong>(ויקרא כז, כג) — יכול היה הכתוב לומר "ונתן אותו" או "ונתנו", <strong>מה תלמוד לומר</strong> (מלמדנו הנאמר) בכתוב החוזר "ונתן את הערכך"? <strong>לפי שמצינו</strong> (שמצאנו) <strong>בהקדשות ומעשרות ש</strong>הריהם <strong>מתחללין על מעות שבחולין.</strong> ואותן מעות אם <strong>נגנבו או שאבדו</strong> — הבעלים <strong>אינן חייבין באחריותן,</strong>
## דף קלט:
 מעתה <strong>יכול</strong> יהא הדין ש<strong>אף זה</strong> הערך <strong>כן</strong> הוא, שאם נגנב או אבד, אין חייבים באחריותו? לכך <strong>תלמוד לומר</strong> (מלמדנו הנאמר) <strong>"ונתן את הערכך"</strong> (ויקרא כז, כג) — הרי אלה <strong>חולין עד שיבאו לידי</strong> ה<strong>גזבר,</strong> ולכן יש עליו התחייבות. הרי איפוא שגם בערכין הריהו חייב באחריותם, ושלא כדברי רב המנונא!
 <strong>אלא, אי איתמר, הכי איתמר</strong> <small>[אם נאמר, כך נאמר],</small> בלשון זו <strong>אמר רב המנונא: הכל מודים בערכין, דאף על גב</strong> <small>[שאף על פי]</small> ש<strong>לא אמר</strong> "הרי <strong>עלי"</strong> — הריהו <strong>מיחייב</strong> <small>[חייב]</small> באחריותם, וטעם הדבר: <strong>דכתיב</strong> <small>[ש</small>כן <small>נאמר]</small> <strong>"ונתן את הערכך"</strong> — לומר: <strong>חולין הן בידך עד שיבאו לידי גזבר.</strong>
 <big>א</big> שנינו במשנתנו כי יש <strong>חומר</strong> (חומרה) <strong>ב</strong>דין <strong>כסוי</strong> שאינה קיימת בדין שילוח הקן. שהרי כיסוי הדם נוהג בין בחיה ובין בעוף, וכמו כן הריהו נוהג בין בבעל חיים המזומן לפניו ובין בזה שאינו מזומן, ואילו מצות שילוח הקן אינה נוהגת אלא בעוף ולא בחיה, ודווקא בעוף שאינו מזומן לפניו. ובענין זה מביאים עוד, <strong>תנו רבנן</strong> <small>[שנו חכמים</small> בברייתא<small>]</small> על הנאמר בשני פסוקי פרשיית שילוח הקן <strong>"כי יקרא קן צפור לפניך</strong> בדרך בכל עץ או על הארץ אפרוחים או ביצים והאם רובצת על האפרוחים או על הביצים לא תקח האם על הבנים. שלח תשלח את האם ואת הבנים תקח לך (דברים כב, ו— ז): <strong>מה תלמוד לומר</strong> (מלמדנו הנאמר) בכתוב זה בפרטיו? ומסבירים:
 <strong>לפי שנאמר</strong> בפסוק השני <strong>"שלח תשלח את האם ואת הבנים תקח לך",</strong> ובא כפל הלשון "שלח תשלח" להורות על השתדלותו היתירה של האדם בקיום מצוה זו — <strong>יכול</strong> יהא הדין שצריך האדם ש<strong>יחזור</strong> (יסתובב) <strong>בהרים וגבעות</strong> בחיפושים אחר קן, <strong>כדי שימצא קן</strong> ויקיים מצוה זו? לכך <strong>תלמוד לומר</strong> בתחילת הפרשייה <strong>"כי יקרא"</strong> — רק <strong>ב</strong>קן ה<strong>מאורע</strong> (שהזדמן) <strong>לפניך</strong> נאמרה המצוה, ואין אדם צריך לחפש אחר קן לקיים מצווה זו.
  ומן הכתוב <strong>"קן"</strong> למדים אנו כי המצוה נאמרה בקן <strong>מכל מקום</strong> (כל שהוא), שאף בזה שיש בו רק אפרוח אחד או ביצה אחת אמורים הדברים. ומן הכתוב <strong>"צפור"</strong> למדים אנו כי המצוה נאמרה דווקא בצפור <strong>טהורה ולא</strong> ב<strong>טמאה.</strong> ועוד, מן הכתוב <strong>"לפניך"</strong> יש ללמוד כי נוהגת המצוה בקן המזדמן <strong>ברשות היחיד,</strong> כגון פרדס ושדה שאינם שמורים (שאין הקן הנמצא בהם נקנה לבעלי הפרדס והשדה). ובא הכתוב <strong>"בדרך"</strong> ללמדנו כי נוהגת המצוה בקן הנמצא <strong>ברשות הרבים.</strong> ובאשר לדינו של הקן הנמצא <strong>באילנות מנין</strong> לנו שאף הוא בכלל המצוה? לכך <strong>תלמוד לומר</strong> <strong>"בכל עץ".</strong> ובדינו של קן הנמצא <strong>בבורות שיחין ומערות מנין</strong> לנו שאף הוא חייב בשילוח? לכך <strong>תלמוד לומר "או על הארץ"</strong> שחייב הקן בכל האופנים בו הוא  נמצא על הארץ.
  ושואלים:  <strong>וכי מאחר שסופנו לרבות כל דבר,</strong> שמן הכתוב "בכל עץ או על הארץ" למדים שחייבים בשילוח הקן בכל האופנים, מעתה תחילת הכתוב <strong>"לפניך בדרך" למה לי?</strong> ומשיבים: <strong>לומר לך: מה דרך</strong> מתאפיינת היא בכך <strong>שאין קנו בידך</strong> (שאינו מזומן ואינו קנוי לך), <strong>אף כל</strong> אופן אחר הריהו חייב בשילוח הקן דווקא בזמן <strong>שאין קנו בידך, מכאן אמרו</strong> חכמים כי <strong>יוני שובך ויוני עלייה שקננו בטפיחין</strong> (בכוכים קטנים בקירות) <strong>ובבירות</strong> (דירות ומגדלי עיר), <strong>ואווזין ותרנגולין שקננו בפרדס</strong> — <strong>חייב בשילוח,</strong> שאין כל אלה בכלל "קנו בידך". <strong>אבל</strong> אם <strong>קננו בתוך הבית, וכן יוני הרדסיאות</strong> — הריהו <strong>פטור משילוח.</strong>
 <big>ב</big> ומבררים את דברי הברייתא, <strong>אמר מר</strong> <small>[החכם]</small> בברייתא: <strong>מה דרך שאין קנו בידך, אף כל שאין קנו בידך.</strong> ושואלים: <strong>הא</strong> <small>[</small>לימוד <small>זה]</small> <strong>למה לי?</strong> והלוא <strong>מ"כי יקרא" נפקא</strong> <small>[יוצא,</small> נלמד הדבר<small>],</small> שהביטוי <strong>"כי יקרא"</strong> כוונתו <strong>פרט למזומן!</strong> ומוסיפים: <strong>ועוד, "לפניך" למה לי?</strong>
 <strong>אלא</strong> הכתוב <strong>"לפניך"</strong> בא <strong>לאתויי</strong> <small>[להביא,</small> לרבות<small>]</small> את אלה <strong>שהיו</strong> בתחילה <strong>לפניך ו</strong>אחר כך <strong>מרדו</strong> וברחו למקום אחר, ושם קיננו. ומה שנאמר <strong>"בדרך"</strong> — הרי זה בא ללמד <strong>כ</strong>דברי <strong>רב יהודה</strong> ש<strong>אמר</strong> בשם <strong>רב,</strong> שכן <strong>אמר רב יהודה אמר רב:  מצא קן בים,</strong> וכגון ששטף הים את האילן, והיה קן בראש האילן — הריהו <strong>חייב בשילוח,</strong> וטעם הדבר, <strong>ש</strong>כן <strong>נאמר "כה אמר ה' הנותן בים דרך</strong> ובמים עזים נתיבה" (ישעיה מג, טז), הרי שהלשון "דרך" משמשת אף בים.
  ושואלים:  <strong>אלא מעתה</strong> אם <strong>מצא קן</strong> פורח <strong>בשמים,</strong> וכגון עוף הנושא קן באויר, <strong>דכתיב</strong> <small>[ש</small>כן <small>נאמר]</small> בעוף <strong>"דרך</strong> ה<strong>נשר בשמים"</strong> (משלי ל, יט), <strong>הכי נמי דמיחייב</strong> <small>[כך גם כן</small> תאמר <small>ש</small>הוא <small>חייב]</small> <strong>בשילוח הקן!</strong> ומשיבים: אין זו קושיה, כי באשר לשמים, <strong>"דרך נשר" איקרי</strong> <small>[נקרא],</small> ואילו <strong>"דרך" סתמא לא איקרי</strong> <small>[סתם אינו נקרא],</small> אבל דרך בים נקראת "דרך" סתם.
 <big>ג</big> <strong>אמרי ליה</strong> <small>[אמרו לו]</small> <strong>פפונאי</strong> (בני המקום הנקרא פפוניא) <strong>לרב מתנה:</strong> מי ש<strong>מצא קן בראשו של אדם מהו</strong> לענין שילוח הקן, האם אף זה בכלל הכתוב "על הארץ"? <strong>אמר</strong> להם בתשובה: הריהו חייב בשילוח, שכן נאמר <strong>"ואדמה על ראשו"</strong> (שמואל ב טו, לב), ולא אמר "ועפר על ראשו", ללמד שנחשב הדבר כאדמה, והריהו כאילו אמר על הארץ. ועוד שאלו אותו: <strong>משה</strong> רבינו <strong>מן התורה</strong> קודם שנולד, <strong>מנין</strong> לנו שסופו לבוא לאחר מכן? השיב להם רב מתנה: שכן נרמז בכתוב "ויאמר ה' לא ידון רוחי באדם לעולם <strong>בשגם הוא בשר</strong> והיו ימיו מאה ועשרים שנה" (בראשית ו, ג), והמלה "בשגם" היא בגימטריא "משה", ואכן משה חי מאה ועשרים שנה, כנאמר בפסוק זה.
  ועוד שאלו את רב מתנה: רמז למעשה שאירע ב<strong>המן מן התורה מנין</strong> לנו? השיב להם: שכן נאמר לאחר חטא עץ הדעת <strong>"המן העץ</strong> אשר ציויתיך לבלתי אכל ממנו אכלת" (שם ג, יא).
  ועוד שאלוהו רמז למעשה <strong>אסתר מן התורה מנין</strong> לנו? השיב להם: שכן נאמר "וחרה אפי בו ביום ההוא ועזבתים והסתרתי פני מהם והיה לאכול ומצאוהו רעות רבות וצרות ואמר ביום ההוא הלא על כי אין אלהי בקרבי מצאוני הרעות האלה. <strong>ואנכי הסתר אסתיר</strong> פני ביום ההוא על כל הרעה אשר עשה כי פנה אל אלהים אחרים" (דברים לא, יז— יח). ועוד שאלו פפונאי את רב מתנה: רמז ל<strong>מרדכי מן התורה מנין</strong> לנו? השיב להם: <strong>דכתיב</strong> <small>[ש</small>כן <small>נאמר]</small> בדרך עשיית שמן המשחה "ואתה קח לך בשמים ראש <strong>מר דרור"</strong> (שמות ל, כג), <strong>ומתרגמינן</strong> <small>[ואנו מתרגמים]:</small> <strong>מירא דכיא,</strong> והרי זה כשם "מרדכי".
 <big>ד</big> <strong>ו</strong>עוד שנינו במשנתנו כי <strong>איזהו</strong> קן הנחשב כמי <strong>שאינו מזומן?</strong> כגון אווזים ותרנגולים שקננו בפרדס. אבל אם קננו בבית, וכן יוני הרדסיאות הריהו פטור משילוח. ובענין יוני הרדיסאות מביאים מדברי <strong>ר' חייא ור' שמעון, חד תני</strong> <small>[אחד</small> מהם <small>היה שונה]</small> במשנתנו את הלשון "יוני <strong>הדרסיאות", וחד תני</strong> <small>[ואחד</small> מהם <small>היה שונה]</small> את הלשון "יוני <strong>הרדסיאות".</strong> ומסבירים: <strong>מאן דתני</strong> <small>[מי שהיה שונה]</small> "יוני <strong>הרדסיאות"</strong> — <strong>על שם הורדוס,</strong> המלך, שהתעסק בגידול יונים אלה, ולכך נקראו על שמו. <strong>ומאן דתני</strong> <small>[ומי שהיה שונה]</small> "יוני <strong>הדרסיאות"</strong> — נקראו כן היונים
 <strong>על שם מקומן. אמר רב כהנא: לדידי חזיין</strong> <small>[אני עצמי ראיתי אותן,</small> את היונים הללו<small>],</small> <strong>וקיימן שיתסר דרי בפתי מילא</strong> <small>[והיו עומדות</small> ב<small>שש עשרה שורות ברוחב מיל],</small> <strong>והוה קרא "קירי, קירי"</strong> <small>[והיו קוראות "אדוני, אדוני"].</small> <strong>הוה חד מינייהו דלא הוה קרי "קירי, קירי"</strong> <small>[היתה אחת מהן שלא היתה קוראת "אדוני, אדוני"],</small> <strong>אמרה לה חברתה: סומא</strong> <small>[עיוורת,</small> טיפשה<small>],</small> <strong>אמרי "קירי, קירי"</strong> <small>["אדוני, אדוני"],</small> שלא תיענשי על שאין את מקבלת אדנותו של המלך! <strong>אמרה</strong> לה האחרת: <strong>סומא</strong> <small>[עיוורת,</small> טיפשה<small>],</small> <strong>אמרי</strong> את <strong>"קירי בירי"</strong> <small>["אדוני, עבדי"],</small> שאין זה המלך אלא עבד הוא. <strong>אתיוה</strong> <small>[הביאוה]</small> <strong>ושחטוה,</strong> משום שדיברה כנגד המלך.
 <strong>אמר רב אשי, אמר לי ר' חנינא:</strong> אלה <strong>מילין</strong> <small>[דברים</small> סתם<small>],</small> דברי הבאי, שלא היה כן. ותוהים על דבריו: <strong>מילין סלקא דעתך</strong> <small>[דברים</small> סתם <small>יעלה על דעתך]</small> לומר על דברי רב כהנא המעיד שכך ראה בעצמו? <strong>אלא</strong> כך <strong>אימא</strong> <small>[אמור]</small> את דברי ר' חנינא: <strong>במילין</strong> <small>[בכשפים]</small> נעשו הדברים על ידי היונים הללו.
 <big>ה</big> ועוד שנינו במשנתנו כי <strong>עוף טמא פטור מלשלח.</strong> ושואלים: <strong>מנא הני מילי</strong> <small>[מנין הדברים הללו]?</small> <strong>אמר ר' יצחק:</strong> שכן <strong>אמר קרא</strong> <small>[הכתוב]</small> במצות שילוח הקן <strong>"כי יקרא קן צפור לפניך",</strong> ולא נאמר "כי יקרא קן עוף לפניך", כי <strong>"עוף" משמע לן</strong> <small>[משמעו,</small> שימוש הלשון <small>לנו]</small> הוא <strong>בין</strong> זה שהוא <strong>טהור בין</strong> זה שהוא <strong>טמא.</strong> בעוד שהמלה "<strong>צפור"</strong> — במובן של עוף <strong>טהור אשכחן דאיקרי</strong> <small>[מצאנו שנקרא]</small> <strong>"צפור",</strong> אך במובן של עוף <strong>טמא לא אשכחן דאיקרי</strong> <small>[לא מצאנו שנקרא]</small> <strong>"צפור".</strong>
 ודנים בקביעה זו, <strong>תא שמע </strong><small>[בוא </small>ו<small>שמע] </small>ממה ששנינו על הכתוב באזהרה על עשיית פסל <strong>"תבנית כל צפור כנף"</strong> (דברים ד, יז), <strong>מאי לאו </strong><small>[האם לא] </small>כוונת הפסוק בכפל הלשון "צפור כנף" לומר <strong>"צפור" </strong>— <strong>בין </strong>עוף <strong>טהור בין </strong>עוף <strong>טמא, "כנף" </strong>— בא לרבות גם <strong>חגבים, </strong>ושלא כדברי ר' יצחק! ודוחים: <strong>לא, </strong>כוונת כפל הלשון לומר כי <strong>"צפור"</strong> — הכוונה לעוף <strong>טהור, "כנף"</strong> — הכוונה לעוף <strong>טמא וחגבים.</strong>
 ומציעים עוד: <strong>תא שמע </strong><small>[בוא </small>ו<small>שמע] </small>ראיה בענין זה מן הכתוב המכריז על ההלל לה' הבא מכל היקום <strong>"החיה וכל בהמה רמש וצפור כנף"</strong> (תהלים קמח, י), <strong>מאי לאו </strong><small>[האם אין] </small>הכוונה בכפל הלשון "צפור כנף" לומר כי <strong>"צפור" </strong>— עוף <strong>בין טהור בין טמא, ו"כנף" </strong>— הכוונה ל<strong>חגבים, </strong>ושלא כדברי ר' יצחק! ודוחים: <strong>לא,</strong> כוונת כפל הלשון לומר כי <strong>"צפור"</strong> — עוף <strong>טהור, "כנף"</strong> — עוף <strong>טמא וחגבים.</strong>
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה בענין זה ממה ששנינו על הפסוק הנאמר בבאים לתיבת נח <strong>"כל צפור כל כנף"</strong> (בראשית ז, יד), <strong>מאי לאו כדמקשינן</strong> <small>[האם לא כמו שהקשינו</small> מקודם<small>],</small> ש"צפור" משמעו בין עוף טהור ובין עוף טמא, ו"כנף" משמעו חגבים. ומשיבים: <strong>לא,</strong> כוונת הפסוק <strong>כדמשנינן</strong> <small>[כמו שתירצנו</small> מקודם<small>]</small> ש"ציפור" משמעו דווקא עוף טהור, ו"כנף" משמעו עוף טמא וחגבים.
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה בדבר ממה ששנינו על הכתוב במלחמת גוג ומגוג לעתיד לבוא <strong>"ואתה בן אדם</strong> כה אמר ה' אלקים <strong>אמור לצפור כל כנף</strong> ולכל חית השדה הקבצו ובואו" (יחזקאל לט, יז), <strong>מאי לאו כדאקשינן</strong> <small>[האם לא כמו שהקשינו</small> מקודם<small>],</small> ש"צפור" משמעו בין עוף טהור ובין עוף טמא, ו"כנף" משמעו חגבים. ומשיבים: <strong>לא,</strong> כוונת הפסוק <strong>כדמשנינן</strong> <small>[כמו שתירצנו</small> מקודם<small>]</small> ש"ציפור" משמעו דווקא עוף טהור, ו"כנף" משמעו עוף טמא וחגבים.
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה בדבר ממה ששנינו על הכתוב
## דף קמ.
 <strong>"ובענפוהי ידורן צפרי שמיא"</strong> <small>[ובענפיו יתגוררו ציפורי שמים]</small> (דניאל ד, ט), ולא נאמר בפסוק זה "ציפור כנף" אלא "ציפור" בלבד, וודאי הוא שאף עוף טמא בכלל זה, שהרי גם עופות טמאים דרים בענפי העץ. ושלא כדברי ר' יצחק! ודוחים: אין בכך לדחות את דברי ר' יצחק, שאמנם עופות טמאים <strong>"צפרי שמיא" איקרו</strong> <small>["ציפורי שמים"</small> הם <small>נקראים],</small> ואולם <strong>"צפרי" סתמא לא איקרו</strong> <small>["ציפורים" סתם</small> הם <small>אינם נקראים].</small>
 ומציעים עוד, <strong>תא שמע</strong> <small>[בוא</small> ו<small>שמע]</small> ראיה לענין זה מן הכתוב בפרשת המותרים והאסורים באכילה <strong>"כל צפור טהורה"</strong> (דברים יד, יא) — מתוך שנזקק הכתוב לומר "ציפור טהורה" <strong>מכלל</strong> הדברים נלמד <strong>דאיכא</strong> <small>[שיש]</small> בכלל "ציפור" גם ה<strong>טמאה,</strong> ושלא כדברי ר' יצחק! ודוחים: <strong>לא,</strong> אלא כך יש לדייק:
 <strong>מכלל</strong> הדברים נלמד <strong>דאיכא</strong> <small>[שיש]</small> ציפור שאף שהיא טהורה מכל מקום היא <strong>אסורה</strong> באכילה. ותוהים: <strong>מאי</strong> <small>[מה]</small> <strong>היא</strong> אותה ציפור טהורה האסורה, שנצרך הכתוב ללמדנו מתוך דיוק לשונו שהיא אסורה? <strong>אי</strong> <small>[אם]</small> המדובר בציפור <strong>טרפה,</strong> שנפגעה באופן שעומדת למות — אין צורך לדרשה זו, שכן <strong>בהדיא כתיב</strong> <small>[במפורש נאמר]</small> הדבר ("נבלה וטרפה לא יאכל לטמאה בה". ויקרא כב, ח). <strong>ואי</strong> <small>[ואם]</small> המדובר <strong>ב</strong>ציפור ה<strong>שחוטה</strong> של <strong>מצורע,</strong> שאף שהיא ממין טהור, אבל אסורה באכילה — אף בזו אין צורך לדרשה מיוחדת שתשמיענו כן, שהרי <strong>מסיפא דקרא נפקא</strong> <small>[מסופו,</small> המשכו <small>של המקרא</small> שבספר דברים <small>יוצא,</small> נלמד<small>]</small> הדבר, שכן נאמר <strong>"וזה אשר לא תאכלו מהם"</strong> (דברים שם יב) — <strong>לרבות</strong> אף את הציפור <strong>שחוטת</strong> ה<strong>מצורע</strong> שאסורה באכילה! ומשיבים: <strong>לעולם</strong> הכתוב "כל צפור טהורה תאכלו" בא ללמדנו <strong>ב</strong>דינה של הציפור ה
 <strong>שחוטה</strong> של <strong>מצורע, ו</strong>להשמיענו שיש באכילת ציפור שחוטה של מצורע <strong>לעבור עליו בעשה</strong> (איסור אכילה הנלמד ממצות עשה, "תאכלו") <strong>ובלא תעשה</strong> ("וזה אשר לא תאכלו"). <strong>ו</strong>מקשים: באותו אופן יכולים אנו <strong>לוקמה</strong> <small>[להעמיד אותה,</small> את <small>המיעוט הנלמד מ"כל צפור טהורה תאכלו"</small><small>]</small> <strong>בטרפה,</strong> אף שכבר נאמר איסור אכילה זה כאיסור לא תעשה ("נבלה וטרפה לא יאכל"), <strong>ולעבור עליו</strong> באכילת טריפה <strong>בעשה ולא תעשה!</strong> ומשיבים: יש להעמיד את דרשת הכתוב בציפור השחוטה של מצורע, שכן הוא <strong>דבר הלמד מענינו, ובענינא</strong> <small>[ובענין]</small> של <strong>שחוטה כתיב</strong> <small>[נאמר]</small> "כל צפור טהורה תאכלו", ואין להעמידה בטריפה, שאינה שחוטה.
  ומציעים עוד, <strong>תא שמע</strong> <small>[בוא</small> ו<small>שמע]</small> ראיה אחרת בענין זה מן הכתוב בטהרת המצורע "ולקח למטהר <strong>שתי צפרים חיות</strong> טהורות" (ויקרא יד, ד), <strong>מאי</strong> <small>[מה</small> פירוש<small>]</small> <strong>"חיות",</strong> שהרי ברור שהן חיות בטרם נשחטה האחת והשניה נשלחת? <strong>לאו</strong> <small>[האם לא]</small> הכוונה <strong>שחיות בפיך,</strong> כלומר, שאתה יכול לאכול אותן. ו<strong>מכלל</strong> הדברים נסיק <strong>דאיכא לאו</strong> <small>[שיש</small> כאלה ש<small>אינן]</small> <strong>חיות בפיך,</strong> כלומר, שהן אסורות באכילה, משום שטמאות הן. הרי איפוא שבא הלשון "ציפורים" גם בעופות טמאים, ושלא כדברי ר' יצחק! ודוחים: <strong>לא,</strong> אין פירוש הלשון "חיות" אלה המותרות באכילה, אלא <strong>מאי</strong> <small>[מה</small> פירוש<small>]</small> <strong>"חיות"? שחיין ראשי אברים שלהן,</strong> ולמעט עופות המחוסרים אבר, שאין הם כשרים לשמש למצורע, ובעופות ממין טהור בלבד מדובר.
  ומציעים עוד ראיה, <strong>תא שמע מסיפא</strong> <small>[בא</small> ו<small>שמע</small> ראיה בדבר <small>מסוף</small> הכתוב<small>],</small> שכן נאמר בו "שתי צפרים חיות טהורות", ובאה הלשון <strong>"טהורות"</strong> ללמדנו <strong>מכלל</strong> הדברים <strong>דאיכא</strong> <small>[שיש]</small> ציפורים אחרות שאין הן טהורות אלא <strong>טמאות,</strong> ושלא כדברי ר' יצחק! ודוחים: <strong>לא,</strong> כך הוא דיוקו של הכתוב, <strong>מכלל</strong> הדברים נלמד <strong>דאיכא</strong> <small>[שיש]</small> ציפורים אחרות שהן <strong>טרפות,</strong> ואולם הריהן ממין טהור. שאלמלא כן, לא היו נקראות "ציפורים".
  ותוהים על הסבר זה: והרי <strong>טרפות</strong> <strong>מ</strong>הכתוב <strong>"חיות" נפקא</strong> <small>[יוצא,</small> נלמד<small>]!</small> <strong>הניחא למאן דאמר</strong> <small>[זה נוח ל</small>דעת <small>מי שאומר]</small> כי ה<strong>טרפה חיה</strong> (יכולה היא שתחיה), ולכן צריך לימוד מיוחד להשמיענו שאין הציפור הטריפה כשרה לשמש כציפור המצורע. <strong>אלא למאן דאמר</strong> <small>[ל</small>דעת <small>מי שאומר]</small> כי ה<strong>טרפה אינה חיה, מאי איכא למימר</strong> <small>[מה יש לומר]?</small> <strong>ועוד</strong> יש להקשות כי <strong>בין למאן דאמר</strong> <small>[ל</small>דעת <small>מי שאומר]</small> שה<strong>טרפה חיה, בין למאן דאמר</strong> <small>[ל</small>דעת <small>מי שאומר]</small> כי טריפה <strong>אינה חיה,</strong> אין אנו נצרכים לכתוב "טהורות" כדי ללמדנו שציפור טריפה פסולה לשמש למצורע, שהרי דבר זה <strong>מדתנא דבי</strong> <small>[מ</small>מה <small>ששנה</small> חכם <small>בית]</small> מדרשו של <strong>ר' ישמעאל נפקא</strong> <small>[יוצא,</small> נלמד<small>],</small>
 <strong>דתנא דבי</strong> <small>[ש</small>כן <small>שנה</small> חכם <small>בית</small> מדרשו<small>]</small> של <strong>ר' ישמעאל: נאמר</strong> בתורה במכלול דיני הקרבנות דינו של הקרבן ה<strong>מכשיר</strong> את האדם לאכול מן הקדשים (כאשם מצורע וחטאות שמביאים הזבים והיולדות לאחר טומאתם כדי להכשירם לאכול בקדשים), <strong>ו</strong>כן נאמר דינו של הקרבן ה<strong>מכפר</strong> על האדם מעבירות שעבר (כקרבנות החטאות והאשמות השונים), והרי אלה הקרבנות נעשים <strong>בפנים</strong> המקדש, בעזרה. <strong>ו</strong>כמו כן <strong>נאמר</strong> בתורה במכלול דיני הקרבנות גם דיניהם של הקרבן ה<strong>מכשיר ו</strong>הקרבן ה<strong>מכפר</strong> שנעשים <strong>בחוץ</strong> למקדש, כציפורי מצורע הבאים להשלמת טהרתו וכשעיר המשתלח ביום הכיפורים.
  ומעתה נקיש: <strong>מה</strong> הקרבן ה<strong>מכשיר ו</strong>ה<strong>מכפר האמור בפנים</strong> — <strong>עשה</strong> (נקבע) <strong>בו</strong> שיהא דינו של הקרבן ה<strong>מכשיר כ</strong>דינו של הקרבן ה<strong>מכפר,</strong> שגם אימורי הקרבנות המכשירים קרבים על המזבח. <strong>אף</strong> בקרבן <strong>ה</strong><strong>מכשיר ו</strong>בקרבן ה<strong>מכפר האמור בחוץ</strong> — <strong>עשה בו מכשיר כמכפר,</strong> וכשם שבעל מום אינו כשר בשעיר המשתלח, כן אין הוא כשר בציפורי מצורע. ואין אנו צריכים לדרשת הכתוב "טהורות" כדי ללמדנו כן!
 <strong>אלא אמר רב נחמן בר יצחק:</strong> הכתוב "טהורות" בא <strong>למעוטי</strong> <small>[למעט]</small> <strong>צפורי עיר הנדחת</strong> שדינה של עיר זו לשריפה, ואין הציפורים שבה כשרות לשמש למצורע. ומבררים: <strong>למאי</strong> <small>[למה,</small> לאיזה ציפור<small>]</small> משתי ציפורי המצורע כוונת הדברים, שכן <strong>אי</strong> <small>[אם]</small> הכוונה לציפור הנועדה <strong>לשילוח</strong> — אין צורך בדרשת הכתוב לכך, שהרי <strong>לא אמרה תורה שלח</strong> את ציפור המצורע <strong>לתקלה,</strong> שיכשלו בה בני אדם, שהרי ציפור עיר הנדחת אסורה באכילה, ואם תישלח כציפור מצורע, עלולים בני אדם לצוד אותה לאוכלה ולהיכשל באכילה אסורה. <strong>אלא</strong> הכוונה לציפור המצורע המיועדת <strong>לשחיטה.</strong>
 <strong>רבא אמר</strong> כי הכתוב "טהורות" בא <strong>למעוטי</strong> <small>[למעט]</small> <strong>שלא לזווג</strong> (לצרף) <strong>לה</strong> לציפור המיועדת להשתלח אחר שנטהר מצורע זה, ציפור <strong>אחרת</strong> המיועדת לשחיטה לטהרת מצורע אחר, <strong>קודם שלוחיה.</strong> ומבררים: <strong>למאי</strong> <small>[למה,</small> לאיזה ענין<small>]</small> היה מקום לומר שיצרפו את הציפור המשתלחת של מצורע זה לציפור של מצורע אחר, <strong>אי</strong> <small>[אם]</small> <strong>ל</strong>ענין <strong>שחיטה,</strong> שתישחט הציפור של מצורע זה המיועדת להשתלח לציפור המשתלחת של מצורע אחר, והיא תישחט — ברור הדבר שאין לעשות כן, שכן <strong>הא בעיא</strong> <small>[הרי</small> הא <small>צריכה]</small> <strong>שילוח! אלא</strong> הכוונה היא <strong>לשילוח,</strong> לשמש כציפור המשתלחת גם עבור מצורע אחר. ולכך בא הכתוב "טהורות" ללמדנו כי לענין אחר הריהי אסורה.
 <strong>רב פפא אמר</strong> הסבר אחר לשאלה מה בא הכתוב "טהורות" למעט: <strong>ל</strong>ענין <strong>צפורים שהחליפו</strong> עם הגוי <strong>ב</strong>תמורה ל<strong>עבודה זרה,</strong> שמכר היהודי לגוי עבודה זרה, ונתן לו הגוי תמורתה ציפורים אלה. וטעם הדבר שנאסרו לשמש כצפרי מצורע, <strong>דכתיב</strong> <small>[ש</small>כן <small>נאמר]</small> באיסור עבודה זרה "ולא תביא תועבה אל ביתך <strong>והיית חרם כמוהו"</strong> (דברים ז, כו), לומר: <strong>כל מה שאתה מהייה</strong> (קונה ומקבל) <strong>הימנו,</strong> הרי הוא <strong>כמוהו,</strong> ומבררים: <strong>למאי</strong> <small>[למה,</small> לאיזה ענין<small>]</small> נאמר מיעוט זה בציפורי מצורע, <strong>אי</strong> <small>[אם]</small> לענין הציפור המיועדת <strong>לשילוח</strong> — אין צורך בדרשה מיוחדת שתלמדנו שאין להשתמש בציפור שכזו כציפור משתלחת, שהרי <strong>לא אמרה תורה שלח לתקלה! אלא</strong> הכוונה היא לציפור המיועדת <strong>לשחיטה.</strong>
 ו<strong>רבינא אמר</strong> הסבר אחר לשאלה מה בא הכתוב "טהורות" למעט: <strong>הכא במאי עסקינן</strong> <small>[כאן במה אנו עוסקים]?</small> <strong>בעוף שהרג את הנפש,</strong> שחייב מיתה, ופסול הוא לשמש כציפור מצורע. ושואלים: <strong>היכי דמי</strong> <small>[כיצד בדיוק היה הדבר]?</small> <strong>אי</strong> <small>[אם]</small> שכבר <strong>גמר דינא</strong> <small>[נגמר הדין]</small> שפסקו בו בית דין את דינו — <strong>בר קטלא</strong> <small>[בן מוות]</small> <strong>הוא,</strong> וברור הוא שאין להשתמש בו לצפרי מצורע! <strong>אלא</strong> מדובר <strong>קודם גמר דינא</strong> <small>[הדין],</small> <strong>ולמאי</strong> <small>[למה,</small> לאיזה ענין<small>]</small> נאמר מיעוט זה בציפורי מצורע, <strong>אי</strong> <small>[אם]</small> לענין הציפור המיועדת <strong>לשילוח</strong> — אין צורך בדרשה מיוחדת שתלמדנו שאין להשתמש בציפור שכזו כציפור משתלחת, שהרי <strong>בעי לאתויי לבי דינא וקיומי</strong> <small>[צריך להביא אותו לבית הדין ולקיים</small> בו<small>]</small> את הכתוב <strong>"ובערת הרע מקרבך"</strong> (שם יג, ו)! <strong>אלא</strong> הכוונה היא לציפור המיועדת <strong>לשחיטה.</strong>
 <big>א</big> שנינו במשנתנו ש<strong>עוף טמא</strong> ה<strong>רובץ על ביצי עוף טהור</strong> וכן עוף טהור הרובץ על ביצי עוף טמא, שבזה ובזה פטורים מלשלח את האם. ודנים בדבר: <strong>בשלמא</strong> <small>[נניח,</small> הדבר <small>מובן</small><small>]</small> בדינו של <strong>עוף טמא</strong> ה<strong>רובץ על ביצי</strong> עוף <strong>טהור,</strong> שאין בו מצות שילוח הקן, כי <strong>בעינן</strong> <small>[צריכים אנו]</small> שתהיה האם המשתלחת בכלל <strong>"צפור",</strong> ככתוב "כי יקרא קן צפור לפניך" (דברים כב, ו), <strong>וליכא</strong> <small>[ואין כאן],</small> שהרי העוף הטמא אינו בכלל "ציפור". <strong>אלא עוף טהור</strong> ה<strong>רובץ על ביצי עוף טמא,</strong> מדוע אין בו מצות שילוח, <strong>הא</strong> <small>[הרי]</small> <strong>"צפור" הוא!</strong>
 ומשיבים: <strong>כדאמר</strong> <small>[כמו שאמר]</small> <strong>רב כהנא</strong> בענין אחר בפירוש הכתוב האמור בשילוח הקן "ואת הבנים <strong>תקח לך"</strong> (שם ז) — כוונתו שתהא לקיחת הבנים ראויה לך, שיכול אתה לאוכלם, <strong>ולא</strong> אמר הכתוב מצוה בלקיחה שאינה ראויה אלא <strong>לכלביך, הכא נמי</strong> <small>[כאן</small> בענין עוף טהור הרובץ על ביצי עוף טמא <small>גם כן]</small> יש לדרוש: <strong>"תקח לך"</strong> — <strong>ולא לכלביך,</strong> ומאחר ואין ביצי העוף הטמא ראויות לאכילת האדם, אין בקן זה מצות שילוח הקן.
 <strong>ו</strong>מסבירים: <strong>היכא איתמר</strong> <small>[היכן</small> בתחילה <small>נאמרו]</small> דבריו אלה של <strong>רב כהנא?</strong> — <strong>אהא דתניא</strong> <small>[על</small> הלכה <small>זו ששנינו</small> בברייתא<small>]:</small> <small>גם</small> <strong>אם</strong> היתה האם <strong>טרפה,</strong> העומדת למות — <strong>חייב בשילוח</strong> האם. ואולם אם היו ה<strong>אפרוחים טרפות</strong> — <strong>פטור משילוח.</strong> ודנו בהלכה זו שבברייתא: <strong>מנא הני מילי</strong> <small>[מנין הדברים הללו]?</small> ו<strong>אמר רב כהנא,</strong> שכן <strong>אמר קרא</strong> <small>[הכתוב]</small> <strong>"תקח לך"</strong> — <strong>ולא לכלביך.</strong> ומאחר ואין האפרוחים שהם עצמם טריפה ראויים לאכילת האדם, אלא רק לאכילת הכלבים, לכך אין נוהגת בקן זה מצות שילוח הקן.
  ומקשים:  <strong>ולהקיש</strong> <small>[ונקיש,</small> נשווה<small>]</small> את דין ה<strong>אם</strong> ה<strong>טרפה ל</strong>דין ה<strong>אפרוחים</strong> הטריפות, ונאמר: <strong>מה</strong> במקרה של <strong>אפרוחים טרפות</strong> — הריהו <strong>פטור משילוח, אף</strong> במקרה של <strong>אם טרפה נמי</strong> <small>[גם כן]</small> — הריהו <strong>פטור מלשלח!</strong>
## דף קמ:
 ומשיבים: <strong>אם כן</strong> היה הדין, מעתה הכתוב <strong>"צפור"</strong> הבא <strong>למעוטי</strong> <small>[למעט]</small> <strong>עוף טמא למה לי?</strong> שהרי אף הלכה זו שעוף טמא פטור משילוח הקן ניתן להסיקה מתוך ההיקש בין אם לאפרוחים, שכשם שאפרוחים טמאים אין נוהגת מצות שילוח הקן, כך אין היא נוהגת באם טמאה. ומעתה שנצרכים אנו ללימוד מיוחד לענין האם שהיא עוף טמא, הרי זה מלמד שאין מקישים אם לאפרוחים. ושואלים על דברי רב כהנא:
 <strong>והתניא</strong> <small>[והרי שנויה</small> ברייתא<small>]</small> בדינה של <strong>אם אפרוחין טרפה</strong> שהריהו <strong>חייב בשילוח,</strong> ונראים דברי הברייתא כמדברים באם של אפרוחים טריפה, שלא כרב כהנא האומר שאין מצות שילוח הקן נוהגת באפרוחים שאינם ראויים לאכילת אדם! <strong>אמר אביי</strong> בתשובה: אין זו כוונת דברי הברייתא, אלא <strong>הכי קאמר</strong> <small>[כך אומרת]</small> הברייתא בדינה של <strong>אפרוח שאמן טרפה</strong> שהריהו <strong>חייב בשילוח.</strong> וכשיטת רב כהנא, שהרי האפרוחים ראויים לאכילת אדם.
 <big>א</big> מקודם הובאו דברי רב כהנא בדרשת "תקח לך" ולא לכלביך, ובענין זה מביאים מה ש<strong>בעי</strong> <small>[שאל]</small> <strong>רב הושעיא:</strong> אדם ש<strong>הושיט</strong> את <strong>ידו לקן</strong> שיש בו אם ואפרוחים, <strong>ושחט מיעוט סימנים</strong> של האפרוחים, <strong>מהו</strong> הדין לענין מצות שילוח הקן?
  וצדדי הספק: <strong>מי אמרינן</strong> <small>[האם אומרים אנו]</small> כי <strong>כיון</strong> ש<strong>אילו שביק להו מטרפי</strong> <small>[היה מניח אותם</small> את האפרוחים במצב זה של סימנים החתוכים במקצתם, הם <small>היו נטרפים,</small> ואסורים באכילה<small>]</small> — הריהו פטור משילוח הקן, שכן <strong>בעינן</strong> <small>[צריכים אנו]</small> שיתקיים בקן "תקח <strong>לך" ולא לכלביך,</strong> והאפרוחים הללו במצבם עתה אינם ראויים לאכילת אדם. <strong>או דלמא</strong> <small>[שמא]</small> <strong>כיון</strong> ש<strong>בידו למגמר</strong> <small>[לגמור]</small> את ה<strong>שחיטה,</strong> ויהיו האפרוחים מותרים באכילה — <strong>"תקח לך" קרינא ביה</strong> <small>[קוראים אנו בו],</small> <strong>וחייב</strong> הוא <strong>בשילוח?</strong> שאלה זו לא נפתרה ו<strong>תיקו</strong> <small>[תעמוד,</small> תישאר<small>]</small> בלא פתרון.
 <big>ב</big> ומתוך שהובאה בעייתו של רב הושעיא מביאים עוד בעיות שהעלו חכמים בדין שילוח הקן. <strong>בעי</strong> <small>[שאל]</small> <strong>ר' ירמיה: מטלית</strong> הנתונה בקן בין הציפור לבין הביצים <strong>מהו</strong> דינה לענין <strong>שתחוץ,</strong> שתיעשה חציצה, שתיחשב הציפור כאילו אינה רובצת על הביצים, ויהיה פטור מן השילוח? וכן שאל לענין נוצות תלושות מן ה<strong>כנפים</strong> המונחות בין האם לבין הביצים, <strong>מהו</strong> דינן לענין <strong>שיחוצו,</strong> ויפטר מן השילוח?
  וכן שאל לענין חציצה <strong>של</strong> <strong>ביצים מוזרות</strong> (שאין אפרוח יוצא מהן) המונחות בין האם לבין שאר הביצים, <strong>מהו</strong> דינן לענין חציצה? וכן שאל לענין <strong>שני סדרי ביצים</strong> המונחות <strong>זו על גב זו מהו</strong> דינן לענין שסדרת הביצים העליונה תיחשב כחוצצת בין האם לבין סדרת הביצים התחתונה? ועוד שאל ר' ירמיה בענין חציצה במקרה שהיה <strong>זכר</strong> רובץ ממש <strong>על גבי ביצים ו</strong>ה<strong>נקבה</strong> רובצת <strong>על גבי</strong> ה<strong>זכר מהו</strong> הדין? ומסכמים כי כל השאלות הללו לא נפתרו ו<strong>תיקו</strong> <small>[תעמודנה,</small> תישארנה<small>]</small> בלתי פתורות.
 <big>ג</big> וכיוצא בדבר <strong>בעי</strong> <small>[שאל]</small> <strong>ר' זירא</strong> במקרה של <strong>יונה</strong> הרובצת <strong>על ביצי</strong> עוף <strong>תסיל</strong> (שהוא עוף טהור הדומה ליונה), <strong>מהו</strong> הדין לענין מצות שילוח הקן. וכן שאל במקרה של <strong>תסיל</strong> הרובצת <strong>על ביצי יונה מהו</strong> הדין לענין שילוח הקן.
 <strong>אמר אביי: תא שמע</strong> <small>[בוא</small> ו<small>שמע]</small> פתרון לשאלה בדינה של תסיל הרובצת על ביצי יונה, ממה ששנינו במשנתנו כי <strong>עוף טמא</strong> ה<strong>רובץ על ביצי עוף טהור, ו</strong>כן עוף <strong>טהור</strong> ה<strong>רובץ על ביצי עוף טמא</strong> — זה וזה <strong>פטור משילוח.</strong> ונדייק מכאן: <strong>הא</strong> <small>[הרי]</small> אם הוא היה עוף <strong>טהור</strong> על ביצי עוף <strong>טהור,</strong> כדוגמת תסיל הרובצת על ביצי יונה — הריהו <strong>חייב!</strong> ודוחים: אין זו ראיה, שכן <strong>דלמא</strong> <small>[שמא]</small> מדובר פה דווקא <strong>בקורא</strong> נקבה, שדרכה הוא לרבוץ על ביצי אחרות, ולכך יש בה דין שילוח הקן כשהיא רובצת על ביצי אחרות. ואולם אין אנו יודעים מה הדין בתסיל הרובצת על ביצי יונה או ביונה הרובצת על ביצי תסיל שאין זה דרכם.
 <big>ד</big> שנינו במשנתנו בדינו של <strong>קורא זכר,</strong> ש<strong>ר' אליעזר מחייב</strong> בו בשילוח הקן, <strong>וחכמים פוטרין. אמר ר' אבהו: מאי טעמא</strong> <small>[מה טעם]</small> שיטתו של <strong>ר' אליעזר? אתיא</strong> <small>[בא,</small> נלמד הדבר<small>]</small> בגזירה שווה של המלים <strong>"דגירה" "דגירה".</strong> שכן <strong>כתיב הכא</strong> <small>[נאמר כאן,</small> בענינו של הקורא<small>]</small> <strong>"קורא דגר ולא ילד"</strong> (ירמיה יז, יא), <strong>וכתיב התם</strong> <small>[ונאמר שם,</small> בענין עשיית קן<small>]</small> בידי עוף ממין הנקבה "שמה קננה קפוז ותמלט <strong>ובקעה ודגרה בצלה"</strong> (ישעיה לד, טו), להורות שכדרך שציפור נקבה דוגרת בקן, כן הוא הקורא הזכר, ולכך חייבים בו בשילוח.
  ועוד בהסבר שיטותיהם של ר' אליעזר וחכמים, <strong>אמר ר' אלעזר: מחלוקת</strong> זו אינה אלא <strong>בקורא זכר, אבל בקורא נקבה</strong> — <strong>ל</strong><strong>דברי הכל,</strong> אף לדברי חכמים, הריהו <strong>חייב</strong> בשילוח הקן. ותוהים על דברי ר' אלעזר: <strong>פשיטא</strong> <small>[פשוט]</small> שכך הוא, שהרי <strong>"קורא זכר" תנן</strong> <small>[שנינו</small> במשנתנו<small>]!</small> ומשיבים: יש חידוש בדברי ר' אלעזר, שכן <strong>מהו דתימא</strong> <small>[</small>היה מקום <small>שתאמר]</small> כי <strong>רבנן</strong> <small>[חכמים],</small> <strong>אפילו</strong> ב<strong>קורא נקבה פטרי</strong> <small>[פוטרים]</small> משילוח, <strong>והא דקתני</strong> <small>[וזה ששנה]</small> במשנה במחלוקתם "קורא <strong>זכר"</strong> — <strong>להודיעך כחו</strong> של <strong>ר' אליעזר,</strong> שלא רק בקורא נקבה הוא מחייב בשילוח הקן, אלא אף בקורא זכר. לכך <strong>קא משמע לן</strong> <small>[הוא,</small> ר' אלעזר, <small>משמיע לנו]</small> שלדעת חכמים שבקורא נקבה חייבים בשילוח הקן.
 <strong>ו</strong>עוד <strong>אמר ר' אלעזר</strong> בהסבר מחלוקת זו של ר' אליעזר וחכמים: <strong>מחלוקת</strong> זו אינה אלא <strong>בקורא זכר, אבל בזכר דעלמא</strong> <small>[סתם]</small> שלא ממין הקורא — ל<strong>דברי הכל,</strong> ואף לדעת ר' אליעזר, <strong>פטור</strong> המוצא משילוח הקן. ותוהים על דבריו: <strong>פשיטא</strong> <small>[פשוט]</small> שכך הוא, והלא <strong>"קורא זכר" תנן</strong> <small>[שנינו</small> במשנתנו<small>]!</small> ומשיבים: חידוש יש בדברי ר' אלעזר, שכן <strong>מהו דתימא</strong> <small>[</small>היה מקום <small>שתאמר]</small> כי <strong>ר' אליעזר אפילו זכר דעלמא</strong> <small>[סתם]</small> <strong>מחייב</strong> בשילוח הקן, <strong>והאי דקתני</strong> <small>[וזה ששנה]</small> במשנתנו במחלוקתו עם חכמים <strong>"קורא זכר"</strong> — <strong>להודיעך כחן דרבנן</strong> <small>[של חכמים],</small> שלא רק בסתם זכר, אלא אפילו בקורא זכר הריהם פוטרים. לכך <strong>קא משמע לן</strong> <small>[הוא,</small> ר' אלעזר, <small>משמיע לנו]</small> שלדעת ר' אליעזר אין מצות שילוח הקן בסתם זכר.
  ומביאים ראיה לדבר, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>זכר דעלמא</strong> <small>[סתם]</small> — <strong>פטור, קורא זכר</strong> — <strong>ר' אליעזר מחייב, וחכמים פוטרין.</strong>
 <big>ה משנה</big> <strong>היתה</strong> האם <strong>מעופפת</strong> (מרחפת) על האפרוחים או על הביצים שבקן, <strong>בזמן שכנפיה נוגעות</strong> באפרוחים או בביצים ש<strong>בקן</strong> — הריהו <strong>חייב לשלח</strong> את האם, ובזמן ש<strong>אין כנפיה נוגעות בקן</strong> — <strong>פטור מלשלח.</strong> אף אם <strong>אין שם</strong> בקן <strong>אלא אפרוח אחד או ביצה אחת</strong> — <strong>חייב לשלח, ש</strong>כן <strong>נאמר "קן",</strong> לומר: <strong>קן מכל מקום.</strong>
 <strong>היו שם אפרוחים מפריחים</strong> הגדולים דיים כדי לעוף <strong>או ביצים מוזרות</strong> מקולקלות, שאין אפרוח עתיד לבקוע מתוכן — <strong>פטור מלשלח, ש</strong>כן <strong>נאמר "והאם רובצת על האפרוחים או על הביצים"</strong> (דברים כב, ו), הושוו אפרוחים לביצים, ללמד: <strong>מה אפרוחים</strong> הם <strong>בני קיימא, אף ביצים בני קיימא, יצאו</strong> הביצים ה<strong>מוזרות,</strong> שאין הן בנות קיימא. <strong>ומה הביצים צריכין לאמן</strong> לדגירה, <strong>אף האפרוחין</strong> שחייבים בהם בשילוח הקן, מדובר רק באלה ה<strong>צריכין</strong> עדיין <strong>לאמן, יצאו</strong> מכלל מצות שילוח הקן האפרוחים שכבר <strong>מפריחין</strong> שאין צריכים עוד לאימם.
 <big>ו גמרא</big> שנינו במשנתנו דין הקן בזמן שהאם מעופפת, ועוד בענין זה <strong>תנו רבנן</strong> <small>[שנו חכמים]</small> בברייתא על הכתוב <strong>"רובצת"</strong> — דווקא באופן זה הריהו חייב בשילוח, <strong>ולא</strong> ב<strong>מעופפת. יכול</strong> יהא פטור משילוח <strong>אפילו</strong> במעופפת <strong>ש</strong><strong>כנפיה נוגעות בקן?</strong> לכך <strong>תלמוד לומר</strong> (מלמדנו הנאמר) <strong>"רובצת",</strong> שבאופן זה הריהו חייב בשילוח. ושואלים: <strong>מאי תלמודא</strong> <small>[מה הלימוד],</small> כיצד למדים אנו כן מהמלה "רובצת" לחייב בשילוח בזו שכנפיה נוגעות בקן? ומשיבים: <strong>מדלא כתיב</strong> <small>[מתוך שלא נאמר]</small> <strong>"יושבת"</strong> אלא "רובצת", וכשכנפיה נוגעות בקן הרי זה בכלל "רובצת".
 <big>ז</big> ומביאים עוד בענין זה מה ש<strong>אמר רב יהודה אמר רב:</strong> אם <strong>היתה</strong> האם <strong>יושבת</strong> מעל הביצים או האפרוחים כשהיא <strong>בין שני רובדי</strong> (ענפי) <strong>אילן</strong> — <strong>רואים, כל</strong> <strong>שאם תשמט</strong> הציפור (אם הענפים יפרדו) היא <strong>נופלת עליהם</strong> (על הביצים או האפרוחים) — <strong>חייב לשלח, ואם לאו</strong> <small>[לא]</small> — <strong>פטור</strong> מלשלח.
 <strong>מיתיבי</strong> <small>[מקשים]</small> על דברי רב ממה ששנינו <strong>היתה</strong> האם <strong>יושבת ביניהן</strong> בין הביצים או האפרוחים — <strong>פטור מלשלח,</strong> שכן נאמר במצות שילוח "והאם רובצת על האפרוחים או על הביצים", <strong>ולא שיושבת ביניהם. ואולם אם</strong> היתה יושבת <strong>על גביהן</strong> — <strong>חייב לשלח,</strong> שהרי זה בכלל "רובצת על". ואם <strong>היתה מעופפת, אפילו כנפיה נוגעות בקן</strong> — <strong>פטור מלשלח.</strong>
 <strong>מאי לאו</strong> <small>[האם אין]</small> הכוונה לומר שיושבת <strong>על גביהן</strong> הריהו <strong>דומיא</strong> <small>[דומה]</small> לאופן הישיבה של זו שיושבת <strong>ביניהן, מה</strong> היושבת <strong>ביניהן</strong> הרי זה <strong>דנגעה בהו</strong> <small>[שנוגעת</small> היא <small>בהם],</small> <strong>אף</strong> זו היושבת <strong>על גביהן</strong> מדובר <strong>דנגעה בהו</strong> <small>[שנוגעת בהם],</small> ונלמד מכאן שרק כשהיא נוגעת בהם יש דין שילוח, <strong>אבל</strong> היושבת בין שני <strong>רובדי אילן,</strong> ואין היא נוגעת בהם — <strong>פטור</strong> משילוח, ושלא כדברי רב!
  ודוחים:  <strong>לא,</strong> יש לפרש להיפך, ולומר כי אופן הישיבה של זו שיושבת <strong>על גביהן</strong> הריהו <strong>דומיא</strong> <small>[דומה]</small> לאופן הישיבה של זו שיושבת <strong>ביניהן, מה</strong> היושבת <strong>ביניהן</strong> הרי זה באופן <strong>דלא נגעה עלייהו</strong> <small>[שאינה נוגעת בהם]</small> מלמעלה אלא מן הצד, <strong>אף</strong> אופן הישיבה של זו שיושבת <strong>על גביהן</strong> מדובר באופן <strong>דלא נגעה עלייהו</strong> <small>[שאינה נוגעת בהם]</small> מלמעלה אלא מן הצד, הרי איפוא שיש חיוב שילוח באם היושבת על בניה אף שאינה נוגעת בהם, <strong>והיינו</strong> <small>[וזהו]</small> אותו אופן של האם היושבת בין <strong>רובדי אילן,</strong> שאמר רב שחייב בשילוח.
  ומוסיפים:  <strong>הכי נמי מסתברא</strong> <small>[כך גם כן מסתבר</small> לומר<small>]</small> שביושבת בין שני רובדי אילן יש חיוב שילוח, <strong>דאי סלקא דעתך</strong> <small>[ש</small>כן <small>אם עולה על דעתך</small> לומר<small>]</small> שביושבת בין שני <strong>רובדי אילן פטור</strong> משילוח — <strong>אדתני</strong> <small>[עד ש</small>התנא בברייתא <small>שונה]</small> <strong>היתה מעופפת, אפילו כנפיה נוגעות בקן</strong> — <strong>פטור מלשלח, ליתני</strong> <small>[שישנה]</small> שביושבת בין שני <strong>רובדי אילן</strong> פטור משילוח, <strong>וכל שכן</strong> באופן שהיא <strong>מעופפת!</strong>
 ודוחים: לא שנה כן התנא, משום ש<strong>מעופפת איצטריך ליה</strong> <small>[הוצרך לו]</small> לשנות, ובשל החידוש שיש בה, ש<strong>אפילו כנפיה נוגעות בקן פטור מלשלח.</strong> ולא היינו למדים כן אילו היה שונה את דינו ביושבת בין שני רובדי אילן, שאין כנפיה של זו נוגעות בקן.
  ובענין זה מקשים על דברי הברייתא הפוטרת משילוח בזמן שמעופפת וכנפיה נוגעות בקן: <strong>והאנן תנן</strong> <small>[והרי אנו שנינו</small> במשנתנו<small>]</small> בדינה של המעופפת כי <strong>בזמן שכנפיה נוגעות בקן חייב לשלח! אמר ר' ירמיה: כי קתני מתניתא</strong> <small>[כאשר שנויה הברייתא]</small> הרי זה <strong>בנוגע מן הצד,</strong> ואין הכנפים נוגעות מלמעלה, שבאופן זה פטורים משילוח, ואילו משנתנו מדברת במעופפת שכנפיה נוגעות בקן מלמעלה.
 <strong>איכא דאמרי</strong> <small>[יש שאומרים]</small> את הסוגיה הזו בלשון שונה: <strong>לימא מסייע ליה</strong> <small>[האם נאמר</small> שאפשר <small>לסייע לו],</small> ממה ששנינו בברייתא: <strong>היתה יושבת ביניהן</strong> — <strong>פטור מלשלח,</strong> ואם יושבת <strong>על גביהן</strong> — <strong>חייב לשלח. היתה מעופפת, אפילו כנפיה נוגעות בקן</strong> — <strong>פטור מלשלח.</strong>
 <strong>מאי לאו</strong> <small>[האם אין]</small> הכוונה לומר שאופן הישיבה של זו שיושבת <strong>על גביהן</strong> הריהו <strong>דומיא</strong> <small>[דומה]</small> לאופן הישיבה של זו שיושבת <strong>ביניהן. מה</strong> היושבת <strong>ביניהן</strong> מדובר <strong>דלא נגעה עלייהו</strong> <small>[שאינה נוגעת בהם]</small> מלמעלה, <strong>אף</strong> היושבת <strong>על גביהן</strong> מדובר <strong>דלא נגעה עלייהו</strong> <small>[שאינה נוגעת בהם]</small> מלמעלה, ושונים אנו כי חייבים באופן זה בשילוח, <strong>והיינו</strong> <small>[וזהו]</small> כדברי רב באם היושבת בין שני <strong>רובדי אילן,</strong> שאינה נוגעת בהם מלמעלה.
  ודוחים:  <strong>לא,</strong> אפשר לומר בדרך שונה: אופן הישיבה של זו שיושבת <strong>על גביהן דומיא</strong> <small>[דומה]</small> לאופן הישיבה של זו שיושבת <strong>ביניהן. מה</strong> ביושבת <strong>ביניהן</strong> מדובר <strong>דנגעה בהו</strong> <small>[שנוגעת בהם],</small> <strong>אף</strong> ביושבת <strong>על גביהן</strong> מדובר <strong>דנגעה בהו</strong> <small>[שנוגעת בהם],</small> וללמדנו שרק באופן זה חייבים בשילוח, <strong>אבל</strong> ביושבת בין שני <strong>רובדי אילן,</strong> שאין היא נוגעת בהם, <strong>פטור</strong> משילוח, ושלא כדברי רב. ומקשים על הסבר זה: <strong>אי הכי</strong> <small>[אם כך]</small> הוא הסבר הברייתא, <strong>אדקתני סיפא</strong> <small>[עד שהוא,</small> התנא <small>שונה בסוף</small> הברייתא<small>]</small> <strong>היתה מעופפת, אפילו כנפיה נוגעות בקן</strong> — <strong>פטור.</strong>
## דף קמא.
 <strong>ליתני</strong> <small>[שישנה]</small> התנא את דינו ביושבת בין שני <strong>רובדי אילן</strong> שפטור משילוח, אף שהוא דומה לרביצה, שהרי האם יושבת, <strong>ו</strong>נדע כי <strong>כל שכן</strong> שכך הדין <strong>ב</strong><strong>מעופפת,</strong> שאינה דומה כלל לרובצת, שפטור! ומשיבים: לא שנה כן התנא, משום ש<strong>מעופפת איצטריך ליה</strong> <small>[הוצרך לו]</small> לשנות, שכן חידוש דין יש בדבר זה, ש<strong>אפילו כנפיה נוגעות בקן</strong> — <strong>פטור מלשלח.</strong> ואילו היה משמיענו בזו שיושבת בין רובדי אילן, לא היינו יודעים חידוש זה, שהרי אין כנפיה נוגעות בקן.
  ומקשים על דברי הברייתא הפוטרת משילוח באם מעופפת אף שכנפיה נוגעות בקן: <strong>והאנן תנן</strong> <small>[והרי שנינו</small> במשנתנו<small>]</small> בדינה של המעופפת ש<strong>בזמן שכנפיה נוגעות בקן</strong> — <strong>חייב לשלח! אמר רב יהודה: כי קתני מתניתין</strong> <small>[כאשר שנויה הברייתא שלנו]</small> הרי זה <strong>ב</strong>אופן שמגע האם עם הקן <strong>נוגע מן הצד,</strong> ולכך פטור משילוח, ואילו משנתנו מדברת במעופפת שכנפיה נוגעות בקן מלמעלה, ולכך חייב בשילוח.
 <big>א</big> שנינו במשנתנו כי אף אם <strong>אין שם</strong> בקן אלא <strong>אפרוח</strong> אחד או ביצה אחת — חייבים בשילוח, וטעם הדבר: משום שנאמר במצות שילוח הקן "כי יקרא קן צפור לפניך בדרך בכל עץ או על הארץ אפרוחים או ביצים והאם רובצת על האפרוחים או על הביצים" (דברים כב, ו), והלשון "קן" מלמדת שמדובר בכל קן, גם זה שיש בו אפרוח אחד או ביצה אחת. ועוד אמרה המשנה שקן שיש בו אפרוחים מפריחים או ביצים מוזרות הריהו פטור משילוח, וטעם הדבר: משום שנאמר "והאם רובצת על האפרוחים או על הביצים" — באה ההשוואה ביניהם להקישם וללמד שצריך שיהיו הבנים בני קיימא וצריכים לאימם. ובענין זה מביאים מה ש<strong>אמר ליה ההוא מרבנן</strong> <small>[אמר לו אחד מהחכמים]</small> <strong>לרבא</strong> בקושיה על דברי המשנה: <strong>אימא איפכא</strong> <small>[אמור להיפך],</small> <strong>אין שם אפרוח אלא אחד או ביצה אחת</strong> — <strong>פטור מלשלח,</strong> וטעם הדבר: משום <strong>דבעינן</strong> <small>[ש</small>כן <small>צריכים אנו]</small> בשביל לקיים את המקרא <strong>"אפרוחים או ביצים"</strong> הנאמר בלשון רבים, להורות שמדובר בכמה אפרוחים או בכמה ביצים, <strong>וליכא</strong> <small>[ואין כאן].</small>
 וכן במקרה ש<strong>היו שם אפרוחים מפריחים או ביצים מוזרות</strong> נאמר שהוא <strong>חייב לשלח,</strong> וטעם הדבר: משום <strong>שנאמר "קן"</strong> — <strong>קן מכל מקום!</strong> השיב לו רבא: <strong>אם כן,</strong> כדעתך, <strong>נכתוב קרא</strong> <small>[שיכתוב הפסוק]</small> <strong>"והאם רובצת עליהם", מאי</strong> <small>[מה</small> טעם<small>]</small> הרחיב הכתוב ואמר <strong>"והאם רובצת על האפרוחים או על הביצים"? לאקושי</strong> <small>[להקיש]</small> <strong>אפרוחים לביצים, וביצים לאפרוחים,</strong> וכדי ללמדנו פטור שילוח הקן באפרוחים מפריחים ובביצים מוזרות, ומהמלה "קן" נלמד לחייב את <strong>הקן שיש בו אפרוח אחד.</strong>
 <big>ב משנה</big> אם <strong>שלחה</strong> את האם, <strong>וחזרה</strong> לקינה לרבוץ על בניה, ו<strong>אפילו</strong> אירע הדבר <strong>ארבע וחמש פעמים</strong> — <strong>חייב</strong> לשלחה, <strong>ש</strong>כן <strong>נאמר: "שלח תשלח את האם</strong> ואת הבנים תקח לך" (שם, ז), וצורת הלשון "שלח תשלח" מורה שיש לשלח שוב ושוב. <strong>אמר "הריני נוטל את האם ומשלח את הבנים",</strong> ואמנם שלח את הבנים — עדיין הוא <strong>חייב</strong> לשלח את האם, <strong>ש</strong>כן <strong>נאמר "שלח תשלח את האם".</strong> אם שלח את האם ולאחר מכן עמד ו<strong>נטל את הבנים והחזירן לה</strong> לקן, <strong>ואחר כך חזרה האם</strong> לרבוץ <strong>עליהן</strong> — <strong>פטור מלשלח.</strong> שכיון שכבר זכה בבנים, הרי <strong>קן זה נחשב כמזומן לפניו, ואין בזה דין שילוח.</strong>
 <big>ג גמרא</big> שנינו במשנתנו שאם חזרה האם לקינה לאחר ששילחה, המצוה היא לחזור ולשלח, ואפילו היה הדבר ארבע וחמש פעמים, ונלמד הדבר מן הכתוב "שלח תשלח". ובענין זה <strong>אמר ליה ההוא מרבנן</strong> <small>[לו אחד מהחכמים]</small> <strong>לרבא</strong> בשאלה על דברי המשנה: <strong>ואימא</strong> <small>[ואמור]</small> כך: נאמר <strong>"שלח"</strong> — הרי זו <strong>חדא זימנא</strong> <small>[פעם אחת],</small> <strong>"תשלח"</strong> — <strong>תרי זימנין</strong> <small>[שתי פעמים],</small> ומכאן שאין הוא חייב שוב לשלח יותר משתי פעמים!
 <strong>אמר ליה</strong> <small>[לו]</small> רבא בתשובה: אין הלכה זו נלמדת מהלשון "שלח תשלח" אלא מהלשון <strong>"שלח"</strong> כשלעצמה, שמורה <strong>אפילו מאה פעמים,</strong> שכך פירושה: שלח כל זמן שצריך. ואילו הלשון הנוספת <strong>"תשלח"</strong> באה להורות דבר אחר. שהיה מקום לומר כי <strong>אין לי</strong> חיוב <strong>זה</strong> <strong>אלא</strong> במי שנוטל את הבנים <strong>לדבר הרשות,</strong> לצרכיו הפרטיים. ואולם זה שנוטל <strong>לדבר מצוה</strong> (כגון לצורך קן יולדת ולשתי ציפורים לטהרת מצורע) <strong>מנין</strong> לנו שאף הוא חייב לשלח את האם? לכך <strong>תלמוד לומר</strong> (מלמדנו הנאמר) <strong>"תשלח"</strong> — <strong>מכל מקום.</strong>
 <strong>אמר ליה</strong> <small>[לו]</small> <strong>ר' אבא בריה</strong> <small>[בנו]</small> של <strong>רב יוסף בר רבא לרב כהנא: אלא טעמא</strong> <small>[הטעם]</small> לחייב שילוח הקן אף בנוטל לדבר מצוה הינו רק משום <strong>דכתב רחמנא</strong> <small>[שכתבה התורה]</small> <strong>"תשלח", הא לאו הכי, הוה אמינא</strong> <small>[הרי אילולי כן, הייתי אומר]</small> כי הנוטל <strong>לדבר מצוה</strong> — <strong>לא</strong> חייב לשלח את האם?! והרי מצות שילוח הקן מצות <strong>עשה</strong> ("שלח תשלח את האם") <strong>ו</strong>מצות <strong>לא תעשה</strong> ("לא תקח האם על הבנים") <strong>הוא, ו</strong>כלל הוא ש<strong>אין</strong> מצות <strong>עשה דוחה</strong> מצות <strong>לא תעשה ועשה!</strong>
 השיב לו רב כהנא: <strong>לא צריכא</strong> <small>[לא נצרכה]</small> דרשה זו של הכתוב "תשלח" אלא במקרה שכבר <strong>עבר</strong> על איסור <strong>לא תעשה</strong> <strong>ושקלה</strong> <small>[ולקחה]</small> <strong>לאם</strong> עם הבנים, <strong>דלאו עבריה</strong> <small>[ש</small>את <small>הלאו</small> כבר <small>עבר],</small> ועתה רק מצות <strong>עשה הוא דאיכא</strong> <small>[שיש],</small> לשלח אותה, ובמקרה זה היינו אומרים כי <strong>ליתי</strong> <small>[יבוא]</small> <strong>עשה</strong> של מצוה אחרת (כטהרת היולדת והמצורע) <strong>ולידחי</strong> <small>[וידחה]</small> <strong>עשה</strong> זה, על כן <strong>קא משמע לן</strong> <small>[הוא,</small> דרשת הכתוב "תשלח" <small>משמיע לנו]</small> שאף באופן זה יש עליו מצות עשה לשלח את האם.
 ושואלים על הסבר זה: <strong>הניחא למאן דתני</strong> <small>[זה נוח ל</small>דעת <small>מי ששונה]</small> כי בכל מקרה של איסור לא תעשה ואיסור עשה שבעקבותיו ("לאו הניתק לעשה"), הדבר הקובע אם אמנם נחשב לו הדבר כאיסור לאו (וילקה על כך) — אם עמד ו<strong>קיימו</strong> למצות העשה מייד לאחר שעבר על הלאו, <strong>ו</strong>אם <strong>לא קיימו</strong> למצות העשה מיד לאחר שעבר על הלאו. שאם עמד מיד וקיים את מצות העשה, תיקן בכך את הלאו שנעבר, והריהו נחשב כמי שלא עבר. ואולם אם לא עשה כן מיד, נחשב הלאו כמי שנעשה. ואף בענייננו, כיון שלא שילח את האם מיד לאחר שלקחה, הרי זה נחשב שעבר על הלאו, ומעתה אין עליו אלא מצות עשה בלבד.
 <strong>אלא למאן דתני</strong> <small>[ל</small>דעת <small>מי ששונה]</small> שאין עוברים על הלאו אלא אם כן <strong>בטלו</strong> את האפשרות לקיום העשה, <strong>ו</strong>אולם כל עוד <strong>לא בטלו</strong> — לא נחשב שהלאו כבר נעשה. אם כן, בענייננו נאמר כי כל <strong>כמה</strong> ש<strong>לא שחטה</strong> לאם, עדיין לא ביטל את האפשרות לקיום העשה, שהרי יכול עדיין לשלח אותה, ולכך עדיין גם <strong>לא עבריה ללאו</strong> <small>[לא עבר על הלאו],</small> ומעתה, גם במקרה שעבר ולקח את האם, עדיין יש לו מצות עשה ומצות לא תעשה, ואין מצות עשה דוחה מצות לא תעשה ועשה, ולכך אין צורך בדרשת פסוק ללמדנו על קיום מצוה זו גם במקרה שכזה!
 <strong>ותו</strong> <small>[ועוד]</small> יש לשאול <strong>ל</strong>דעת <strong>ר' יהודה</strong> ש<strong>אמר</strong> כי הציווי <strong>"שלח"</strong> — <strong>מעיקרא</strong> <small>[מתחילה]</small> <strong>משמע,</strong> שלא אמרה תורה אלא שכשהוא בא אל הקן שישלח את האם בטרם יקח את הבנים. ואולם אם כבר עבר ולקח את האם, בכך עבר על מצות העשה, ושוב אין עליו מצוה לשלחה. ולשיטה זו אם עבר ולקח את האם, לא רק שאין עליו מצות לא תעשה, אלא <strong>אפילו</strong> מצות <strong>עשה נמי ליכא</strong> <small>[גם כן אין כאן]!</small>
 <strong>אלא אמר מר בר רב אשי:</strong> הכתוב "תשלח" המלמד שמצות שילוח הקן נוהגת אף בנוטל את האם לדבר מצוה מדבר באופן מסויים, ו<strong>כגון שנטלה על מנת לשלח</strong> אותה מייד, שבאופן שכזה איסור <strong>לאו ליכא</strong> <small>[אין</small> כאן<small>],</small> שהרי עומדת היא לשילוח, ולא עבר בכך על "לא תקח האם על הבנים", ורק מצות <strong>עשה הוא דאיכא</strong> <small>[שיש</small> כאן<small>]</small> במקרה שכזה, <strong>ו</strong>מעתה היה מקום לומר כי <strong>ליתי</strong> <small>[תבוא]</small> מצות <strong>עשה</strong> אחרת, כגון לקיחת הציפור לקרבנות המצורע והיולדת, <strong>ולידחי</strong> <small>[ותדחה]</small> את מצות ה<strong>עשה</strong> של שילוח האם. ומשום כך בא הכתוב "תשלח" ללמדנו שיש מצות שילוח גם במקרה זה.
  ושואלים: מדוע  היה מקום לומר שתדחה מצות עשה של קרבנות המצורע והיולדת את מצות עשה של שילוח הקן, שהרי <strong>מאי אולמיה דהאי עשה מהאי עשה</strong> <small>[מה תוקפו של עשה זה,</small> טהרת המצורע והיולדת, <small>מעשה זה</small> של שילוח הקן<small>]?</small> ומשיבים: <strong>סלקא דעתך</strong> <small>[יעלה על דעתך],</small> לומר <strong>הואיל ואמר מר</strong> <small>[החכם]</small> כי <strong>גדול</strong> ה<strong>שלום שבין איש לאשתו, שהרי אמרה תורה: שמו של הקדוש ברוך הוא שנכתב בקדושה, ימחה על המים</strong> בבדיקת הסוטה, כדי לנקות אשה מחשד בעלה, ולהשיב את השלום שביניהם.
 <strong>והאי</strong> <small>[וזה]</small> ה<strong>מצורע כיון דכמה דלא מטהר</strong> <small>[שכל עוד שלא נטהר]</small> הריהו <strong>אסור בתשמיש המטה, דכתיב</strong> <small>[ש</small>כן <small>נאמר]</small> בדין המצורע <strong>"וישב מחוץ לאהלו שבעת ימים"</strong> (ויקרא יד, ח), <strong>"אהלו"</strong> — <strong>זו אשתו, מכאן ש</strong>המצורע <strong>אסור בתשמיש המטה. מהו דתימא</strong> <small>[שתאמר]:</small> <strong>כיון</strong> שהמצורע <strong>אסור בתשמיש המטה, ליתי</strong> <small>[שתבוא]</small> מצות <strong>עשה דידיה</strong> <small>[שלו],</small> להיטהר ובכך לשוב אל ביתו, <strong>ולידחי</strong> <small>[ותדחה]</small> את מצות <strong>עשה</strong> של <strong>שלוח הקן,</strong> על כן <strong>קא משמע לן</strong> <small>[הוא,</small> הכתוב <small>משמיע לנו]</small> שאפילו לצורך זה אין נוטלים את האם.
 <big>ד משנה</big> אדם <strong>ה</strong>עובר על דין התורה ו<strong>נוטל</strong> מן הקן <strong>אם</strong> הרובצת <strong>על הבנים</strong> — <strong>ר' יהודה אומר: לוקה</strong> על מה שעשה <strong>ואינו משלח</strong> עוד, ששוב אין עליו מצות שילוח הקן. <strong>וחכמים אומרים:</strong> אף שכבר נטל את האם, הריהו <strong>משלח</strong> אותה <strong>ואינו לוקה. זה הכלל: כל מצות לא תעשה שיש בה קום עשה</strong> לתקנה <strong>אין לוקין עליה.</strong>
 <big>ה גמרא</big> שנינו במשנתנו בדעת ר' יהודה שהנוטל את האם לוקה, ואינו משלח שוב את האם. ובהסבר שיטתו של ר' יהודה <strong>בעי</strong> <small>[שאל]</small> <strong>ר' אבא בר ממל:</strong> האם <strong>טעמא</strong> <small>[הטעם]</small> של <strong>ר' יהודה</strong> בהלכה זו הוא <strong>משום</strong> ש<strong>סבר</strong> <small>[סבור]</small> ר' יהודה אף בשאר ענינים כי <strong>לאו שניתק לעשה</strong> (וכגון זה שהלאו "לא תקח האם" הריהו ניתק לעשה "שלח תשלח את האם") <strong>לוקין עליו.</strong>
 <strong>או דלמא בעלמא סבר</strong> <small>[או שמא בכלל</small> הוא <small>סבור]</small> ש<strong>לאו שניתק לעשה אין לוקין עליו, והכא היינו טעמא</strong> <small>[וכאן זהו הטעם]</small> שלוקים על נטילת האם, <strong>משום דקסבר</strong> <small>[שהוא סבור]</small> שהכתוב <strong>"שלח" מעיקרא</strong> <small>[מתחילה]</small> כשנקרה לפניו הקן <strong>משמע</strong> ולא לאחר שלקחה. והלאו אינו בכלל לאו שניתק לעשה, אלא איסור לאו לעצמו, וכשאר איסורי לאו שלוקים עליהם?
  ומציעים:  <strong>תא שמע</strong> <small>[בוא</small> ו<small>שמע]</small> פתרון לבעיה ממה ששנינו כי ה<strong>גנב</strong> שעבר במעשה גניבתו על איסור "לא תגנובו" (ויקרא יט, יא) (<strong>ו</strong>ה<strong>גזלן</strong> שעבר במעשה גזילתו על איסור "לא תגזול" (שם יג) <strong>ישנן בכלל</strong> עונש <strong>מלקות</strong> מן התורה, כדין העובר על איסור לא תעשה, אלו <strong>דברי ר' יהודה. והא הכא</strong> <small>[והרי כאן</small> בגזילה<small>],</small> <strong>לאו שניתק לעשה הוא,</strong> שכן <strong>דרחמנא אמר</strong> <small>[שהתורה אמרה]</small> מצד אחד <strong>"לא תגזול",</strong> ואמרה גם <strong>"והשיב את הגזלה"</strong> (שם ה, כג), והרי זה עשה הבא בעקבות הלאו ומתקנו. אלא ודאי <strong>שמע מינה</strong> <small>[למד מכאן]</small> כי שיטת ר' יהודה היא שלאו הניתק לעשה לוקים עליו, ולענייננו, <strong>טעמא</strong> <small>[טעם]</small> שיטתו של <strong>ר' יהודה</strong> בעונש מלקות לזה ששלח את האם הוא <strong>משום דקסבר</strong> <small>[שסבור הוא]</small> כי <strong>לאו שניתק לעשה לוקין עליו!</strong>
 <strong>אמר ליה</strong> <small>[לו]</small> <strong>ר' זירא: לאו אמינא לכו</strong> <small>[וכי לא אמרתי לכם]</small> כבר פעם כי <strong>כל מתניתא דלא תניא</strong> <small>[ברייתא שאינה שנויה]</small> ב<strong>בי</strong> <small>[בית]</small> מדרשם של
## דף קמא:
 <strong>ר' חייא ובי</strong> <small>[ובית]</small> מדרשו של <strong>ר' אושעיא,</strong> שדקדקו ביותר בברייתות שערכו — ברייתא <strong>משבשתא</strong> <small>[משובשת]</small> <strong>היא, ולא תותבו מינה בי מדרשא</strong> <small>[ואל תקשו ממנו בבית המדרש].</small> וכן הברייתא הזו שהבאתם, שאינה מבית מדרשם של ר' חייא ור' אושעיא, אי אפשר ללמוד, שכן <strong>דלמא</strong> <small>[שמא]</small> ההלכה שהגניבה והגזילה <strong>"אינה בכלל מלקות ארבעים"</strong> היא זו ש<strong>תניא</strong> <small>[שנויה</small> בברייתא<small>],</small> שהבינו שדעת ר' יהודה היא שלאו הניתק לעשה אין לוקים עליו, ואילו הסבר שיטתו במשנתנו הוא משום שסבור הוא כי מצות "שלח" אינה אלא בתחילה.
  ומציעים עוד: <strong>תא שמע</strong> <small>[בוא</small> ו<small>שמע]</small> פתרון לבעייתו של ר' אבא בר ממל מברייתא <strong>דתני</strong> <small>[ששנו]</small> <strong>ר' אושעיא ור' חייא</strong> בדין השכחה שנאמר בו "כי תקצור קצירך בשדך ושכחת עומר בשדה <strong>לא תשוב</strong> לקחתו" (דברים כד, יט), אם <strong>שב</strong>ולקחה מן השדה. וכמו כן בדין הפאה שנאמר בו "ובקוצרכם את קציר ארצכם <strong>לא תכלה</strong> פאת שדך לקצור" (ויקרא יט, ט), אם <strong>כלה</strong> את תבואת שדהו — <strong>ישנן בכלל מלקות ארבעים,</strong> אלו <strong>דברי ר' יהודה.</strong>
 ומעתה <strong>שמע מינה</strong> <small>[למד מכאן]</small> כי <strong>טעמיה</strong> <small>[טעמו,</small> טעם שיטתו<small>]</small> של <strong>ר' יהודה משום דקסבר</strong> <small>[שסבור]</small> <strong>לאו שניתק לעשה לוקין עליו,</strong> ש<strong>אף שאיסורי לאו אלה בשכחה ובפאה ניתקים למצות עשה "לעני ולגר תעזוב אותם" (שם י), בכל זאת לוקים על הלאו. ומכאן נלמד גם בהסבר דעתו של ר' יהודה במשנתנו לענין הלוקח את האם שהריהו לוקה על כך.</strong>
 ודוחים: אין זו ראיה, כי <strong>דלמא התם היינו</strong> <small>[שמא שם,</small> בשכחה ובפאה <small>זהו]</small> ה<strong>טעם</strong> שלוקים על כך, משום <strong>דקסבר</strong> <small>[שסבור הוא</small> ר' יהודה<small>]</small> כי המצוה "לעני ולגר <strong>תעזוב</strong> אותם" אינה מצות עשה הבאה לאחר שכבר עבר את הלאו, שהרי זה לאו הניתק לעשה, אלא <strong>מעיקרא</strong> <small>[מתחילה]</small> <strong>משמע,</strong> ולא לאחר מעשה. ומעתה אין האיסורים "לא תשוב" ו"לא תכלה" בכלל לאו הניתק לעשה. ובדומה לכך אף במשנתנו טעמו של ר' יהודה הוא משום שמשמע המצוה "שלח" הוא מתחילה. ולא נפתרה עדיין בעייתו של ר' אבא בר ממל.
  ובענין זה <strong>אמר ליה</strong> <small>[לו]</small> <strong>רבינא לרב אשי: תא שמע</strong> <small>[בוא</small> ו<small>שמע]</small> פתרון לבעיה זו ממה ששנינו בברייתא על הנאמר בקרבן פסח "ו <strong>לא תותירו ממנו עד בקר</strong> והנותר ממנו עד בוקר <strong>באש תשרופו"</strong> (שמות יב, י) — <strong>בא הכתוב ליתן</strong> מצות <strong>עשה</strong> ("באש תשרופו") <strong>אחר</strong> מצות <strong>לא תעשה</strong> ("ולא תותירו"), <strong>לומר לך שאין לוקין עליו,</strong> אלו <strong>דברי ר' יהודה,</strong>
 <strong>שמע מינה</strong> <small>[למד מכאן]</small> שסבור ר' יהודה כי לאו הניתק לעשה אין לוקים עליו, ומכאן כי <strong>טעמא</strong> <small>[טעם]</small> שיטתו של <strong>ר' יהודה</strong> במשנתנו שזה שלקח את האם לוקה, הריהו <strong>משום דקסבר</strong> <small>[שהוא סבור]</small> כי המצוה <strong>"שלח"</strong> — <strong>מעיקרא</strong> <small>[מתחילה]</small> <strong>משמע,</strong> ואין "לא תקח האם" בכלל לאו הניתק לעשה, אלא כשאר לאו שלוקים עליהם. ומסכמים: אכן, <strong>שמע מינה</strong> <small>[למד מכאן],</small> שכך הוא.
 <strong>אמר ליה</strong> <small>[לו]</small> <strong>רב אידי לרב אשי:</strong> <strong>מדברי</strong> <strong>מתניתין נמי דיקא</strong> <small>[משנתנו גם כן יש לדייק]</small> שכך הוא טעם שיטתו של ר' יהודה, <strong>דקתני</strong> <small>[ש</small>כן <small>שנה</small> בה<small>]:</small> <strong>"הנוטל אם על הבנים</strong> — <strong>ר' יהודה אומר: לוקה ואין משלח", ואי סלקא דעתך טעמא</strong> <small>[ואם עולה על דעתך</small> לומר כי <small>טעם]</small> שיטת <strong>ר' יהודה</strong> הוא מפני ש<strong>לאו שניתק לעשה לוקין עליו, "לוקה ומשלח" מבעי ליה</strong> <small>[צריך היה לו לומר]!</small>
 <strong>ו</strong>דוחים: מדברי משנתנו עצמה אין לדייק, שכן <strong>דלמא הכי קאמר במתניתין</strong> <small>[שמא כך הוא אומר במשנתנו]</small> שאמנם חייב הוא עדיין בשילוח, ואולם <strong>אין</strong> הוא <strong>נפטר</strong> מן הלאו <strong>עד דמלקין ליה</strong> <small>[שמלקים אותו].</small>
 <big>א</big> שנינו במשנתנו בדעת חכמים שאם עבר ונטל את האם הריהו חייב לשלחה, ומבררים: <strong>עד כמה,</strong> עד איזה מרחק מן הקן הוא <strong>משלחה? אמר רב יהודה:</strong> מרחק שיש בו <strong>כדי שתצא מתחת ידו</strong> ולא יוכל לתופסה מיד. ועוד מבררים: <strong>במה</strong> (באיזה אופן) הוא <strong>משלחה? רב הונא אמר:</strong> יאחזנה <strong>ברגליה</strong> וישלחה, ואילו <strong>רב יהודה אמר:</strong> יאחזנה <strong>באגפיה</strong> (בכנפיה) וישלחנה. ומסבירים את טעמיהם: <strong>רב הונא אמר</strong> שהשילוח נעשה באחיזה <strong>ברגליה,</strong> וראיה לדבר <strong>דכתיב</strong> <small>[שנאמר]:</small> <strong>"משלחי רגל השור והחמור"</strong> (ישעיה לב, כ) — הרי ששילוחם של בעלי חיים מתייחס לרגליהם. ואילו <strong>רב יהודה אמר</strong> שהשילוח נעשה באחיזה <strong>באגפיה,</strong> <strong>דהא</strong> <small>[שהרי]</small> רגליהם של השור והחמור (שבהן הם נעים ממקום למקום), אצל ציפור <strong>כנפיה נינהו</strong> <small>[הן],</small> שבהן היא נעה ממקום למקום.
  ומסופר, <strong>ההוא דגזינהו לגפה</strong> <small>[אדם אחד שחתך את כנפה]</small> של האם, <strong>ושלחה,</strong> <strong>ואחר כך</strong> חזר ו<strong>תפשה,</strong> מפני שלא יכלה לברוח. <strong>נגדיה</strong> <small>[הלקה אותו]</small> <strong>רב יהודה</strong> על שעבר על איסור "לא תקח האם על הבנים" (דברים כב, ז). <strong>אמר ליה</strong> <small>[לו]</small> רב יהודה לאותו אדם: <strong>זיל, רבי לה גדפיה</strong> <small>[לך, גדל לה,</small> המתן עד שיצמחו שוב <small>כנפיה],</small> <strong>ושלחה!</strong>
 ושואלים: <strong>כמאן</strong> <small>[כ</small>דעת <small>מי]</small> נהג רב יהודה שהלקה על כך וגם הורה לו לשוב ולשלחה? <strong>אי</strong> <small>[אם]</small> <strong>כ</strong>דעת <strong>ר' יהודה</strong> במשנתנו בדינו של זה שעבר ונטל את האם — הרי אמר ש<strong>לוקה ואין משלח! אי כרבנן</strong> <small>[אם כ</small>דעת <small>חכמים]</small> שחלקו על ר' יהודה — הרי אמרו <strong>ש</strong><strong>משלח ואין לוקה!</strong> ומשיבים: <strong>לעולם</strong> סבור רב יהודה <strong>כרבנן</strong> <small>[כ</small>דעת <small>חכמים],</small> <strong>ו</strong>המלקות שלקה זה, <strong>מכת מרדות מדרבנן</strong> <small>[מדברי סופרים]</small> היא, על שנהג שלא כדין, ולא מלקות כעונש מן התורה.
 <big>ב</big> ועוד בהוראות חכמים בשילוח הקן. <strong>ההוא דאתא לקמיה</strong> <small>[אדם אחד שבא לפני]</small> <strong>רבא, אמר ליה</strong> <small>[לו]</small> אותו אדם לרבא בשאלה: העוף הנקרא <strong>תימה,</strong> שעוף טהור הוא, <strong>מהו</strong> דינו לענין מצות שילוח הקן? תמה רבה ו<strong>אמר:</strong> האם <strong>לא ידע האי גברא</strong> <small>[אין אדם זה יודע]</small> הלכה פשוטה כי <strong>עוף טהור חייב לשלוחי</strong> <small>[בשילוח]?</small> אמר לו אותו אדם: אכן יודע אני, ואולם עדיין יש לי שאלה בדבר. <strong>אמר ליה</strong> <small>[לו]</small> רבא: <strong>דילמא חדא ביעתא הוא דרמיא</strong> <small>[שמא</small> רק <small>ביצה אחת היא המוטלת]</small> בקן, ולכך אתה מסופק אם יש בקן זה מצות שילוח, שהרי בתורה נאמר "אפרוחים או ביצים". השיב אותו אדם כי אכן כך הוא ספקו. <strong>אמר ליה</strong> <small>[לו]</small> רבא: אף הדין באופן <strong>האי ידעי לך</strong> <small>[</small><small>זה</small> ידוע<small>]</small> <strong>לך,</strong> שכן <strong>מתניתין</strong> <small>[משנתנו]</small> <strong>היא</strong> זו ששנינו בה כי אם <strong>אין שם אלא אפרוח אחד או ביצה אחת</strong> — <strong>חייב לשלח.</strong>
 עמד אותו אדם ו<strong>שלחה,</strong> <strong>ואהדר לה</strong> <small>[והקיף אותה]</small> <strong>רבא פרסתקי</strong> <small>[מצודות]</small> <strong>ותפסה.</strong> ושואלים: <strong>וליחוש לחשדא</strong> <small>[ונחשוש לחשד]</small> שרבא פסק לו לשלח אותה רק כדי שהוא יצוד את הציפור! ומשיבים: אין מקום לחשש זה, שכן הציב רבא את המצודות רחוק מן הקן, <strong>כלאחר יד,</strong> שלא היה נראה כעושה בכוונה.
 <big>ג</big> ועוד בדיני שילוח הקן, <strong>תנו רבנן</strong> <small>[שנו חכמים]</small> בברייתא: <strong>יוני שובך ויוני עלייה</strong> — <strong>חייבות בשלוח,</strong> שאינן נחשבות כמזומנות לפניו, שהריהן כהפקר, <strong>ו</strong>אולם <strong>אסורות</strong> לאדם אחר לקחתן משם <strong>משום גזל</strong> מדברי חכמים, שכך תיקנו חכמים <strong>מפני דרכי שלום. ו</strong>שואלים על דין זה:
 <strong>אי איתא להא דאמר</strong> <small>[ואם יש</small> לקבל להלכה <small>את זה]</small> ש<strong>אמר ר' יוסי בר ר' חנינא</strong> כי <strong>חצרו של אדם קונה לו</strong> את הדבר הנמצא בה, אף אם זה <strong>שלא מדעתו,</strong> אם כן מדוע חייב הוא במצות שילוח ביוני שובך וביוני עלייה, שהרי <strong>קרי</strong> <small>[קרא]</small> <strong>כאן</strong> במקרה הזה את הכתוב במצות שילוח הקן "כי יקרא קן צפור לפניך... לא תקח האם על הבנים. שלח תשלח את האם ואת הבנים תקח לך" (דברים כב, ו), ומהלשון <strong>"כי יקרא"</strong> דרשו חכמים: <strong>פרט למזומן</strong> ויונים אלה הן בתוך חצירו!
 <strong>אמר רב</strong> בתשובה: <strong>ביצה</strong> של הציפור שבקן — <strong>עם יציאת רובה</strong> מבטן אמה <strong>הוא</strong> הזמן <strong>דאחייב</strong> <small>[שחייב]</small> <strong>בשלוח,</strong> ואולם <strong>מקנא</strong> <small>[לקנות]</small> עדיין <strong>לא קני</strong> <small>[לא קונה]</small> בעל החצר <strong>עד</strong> ש<strong>תפול</strong> כל הביצה כולה <strong>לחצרו, וכי קתני</strong> <small>[וכאשר שנה]</small> ש<strong>חייבות</strong> היונים הללו <strong>בשלוח</strong> — בשלב ש<strong>מקמי</strong> <small>[לפני]</small> ש<strong>תפול</strong> הביצה <strong>לחצרו.</strong>
 ושואלים: <strong>אי הכי</strong> <small>[אם כך]</small> אתה מסביר, <strong>אמאי</strong> <small>[מדוע]</small> בשלב זה <strong>אסורות</strong> הביצים <strong>משום גזל,</strong> שהרי באותה עת עדיין לא נקנו לבעל החצר? ומשיבים: מוסבים הדברים על <strong>אמם,</strong> שהיא אסורה משום גזל. <strong>ואיבעית אימא</strong> <small>[ואם תרצה אמור]</small> הסבר אחר: <strong>לעולם</strong> מדובר על ה<strong>ביצה</strong> עצמה שאסורה משום גזל מדברי חכמים, <strong>ו</strong>טעם הדבר הוא משום שה<strong>ביצה כיון דנפיק ליה רובא</strong> <small>[שיצאה לה רובה]</small> מבטן האם — <strong>דעתיה</strong> <small>[דעתו]</small> של הבעלים <strong>עליה.</strong>
 ומוסיפים: <strong>והשתא</strong> <small>[ועכשיו]</small> ש<strong>אמר רב יהודה</strong> שכך <strong>אמר רב</strong> כי <strong>אסור לזכות בביצים שהאם רובצת עליהן, ש</strong>כן <strong>נאמר</strong> בתחילה <strong>"שלח</strong> תשלח <strong>את האם" והדר</strong> <small>[ואחר כך]</small> נאמר "ואת <strong>הבנים תקח לך", אפילו</strong> אם <strong>תימא</strong> <small>[תאמר]</small> כי <strong>אף על גב</strong> <small>[אף על פי]</small> שמדובר ש<strong>נפל לחצרו</strong> — הריהו חייב בהן בשילוח, כי כלל הוא: <strong>כל היכא דאיהו מצי זכי</strong> <small>[כל מקום שהוא</small> עצמו <small>יכול לזכות]</small> בדבר מסויים, <strong>חצרו נמי זכיא</strong> <small>[גם כן זוכה]</small> באותו הדבר עבורו. <strong>וכל היכא דאיהו לא מצי זכי</strong> <small>[וכל מקום שהוא</small> עצמו <small>אינו יכול לזכות]</small> בדבר מסויים, <strong>חצרו נמי לא זכיא ליה</strong> <small>[גם כן אינה זוכה לו].</small> ולכך, בקן שהאם רובצת על אפרוחיה, כיון שהוא עצמו אינו יכול לזכות באפרוחים בזמן שהאם רובצת עליהם ובלא ששילחה מהקן, כך גם חצירו אינה זוכה לו בהם.
  ושואלים:  <strong>אי הכי</strong> <small>[אם כך]</small> הוא הסבר הדברים, <strong>אמאי</strong> <small>[מדוע]</small> הביצים <strong>אסורות מפני דרכי שלום,</strong> שהרי <strong>אי</strong> <small>[אם]</small> כבר עמד ו<strong>שלחה</strong> את האם — הרי <strong>גזל מעליא</strong> <small>[מעולה,</small> גמור<small>]</small> <strong>הוא!</strong> ו<strong>אי</strong> <small>[אם]</small> מדובר כשעדיין <strong>לא שלחה</strong> לאם — כיצד הוא יכול לקחת את הביצים, והרי תחילה <strong>שלוחי בעי</strong> <small>[לשלח</small> הוא <small>צריך]!</small>
 ומשיבים: מדובר פה <strong>בקטן</strong> הלוקח את הביצים, שאינו חייב במצות שילוח הקן. ותוהים: וכי <strong>קטן בר</strong> <small>[בן]</small> <strong>דרכי שלום הוא,</strong> לומר שבו נאמרה הלכה זו בברייתא? ומשיבים: <strong>הכי קאמר</strong> <small>[כך אמר]:</small> <strong>אביו של קטן חייב להחזיר לו</strong> לבעל השובך את הביצים שנלקחו, <strong>מפני דרכי שלום.</strong>
 <big>ד</big> למעלה הובא דינן של יוני שובך במצות שילוח הקן, ובענין זה מסופר כי <strong>לוי בר סימון אקני</strong> <small>[הקנה]</small> את <strong>פירות</strong> (תוצרת) <strong>שובכו,</strong> הם האפרוחים והביצים שבו, <strong>לרב יהודה. אתא</strong> <small>[בא]</small> רב יהודה <strong>לקמיה</strong> <small>[לפני]</small> <strong>שמואל</strong> וסיפר לו. <strong>אמר ליה</strong> <small>[לו]:</small> <strong>זיל, טרוף אקן</strong> <small>[לך, הקש על הקן],</small> באופן <strong>דליתגבהו</strong> <small>[שיתרוממו]</small> האפרוחים על ידי הרעש, <strong>וקנינהו</strong> <small>[ותקנה אותם]</small> בהגבהה זו.
  ושואלים:  <strong>למאי</strong> <small>[למה,</small> לאיזה ענין<small>]</small> יעץ לו לנהוג כן? <strong>אי למקנא</strong> <small>[אם</small> לצורך <small>קנין]</small> — <strong>לקנינהו ליה</strong> <small>[שיקנה לו]</small> את האפרוחים על ידי קנין <strong>סודר,</strong> ולמה לו ללכת לשם! <strong>אי</strong> <small>[אם]</small> לענין <strong>יום טוב</strong> שהיה הדבר בערב יום טוב, ובא רב יהודה לפני שמואל לשאול איזו הכנה יעשה על מנת שלא יהיו האפרוחים אסורים למחרת משום מוקצה, ויוכל לשוחטם ביום טוב —
## דף קמב.
 הרי <strong>בעומד</strong> בערב יום טוב <strong>ואומר "זה וזה</strong> מן האפרוחים או מן הביצים <strong>אני נוטל</strong> למחרת ביום טוב", <strong>סגיא</strong> <small>[די]</small> בכך שלא יהיו אלה בכלל מוקצה, ולא נצרך רב יהודה להקיש על הקן! ומשיבים: <strong>הנהו פירי חדתי הוו</strong> <small>[אלה,</small> האפרוחים והביצים <small>פירות חדשים היו],</small> ש<strong>לוי בר סימון גופיה</strong> <small>[עצמו]</small> עדיין <strong>לא הוה קני להו</strong> <small>[לא קנה אותם],</small> <strong>והכי קאמר ליה</strong> <small>[וכך אמר לו]</small> שמואל לרב יהודה: <strong>זיל וטריף אקן דליתגבהו</strong> <small>[לך והקש על הקן, שיגביהו]</small> האפרוחים את עצמם, <strong>ו</strong>בכך <strong>ניקנינהו</strong> <small>[יקנה אותם]</small> <strong>לוי בר סימון</strong> לעצמו, <strong>והדר ליקנינהו ניהלך</strong> <small>[ואחר כך</small> יחזור <small>ויקנה אותם לך]</small> <strong>ב</strong>קנין <strong>סודר.</strong>
 <big>א משנה</big> <strong>לא יטול אדם אם על בנים אפילו</strong> כדי שתשמש צפור זו כקרבן הבא <strong>לטהר את המצורע.</strong> ולגופה של מצוה זו, <strong>ומה אם מצוה</strong> זו של שילוח הקן, שהיא <strong>קלה</strong> מאוד לעשייה, <strong>ש</strong>כן <strong>היא</strong> אין בה חסרון כיס של ממש, שהרי מפסיד בכך רק <strong>ב</strong><strong>כאיסר,</strong> שהוא שוויה של האם המשתלחת, <strong>אמרה</strong> ה<strong>תורה</strong> במתן שכרה <strong>"למען ייטב לך והארכת ימים"</strong> (דברים כב, ז), <strong>קל וחומר</strong> כמה מרובה הוא מתן השכר <strong>על</strong> קיומן של <strong>מצות חמורות שבתורה.</strong>
 <big>ב גמרא</big> שנינו במשנתנו מתן שכרה של מצות שילוח הקן הכתוב בצידה, ובענין זה מביאים עוד. <strong>תניא דבי</strong> <small>[שנויה</small> ברייתא <small>של בית]</small> מדרשו של <strong>ר' יעקב אומר: אין לך כל מצוה ומצוה שבתורה שמתן שכרה</strong> כתוב <strong>בצדה</strong> (כמצות כיבוד אב ואם, ושילוח הקן) <strong>שאין</strong> האמונה ב<strong>תחיית המתים תלויה בה</strong> (נשמעת ממנה). שכן <strong>בכבוד אב ואם כתיב</strong> <small>[נאמר]</small> <strong>"למען יאריכון ימיך ולמען ייטב לך"</strong> (דברים ה, טז), ו<strong>בשילוח הקן כתיב</strong> <small>[נאמר]</small> <strong>"למען ייטב לך והארכת ימים".</strong>
 ומעתה, <strong>הרי שאמר לו אביו: עלה לבירה</strong> (לבית) <strong>והבא לי גוזלות! ועלה, ושלח את האם ולקח את הבנים, ובחזרתו</strong> כשירד משם, אחרי שקיים את המצוה <strong>נפל ומת, היכן אריכות ימיו של זה? והיכן טובתו של זה? אלא</strong> חייב אתה לפרש כי <strong>"למען יאריכון ימיך"</strong> — כוונתו <strong>בעולם שכולו ארוך, "ולמען ייטב לך"</strong> — <strong>לעולם שכולו טוב.</strong>
 ותוהים: <strong>ודלמא לא הוה הכי</strong> <small>[ושמא לא היה כך]?</small> ור' יעקב מספר רק על אפשרות, ושמא מעולם לא היה דבר כזה? ומשיבים: <strong>ר' יעקב מעשה חזא</strong> <small>[ראה]</small> שכך היה. ואומרים: <strong>ודלמא</strong> <small>[ושמא]</small> <strong>מהרהר בעבירה הוה</strong> <small>[היה]</small> באותה שעה, ולכך נפל ומת? ומשיבים: אף אם הרהר בעבירה באותה שעה, לא היה נענש על כך, כי <strong>מחשבה רעה אין הקדוש ברוך הוא מצרפה למעשה</strong> ואין מעניש עליה.
  ושואלים:  <strong>ודלמא</strong> <small>[ושמא]</small> <strong>מהרהר בעבודה זרה הוה</strong> <small>[היה]?</small> <strong>דכתיב</strong> <small>[שנאמר]</small> בעבודה זרה: <strong>"למען תפוש את בית ישראל בלבם"</strong> (יחזקאל יד, ה), <strong>ואמר רב אחא בר יעקב: זו מחשבת עבודה זרה</strong> שעליה נענשים!
  ומשיבים:  <strong>הכי קאמר</strong> <small>[כך הוא,</small> ר' יעקב, <small>אמר]</small> בעקבות מעשה זה שראה: <strong>אם איתא דאיכא</strong> <small>[יש,</small> כך הוא, <small>שיש]</small> <strong>שכר מצות בהאי עלמא</strong> <small>[בעולם הזה]</small> — <strong>תהני ליה</strong> <small>[תועיל לו]</small> המצוה שקיים, <strong>ותגן עליה</strong> <small>[עליו]</small> <strong>דלא ליתי</strong> <small>[שלא יבוא]</small> <strong>לידי הרהור וליתזק</strong> <small>[וינזק],</small> <strong>אלא</strong> צריך לומר ש<strong>שכר מצות בהאי עלמא ליכא</strong> <small>[בעולם הזה אין].</small> ומקשים: כיצד אירע לזה שנפל ומת, <strong>והאמר</strong> <small>[והרי אמר]</small> <strong>ר' אלעזר</strong> כי <strong>שלוחי מצוה אינן נזוקים!</strong> ומשיבים: <strong>בחזרתם שאני</strong> <small>[שונה],</small> שכיון שכבר קיימו את המצוה, עלולים הם להינזק.
  ותוהים:  <strong>והאמר</strong> <small>[והרי אמר]</small> <strong>ר' אלעזר</strong> כי <strong>שלוחי מצוה אינן נזוקים, לא בהליכתן ולא בחזרתן!</strong> ומשיבים: <strong>סולם רעוע הוה</strong> <small>[היה שם],</small> <strong>ומקום</strong> ש<strong>קבוע היזקא שאני</strong> <small>[היזק שונה],</small> שאף שלוחי מצוה עלולים להינזק בו. <strong>דכתיב</strong> <small>[ש</small>כן <small>נאמר]</small> לכשנצטוה שמואל הנביא ללכת למשוח את דוד למלך <strong>"ויאמר שמואל איך אלך ושמע שאול והרגני"</strong> (שמואל א טז, ב). שאף שוודאי הלך בשליחות מצוה מפי הקדוש ברוך הוא בכל זאת חשש לשלומו.
 <strong>אמר רב יוסף: אלמלא דרשיה אחר להאי קרא</strong> <small>[אילו היה דורש "אחר",</small> אלישע בן אבויה, <small>למקרא זה]</small> <strong>כ</strong>מו <strong>ר' יעקב בר ברתיה</strong> <small>[בן בתו]</small> — <strong>לא חטא</strong> <small>[לא היה חוטא],</small> <strong>מאי חזא</strong> <small>[מה ראה]</small> אלישע בן אבויה שהביא אותו לכפירה? <strong>איכא דאמרי</strong> <small>[יש שאומרים]:</small> <strong>כי האי מעשה חזא</strong> <small>[כמו מעשה זה</small> שראה ר' יעקב, אף הוא <small>ראה],</small> ומתוך כך בא לכלל כפירה. <strong>ואיכא דאמרי</strong> <small>[ויש שאומרים]</small> כי את <strong>לישנא</strong> <small>[לשונו]</small> של <strong>ר' חוצפית המתורגמן</strong> (מעשרת הרוגי מלכות) <strong>חזא</strong> <small>[ראה],</small> <strong>דהוה</strong> <small>[שהיתה]</small> <strong>מוטלת באשפה</strong> לאחר שהרגוהו. <strong>אמר</strong> אלישע בן אבויה: <strong>פה שהפיק מרגליות</strong> הוא <strong>ילחוך עפר?! והוא לא ידע</strong> לדרוש: <strong>"למען ייטב לך"</strong> — <strong>בעולם שכולו טוב, "ולמען יאריכון ימיך"</strong> — <strong>בעולם שכולו ארוך.</strong>

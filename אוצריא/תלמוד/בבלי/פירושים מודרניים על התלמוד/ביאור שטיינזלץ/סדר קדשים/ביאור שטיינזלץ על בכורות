# ביאור שטיינזלץ על בכורות
עדין שטיינזלץ
## דף ב.
 <big>א משנה</big> <strong>הלוקח</strong> (הקונה) <strong>עובר חמורו של נכרי,</strong> כשהוא בבטן האתון; <strong>והמוכר לו</strong> לנכרי את עובר חמורו שלו, <strong>אף על פי שאינו רשאי,</strong> שאסור למכור בהמה גסה לגוי; ו<strong>המשתתף לו,</strong> הנעשה שותף עם הגוי באתון או בעובר; <strong>והמקבל הימנו</strong> אתון כדי לטפל בה, ובתמורה לכך להשתתף עמו בוולדותיה; <strong>והנותן לו</strong> לגוי אתון <strong>בקבלה,</strong> שיטפל בה הגוי וישתתף עמו בוולדות יה; בכל המקרים הללו, הנולד בכור לאמו <strong>פטור מן הבכורה,</strong> ואינו צריך לפדותו, <strong>שנאמר:</strong> "הקדשתי לי כל בכור <strong>בישראל</strong> מאדם עד בהמה" (במדבר ג, יג) — <strong>אבל לא באחרים,</strong> וכל שיש לגוי חלק — אינו קדוש בבכורה.
 <big>ב גמרא</big> ושואלים: <strong>כל הני</strong> <small>[</small>המקרים <small>הללו]</small> ששנינו במשנתנו <strong>למה לי?</strong>
 ומשיבים: <strong>צריכי</strong> <small>[נצרכים</small> הם<small>],</small> <strong>דאי תנא</strong> <small>[שאם שנה]</small> רק ב<strong>לוקח</strong> מן הגוי שהוא פטור, הוה אמינא <small>[הייתי אומר]:</small> טעם הדבר — משום דקא מייתי לה <small>[שהוא מביא אותה]</small> <strong>לקדושה,</strong> שתהא שובתת בשבת, כדין בהמת ישראל, <strong>אבל מוכר</strong> עובר לגוי, <strong>דקא מפקע לה</strong> <small>[שהוא מפקיע אותה]</small> <strong>מקדושה</strong> — <strong>אימא ליקנסיה</strong> <small>[אמור שנקנוס אותו]</small> לנהוג בו דין בכור, על כן <strong>קא משמע לן</strong> <small>[משמיע לנו]</small> שפטור.
  ושואלים, ומה ששנינו: <strong>והמשתתף לו, למה לי</strong> לאומרו? ומשיבים: <strong>לאפוקי</strong> <small>[להוציא]</small> <strong>מ</strong>דברי <strong>ר' יהודה,</strong> ש<strong>אמר: שותפות גוי חייבת בבכורה,</strong> <strong>קמשמע לן</strong> <small>[משמיע לנו]</small> במשנה זו ש<strong>פטורה מן הבכורה.</strong>
 ושואלים: ומעתה, מה ששנינו: <strong>והמקבל</strong> אתון מן הגוי, שהוא משתתף בוולדותיה, <strong>למה לי</strong> לומר שהוא פטור? והרי זה בכלל הדין הקודם! ומשיבים: <strong>משום דקא בעי למיתני</strong> <small>[שהוא רוצה לשנות]</small> את המקרה המקביל לו: <strong>והנותן לו בקבלה,</strong> לומר שהוא פטור.
 ושואלים: <strong>ו</strong>באמת, <strong>הנותן לו בקבלה למה לי?</strong> ומשיבים: <strong>איצטריך</strong> <small>[הוצרך</small> הדבר<small>],</small> שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ועיקר בהמה</strong> של <strong>ישראל היא, ליקנסיה דלמא אתי לאיחלופי בבהמה אחריתי</strong> <small>[שנקנוס אותו,</small> נחייבו לפדותו, <small>שמא יבוא להחליף</small> ולפטור גם <small>בבהמה אחרת]</small> שנותן לגוי לטפל בה, גם כשאין לגוי חלק בוולדות, והיא חייבת בבכורה, על כן <strong>קמשמע לן</strong> <small>[משמיע לנו]</small> שאין קונסים.
 <big>ג</big> ומביאים דיון שהובאה בו משנתנו כראיה. <strong>תנן התם</strong> <small>[שנינו</small> במשנה <small>שם]</small> במסכת עבודה זרה, בענין איסור מכירת בהמה גסה לגוי, שמא יעבוד בה בשבת: <strong>ר' יהודה מתיר</strong> למכור לגוי בהמה <strong>שבורה,</strong> שנשברו רגליה, מפני שאינה ראויה למלאכה. <strong>בן בתירא מתיר בסוס,</strong> מפני שאין נוהגים לעבוד בו, אלא לרכב עליו, ואין זה אסור מן התורה בשבת.
 <strong>איבעיא להו</strong> <small>[נשאלה להם]</small> לחכמים שאלה זו: <strong>עובר מה לי אמר ר' יהודה?</strong> מה דעתו? האם מותר למכור את העובר לגוי, כדרך שהתיר בשבורה? ומסבירים את השאלה: <strong>טעמא</strong> <small>[הטעם]</small> של <strong>ר' יהודה התם דשרי</strong> <small>[שם שהתיר],</small> הרי זה <strong>משום</strong> שהיא <strong>שבורה</strong> ואינה יכולה לעבוד, ולפי זה יש לומר כי <strong>עובר נמי</strong> <small>[גם כן]</small> הוא מתיר, שהרי <strong>שבור הוא,</strong> ואינו יכול לעשות שום מלאכה. <strong>או דלמא</strong> <small>[שמא]</small> נאמר: <strong>שבורה</strong> הוא מתיר למכור, משום ש<strong>לאו היינו אורחיה</strong> <small>[אין זו דרכו],</small> אין דרכה של בהמה להיות שבורה, ואין זה בכלל איסור מכירת בהמה. <strong>אבל עובר, כיון דהיינו אורחיה</strong> <small>[שזו דרכו],</small> שהוא נעשה ראוי למלאכה לכשיגדל, שמא <strong>לאו</strong> <small>[לא]</small> <strong>שבור הוא</strong> נחשב?
  ומציעים:  <strong>תא שמע</strong> <small>[בוא</small> ו<small>שמע]</small> ראיה לדעת ר' יהודה ממה ששנינו במשנתנו: <strong>והמוכר לו</strong> (עובר לגוי) <strong>אף על פי שאינו רשאי</strong> למכור לו, <strong>ולא פליג</strong> <small>[חולק]</small> <strong>ר' יהודה,</strong> לומר שרשאי למוכרו.
  ודוחים:  <strong>וליטעמיך</strong> <small>[ולטעמך,</small> לשיטתך<small>],</small> שאתה רוצה להוכיח בדרך זו, מה ששנינו במשנתנו: <strong>המשתתף לו, והמקבל ממנו, והנותן לו בקבלה, דלא קתני</strong> <small>[שאינו שונה]</small> שר' יהודה חולק על כך, <strong>הכי נמי דלא פליג</strong> <small>[כך גם כן</small> תאמר <small>שאינו חולק]?</small> והרי לדעתו שותפות הגוי אינה פוטרת מן הבכורה!
 <strong>אלא</strong> בוודאי <strong>פליג</strong> <small>[חולק</small> בזה<small>],</small> <strong>ו</strong>מכל מקום <strong>לא קתני</strong> <small>[שונה]</small> התנא את דעתו. <strong>הכא נמי</strong> <small>[כאן גם כן],</small> לענין מכירת עובר, יש לומר שהוא <strong>פליג</strong> <small>[חולק],</small> ומתיר, <strong>ולא קתני</strong> <small>[שונה]</small> התנא את הדבר במשנה, שלא הביא בה את כל הדעות.
  ומציעים:  <strong>תא שמע</strong> <small>[בוא</small> ו<small>שמע]</small> ראיה ממה ששנינו בברייתא, <strong>ר' יהודה אומר: המקבל בהמה מן הגוי</strong> לטפל בה ולהשתתף בוולדותיה, <strong>וילדה</strong> בכור — <strong>מעלין</strong> <strong>אותו</strong> <strong>בשוויו</strong> (אומדים כמה הוא שווה), <strong>ונותן</strong> הישראל <strong>חצי דמיו לכהן,</strong> לפדיון חלקו של הישראל, שהוא קדוש בבכורה. והנותן לו לגוי בהמה <strong>בקבלה, אף על פי שאינו רשאי,</strong> הואיל ועשה  כן — <strong>קונסים אותו</strong> לקנות את חלקו של הגוי בבכור, <strong>עד</strong> אפילו פי <strong>עשרה בדמיו, ונותן כל דמיו לכהן.</strong>
## דף ב:
 <strong>מאי לאו</strong> <small>[האם לא]</small> משום ה<strong>עובר</strong> נאמר שאינו רשאי למוכרו? ודוחים: <strong>לא,</strong> מדובר על הבהמה, שאינו רשאי ליתנה לגוי בקבלה, ועל כך קונסים אותו. ומקשים:
 <strong>והא</strong> <small>[והרי]</small> "קונסים אותו עד עשרה בדמיו" קתני <small>[הוא שונה],</small> בלשון זכר! ומשיבים, <strong>תני</strong> <small>[שנה]:</small> <strong>"דמיה".</strong> ומקשים: <strong>והא</strong> <small>[והרי] "</small><strong>נותן כל דמיו לכהן" קתני</strong> <small>[הוא שונה],</small> <strong>ואי</strong> <small>[ואם]</small> על הבהמה מדובר, <strong>כהן מאי עבידתיה</strong> <small>[מה מעשהו</small> כאן]? ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>כגון דיהיב ליה בהמה מעברתא לפטומה</strong> <small>[שנותן לו,</small> לגוי, <small>בהמה מעוברת לפטם אותה],</small> כדי להתחלק בשבחה, וגם להתחלק בוולדותיה. <strong>דמיגו דקנסינן ליה</strong> <small>[שמתוך שאנו קונסים אותו]</small> על ה<strong>בהמה,</strong> שעשה שלא כדין, <strong>קנסינן ליה</strong> <small>[קונסים אנו אותו]</small> גם על ה<strong>עובר</strong> ליתן דמיו לכהן.
 <strong>אמר רב אשי, תא שמע</strong> <small>[בוא</small> ו<small>שמע]</small> ראיה ממה ששנינו בברייתא: <strong>ר' יהודה מתיר בשבורה</strong> למוכרה לגוי, <strong>מפני שאינה יכולה להתרפאות.</strong> ונדייק: <strong>הא</strong> <small>[אבל]</small> אם <strong>יכולה להתרפאות</strong> — <strong>אסר. והא</strong> <small>[והרי]</small> <strong>עובר נמי</strong> <small>[גם כן],</small> <strong>כיכול להתרפאות דמי</strong> <small>[נחשב],</small> שהרי בסופו של דבר יוכל לעבוד. <strong>שמע מינה</strong> <small>[למד מכאן]</small> שהוא אוסר למוכרו לגוי.
 <big>א</big> ומעירים: סוגיה זו ששנינו הובאה לברר דעתו של ר' יהודה במשנה שבמסכת עבודה זרה, <strong>ואיכא דמתני לה אמתניתין</strong> <small>[ויש ששונים אותה,</small> סוגיה זו, על משנתנו], ששנינו בה: <strong>והמוכר לו</strong> עובר לנכרי, <strong>אף על פי שאינו רשאי.</strong> וכך שאלו: <strong>לימא מתניתין</strong> <small>[האם נאמר שמשנתנו]</small> ש<strong>לא כ</strong>שיטת <strong>ר' יהודה</strong> היא? דתנן <small>[ש</small>הרי <small>שנינו]</small> במשנה שבמסכת עבודה זרה: <strong>ר' יהודה מתיר בשבורה</strong> למוכרה לגוי, לפי שאינה עושה מלאכה בשבת. והוא הדין, איפוא, לעובר, שאינו ראוי למלאכה!
 ודוחים: ניתן להסביר את משנתינו <strong>אפילו תימא</strong> <small>[תאמר]</small> שהיא כר' יהודה; <strong>שבורה</strong> — <strong>לאו היינו אורחיה</strong> <small>[אין זה דרכה]</small> של בהמה, ולכן אין זה בכלל האיסור. אבל <strong>עובר</strong> — <strong>היינו אורחיה</strong> <small>[זהו דרכו],</small> שהוא נעשה ראוי למלאכה לכשיגדל, ואין הוא בכלל שבור.
  ומציעים:  <strong>תא שמע</strong> <small>[בוא</small> ו<small>שמע]</small> ראיה ממה ששנינו בברייתא: <strong>ר' יהודה אומר: המקבל בהמה מן הגוי וילדה</strong> — <strong>מעלין</strong> (אומדים) <strong>אותו בשויו, ונותן חצי דמיו לכהן. והנותן לו</strong> לגוי <strong>בקבלה, אף על פי שאינו רשאי</strong> לעשות כן — <strong>קונסין אותו עד עשרה בדמיו, ונותן כל דמיו לכהן. מאי לאו</strong> <small>[האם לא]</small> משום ה<strong>עובר,</strong> נאמר שאינו רשאי? ודוחים: <strong>לא,</strong> מדובר על ה<strong>בהמה.</strong>
 ומקשים: <strong>והא</strong> <small>[והרי]</small> <strong>"דמיו" קתני</strong> <small>[שנה],</small> בלשון זכר! ודוחים, <strong>תני</strong> <small>[שנה]:</small> <strong>"דמיה".</strong> ומקשים: <strong>והא</strong> <small>[והרי]</small> <strong>"נותן כל דמיו לכהן" קתני</strong> <small>[הוא שונה],</small> <strong>ואי</strong> <small>[ואם]</small> משום ה<strong>בהמה, כהן מאי עבידתיה</strong> <small>[מה מעשהו]?</small> ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>כגון דיהיב בהמה מעברתא לפטומה</strong> <small>[שנותן</small> לגוי <small>בהמה מעוברת לפטם אותה], להתחלק בשבח שישביח גופה,</small> וגם להתחלק בוולדותיה. <strong>דמיגו דקנסינן ליה</strong> <small>[שמתוך שאנו קונסים אותו]</small> על ה<strong>בהמה, קנסינן ליה</strong> <small>[קונסים אנו אותו]</small> על ה<strong>עובר.</strong>
 <strong>אמר רב אשי, תא שמע</strong> <small>[בוא</small> ו<small>שמע]</small> ראיה ממה ששנינו בברייתא: <strong>ר' יהודה מתיר בשבורה</strong> למוכרה לגוי, <strong>מפני שאינה יכולה להתרפאות.</strong> ונדייק: <strong>הא</strong> <small>[אבל]</small> אם <strong>יכולה להתרפאות</strong> — <strong>אסור. והאי נמי</strong> <small>[וזה גם כן],</small> העובר, <strong>כיכול להתרפאות דמי</strong> <small>[נחשב].</small> <strong>שמע מינה</strong> <small>[למד מכאן]</small> שהוא אוסר למוכרו.
 <big>ב</big> ועוד בענין איסור מכירת בהמה גסה לגוי, <strong>איבעיא להו</strong> <small>[נשאלה להם]</small> שאלה לחכמים: <strong>מכר בהמה</strong> לגוי רק <strong>ל</strong>ענין <strong>עובריה,</strong> אבל הבהמה גופה שייכת לישראל, מאי <small>[מהו]?</small> האם מותר הדבר? ומסבירים: <strong>תיבעי</strong> <small>[תישאל</small> השאלה] <strong>ל</strong>דעת <strong>ר' יהודה</strong> שהתיר למכור בהמה שבורה לגוי, וכן <strong>תיבעי לרבנן</strong> <small>[תישאל</small> השאלה <small>ל</small>שיטת חכמים] החולקים עליו.
  ומפרטים, <strong>תיבעי</strong> <small>[תישאל</small> השאלה] <strong>ל</strong>דעת <strong>ר' יהודה: עד כאן לא</strong> שמענו כי <strong>קא שרי</strong> <small>[מתיר]</small> <strong>ר' יהודה אלא בשבורה, דלא אתיא לאיחלופי</strong> <small>[שאינה באה,</small> עשויה, <small>להתחלף],</small> שאין חשש שבעקבות היתר זה יבואו אנשים למכור לגוי בהמה שלמה, שהרי ניכר הדבר, <strong>אבל</strong> המוכר בהמה לעובריה, כשהיא עצמה <strong>שלמה, דאתיא לאיחלופי</strong> <small>[שעשויה להתחלף]</small> — <strong>אסר</strong> <small>[</small>הריהו אוסר].
 <strong>או דלמא</strong> <small>[שמא]</small> נאמר מצד אחר: <strong>ומה שבורה דפסקה מיניה</strong> <small>[ש</small>היא <small>פסוקה,</small> חתוכה <small>ממנו],</small> שמוכרה מכירה גמורה לגוי, מתיר ר' יהודה, ואינו חושש להחלפה — <strong>כל שכן</strong> שהוא מתיר למכור <strong>שלמה</strong> לעובריה, <strong>דלא פסקה מיניה</strong> <small>[שאינה חתוכה ממנו],</small> שהרי לא מכר את גוף הפרה?
  וכן <strong>תיבעי לרבנן</strong> <small>[תישאל</small> השאלה <small>ל</small>דעת <small>חכמים]:</small> <strong>עד כאן לא</strong> שמענו כי <strong>קאסרי רבנן</strong> <small>[אסרו חכמים]</small> למכור <strong>אלא בשבורה,</strong> משום <strong>דפסקה מיניה</strong> <small>[ש</small>היא <small>חתוכה ממנו]</small> ועוברת לגמרי לרשות הגוי, ויבואו למכור לגוי בהמה שלמה, <strong>אבל שלמה</strong> לעובריה, <strong>דלא פסקה מיניה</strong> <small>[שאינה פסוקה,</small> חתוכה, <small>ממנו],</small> ואין חשש שיבוא להחליף ולמכור מכירה גמורה — <strong>שרו</strong> <small>[</small>הם <small>מתירים].
   
 או דלמא</small>
 <small>[שמא]</small> נאמר: <strong>ומה שבורה דלא אתיא לאיחלופי</strong> <small>[שאינה עשויה להתחלף]</small> בבהמה שלמה. <strong>אסרי</strong> <small>[אוסרים]</small> חכמים למוכרה — <strong>וכל שכן</strong> שהם אוסרים מכירת <strong>שלמה</strong> לעובריה, דאתיא לאיחלופי <small>[ש</small>היא עשויה להתחלף] במכירה גמורה של בהמה שלמה? אופן הצגת השאלה מניח שחכמים לא אסרו מכירת שבורה, אלא משום שיבואו להחליף ולמכור גם בהמה שלמה, ולכן נוצר הספק בענין מכירת בהמה לעובריה.
  ועל כך תמהים: <strong>וטעמא דרבנן משום הכי הוא</strong> <small>[ו</small>כי <small>טעמם של חכמים משום כך הוא]?</small> <strong>והתניא</strong> <small>[והרי שנויה</small> ברייתא<small>]:</small> <strong>אמרו לו</strong> חכמים לר' יהודה: ומדוע לא תאסור למכור שבורה? <strong>והלא מרביעין עליה ויולדת! אלמא</strong> <small>[מכאן]</small> שטעמם <strong>משום עובריה הוא,</strong> ואדרבה, מכאן עולה בבירור כי הם אוסרים למכור בהמה לעובריה!
  ומשיבים: אין זה משום שכך הם עצמם סבורים, אלא  <strong>הכי קאמרי ליה</strong> <small>[כך הם אומרים לו]</small> לר' יהודה: <strong>טעמא דידן משום דאתיא לאיחלופי</strong> <small>[הטעם שלנו</small> לאסור שבורה, <small>הוא משום שהיא עשויה להתחלף]</small> <strong>בבהמה</strong> אחרת, שלמה. <strong>אלא את</strong> <small>[אתה],</small> <strong>מאי טעמא שרית</strong> <small>[מה טעם התרת]</small> למכור שבורה? <strong>משום</strong> ש<strong>אין יכולה להתרפאות,</strong> ולכן <strong>כמאן דזבנה</strong> <small>[כמי שמוכרה]</small> לגוי במפורש <strong>ל</strong>צורך <strong>שחיטה דמי</strong> <small>[נחשב],</small> ודבר זה מותר.
 <strong>והלא מרביעין עליה ויולדת, וכיון</strong> ש<strong>מרביעין עליה ויולדת משהא לה</strong> <small>[משהה אותה],</small> ויבואו אנשים לטעות ולהתיר מכירת בהמה רגילה!
 <strong>ואמר להו</strong> <small>[להם]</small> ר' יהודה: <strong>לכשתלד</strong> בהמה שבורה אחשוש לכך שישהה אותה אצלו. ואולם, בהמה כזו שנשברו רגליה לא מקבלת עליה <strong>זכר.</strong>  ואין מכאן, איפוא, ראיה לדעת חכמים בדין המוכר פרה לעובריה.
  ומציעים:  <strong>תא שמע</strong> <small>[בוא</small> ו<small>שמע]</small> ראיה ממשנתנו, ששנינו: <strong>והנותן לו</strong> לגוי בהמה <strong>בקבלה,</strong> כלומר, להתחלק בוולדות תמורת טיפול בבהמה. והרי זה ממש מוכר בהמה לעובריה, <strong>ולא קתני</strong> <small>[ואינו שונה]</small> <strong>"אף על פי שאינו רשאי"!</strong>
 ודוחים: <strong>וליטעמיך</strong> <small>[ולטעמך,</small> לשיטתך<small>],</small> שאתה מוכיח באופן זה, מה ששנינו במשנה: <strong>המשתתף לו, דלא קתני</strong> <small>[ש</small>גם כן אינו שונה] אף על פי שאינו רשאי, <strong>הכי נמי</strong> <small>[כך גם כן]</small> אתה רוצה לדייק שהוא <strong>רשאי</strong> לעשות כן? <strong>והא</strong> <small>[והרי]</small> <strong>אמר אבוה</strong> <small>[אביו]</small> של <strong>שמואל: אסור לאדם שיעשה שותפות עם הגוי, שמא</strong> מתוך דין ודברים שביניהם יתחייב לו הגוי <strong>שבועה</strong> בבית המשפט, ונשבע לו בשם עבודה זרה שלו, והתורה אמרה: "ושם אלהים אחרים לא תזכירו, <strong>לא ישמע על פיך"</strong> (שמות כג, יג), שאסור לאדם לגרום שיישמע שם עבודה זרה על ידו!
 <strong>אלא, תנא</strong> <small>[שנה</small> במשנה<small>]</small> <strong>מכירה,</strong> שאינו רשאי למכור לגוי, <strong>והוא הדין לשותפות</strong> עמו. <strong>הכי נמי</strong> <small>[כך גם כן]</small> אמור בענייננו: <strong>תנא</strong> <small>[שנה]</small> <strong>מכירה והוא הדין לקבלנות,</strong> שאינו רשאי לתת לו בהמה לוולדותיה. ושואלים: <strong>ומאי שנא</strong> <small>[ובמה שונה]</small> <strong>מכירה,</strong> שדווקא בדוגמא זו <strong>נקט</strong> <small>[</small>הוא <small>תופס]?</small> ומשיבים: משום ש<strong>עיקר</strong> האיסור בענין זה <strong>מכירה היא.</strong>
 ומציעים, <strong>תא שמע</strong> <small>[בוא</small> ו<small>שמע]</small> פתרון לדין המוכר בהמה לעובריה ממה ששנינו בברייתא, <strong>ר' יהודה אומר: המקבל בהמה מן הגוי</strong> להתחלק בוולדות, <strong>וילדה</strong> בכור — <strong>מעלין אותו</strong> את הוולד <strong>בשוויו,</strong> כלומר, מעריכים את דמיו, <strong>ונותן</strong> הישראל חצי דמיו לכהן, שהוא חלקו בוולד זה. והנותן לגוי בהמה <strong>בקבלה, אף על פי שאינו רשאי</strong> לעשות כן — <strong>קונסין אותו</strong> לקנות את חלקו של הגוי <strong>עד עשרה בדמיו, ונותן כל דמיו לכהן.</strong>
 <strong>וחכמים אומרים: כל זמן שיד הגוי באמצע,</strong> שיש לו בעלות מסויימת באם או בבכור — <strong>פטורה מן הבכורה.</strong>
## דף ג.
 <strong>מאי לאו</strong> <small>[האם לא]</small> על ה<strong>בהמה</strong> נאמר שאינו רשאי לתיתה בקבלה למחצית עובריה, ובודאי שלא לכל עובריה? ועונים: <strong>לא,</strong> על ה<strong>עובר.</strong> כלומר, מדובר כשהיה עובר במעיה, ואינו רשאי למוכרו. אבל מותר למכור בהמה שאינה מעוברת לעובריה.
  ומעירים:  <strong>דיקא נמי דקתני</strong> <small>[מדוייק גם כן ששנינו]:</small> <strong>קונסין אותו עד עשרה בדמיו</strong> בלשון זכר, משמע שעל העובר מדברים. ומסכמים: אכן <strong>שמע מינה</strong> <small>[למד מכאן]</small> שכן הוא. ואין מכאן ראיה שאסור למכור לגוי בהמה לעובריה.
 <big>א</big> ומעירים: ברייתא זו שהבאנו, ששנינו בה: קונסים אותו עד עשרה בדמיו, <strong>מסייעא ליה</strong> <small>[מסייעת לו]</small> <strong>לריש לקיש,</strong> ש<strong>אמר ריש לקיש: המוכר בהמה גסה לגוי</strong> — <strong>קונסין אותו</strong> לקנותה מן הגוי <strong>עד עשרה בדמיה.</strong>
 לגוף הענין שואלים: האם "עד עשרה" נאמר <strong>דוקא או לאו דוקא</strong> <small>[בדיוק או לא בדיוק]? ומציעים,</small> <strong>תא שמע</strong> <small>[בוא ושמע]</small> ראיה ממה ש<strong>אמר ר' יהושע בן לוי: המוכר עבדו</strong> הכנעני לגוי — קונסין אותו עד מאה בדמיו, ומכאן שמה שנאמר בבהמה "עד עשרה" — לא בדיוק נאמר. ודוחים: אין להשוות ביניהם, שמא <strong>שאני</strong> <small>[שונה]</small> <strong>עבד, דכל יומא ויומא מפקע ליה</strong> <small>[שכל יום ויום</small> שהוא בידי הגוי הריהו מפקיע אותו] <strong>ממצו‍ת,</strong> ולכן צריך לקנוס אותו יותר.
 <strong>ואיכא דאמרי</strong> <small>[ויש שאומרים]</small> את דברי ריש לקיש והדיון שעליהם באופן אחר. <strong>אמר ריש לקיש: המוכר בהמה גסה לגוי</strong> — <strong>קונסין אותו עד מאה בדמיה.</strong> ומתקשים: והרי <strong>תנן</strong> <small>[שנינו</small> בברייתא<small>]:</small> <strong>והנותן לו</strong> לגוי בהמה <strong>בקבלה, אף על פי שאינו רשאי, קונסין אותו עד עשרה בדמיה,</strong> ולא עד מאה!
  ומשיבים: ב<strong>מכירה</strong> לגוי <strong>פסקה מיניה</strong> <small>[</small><small>נפסקת</small> הבהמה ממנו לגמרי], ב<strong>קבלנות לא פסקה מיניה</strong> <small>[אינה פוסקת ממנו</small> לגמרי] אלא חוזרת אליו, ולכן אין קונסים אותו כל כך.
  ושואלים: מה שאמר ריש לקיש, שקונסים את המוכר עד מאה בדמיה, האם  <strong>דוקא או לאו דוקא</strong> <small>[בדיוק</small> נאמר <small>או לא בדיוק]?</small> ומציעים, <strong>תא שמע</strong> <small>[בוא ושמע]</small> ראיה ממה ש<strong>אמר ר' יהושע בן לוי: המוכר עבדו לגוי</strong> — <strong>קונסין אותו עד עשרה בדמיו,</strong> נמצא שמה שנאמר בבהמה "עד מאה" — לא בדיוק נאמר. ודוחים: אין מכאן ראיה, שכן <strong>שאני</strong> <small>[שונה]</small> <strong>עבד,</strong> שכבר קנסוהו חכמים <strong>דלא הדר ליה</strong> <small>[שאינו חוזר אליו],</small> שתיקנו חכמים כי המוכר עבדו לגוי — יצא לחירות.
 ושואלים: לפי הסבר זה, <strong>בהמה מאי טעמא</strong> <small>[מה טעם]</small> קנסוהו לקנותה ביותר ממה שקנסוהו בעבד — <strong>משום דקא הדרא ליה</strong> <small>[שהיא חוזרת אליו],</small> אם כן <strong>ניקנסיה טפי חד</strong> <small>[שנקנוס אותו</small> רק <small>באחד יותר]</small> כאילו לא היתה חוזרת אליו, כלומר, רק עד פי אחת עשרה בדמיה, ולא עד פי מאה! <strong>אלא</strong> יש להסביר באופן אחר: במכירת בהמה, שהיא דבר מצוי, קנסו עד מאה בדמיה, אבל <strong>עבד</strong> — <strong>מילתא דלא שכיחא היא</strong> <small>[דבר שאינו מצוי הוא],</small> שאדם מוכר עבדו לגוי, <strong>וכל מילתא דלא שכיחא לא גזרו ביה רבנן</strong> <small>[וכל דבר שאינו מצוי לא גזרו בו חכמים]</small> כל כך, אלא עד עשרה בדמיו.
 <big>ב</big> שנינו בברייתא, ר' יהודה אומר: המקבל בהמה מן הגוי להשתתף בוולדותיה, או הנותן לו בהמה בקבלה — חלקו של הישראל קדוש בבכורה. <strong>וחכמים אומרים כל זמן שיד הגוי</strong> באמצע, כלומר, שיש לו חלק בבכור — הריהו פטור מן הבכורה. <strong>אמר ר' יהושע: ושניהם מקרא אחד דרשו,</strong> שנאמר: "קדש לי <strong>כל בכור</strong> פטר כל רחם בבני ישראל" (שמות יג, ב),
 <strong>רבנן סברי</strong> <small>[חכמים סבורים]:</small> <strong>"בכור...</strong> בבני ישראל" — <strong>מקצת בכור משמע,</strong> שאפילו מקצת הבכור של ישראל — חייב בבכורה, לכך <strong>כתב רחמנא</strong> <small>[כתבה התורה]</small> <strong>"כל"</strong> — ללמד שאינו קדוש בבכורה <strong>עד דאיכא כוליה</strong> <small>[עד שישנו כולו]</small> של ישראל.
   
  ואילו <strong>ר' יהודה סבר</strong> <small>[סבור]:</small> <strong>"בכור"</strong> — <strong>כוליה</strong> <small>[כל]</small> ה<strong>בכור משמע,</strong> שדוקא אם כולו של ישראל חייב בבכורה, לכך <strong>כתב רחמנא</strong> <small>[כתבה התורה]</small> <strong>"כל"</strong> — ש<strong>אפילו כל</strong> ש
 <strong>הוא</strong> מן הבכור של ישראל — חייב בבכורה. <strong>איבעית אימא</strong> <small>[אם תרצה אמור]</small> באופן אחר: <strong>דכולי עלמא</strong> <small>[לדעת הכל]</small> <strong>"בכור"</strong> — <strong>רובא</strong> <small>[הרוב]</small> <strong>משמע,</strong> שאם רובו של ישראל — חייב בבכורה. מר סבר <small>[חכם זה,</small> חכמים, <small>סבור]:</small> <strong>"כל" משמע למלויי אתא</strong> <small>[למלא בא],</small> ללמד שדוקא אם כולו של ישראל חייב. <strong>ומר סבר</strong> <small>[וחכם זה,</small> ר' יהודה, <small>סבור]:</small> "כל" <strong>לגרועי אתא</strong> <small>[לגרוע בא],</small> ללמד שאפילו מקצתו חייב.
 <big>ג</big> ושואלים: <strong>ו</strong>לדעת חכמים, <strong>כמה תהא שותפות של גוי</strong> בעובר, <strong>ותהא פטורה מן הבכורה? אמר רב הונא: אפילו</strong> אין לו אלא <strong>אזנו. מתקיף לה</strong> <small>[מקשה על כך]</small> <strong>רב נחמן: ולימא ליה</strong> <small>[ושיאמר לו]</small> הכהן לגוי: <strong>שקיל אזנך וזיל</strong> <small>[קח את אזנך ולך]!</small>
 ומעירים: <strong>איתמר</strong> <small>[נאמר]</small> שנחלקו אמוראים בנושא זה, <strong>רב חסדא אמר:</strong> אם יש לגוי שותפות ב<strong>דבר שעושה אותו</strong> <strong>נבלה</strong> כלומר, שאם יינטל ממנו ימות — הריהו פוטר מבכורה, <strong>ורבא אמר:</strong> אם יש לגוי שותפות ב<strong>דבר שעושה אותו טריפה</strong> שאינו מת מיד אם יינטל, אבל התורה אסרה אותו באכילה מפני שהוא עתיד למות מחמת כן.
  ושואלים:  <strong>במאי קמיפלגי</strong> <small>[במה הם חלוקים]?</small> ומשיבים: <strong>ב</strong>שאלה האם <strong>טריפה</strong> שאסרה התורה <strong>חיה,</strong> האם היא יכולה להמשיך ולחיות כך לאורך זמן. <strong>למאן דאמר</strong> <small>[ל</small>דעת <small>מי שאומר]</small> כי שותפות הגוי ב<strong>דבר שעושה אותו טריפה</strong> פוטרת מן הבכורה, הרי זה משום שהוא <strong>קסבר</strong> <small>[סבור]</small> ש<strong>טריפה אינה חיה,</strong> ויש לגוי איפוא חלק מהותי בבהמה. <strong>ולמאן דאמר</strong> <small>[ול</small>דעת <small>מי שאומר]</small> ששותפות הגוי ב<strong>דבר שעושה אותו נבלה</strong> פוטרת מן הבכורה — הרי זה משום שאינה יכולה לחיות בלא חלק זה, <strong>אבל טריפה</strong> — <strong>חיה.</strong>
 <strong>אמרוה רבנן קמיה</strong> <small>[אמרו חכמים לפני]</small> <strong>רב פפא: הא</strong> <small>[זה]</small> שאמר <strong>רב הונא,</strong> ששותפות הגוי אפילו באזנו של הבכור פוטרת, <strong>ו</strong>זה שאמרו <strong>רב חסדא ורבא,</strong> שדווקא אם היה שותף בעיקר חייה של הבהמה הרי זה פוטר — <strong>לא פליגי</strong> <small>[אינם חלוקים],</small> <strong>הא</strong> <small>[זה]</small> שאמר רב הונא — <strong>בו,</strong> בעובר, <strong>הא</strong> <small>[זה]</small> שאמרו רב חסדא ורבא — <strong>באמו.</strong>
 <strong>אמר להו</strong> <small>[להם]</small> <strong>רב פפא: מאי שנא</strong> <small>[במה שונה]</small> <strong>בו,</strong> שדי בשותפות באוזנו — משום <strong>דבעינן</strong> <small>[שאנו צריכים]</small> לקיים <strong>"כל בכור"</strong> (שמות יג, טו) <strong>וליכא</strong> <small>[ואין כאן],</small> ב<strong>אמו נמי</strong> <small>[גם כן]</small> <strong>בעינן</strong> <small>[אנו צריכים]</small> <strong>"כל מקנך תזכר"</strong> (שמות לד, יט) <strong>וליכא</strong> <small>[ואין כאן]!</small> <strong>אלא, לא שנא</strong> <small>[אינו שונה],</small> וכשם שהם חלוקים בעובר כך הם חלוקים באם.
 <strong>מתקיף לה</strong> <small>[מקשה על כך]</small> <strong>מר בר רב אשי:</strong> ומדוע אם עיקר חייו של העובר בידיו של הגוי הרי זה פוטר מן הבכורה? <strong>מאי שנא</strong> <small>[במה שונה]</small> הדבר <strong>מנפלים, דאף על גב דלאו בני חיותא נינהו קדשי</strong> <small>[שאף על פי שאין להם חיות</small> וכנבילה הם, הריהם קדושים], <strong>דאמר מר</strong> <small>[שאמר החכם]</small> על הכתוב: <strong>"פטר שגר בהמה</strong> וכו' הזכרים לה' " (שמות יג, יב) — העובר <strong>שגר בבהמה,</strong> שמקומו ברחם אמו, ויצא קודם זמנו, גם הוא קדוש בבכורה!
  ומשיבים:  <strong>התם</strong> <small>[שם,</small> בנפלים] <strong>כיון דלא עריבו בהו</strong> <small>[שלא נתערבו בהם</small><small>]</small> <strong>חולין</strong> — <strong>קרינא בהו</strong> <small>[קוראים אנו בהם]</small> <strong>בבהמה "כל בכור...</strong> בישראל", אבל <strong>הכא</strong> <small>[כאן],</small> כשיש לגוי חלק בעוברים, <strong>כיון דעריבו בהו</strong> <small>[שמעורבים בהם]</small> <strong>חולין</strong> — <strong>לא קרינא בהו</strong> <small>[אין קוראים בהם]</small> <strong>"כל בכור</strong> בישראל".
 מסופר, פעם אחת <strong>ר' אלעזר לא על לבי מדרשא</strong> <small>[לא נכנס לבית המדרש],</small> <strong>אשכחיה</strong> <small>[מצא אותו]</small> את <strong>ר' אסי, אמר ליה</strong> <small>[לו]:</small> <strong>מאי אמור רבנן בי מדרשא</strong> <small>[מה אמרו חכמים בבית המדרש]?</small> <strong>אמר ליה</strong> <small>[לו]:</small>
## דף ג:
 <strong>הכי</strong> <small>[כך]</small> <strong>אמר ר' יוחנן: אפילו</strong> יש לגוי בבהמה איבר שאם יינטל יהיה בה <strong>מום קל,</strong> הריהי פטורה מן הבכורה. ועוד אמר ר' יוחנן, <strong>והדתנן</strong> <small>[וזו ששנינו</small> במשנה<small>]:</small> <strong>רחל שילדה</strong> בכור שהוא <strong>מין עז, ועז שילדה מין רחל</strong> — <strong>פטורה מן הבכורה, ואם יש בו מקצת סימנין</strong> של אימו — <strong>חייב</strong> בבכורה, מכל מקום אין מקריבים אותו, לפי ש<strong>מום קבוע הוי</strong> <small>[הוא],</small> שאינו עתיד לעבור, שמותר לכהן <strong>לשחוט עליו</strong> (בגללו) את הבכור מחוץ למקדש.
  ושואלים:  <strong>בשלמא</strong> <small>[נניח]</small> מה שאמר ר' יוחנן: אפילו <strong>מום קל, קא משמע לן</strong> <small>[</small>הריהו <small>משמיע לנו]</small> <strong>כ</strong>דברי <strong>רב הונא</strong> בעמוד הקודם, שגם אם אין לגוי שותפות אלא באזנו של עובר הריהו פטור מן הבכורה, <strong>ולאפוקי</strong> <small>[ולהוציא]</small> <strong>מ</strong>דברי <strong>רב חסדא ורבא,</strong> שאמרו שצריך שיהיה לגוי חלק בעובר שאם יינטל יעשה אותו נבילה או טריפה.
 <strong>אלא</strong> מה שאמר ר' יוחנן שרחל שילדה מין עז, אם יש בו מקצת סימנים של אמו הרי זה <strong>מום קבוע</strong> — <strong>מאי קא משמע לן</strong> <small>[מה הוא משמיע,</small> מחדש, <small>לנו]?</small> <strong>דכיון דאישתני הוה ליה מומא</strong> <small>[שכיון שנשתנה</small> ממראה כבש <small>הרי זה מום]?</small> הלוא <strong>תנינא</strong> <small>[</small>כבר <small>שנינו]</small> דבר זה במשנה: אם <strong>פיו</strong> של טלה <strong>דומה כשל חזיר</strong> — <strong>הרי זה מום!</strong>
 <strong>וכי תימא</strong> <small>[ואם תאמר]</small> שהיה מקום לחלק: <strong>התם</strong> <small>[שם]</small> שפיו דומה לשל חזיר — <strong>נשתנה ב</strong>צורת <strong>דבר שאין במינו קדוש בבכורה,</strong> ואילו <strong>הכא</strong> <small>[כאן]</small> שהוא כמין עז <strong>נשתנה בדבר שבמינו קדוש בבכורה,</strong> והוצרך ר' יוחנן לחדש שאף זה נחשב מום — <strong>הא נמי תנינא</strong> <small>[זו גם כן שנינו]</small> ברשימת בעלי המומים שמותר לשוחטם מחוץ למקדש: <strong>עינו אחת</strong> של כבש <strong>גדולה ואחת קטנה</strong>, 
 <strong>ותנא</strong> <small>[ושנה</small> החכם<small>]</small> בהסבר המשנה: <strong>גדולה</strong> — <strong>גדולה כשל עגל, וקטנה</strong> — <strong>קטנה כשל אווז!</strong> ומוסיפים: <strong>בשלמא</strong> <small>[נניח]</small> כשהוא אומר <strong>קטנה כשל אווז,</strong> יכול אתה לומר כי טעם הדבר הוא — משום ש<strong>אין במינו קדוש בבכורה,</strong> שאין דין בכורה בעוף. <strong>אלא גדולה כשל עגל,</strong> הלוא <strong>יש במינו קדוש בבכורה! אלא לאו משום דאמרינן</strong> <small>[האם לא משום שאנו אומרים]:</small> <strong>כיון דאישתני הוה ליה מומא</strong> <small>[כיון שהשתנה</small> מצורת כבש <small>הרי זה מום]?</small> ואם כן לא חידש ר' יוחנן דבר!
  ודוחים:  <strong>לא,</strong> טעם הדבר שעינו גדולה כשל עגל הרי זה מום — אין זה משום שנשתנה מצורת כבש, אלא <strong>משום דהוה ליה</strong> <small>[שהוא נעשה]</small> <strong>שרוע,</strong> שנזכר בתורה ברשימת בעלי המומים (ויקרא כב, כג), כלומר, שאחד מאיבריו גדול במיוחד. ומעירים: <strong>הכי נמי מסתברא</strong> <small>[כך גם כן מסתבר</small> לומר<small>],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מומין אלו</strong> שמנתה המשנה בבהמה, שפוסלים אותה להקרבה, <strong>בין</strong> מומין <strong>קבועין בין עוברין</strong> — <strong>פוסלין</strong> באדם, שאם היו בכהן — הריהו פסול לעבודה. <strong>יתר עליהן</strong> על מומי הבהמה, מומים נוספים ב<strong>אדם,</strong> ובכללם — אם היו <strong>עיניו שתיהן גדולות</strong> או <strong>שתיהן קטנות.</strong>
 וטעם הדבר: <strong>גבי</strong> <small>[אצל]</small> <strong>אדם הוא דכתיב</strong> <small>[שנאמר]:</small> <strong>"איש איש מזרע אהרן"</strong> (ויקרא כב, ד), <strong>דבעינן</strong> <small>[שצריכים אנו]</small> לעבודת המקדש <strong>איש</strong> שהוא <strong>שוה</strong> (רגיל) <strong>בזרעו של אהרן,</strong> ולא משונה. <strong>אבל</strong> ב<strong>בהמה,</strong> אם עיניה <strong>שתיהן גדולות</strong> או <strong>שתיהן קטנות</strong> — <strong>נמי לא הוי מומא</strong> <small>[גם כן איננו מום].</small>
 ויש לשאול: עינו <strong>אחת גדולה ואחת קטנה מאי טעמא</strong> <small>[מה טעם]</small> הוא מום בבהמה? <strong>אי</strong> <small>[אם]</small> <strong>משום שינוי,</strong> שאין הוא נראה ככבש — <strong>אפילו שתיהן גדולות</strong> או <strong>שתיהן קטנות נמי</strong> <small>[גם כן]</small> היה צריך לפסול! <strong>אלא לאו</strong> <small>[</small>האם <small>לא]</small> <strong>משום דהוה ליה</strong> <small>[שהוא]</small> <strong>שרוע?</strong>
 ודוחים: <strong>לא, לעולם אימא</strong> <small>[אומר]</small> <strong>לך</strong> שהטעם בעינו אחת גדולה ואחת קטנה הוא <strong>משום שינוי,</strong> ו<strong>שינוי הוי מומא</strong> <small>[הרי הוא מום].</small> <strong>ודקא קשיא</strong> <small>[ו</small>מה <small>שהיה קשה]</small> <strong>לך:</strong> אם משום שינוי, <strong>אפילו שתיהן גדולות</strong> או <strong>שתיהן קטנות</strong> צריך היה להיות מום — <strong>התם</strong> <small>[שם]</small> אין זה נחשב שינוי, שבהמה בריאה ושמנה במיוחד עיניה גדולות, וכחושה במיוחד עיניה קטנות. ודוקא בעין אחת גדולה ואחת קטנה הרי זה נחשב כשינוי שהוא מום, שכן <strong>אי מחמת בריותא יתירא</strong> — <strong>תרווייהו בעי למיברא</strong> <small>[אם מחמת בריאות יתירה</small> — <small>שתיהם היו צריכות להבריא],</small> <strong>אי מחמת כחישותא יתירא תרווייהו בעי מיכחש</strong> <small>[אם מחמת כחש יתר</small> — <small>שתיהם היו צריכות לכחוש].</small>
 <big>א</big> כאמור לעיל נחלקו ר' יהודה וחכמים האם שותפות הגוי בבהמה פוטרת מן הבכורה. ובענין זה מסופר, <strong>ההיא גיורתא דהוו מסרין לה אחי חיותא לפטומה</strong> <small>[גיורת אחת שהיו מוסרים לה אחיה</small> הגויים <small>בהמות לפיטום]</small> ולהשתתף בשבח שתשביח הפרה, <strong>אתאי לקמיה</strong> <small>[באה לפני]</small> <strong>רבא</strong> לשאול האם הבכורות של בהמות אלו קדושים בבכורה. <strong>אמר לה: לית דחש לה להא</strong> <small>[אין מי שחושש לה ל</small>הלכה <small>זו]</small> של <strong>ר' יהודה,</strong> ש<strong>אמר: שותפות גוי חייבת בבכורה.</strong>
 <big>ב</big> ועוד מסופר, <strong>רב מרי בר רחל הויא ליה ההיא חיותא</strong> <small>[היה לו</small> עדר <small>בעלי חיים,</small> בהמות<small>],</small> <strong>הוה מקנה לאודנייהו</strong> <small>[היה מקנה את אוזניהם]</small> של העוברים <strong>לגוי</strong> כדי להפקיעם מן הבכורה, וכך לא היו קדושים בבכורה בלידתם (שאין קדושת בכורה חלה אלא בשעת הלידה, ובשעת הלידה יש לגוי בהם חלק). <strong>ו</strong>מכל מקום <strong>אסר להו</strong> <small>[</small>היה <small>אוסר אותם</small> את הבכורות<small>]</small> <strong>בגיזה ועבודה</strong> כדין בכור, שאסור לגזוז את צמרו ולעבוד בו, <strong>ויהיב להו</strong> <small>[ו</small>כן היה <small>נותן אותם]</small> <strong>לכהנים,</strong> כדין בכור. <strong>ו</strong>מסופר כי <strong>כלאי חיותא</strong> <small>[כלו,</small> מתו, <small>הבהמות]</small> של <strong>רב מרי בר רחל.</strong>
 ושואלים: <strong>וכי מאחר דאסר להו</strong> <small>[ש</small>היה <small>אוסר אותם]</small> <strong>בגיזה ועבודה, ויהיב להו</strong> <small>[ונותן אותם]</small> <strong>לכהנים,</strong> כדין בכור, <strong>אמאי מקנה להו לאודנייהו</strong> <small>[מדוע</small> היה <small>מקנה את אוזניהם]</small> מתחילה <strong>לגוי,</strong> ומפקיעם מן הבכורה? ומשיבים: עשה כן מחשש <strong>דלמא אתי בהו</strong> <small>[שמא יבואו בהם]</small> <strong>לידי תקלה,</strong> שיגזזו אותם או יעבדו בהם. ושואלים: <strong>אי הכי</strong> <small>[אם כך],</small> <strong>מאי טעמא כלו חיותא</strong> <small>[מה הטעם כלו הבהמות]</small> של <strong>רב מרי?</strong> מדוע נענש? ומשיבים: <strong>משום דמפקע להו מקדושתייהו</strong> <small>[ש</small>היה <small>מפקיע אותם מקדושתם]</small> על ידי מכירת אוזניהם.
  ומקשים:  <strong>והאמר</strong> <small>[והרי אמר]</small> <strong>רב יהודה: מותר לאדם להטיל מום בבכור קודם שיצא לאויר העולם!</strong> ומשיבים: <strong>התם</strong> <small>[שם]</small> שמטיל בו מום — <strong>מקדושת מזבח קא מפקע ליה</strong> <small>[הוא מפקיע אותו],</small> שאינו ראוי להקרבה. אבל <strong>מקדושת כהן,</strong> שיהיה של הכהן, <strong>לא מפקע ליה</strong> <small>[אינו מפקיע אותו],</small> <strong>הכא</strong> <small>[כאן],</small> שמוכר את אוזנו לגוי — <strong>אפילו מקדושת כהן קא מפקע ליה</strong> <small>[מפקיע אותו],</small> שהרי שותפות הגוי פוטרת את העובר מן הבכורה.
 <strong>ואיבעית אימא</strong> <small>[ואם תרצה אמור]</small> הסבר אחר, מדוע מתו בהמותיו של רב מרי בר רחל: <strong>רב מרי בר רחל ידע לאקנויי</strong> <small>[יודע</small> היה <small>להקנות]</small> לגוי <strong>קנין גמור</strong> את אוזנו של העובר, <strong>ו</strong>אולם <strong>חזי ליה איניש אחרינא, ואזיל ועביד</strong> <small>[רואה</small> היה <small>אדם אחר</small> את רב מרי עושה כן, <small>והולך ועושה</small> כמותו<small>],</small> למכור את אוזן העובר לגוי, <strong>וסבר</strong> <small>[וסבור]</small> כי <strong>רב מרי מילתא הוא דעבד</strong> <small>[דבר</small> של מה בכך <small>הוא שעשה]</small> לצורך הקנאה זו, הפקעת הבכורה, ואין לדקדק בדבר ולהקנות כראוי. <strong>ואתי</strong> <small>[ובא]</small> <strong>בה</strong> אותו אדם <strong>לידי תקלה,</strong> שלא להקנות כראוי, ומשום כך מתו בהמותיו של רב מרי, שבאה תקלה על ידן.
 <big>ג משנה</big> <strong>כהנים ולוים פטורין</strong> מפדיון פטר חמור שלהם <strong>מקל וחומר: אם פטרו את</strong> בכורותיהם <strong>של ישראל במדבר</strong> מן הבכורה, שנפדו על ידם, שנאמר: "קח את הלויים תחת כל בכור בבני ישראל" (במדבר ג, מה), <strong>דין הוא שיפטרו את</strong> בכורות חמוריהם <strong>של עצמן</strong> מן הבכורה.
## דף ד.
 <big>א גמרא</big> מלשון המשנה "אם פטרו את של ישראל במדבר", משמע שהכהנים והלויים עצמם באו תחת פטרי חמוריהם של ישראל. ותמהים: <strong>אינהו פטרי</strong> <small>[</small>וכי <small>הם</small> עצמם <small>פטרו]?</small> הלוא <strong>אדם</strong> — <strong>אדם פטר, בהמה</strong> — <strong>בהמה פטרה, דכתיב</strong> <small>[שנאמר]:</small> <strong>"קח את הלוים תחת</strong> כל <strong>בכור בבני ישראל ואת בהמת הלוים תחת בהמתם"</strong> (במדבר ג, מה)!
 <strong>אמר אביי, הכי קאמר</strong> <small>[כך הוא,</small> התנא <small>אומר]:</small> <strong>כהנים ולוים</strong> — <strong>פטורין בהמתם</strong> מן הבכורה <strong>מקל וחומר: אם הפקיעה</strong> (הוציאה, פטרה) <strong>בהמתם של לוים</strong> (בני לוי, כהנים ולויים) <strong>בהמה של ישראל במדבר</strong> מן הבכורה — <strong>דין הוא שתפקיע את</strong> בהמתם <strong>של עצמן</strong> מן הבכורה.
 <strong>אמר ליה</strong> <small>[לו]</small> <strong>רבא:</strong> כיצד יכול אתה לפרש את הקל וחומר שבמשנה על בהמתם של הכהנים והלויים? <strong>והא "פטרו" אינהו קתני</strong> <small>[והרי פטרו הם,</small> הכהנים והלויים, הוא <small>שונה],</small> ולא בהמתם פטרה!
 <strong>ועוד, אם איתא</strong> <small>[אם כן הוא],</small> שבהמתם פטורה מקל וחומר — <strong>אפילו מבכור בהמה טהורה נפטרו</strong> <small>[ייפטרו]</small> הכהנים והלויים, שהרי גם בהמה טהורה שלהם פטרה בהמה טהורה של ישראל במדבר. <strong>אלמה תנן</strong> <small>[מדוע שנינו]</small> להלן: <strong>לא נפטרו</strong> הכהנים והלויים <strong>מבכור בהמה טהורה, אלא מפדיון הבן ופטר חמור?</strong>
 <strong>אלא אמר רבא, הכי קתני</strong> <small>[כך</small> הוא <small>שונה]</small> במשנה: <strong>כהנים ולוים פטרו הן עצמן מקל וחומר, אם הפקיעה קדושתן של לוים קדושה של</strong> בכורי <strong>ישראל במדבר, לא יפקיע את</strong> קדושת הבכורה <strong>של</strong> בכורי הלויים <strong>עצמן?</strong>
 ויש לשאול: <strong>אשכחן</strong> <small>[מצאנו</small> איפוא<small>]</small> מקור לפטור את הלויים מדין בכור <strong>אדם, בהמה טמאה</strong> (כלומר, פטר חמור) שלהם, <strong>מנלן</strong> <small>[מנין לנו]?</small> על כך יש להשיב, <strong>אמר קרא</strong> <small>[הכתוב]:</small> <strong>"אך פדה תפדה את בכור האדם ואת בכור הבהמה הטמאה תפדה"</strong> (במדבר יח, טו), כדי להקישם זה לזה: <strong>כל שישנו בבכור אדם</strong> — <strong>ישנו בבכור בהמה טמאה, וכל שאינו בבכור אדם</strong> — <strong>אינו בבכור בהמה טמאה.</strong>
 בעקבות דיון זה <strong>אמר ליה</strong> <small>[לו]</small> <strong>רב ספרא לאביי</strong> בתמיהה: <strong>לדידך דאמרת</strong> <small>[לשיטתך שאתה אומר]</small> ש<strong>בהמתם</strong> של הלויים נפטרה מן הבכורה בקל וחומר, שהרי הפקיעה את בהמתם של ישראל מן הבכורה, צריכים אנו לומר: <strong>בן</strong> שבט <strong>לוי דהוה ליה</strong> <small>[שהיה לו]</small> <strong>שה דאפקע</strong> <small>[שהפקיע]</small> פטרי חמורי ישראל במדבר מן הבכורה — <strong>ליפקע</strong> <small>[שיפקע]</small> דין בכורה מבהמותיו, אבל זה <strong>דלא הוה ליה שה דליפקע</strong> <small>[שלא היה לו שה שיפקיע]</small> — <strong>לא ליפקע</strong> <small>[שלא יפקע].</small>
 וכן יש להקשות: <strong>בין לדידך</strong> <small>[לשיטתך]</small> ו<strong>בין ל</strong>שיטת <strong>רבא,</strong> שלדעת שניכם נפטרו הלויים עצמם מתוך שהפקיעו את קדושת בכורות ישראל, יש להסיק: דווקא לוי <strong>בן חדש,</strong> שנמנה במנין הלויים שבאו תחת בכורות ישראל, <strong>דאפקע</strong> <small>[ש</small>יכול היה <small>להפקיע]</small> — <strong>ליפקע</strong> <small>[שיפקע]</small> דין הבכורה ממנו, <strong>פחות מבן חדש דלא אפקע</strong> <small>[שלא</small> יכול היה <small>להפקיע]</small> בכורה במדבר — <strong>לא ליפקע</strong> <small>[שלא יפקע]</small> דין הבכורה ממנו!
  ועוד, אשה <strong>לויה</strong> שילדה בן ואביו ישראל — <strong>לא תיפקע</strong> <small>[תפקע]</small> קדושת הבכורה ממנה, שהרי הנשים לא נמנו במנין הלויים שבאו תחת בכורות ישראל, <strong>אלמה</strong> <small>[מדוע]</small> <strong>אמר רב אדא בר אהבה: לויה שילדה</strong> — <strong>בנה פטור מחמש סלעים</strong> של פדיון הבן?
  ודוחים:  <strong>הא לא קשיא</strong> <small>[זו אינה קשה],</small> <strong>כ</strong>מו שאמר <strong>מר בריה</strong> <small>[בנו]</small> של <strong>רב יוסף משמיה</strong> <small>[משמו]</small> של <strong>רבא,</strong> ש<strong>אמר:</strong> ממה שנאמר בענין קדושת הבכור <strong>"פטר רחם"</strong> (שמות יג, יב ועוד) יש ללמוד כי <strong>בפטר רחם תלה רחמנא</strong> <small>[תלתה התורה]</small> את דין הבכורה, כלומר, באם היולדת. וכיון שכן — כל שנולד ללויה הריהו פטור מן הבכורה.
  וחוזר ומקשה רב ספרא על שיטת אביי ורבא: <strong>ואהרן שלא היה</strong> מנוי <strong>באותו מנין</strong> של הלויים, ואם כן לא הפקיע את הקדושה מבכור ישראל — <strong>לא ליפקע</strong> <small>[יפקע]</small> דין בכורה ממנו, <strong>דתניא</strong> <small>[ששנויה</small> ברייתא<small>]:</small> <strong>למה נקוד</strong> (רשומות נקודות) <strong>על</strong> המלה <strong>"אהרן" שבחומש הפקודים,</strong> בפסוק "כל פקודי הלויים אשר פקד משה ואהרן" (במדבר ג, לט) — כדי ללמד <strong>שלא היה באותו מנין</strong> של הלויים!
  ומשיבים, <strong>אמר קרא</strong> <small>[המקרא]</small> בענין זה: <strong>"הלוים"</strong> (במדבר ג, מה), לומר: <strong>הוקשו כל הלוים זה לזה,</strong> ואף לוי שלא הפקיע בעצמו את בכורות ישראל פוקע ממנו דין בכורה.
  ומוסיפים:  <strong>כהנים</strong> ובכללם אהרן, מנלן <small>[מנין לנו]</small> שגם הם בכלל זה — <strong>כ</strong>דברי <strong>ר' יהושע בן לוי,</strong> ש<strong>אמר ר' יהושע בן לוי: בעשרים וארבעה מקומות נקראו</strong> ה<strong>כהנים "לוים", וזה אחד מהן: "והכהנים הלוים בני צדוק"</strong> (יחזקאל מד,טו), ומשם יש ללמוד כי גם במקום שלא נזכרו במפורש — הריהם בכלל הלויים.
## דף ד:
 ועוד שואלים: <strong>ולדורות מנלן</strong> <small>[מנין לנו]</small> שהכהנים והלויים פטורים מן הבכורה? ומשיבים, <strong>אמר קרא</strong> <small>[הכתוב]</small> באותה פרשה: <strong>"והיו לי הלוים"</strong> (במדבר ג, יח), <strong>"והיו"</strong> — כוונתו <strong>בהווייתן יהו,</strong> כפי שהם, בקדושתם.
 <big>א</big> בדברי רב ספרא שבעמוד הקודם נזכר כי בשעה שנבחרו הלויים במדבר, פטר שה של לוי את פטרי חמוריהם של ישראל מן הבכורה. ושואלים: <strong>וממאי</strong> <small>[ומנין]</small> שהיה הדבר <strong>בשה? אמר רב חסדא: נאמר כסף לדורות</strong> בפדיון בכור אדם ("תפדה בערכך כסף חמשת שקלים", במדבר יח, טז), <strong>ונאמר שה לדורות</strong> בפדיון פטר חמור ("וכל פטר חמור תפדה בשה", שמות יג, יג), ויש ללמוד מזה על זה:
 <strong>מה כסף האמור לדורות</strong> — <strong>בו פדו לדורות,</strong> וגם <strong>בו פדו לאותה שעה,</strong> שהרי הבכורות העודפים על מנין הלויים צריכים היו לפדות עצמם בחמשה שקלים (ראה במדבר ג, מז), <strong>אף שה האמור לדורות</strong> — <strong>בו פדו לדורות, בו פדו באותה שעה.</strong>
 ודוחים את ההוכחה: <strong>מה לכסף</strong> שפדו בו לשעה ולדורות, שהרי הוא משמש באופן כללי לפדיון, <strong>שכן פודין בו הקדשות ומעשר שני,</strong> אבל לא מצאנו כן לגבי שה!
 <strong>אלא</strong> מכאן יש ללמוד, ש<strong>אמר קרא</strong> <small>[הכתוב]:</small> <strong>"אך פדה תפדה את בכור האדם ואת בכור הבהמה הטמאה תפדה"</strong> (במדבר יח, טו), והכתוב מקישם זה לזה: <strong>מה בכור אדם לא חלקת בין לדורות בין לאותה שעה</strong> שהוא נפדה <strong>בכסף, אף בהמה טמאה</strong> — <strong>לא תחלוק בו בין לדורות בין לאותה שעה,</strong> שהוא נפדה <strong>בשה.</strong>
 <big>ב</big> ועוד בפדיון פטרי החמורים שבאותה שעה, שנלקחו הלויים תחת בכורות ישראל ובהמות הלויים תחת בכורות בהמות ישראל. <strong>אמר ר' חנינא: שה אחד של בן לוי</strong> במדבר <strong>פטר כמה פטרי חמורים מישראל. אמר אביי: תדע</strong> שכן הוא, <strong>שהרי מנה הכתוב עודפים באדם,</strong> שהזכיר הכתוב שהיו בכורות ישראל יתירים על מנין הלויים מאתיים שבעים ושלושה, והוצרכו לפדיון בכסף, <strong>ולא מנה עודפין בבהמה.</strong>
 ושואלים: <strong>ממאי</strong> <small>[ממה,</small> מניין<small>]</small> אתה מוכיח? <strong>דילמא לא הוי נפישי להו בהמות טובא</strong> <small>[שמא לא היו להם</small> לישראל <small>בהמות הרבה],</small> ולא היו בכורי החמורים עודפים על בהמות הלויים! ומשיבים: <strong>לא סלקא דעתך</strong> <small>[לא יעלה על דעתך]</small> לומר כן, <strong>דכתיב</strong> <small>[ש</small>הרי <small>נאמר]:</small> <strong>"ומקנה רב היה לבני ראובן ולבני גד"</strong> (במדבר לב, א).
  ומקשים:  <strong>דילמא אפילו הכי</strong> <small>[שמא אפילו כך],</small> <strong>פשוטים דלוים הוו קיימי לבהדי</strong> <small>[</small>בהמות <small>פשוטות של הלויים,</small> שאינן בכורות, <small>היו עומדות,</small> שוות במספרן, <small>כנגד]</small> <strong>בכורי</strong> בהמות <strong>ישראל!</strong> ומשיבים: מכל מקום, ראיה יש לדבר מלשון המקרא, שכן <strong>אמר קרא</strong> <small>[הכתוב]:</small> קח את הלויים תחת כל בכור בבני ישראל, <strong>ואת בהמת הלוים תחת בהמתם"</strong> (במדבר ג, מה) — <strong>בהמה אחת</strong> ("בהמת") <strong>תחת בהמות הרבה</strong> ("בהמות").
  ומקשים:  <strong>ואימא</strong> <small>[ואמור]</small> כי "בהמת" משמעו לשון כללית, כמו <strong>"בהמה רבה"</strong> (יונה ד, יא)! ומשיבים: <strong>אם כן, ליכתוב קרא</strong> <small>[שיכתוב המקרא]</small> <strong>או "בהמה תחת בהמה" או "בהמתם תחת בהמתם", מאי</strong> <small>[מה]</small> משמעות שינוי הלשון <strong>"בהמת תחת בהמתם"?</strong> <strong>שמע מינה</strong> <small>[למד מכאן]</small> כי <strong>חד פטר טובא</strong> <small>[אחד</small> של לויים <small>פטר הרבה</small> של ישראל<small>].</small>
 <strong>אמר רבא, אף אנן נמי תנינא</strong> <small>[אנו גם כן שנינו]</small> כדברי ר' חנינא, במשנה להלן: <strong>ופודה בו,</strong> בשה אחד, <strong>פעמים הרבה,</strong> שנותנו לכהן בפדיון פטר חמור, וחוזר ולוקחו ממנו, ופודה בו פטר חמור נוסף, וכן הלאה. ולפי זה <strong>ר' חנינא</strong> לא חידוש משלו אמר, אלא <strong>טעמא דמתניתא</strong> <small>[</small>את <small>טעמה של המשנה]</small> הוא <strong>מפרש, והכי קאמר</strong> <small>[וכך</small> הוא <small>אומר]:</small> <strong>מאי טעמא</strong> <small>[מה טעם]</small> <strong>פודה בו פעמים הרבה? משום</strong> ש<strong>שה אחד של בן לוי פוטר</strong> היה במדבר <strong>כמה פטרי חמורים של ישראל.</strong>
 <big>ג</big> ובענין קדושת הבכורות שבמדבר, <strong>איתמר</strong> <small>[נאמר],</small> <strong>ר' יוחנן אמר: קדשו בכורות</strong> שנולדו <strong>במדבר</strong> (בין בכור אדם ובין בכור בהמה), <strong>וריש לקיש אמר: לא קדשו בכורות</strong> שנולדו <strong>במדבר.</strong>
 ומסבירים את טעמיהם, <strong>ר' יוחנן אמר קדשו בכורות</strong> שנולדו <strong>במדבר</strong> — <strong>דרחמנא אמר</strong> <small>[ש</small>הרי <small>התורה אמרה]</small> <strong>ליקדשו</strong> <small>[שיתקדשו], כדכתיב</small> <small>[כמו שנאמר]</small> קודם יציאת מצרים: <strong>"קדש לי כל בכור"</strong> (שמות יג, ב).
 <strong>וריש לקיש אמר:</strong> אמנם קדשו הבכורות שבמצרים, אבל <strong>לא קדשו בכורות</strong> שנולדו <strong>במדבר.</strong> וראייתו, <strong>מדכתיב</strong> <small>[ממה שנאמר]</small> בענין הבכורות: <strong>"והיה כי יביאך</strong> אל ארץ הכנעני" (שמות יג, יא) <strong>וכתיב בתריה</strong> <small>[ונאמר אחריו]:</small> <strong>"והעברת</strong> כל פטר רחם לה'" (במדבר ג, יב), ו<strong>מכלל</strong> הדברים אתה למד <strong>דמעיקרא</strong> <small>[שמתחילה],</small> במדבר, אלה שנולדו שם <strong>לא</strong> <strong>קדוש</strong> <small>[קדשו].</small>
 <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> ממה ששנינו במשנה: <strong>עד שלא הוקם המשכן</strong> במדבר <strong>היו במות מותרות,</strong> כלומר, מותר היה לכל אחד לבנות מזבח ולהקריב עליו קרבן, ועבודה של הקרבת הקרבנות היתה <strong>בבכורות.</strong> הרי שהיו הבכורות קדושים במדבר! <strong>אמר ליה</strong> <small>[לו]</small> ריש לקיש: מדובר שם <strong>באותן</strong> בכורות <strong>שיצאו ממצרים,</strong> ולא אלו שנולדו במדבר.
 ומעירים: <strong>הכי נמי מסתברא</strong> <small>[כך גם כן מסתבר],</small> שהבכורות שיצאו ממצרים הם שהקריבו קודם שהוקם המשכן, <strong>דאי לא תימא הכי</strong> <small>[שאם לא תאמר כך],</small> וכי <strong>בן שנה בר מיעבד</strong> <small>[בן עשיית]</small> <strong>עבודה הוא?</strong> והרי שנה לאחר שיצאו ממצרים כבר הוקם המשכן.
  ושואלים:  <strong>ודקארי לה מאי קארי לה</strong> <small>[ומי שמקשה אותה,</small> ר' יוחנן שמביא ראיה זו כנגד ריש לקיש, <small>מהו מקשה אותה]?</small> הרי ברור שהבכורות שנולדו במצרים הם שהקריבו באותה שעה!
  ומשיבים:  <strong>הכי קא קשיא ליה</strong> <small>[כך קשה לו]:</small> <strong>אי אמרת בשלמא דלא פסיק קדושתייהו</strong> <small>[נניח אם אתה אומר שלא פסקה קדושתם]</small> של בכורות, משעה שנאמר במצרים "קדש לי כל בכור", וגם אלו שנולדו במדבר היו קדושים — <strong>הנך דמעיקרא נמי לא פקעא קדושתייהו</strong> <small>[אלה שמתחילה,</small> הבכורות שנולדו במצרים, <small>גם כן לא פקעה קדושתם],</small> ולכן הקריבו קודם שהוקם המשכן. <strong>אלא אי אמרת דפסק קדושתייהו</strong> <small>[אם אתה אומר שפסקה קדושתם]</small> של בכורות, ולא קדשו בכורות במדבר — <strong>הנך דמעיקרא נמי פקעא ליה קדושתייהו</strong> <small>[אלה שמתחילה גם כן פקעה קדושתם]!</small>
 <strong>ואידך</strong> <small>[והאחר,</small> ריש לקיש<small>]</small> משיב: אין מכאן ראיה, אלא <strong>דקדוש</strong> — <strong>קדוש</strong> <small>[</small>מי <small>שקדש</small> במצרים — <small>קדש]</small> ושוב לא פקעה קדושה ממנו, מי <strong>דלא קדוש</strong> — <strong>לא קדוש</strong> <small>[</small><small>שלא קדש</small> במצרים — <small>לא קדש</small> במדבר<small>].</small>
 <strong>איתיביה</strong> <small>[הקשה לו]</small> ר' יוחנן לריש לקיש, ממה ששנינו בברייתא: <strong>אותו היום שהוקם המשכן קרבו להם בישראל</strong> כל סוגי הקרבנות, <strong>נדרים ונדבות, חטאות ואשמות, בכורות</strong> בהמה טהורה <strong>ומעשרות</strong> (מעשר בהמה). הרי שהיו בכורות בהמה קדושים במדבר! השיב לו: <strong>הכי נמי</strong> <small>[כך גם כן]</small> מדובר <strong>באותן</strong> בכורות <strong>שיצאו ממצרים</strong> ונתקדשו כבר שם. ומעירים: <strong>ומינה</strong> <small>[וממנה,</small> מברייתא זו עצמה<small>]</small> יש לדייק כדברי ריש לקיש: <strong>אותו היום הוא דקרוב</strong> <small>[שקרבו]</small> בכורות, <strong>מיכן ואילך לא קרוב</strong> <small>[קרבו]!</small>
 ומעירים: הדיון בברייתא זו <strong>איכא דאמרי</strong> <small>[יש אומרים]</small> אותו בלשון זו: <strong>איתיביה</strong> <small>[הקשה לו]</small> <strong>ריש לקיש לר' יוחנן</strong> ממה ששנינו בה: <strong>אותו היום שהוקם המשכן קרבו להם ישראל נדרים ונדבות חטאות ואשמות בכורות ומעשרות.</strong> ונדייק מכאן: <strong>אותו היום</strong> — <strong>אין</strong> <small>[כן],</small> <strong>מיכן ואילך</strong> — <strong>לא.</strong> הרי שלא קדשו בכורות במדבר! ודוחים: <strong>אימא</strong> <small>[אמור]:</small> <strong>מאותו היום ואילך</strong> קרבו כל אותם קרבנות.
 ושואלים: <strong>ומאי קמשמע לן</strong> <small>[ומה הוא משמיע לנו]</small> בכך? ומשיבים: <strong>מאותו היום</strong> ואילך — <strong>אין</strong> <small>[כן],</small> הקריבו אותם קרבנות, אבל <strong>מעיקרא</strong> <small>[מתחילה],</small> קודם שהוקם המשכן — <strong>לא. אלמא</strong> <small>[מכאן]</small> ש<strong>חובות,</strong> כלומר, קרבנות חובה, כגון אלו, <strong>בבמה לא קרוב</strong> <small>[קרבו],</small> אלא דווקא קרבנות נדבה.
 ומציעים: <strong>תא שמע</strong> <small>[בוא</small> ו<small>שמע]</small> ראיה נוספת לשיטת ר' יוחנן, ממה ששנינו בברייתא: <strong>נמצאת אתה אומר: בשלשה מקומות קדשו בכורות לישראל: במצרים, ובמדבר, ובכניסתן</strong> של <strong>ישראל לארץ. במצרים מהו אומר? "קדש לי כל בכור"</strong> (שמות יג, ב), <strong>במדבר הוא אומר: "כי לי כל בכור בבני ישראל"</strong> (במדבר ח, יז), <strong>בכניסתם לארץ הוא אומר: "והיה כי יביאך</strong> ה' אל ארץ הכנעני וכו' <strong>והעברת</strong> כל פטר רחם לה' "(שמות יג, יא). הרי שבכורות קדשו במדבר!
 <strong>אמר רב נחמן בר יצחק:</strong> כוונת הברייתא היא ש<strong>בשלשה מקומות הוזהרו</strong> (נצטוו) ישראל <strong>על הבכורות ליקדש, ו</strong>אולם <strong>לא קדשו</strong> בפועל. ומקשים: <strong>ו</strong>לפי זה, <strong>במצרים נמי לא קדוש</strong> <small>[גם כן לא קדשו]?</small> <strong>הא קאמרינן דקדוש</strong> <small>[הרי אמרנו שקדשו]</small> לדעת הכל! ומשיבים: <strong>הכי קאמר</strong> <small>[כך אומר]</small> התנא: בשלשה מקומות הוזהרו, <strong>מהן קדשו</strong> (במצרים ובארץ) <strong>ומהן לא קדשו</strong> (במדבר).
 <strong>מתקיף לה</strong> <small>[מקשה על כך]</small> <strong>רב פפא: ו</strong>האם <strong>במדבר לא קדשו? והכתיב</strong> <small>[והרי נאמר]</small> בשעה שנבחרו הלויים תחת בכורות ישראל: <strong>"פקד כל בכר זכר לבני ישראל</strong> מבן חדש ומעלה" (במדבר ג, מ), ואלו בוודאי נולדו במדבר, שהרי מניין זה היה בשנה השנית לצאתם ממצרים! <strong>אלא, אי איתמר הכי איתמר</strong> <small>[אם נאמר</small> שנחלקו ר' יוחנן וריש לקיש בענין זה, <small>כך נאמר],</small> <strong>ר' יוחנן אמר: קדשו</strong> בכורות במדבר <strong>ולא פסקו</strong> מקדושתם, <strong>וריש לקיש אמר: קדשו</strong> בכורות במדבר עד אותה שעה,
## דף ה.
 <strong>ופסקו</strong> מאותה שעה שנמנו במדבר.
  ושואלים:  <strong>בשלמא</strong> <small>[נניח,</small> מובן הדבר<small>]</small> לשיטתו של <strong>ריש לקיש,</strong> שלא קדשו יותר עד שנכנסו לארץ — כמו ש<strong>אמר</strong> את ה<strong>טעם,</strong> המקור לדבריו, שנאמר: "והיה כי יביאך אל ארץ הכנעני וכו' והעברת כל פטר רחם" (שמות יג, יא), <strong>אלא ל</strong>שיטת <strong>ר' יוחנן,</strong> שלא פסקו ליקדש גם לאחר המנין שבמדבר, <strong>מאי טעמא</strong> <small>[מה הטעם]?</small>
 <strong>אמר ר' אלעזר:</strong> את <strong>ר' יוחנן חזאי בחילמא</strong> <small>[ראיתי בחלום],</small> וסימן הוא <strong>דמילתא מעליתא אמינא</strong> <small>[שדבר טוב אני אומר]</small> בטעם דבריו: <strong>אמר קרא</strong> <small>[המקרא]</small> באותה שעה "כי לי כל בכור ביום הכותי בארץ מצרים הקדשתי לי כל בכור בישראל מאדם עד בהמה לי יהיו" (במדבר ג, יג), והתוספת <strong>"לי יהיו"</strong> באה להדגיש: <strong>בהוייתן,</strong> כפי שהם, כן <strong>יהו</strong> לי.
  ושואלים:  <strong>ור' יוחנן,</strong> את הפסוק הזה <strong>"והיה כי יביאך... והעברת" מאי עביד ליה</strong> <small>[מה עושה הוא בו]?</small> ומשיבים: <strong>ההוא מיבעי ליה</strong> <small>[אותו פסוק נצרך לו]</small> <strong>לכ</strong> מו ששנה ה<strong>תנא דבי</strong> <small>[מבית מדרשו]</small> של <strong>ר' ישמעאל: עשה מצוה זו</strong> של קידוש בכורות, <strong>שבשבילה,</strong> כלומר, בגללה, <strong>תיכנס לארץ.</strong>
 <strong>אמר ליה</strong> <small>[לו]</small> <strong>רב מרדכי לרב אשי: אתון הכי מתניתו לה</strong> <small>[אתם כך אתם שונים אותה]</small> את מחלוקת ר' יוחנן וריש לקיש, <strong>אנן איפכא מתנינן לה</strong> <small>[אנו להיפך שונים אנו אותה],</small> <strong>ר' יוחנן אמר: לא קדשו בכורות במדבר, וריש לקיש אמר: קדשו בכורות במדבר.</strong>
 <strong>אמר ליה</strong> <small>[לו]</small> רב אשי: <strong>ואפכית נמי תיובתא</strong> <small>[והופכים אתם גם כן את הקושיות]</small> שהקשו זה על זה, <strong>ואפכיתו לה להא</strong> <small>[ו</small>כן <small>הופכים אתם אותה לזו]</small> שאמר <strong>ר' אלעזר,</strong> שלא ראה את ר' יוחנן בחלום, אלא את ריש לקיש, ותירץ את דבריו? <strong>אמר ליה</strong> <small>[לו]:</small> לפי מסורת זו שבידי, <strong>לא קדשו</strong> בכורות במדבר, שאמר ר' יוחנן, כוונתו <strong>לא הוצרכו</strong> בכורות <strong>ליקדש,</strong> לפי שכבר היו קדושים.
  ושואלים:  <strong>אי הכי</strong> <small>[אם כך],</small> <strong>היינו דידן</strong> <small>[זו היא</small> המסורת <small>שלנו]</small> ביחס למחלוקת, שלדעת ר' יוחנן קדשו בכורות במדבר! ומשיבים: על כל פנים <strong>קא משמע לן</strong> <small>[משמיע לנו]</small> רב מרדכי ש<strong>חייב אדם לומר בלשון רבו.</strong>
 <big>א</big> ובענין הפקעת הקדושה מן הבכורות, על ידי הלויים במדבר, מסופר: <strong>שאל קונטרוקוס השר את רבן יוחנן בן זכאי: בפרטן של לוים,</strong> כאשר מנו אותם למשפחותם, <strong>אתה מוצא</strong> שהיו <strong>עשרים ושנים אלף ושלש מאות</strong> (ראה במדבר ג, כב. במדבר ג, כח. במדבר ג, לד). ואילו <strong>בכללן,</strong> כאשר נמנו כאחד, <strong>אתה מוצא</strong> שהיו <strong>עשרים ושנים אלף,</strong> שנאמר בסוף המנין: "כל זכר מבן חדש ומעלה שנים ועשרים אלף" (במדבר ג, לט). <strong>ו</strong>אותם <strong>שלש מאות</strong> שנמנו בפרט, <strong>להיכן הלכו?</strong>
 <strong>אמר לו:</strong> במנין הכללי נמנו בני לוי שבאו תחת בכורות ישראל באותה שעה. ואילו <strong>אותן שלש מאות</strong> — <strong>בכורות היו, ואין בכור</strong> לוי <strong>מפקיע</strong> קדושת <strong>בכור</strong> ישראל. ושואלים: <strong>מאי טעמא</strong> <small>[מה טעם</small> הדבר<small>]?</small> <strong>אמר אביי: דיו ל</strong>לוי <strong>בכור שיפקיע</strong> את <strong>קדושת</strong> הבכורה של <strong>עצמו.</strong>
 <strong>ועוד שאלו</strong> קונטרוקוס השר את רבן יוחנן בן זכאי: <strong>בגיבוי כסף</strong> כאשר גבה משה כסף לצורך המשכן, <strong>אתה מוצא</strong> שמשקל הכסף מגיע ל<strong>מאתים ואחת ככר</strong> <strong>ואחת עשרה מנה, דכתיב</strong> <small>[ש</small>הרי <small>נאמר]</small> כי נאספו <strong>"בקע לגלגלת מחצית השקל בשקל הקדש וגו'</strong> לשש מאות אלף ושלשת אלפים וחמש מאות וחמשים" (שמות לח, כו), שהם שלש מאות ואחד אלף ועוד שבע מאות שבעים וחמישה שקלים. וסכום זה מגיע למאתיים ואחת כיכר ואחת עשרה מנה (בכל כיכר אלף וחמש מאות שקלים, ובכל מנה עשרים וחמישה שקלים).
 <strong>ו</strong>אילו <strong>בנתינת הכסף</strong> בפועל לצורך המשכן <strong>אתה מוצא</strong> רק <strong>מאת ככר, דכתיב</strong> <small>[שנאמר]:</small> <strong>"ויהי מאת ככר הכסף לצקת</strong> את אדני הקדש ואת אדני הפרוכת" (שמות לח, כז). וכי <strong>משה רבכם גנב היה, או קוביוסטוס</strong> (משחק בקוביה) <strong>היה, או אינו בקי בחשבונות?
   
 נתן מחצה</strong> לצורך המשכן, <strong>ונטל</strong> לעצמו <strong>מחצה, ו</strong>אפילו <strong>מחצה שלם לא החזיר,</strong> כלומר, נתן לצורך המשכן פחות ממחצית!
  אמר לו רבן יוחנן: <strong>משה רבינו גיזבר נאמן היה, ובקי בחשבונות היה,</strong> אלא <strong>מנה של קודש,</strong> שעל פיו חושבו מאת הכיכר לאדנים, <strong>כפול היה,</strong> היה בו מנין כפול של שקלים (חמשים שקלים למנה), ומאת הכיכר שווים למאתיים הכיכר שגבה משה מבני ישראל.
 <strong>הוי</strong> <small>[התקשה]</small> <strong>בה רב אחאי: מאי קא קשיא ליה</strong> <small>[מה קשה לו],</small> לרבן יוחנן, שהוצרך להידחק? האם מה שנאמר <strong>"ויהי מאת ככר הכסף לצקת" וגו'?</strong> והרי אפשר לומר כי <strong>הנך</strong> <small>[</small>מאה כיכרות <small>אלה]</small> יועדו <strong>לצקת</strong> מהם את האדנים, <strong>ואינך</strong> <small>[ו</small>מאה הכיכרות <small>האחרים]</small> שלא נזכרו שם, ניתנו <strong>בי גזא</strong> <small>[באוצר]!</small> ומשיבים: <strong>כתב קרא אחרינא</strong> <small>[כתוב פסוק אחר]</small> שלא נזכרו בו אלא מאה כיכר: <strong>"וכסף פקודי העדה מאת ככר"</strong> <strong>וגו'</strong> (שמות לח, כה), ושם לא ניתן להסביר שמדובר רק במחצית הסכום.
  ושואלים:  <strong>ודקאמר ליה</strong> <small>[ומה שאמר לו]</small> רבן יוחנן בן זכאי: <strong>מנה של קודש כפול היה, מנא ליה</strong> <small>[מנין לו]?</small>
 <strong>אילימא מיניה</strong> <small>[אם תאמר ממנו]</small> מפסוק זה עצמו, שהקשה ממנו קונטרוקוס השר "ויהי מאת ככר הכסף לצקת" וכו' (שמות לח, כד), <strong>שהרי</strong> בנוסף למאה כיכר, נזכרו <strong>כאן</strong> שקלי כסף נוספים במשקל <strong>שבעים ואחד מנה,</strong> שנאמר: <strong>"ואת האלף ושבע מאות וחמשה ושבעים עשה ווים לעמודים"</strong> (שמות לח, כח), שהם עולים לכיכר (ששים מנה) ועוד אחד עשר מנה, <strong>ולא מנאן הכתוב</strong> במנין של כיכרות, <strong>אלא בפרוטרוט,</strong> במנין של מטבעות קטנים, שקלים. <strong>ואם איתא</strong> <small>[אכן]</small> מנה של קודש מנה רגיל היה, אם כן <strong>מאה</strong> כיכר (לאדנים) <strong>ואחד ככר ואחת עשרה מנה</strong> (לווים) <strong>מיבעי ליה</strong> <small>[צריך היה לו]</small> לכתוב!
 <strong>אלא, מ</strong>ש<strong>לא מנאן הכתוב אלא בפרוטרוט, שמע מינה</strong> <small>[למד מכאן]:</small> <strong>מנה של קודש כפול היה,</strong> שהיו בו חמשים שקלים. ובאופן זה, אלף שבע מאות שבעים וחמישה שקלים אינם מגיעים אלא לשלושים וחמשה וחצי מנים, שהם פחות מכיכר שלם (שהוא בן ששים מנה).
  יש לדחות ראיה זאת: <strong>ודילמא</strong> <small>[ושמא]</small> מגיעים השקלים לסכום של כיכר, ומכל מקום <strong>כללי קחשיב בככרי</strong> <small>[</small>דווקא כללים, מאות, <small>הוא מחשב ב</small>מנין ה<small>כיכרות],</small> אבל <strong>פרטי</strong> <small>[פרטים,</small> כל שהוא פחות ממאה כיכר<small>]</small> <strong>לא קא חשיב בככרי</strong> <small>[אינו מחשב בכיכרות],</small> אלא בשקלים!
 <strong>אלא מהכא</strong> <small>[מכאן]</small> אתה למד, שנאמר: <strong>"ונחושת התנופה שבעים ככר ואלפים וארבע מאות שקל"</strong> (שמות לח, כט) <strong>ש</strong>מלבד שבעים הכיכר <strong>הרי כאן תשעים וששה מנה,</strong> כלומר, כיכר ועוד שלושים וששה מנה, <strong>ולא מנאן הכתוב אלא בפרוטרוט,</strong> בשקלים, <strong>שמע מינה</strong> <small>[למד מכאן]:</small> <strong>מנה של קודש כפול היה,</strong> ולכן לא הגיע סכום השקלים לכדי כיכר שלם.
  גם ראיה זו יש לדחות: <strong>ודילמא</strong> <small>[ושמא]</small> מדובר במנה רגיל, ומכל מקום <strong>פרטא רבה קא חשיב בככרי</strong> <small>[פרט מרובה,</small> כלומר, מנין של עשרות, <small>הוא מחשב בכיכרים],</small> <strong>פרטא זוטא לא קחשיב בככרי</strong> <small>[פרט קטן,</small> כיכרות בודדים, <small>אינו מחשב בכיכרות]!</small>
 <strong>אלא אמר רב חסדא: מהכא</strong> <small>[מכאן]</small> אתה למד שמנה של קודש כפול היה, ממה שאמר יחזקאל הנביא, כאשר הגדיר את המשקלות שבמקדש: <strong>"והשקל עשרים גרה עשרים שקלים חמשה ועשרים שקלים עשרה וחמשה שקל המנה יהיה לכם"</strong> (יחזקאל מה, יב). כלומר, בכל שקל כסף יש עשרים מעות. וכן הצירוף של עשרים שקלים, ועוד עשרים וחמשה, ועוד עשרה, ועוד חמשה, ובסך הכל ששים שקלים — הריהו מנה, כלומר, משקל מאה דינרים.
## דף ה:
 <strong>והא</strong> <small>[והרי]</small> בכל שקל יש ארבעה דינרים, ואם כן ששים שקלים — <strong>מאתן וארבעין הויין</strong> <small>[מאתיים וארבעים</small> דינרים <small>הם],</small> ולא מנה! <strong>אלא שמע מינה</strong> <small>[למד מכאן]</small> מספר דברים: האחד, שנוגע לסוגייתנו — <strong>מנה של קודש</strong> אליו התייחס יחזקאל הנביא, <strong>מנה כפול היה,</strong> של חמשים שקלים. והיו בו איפוא מאתיים דינרים.
 <strong>ו</strong>ממה שאמר הנביא שבמנה יהיו מעתה ששים שקלים, <strong>שמע מינה</strong> <small>[ולמד מכאן]</small> כי <strong>מוסיפין על המדות,</strong> כלומר, מותר להגדיל את שיעור מדות הנפח והמשקל, וכן המטבעות. ואין לחשוש לתקלה שתבוא על ידי כך. <strong>ו</strong>מכל מקום <strong>אין מוסיפין יתר על שתות</strong> (ששית) מן המידה הקיימת. <strong>ושמע מינה</strong> <small>[ולמד מכאן]</small> כי שתות האמורה בענין זה הריהי <strong>שתותא מלבר</strong> <small>[שתות מבחוץ],</small> כלומר, שישית לאחר ההוספה, שהוא חמישית מן הסכום הראשוני, כפי שנוספו כאן עשרה שקלים על החמישים.
 <big>א</big> ושבים לענין פדיון פטר חמור. <strong>אמר ר' חנינא, שאלתי את ר' אליעזר בבית מותבא רבא</strong> <small>[בבית המדרש הגדול]:</small> <strong>מה נשתנו פטרי חמורים מפטרי</strong> בהמה טמאה אחרת, כגון <strong>סוסים וגמלים,</strong> שאין פודים אותם? <strong>אמר לי: גזירת הכתוב היא. ועוד, שסייעו ישראל בשעת יציאתם ממצרים, שאין לך כל אחד ואחד מישראל שלא היו עמו תשעים חמורים לובים</strong> (שהיו חמורים משובחים) <strong>טעונים מכספה וזהבה של מצרים.</strong>
 הוסיף ר' חנינא, <strong>ועוד שאלתיו</strong> את ר' אליעזר: <strong>מאי</strong> <small>[מהו</small> פירוש<small>]</small> <strong>לשון "רפידים"</strong> ("ויבוא עמלק וילחם עם ישראל ברפידים", שמות יז, ח)? <strong>ואמר לי: רפידים שמה,</strong> זהו שם המקום. ומעירים: דבר זה הוא <strong>כתנאי</strong> <small>[כ</small>מחלוקת <small>תנאים],</small> <strong>ר' אליעזר אומר: רפידים שמה, ר' יהושע אומר:</strong> קראו כך למקום משום <strong>שריפו עצמן</strong> שם <strong>מדברי תורה, וכן הוא אומר: "לא הפנו אבות אל בנים מרפיון ידים"</strong> (ירמיהו מז, ג), הרי שיש בכתוב ביטוי דומה ל"רפידים" שמשמעו רפיון.
 <strong>ועוד שאלתיו: מאי</strong> <small>[מה</small> פירוש<small>]</small> <strong>לשון "שטים"</strong> ("וישב ישראל בשטים ויחל העם לזנות אל בנות מואב", , א)? <strong>ואמר לי: שטים שמה.</strong> ומעירים: אף דבר זה הוא <strong>כתנאי</strong> <small>[כ</small>מחלוקת <small>תנאים],</small> <strong>ר' אליעזר אומר: שטים שמה, ר' יהושע אומר:</strong> קראו כך למקום משום <strong>שנתעסקו בדברי שטות.</strong>
 ועוד נחלקו בפירוש מה שנאמר שם: <strong>"ותקראן לעם לזבחי אלהיהן"</strong> (במדבר כה ב), מהו "ותקראנה", מה עניינה של קריאה זו, שהביאה אותם לעבודה זרה. <strong>ר' אליעזר אומר: ערומות פגעו בהן,</strong> וכך קראו להן. <strong>ר' יהושע אומר: שנעשו כולן בעלי קריין,</strong> ומכאן לשון "ותקראנה", שעשו אותם בעלי קרי.
 <big>ב משנה</big> <strong>פרה שילדה</strong> בלידתה הראשונה <strong>מין חמור,</strong> כלומר, יצור הדומה במראהו לחמור, <strong>וחמור שילדה כמין סוס</strong> — הרי זו <strong>פטורה מן הבכורה, שנאמר: "פטר חמור"</strong> (שמות יג, יג) <strong>"פטר חמור"</strong> (שמות לד, כ), <strong>שני פעמים</strong> — <strong>עד שיהא היולד חמור, והנולד חמור.</strong>
 <strong>ומה הם באכילה,</strong> האם ולדות שאינם נראים כבני מין אמם מותרים באכילה? <strong>בהמה טהורה שילדה כמין בהמה טמאה</strong> — הוולד <strong>מותר באכילה, וטמאה שילדה כמין בהמה טהורה</strong> — <strong>אסור באכילה, שהיוצא מן הטמא</strong> — <strong>טמא, והיוצא מן הטהור</strong> — <strong>טהור.</strong>
 <big>ג גמרא</big> ובענין ששנינו במשנתנו מביאים, <strong>תנן התם</strong> <small>[שנינו שם]</small> בפרק השני של מסכת זאת: <strong>רחל</strong> (כבשה) <strong>שילדה מין עז, ועז שילדה מין רחל</strong> — הרי הולד <strong>פטור מן הבכורה, ואם יש בו מקצת סימנין</strong> של אמו — הרי הוא <strong>חייב.</strong>
 ושואלים: <strong>מנא הני מילי</strong> <small>[מנין הדברים הללו]?</small> <strong>אמר רב יהודה,</strong> ש<strong>אמר קרא</strong> <small>[המקרא]</small> בענין בכור בהמה טהורה: "אך בכור שור או בכור כשב או בכור עז לא תפדה קדש הם" וכו' (במדבר יח, יז). ולא הוצרך להזכיר שמדובר בבכור, שהרי על כך מדובר שם, אלא נאמר <strong>"אך בכור שור"</strong> ללמד שאין חל עליו דין בכורה עד <strong>שיהא הוא</strong> (האם) <strong>שור ובכורו שור,</strong> ולא כמין בעל חיים אחר. וכן <strong>"בכור כשב"</strong> — <strong>שיהא הוא כשב ובכורו כשב, "בכור עז"</strong> — <strong>שיהא הוא עז ובכורו עז.</strong>
 <strong>יכול אפילו יש בו מקצת סימנין</strong> של אימו גם כן יהא פטור, שהרי אינו ממש כאמו? 
   
תלמוד לומר: "אך", והיא לשון מיעוט, ובכך <strong>חלק</strong> הכתוב, והוציא מקרים שיש בו מקצת סימנים של אמו, שבכור הוא, בהם לא יחול דין זה. ושואלים: ומדוע נזקק רב יהודה לדרשה זו? <strong>והא</strong> <small>[והרי]</small> ה
 <strong>תנא</strong> של משנתנו, את הלימוד <strong>"פטר</strong> חמור" <strong>"פטר</strong> חמור" <strong>קנסיב לה</strong> <small>[הוא מביא],</small> <strong>לפרה</strong> שילדה כמין חמור, ללמד שהיא פטורה מן הבכורה!
 ומשיבים: <strong>הוא</strong> ש<strong>אמר כ</strong>דברי <strong>ר' יוסי הגלילי,</strong> ולא מעצמו. <strong>דתניא</strong> <small>[ששנויה</small> ברייתא<small>],</small> <strong>ר' יוסי הגלילי אומר: "אך בכור שור"</strong> — <strong>עד שיהא הוא שור ובכורו שור, "בכור כשב"</strong> — <strong>עד שיהא הוא כשב ובכורו כשב. "או בכור עז"</strong> — <strong>עד שיהא הוא עז ובכורו עז.</strong>
 <strong>יכול אפילו יש בו מקצת סימנין? תלמוד לומר: "אך"</strong> — <strong>חלק.</strong>
 ושואלים: <strong>במאי קמיפלגי</strong> <small>[במה הם חלוקים],</small> שהם למדים מכתובים שונים? ומשיבים: <strong>תנא דידן סבר</strong> <small>[התנא שלנו סבור]:</small> <strong>גלי רחמנא</strong> <small>[גילתה התורה]</small> <strong>בקדושת דמים,</strong> כלומר, בפטר חמור (שאין גופו קדוש, אלא רק צריך לתת את פדיונו לכהן), שאינו בכור עד שיהא כאמו, <strong>והוא הדין</strong> <strong>בקדושת הגוף,</strong> כלומר, בבכור בהמה טהורה (שגופו קדוש להקרבה על המזבח).
 <strong>ור' יוסי סבר</strong> <small>[סבור]:</small> <strong>גלי רחמנא</strong> <small>[גילתה התורה]</small> <strong>בקדושת הגוף והוא הדין בקדושת דמים. ו</strong>טעמו, שהוא <strong>גמר</strong> <small>[לומד]</small> באופן כללי <strong>קדושת דמים מקדושת הגוף.</strong>
 ושואלים: <strong>ותנא דידן</strong> <small>[והתנא שלנו],</small> <strong>האי</strong> <small>[זה,</small> הייתור<small>]</small> של <strong>"בכור" "בכור",</strong> בשור בכבש ובעז, ממנו לומד ר' יוסי הגלילי דין זה, <strong>מאי עביד ליה</strong> <small>[מה הוא עושה בו]?</small> ומשיבים: <strong>מיבעי ליה</strong> <small>[צריך הוא אותו]</small> <strong>ל</strong>למד על הקטרת אימוריהם (חלקיהם הפנימיים) על גבי המזבח, הנזכרת בפסוק זה ("ואת חלבם תקטיר"). <strong>כ</strong>מו שדרש <strong>ר' יוסי בר' חנינא,</strong> ש
 אמר ר' יוסי בר' חנינא: למה נאמרו אימורין <strong>בבכור שור, אימורין בבכור כשב, אימורין בבכור עז</strong> בפסוק זה?
 <strong>צריכא</strong> <small>[צריך</small> הדבר להיאמר<small>],</small> <strong>דאי כתב רחמנא</strong> <small>[שאילו היתה כותבת התורה]</small> רק <strong>בבכור שור</strong> — הייתי אומר: דווקא את חלבו צריך להקטיר, <strong>שכן</strong> קרבן שור <strong>נתרבה בנסכים,</strong> שכמות הנסכים שצריך להביא עמו, יתירה על זו של כבשים ועזים, ואם כן יש בו צד חמור.
  וכן אילו היה נאמר רק ב<strong>כשב</strong> — הייתי אומר דווקא את חלבו מקטירים, <strong>שכן נתרבה ב</strong>הקטרת ה<strong>אליה</strong> (הזנב) על המזבח, וכיוצא בזה
 <strong>בעז</strong> — הייתי אומר שדווקא את חלבו מקטירים, <strong>שכן נתרבה אצל עבודה זרה ביחיד,</strong> שהשוגג באיסור עבודה זרה צריך להביא דווקא עז לחטאת, שלא כשאר שגגות, שרשאי להביא גם כשבה.
  ולגופם של דברים אלה, שואלים: <strong>חדא מחדא לא אתיא</strong> <small>[אחת מאחת אינה באה,</small> נלמדת<small>],</small> ואולם <strong>תיתי חדא מתרתי</strong> <small>[תבוא,</small> תילמד <small>אחת משתים]!</small>
 ומשיבים: <strong>בהי לא ליכתוב</strong> <small>[באיזה</small> מהם <small>לא יכתוב]</small> וילמד מן השניים האחרים? אם תאמר: <strong>לא ליכתוב רחמנא</strong> <small>[תכתוב התורה]</small> הקטרת אימורים <strong>ב</strong>בכור <strong>שור, ותיתי מהנך</strong> <small>[ותבוא,</small> תילמד <small>מאלה,</small> מכבש ועז<small>]</small> — יש לדחות: <strong>מה להנך</strong> <small>[לאלה]</small> <strong>שכן נתרבו</strong> לענין הקרבה <strong>אצל פסחים,</strong> שכבש ועז (זכר) כשרים לקרבן הפסח, ושור אינו כשר לפסח!
  ואם תאמר: <strong>לא לכתוב</strong> <small>[תכתוב</small> התורה<small>]</small> <strong>בכשב, ותיתי מהנך</strong> <small>[ותבוא,</small> תילמד <small>מאלה],</small> שור ועז — יש לדחות: <strong>מה להנך</strong> <small>[לאלה]</small> <strong>שכן נתרבו אצל</strong> שגגת <strong>עבודה זרה בציבור,</strong> שציבור ששגג באיסור עבודה זרה, מביא פר לחטאת, ויחיד ששגג בעבודה זרה מביא דווקא עז, ולא כבשה!
  אלא תאמר: <strong>לא ניכתוב רחמנא</strong> <small>[תכתוב התורה]</small> <strong>בעז, ותיתי מהנך</strong> <small>[ותבוא,</small> ותילמד, <small>מאלה],</small> משור וכבש — יש לדחות: <strong>מה להנך</strong> <small>[לאלה]</small> <strong>שכן יש בהן צד רבוי אצל מזבח,</strong> שנסכי הפר מרובים יותר משל עז, ואליית הכבש מוקטרת על המזבח, מה שאין כן בעז! <strong>הילכך צריכי</strong> <small>[על כן צריכים הם]</small> שלושתם.
  ושואלים:  <strong>ור' יוסי הגלילי,</strong> כיצד הוא דורש פסוק זה ("אך בכור שור" וכו') לענין שיהא הבכור ממין אמו? והרי פסוק זה נצרך לענין הקטרת האימורים! ומשיבים: <strong>אם כן,</strong> רק כדי ללמד דבר זה, <strong>ליכתוב קרא</strong> <small>[שיכתוב המקרא]</small> <strong>"אך בכור שור כשב ועז", "בכור</strong> כשב" "בכור עז" <strong>למה לי? אלא לאו שמע מינה</strong> <small>[האם לא נשמע מכאן]:</small> <strong>עד שיהא הוא שור ובכורו שור.</strong>
 ושואלים: <strong>ור' יוסי הגלילי, האי</strong> <small>[זה]</small> <strong>"פטר חמור" "פטר חמור",</strong> ממנו למד התנא במשנתנו, שאינו בכור עד שיהא ממין אמו, <strong>מאי עביד ליה</strong> <small>[מה עושה</small> הוא <small>בו]?</small>
 ומשיבים: <strong>מיבעי ליה לכדתניא</strong> <small>[צריך</small> הוא <small>אותו לכמו ששנויה</small> ברייתא<small>],</small> <strong>ר' יוסי הגלילי אומר: מתוך שנאמר "אך פדה תפדה את בכור האדם ואת בכור הבהמה הטמאה תפדה"</strong> (במדבר יח, טו), <strong>שומע אני אפילו פטרי סוסים וגמלים</strong> יש לפדות? שהרי גם הם בכלל בכור הבהמה הטמאה! <strong>תלמוד לומר: "פטר חמור</strong> תפדה בשה" (שמות יג, יג) — <strong>פטר חמור אמרתי לך, ולא פטרי סוסים וגמלים.</strong>
 <strong>ועדיין אני אומר: פטרי חמור</strong> פודים <strong>בשה, פטרי סוסים וגמלים</strong> פודים <strong>בכל דבר!</strong>
## דף ו.
 <strong>תלמוד לומר: "פטר חמור" "פטר חמור" שני פעמים</strong> (שמות יג, יג. שמות לד, ל), ומן הכתוב הנוסף אתה למד כי <strong>פטרי חמורים אמרתי לך ולא פטרי סוסים וגמלים,</strong> שאין בהם כלל דין בכורה.
 <strong>פריך</strong> <small>[הקשה</small> על כך<small>]</small> <strong>רב אחאי:</strong> וכיצד אתה פוטרם לגמרי מן הבכורה בגלל הכתוב הנוסף? והרי <strong>אי כתב רחמנא חד</strong> <small>[אם היתה כותבת התורה</small> "פטר חמור" <small>אחד]</small> בלבד, <strong>הוה אמינא</strong> <small>[הייתי אומר]:</small> חמור הריהו <strong>דבר שהיה בכלל</strong> בהמה טמאה, <strong>ויצא מן הכלל,</strong> כלומר, נזכר לעצמו, כדי <strong>ללמד</strong> שצריך לפדותו בשה (שמות לד, ל). ולפי המדות שהתורה נדרשת בהן, <strong>לא ללמד על עצמו</strong> בלבד <strong>יצא, אלא ללמד על הכלל כולו יצא, ולעולם</strong> כל בהמה טמאה נפדית דווקא <strong>בשה.</strong>
 לכך <strong>כתב רחמנא</strong> <small>[כתבה התורה]</small> <strong>"פטר חמור</strong> תפדה בשה" <strong>אחרינא</strong> <small>[אחר,</small> פעם נוספת<small>],</small> לומר: <strong>פטרי חמורים</strong> פודים בשה, <strong>ולא פטרי סוסים וגמלים.</strong> <strong>ואימא</strong> <small>[ואמור,</small> איפוא, כפי שהצענו מתחילה<small>]:</small> <strong>מעטינהו</strong> <small>[מיעט אותם</small> הכתוב<small>],</small> את פטרי סוסים וגמלים, <strong>מ</strong>פדיון ב<strong>שה, ולעולם</strong> פודים אותם, <strong>בכל דבר!</strong>
 ומשיבים: <strong>אם כן,</strong> שלא הוצרך הכתוב אלא למעטם מפדיון בשה — <strong>לכתוב רחמנא</strong> <small>[שתכתוב התורה]:</small> <strong>"פטר חמור תפדה בשה", ו</strong>בפעם השניה רק: <strong>"חמור תפדה בשה",</strong> ודי בכך. <strong>"פטר חמור תפדה בשה"</strong> ושוב <strong>"פטר חמור תפדה בשה" למה לי?</strong> הרי כפילות זו של "פטר חמור" באה להדגיש: <strong>פטרי חמורים אמרתי לך ולא פטרי סוסים וגמלים.</strong>
 ושואלים: <strong>ותנא דידן</strong> <small>[והתנא שלנו],</small> שלמד את דין משנתנו מכפילות זו, <strong>למעוטי</strong> <small>[למעט]</small> <strong>סוסים וגמלים</strong> מן הבכורה <strong>מנא ליה</strong> <small>[מנין לו]?</small>
 <strong>אמר רב פפא:</strong> נאמר "כל מקנך תזכר פטר שור ושה. ופטר חמור תפדה בשה" (שמות לד, יט—כ), <strong>"כל מקנך תזכר"</strong> — הרי זה <strong>כלל, שור ושה וחמור</strong> — <strong>פרט,</strong> ולפי המדות שהתורה נדרשת בהן, <strong>כלל ופרט</strong> — <strong>אין בכלל אלא מה שבפרט,</strong> ועל כן <strong>שור ושה וחמור</strong> — <strong>אין</strong> <small>[כן],</small> חייב בבכורה, <strong>מידי אחרינא</strong> <small>[דבר אחר]</small> — <strong>לא.</strong>
 ושואלים: <strong>ור' יוסי הגלילי,</strong> מה הוא אומר? ומשיבים: לשיטתו, החמור אינו אחד הפרטים של "כל מקנך תזכר", שהרי <strong>"פטר"</strong> שהוזכר קודם חמור — הפסיק הענין. ושואלים: <strong>ורבנן</strong> <small>[וחכמים],</small> מה הם עונים לטענה זו? ומשיבים: על ידי <strong>וי"ו</strong> שב"ופטר", <strong>הדר ערביה קרא</strong> <small>[חזר ועירב אותו המקרא],</small> את החמור.
 ושואלים: <strong>ור' יוסי הגלילי</strong> מה הוא אומר? ומשיבים: לדעתו, אם אכן חמור הוא פרט של הכלל הראשון — <strong>לא לכתוב</strong> <small>[שלא תכתוב</small> התורה<small>]</small> <strong>לא וי"ו ולא "פטר".</strong>
 ומן הצד האחר, ושואלים: <strong>ורבנן</strong> <small>[וחכמים],</small> מה הם עונים לטענה זו? ומשיבים: <strong>איידי דהא</strong> <small>[מתוך שזה],</small> פטר חמור, הריהו <strong>קדושת דמים,</strong> שאינו קדוש אלא לדמיו, שצריך לפדותו בשה, <strong>והא</strong> <small>[וזה],</small> בכור שור ושה, הריהו <strong>קדושת הגוף,</strong> שמקריבים אותו על המזבח — <strong>פסיק להו</strong> <small>[פסק אותם]</small> זה מזה ב"פטר", <strong>והדר עריב להו</strong> <small>[ואחר כך חזר ועירב אותם]</small> בוי"ו, ללמד שגם החמור פרט של הכלל שנאמר בתחילה "כל מקנך תזכר".
 <big>א</big> כפי שנזכר לעיל, שנינו בפרק השני: רחל שילדה כמין עז וכו' פטורה מן הבכורה, ואם יש בו מקצת סימנים של אמו — חייבת. <strong>איבעיא להו</strong> <small>[נשאלה להם</small> ללומדים<small>]:</small> <strong>פרה שילדה מין חמור,</strong> ששנינו במשנתנו שהוא פטור מן הבכורה, <strong>ויש בו מקצת סימנין</strong> של אמו, <strong>מהו</strong> דינו?
  מה ששנינו לגבי <strong>עז שילדה מן רחל, ורחל שילדה מין עז, דכי</strong> <small>[שכאשר]</small> <strong>יש</strong> בולד <strong>מקצת סימנין</strong> של האם <strong>חייבת בבכורה,</strong> הרי זה משום שממילא יש צדדי דמיון בין רחל ועז, <strong>דהא</strong> <small>[שזו]</small> <strong>טהורה והא</strong> <small>[וזו]</small> <strong>טהורה,</strong> וכן <strong>הא</strong> <small>[זו]</small> יש לבכורות שבה <strong>קדושת הגוף</strong> ליקרב על המזבח, <strong>והא</strong> <small>[וזו]</small> יש לבכורות שבה <strong>קדושת הגוף.</strong>
 אבל <strong>הכא</strong> <small>[כאן],</small> בפרה שילדה כמין חמור, <strong>דהא</strong> <small>[שזה]</small> הולד, כמין בהמה <strong>טמאה, והא</strong> <small>[וזו]</small> האם <strong>טהורה.</strong> וכן <strong>הא</strong> <small>[זו],</small> הפרה, יש לבכורות שבמינה <strong>קדושת הגוף, והא</strong> <small>[וזו]</small> הולד, הריהו ממין שיש לבכורותיו רק <strong>קדושת דמים</strong> — <strong>לא,</strong> וגם אם יש לולד מקצת סימני אמו אינו קדוש בבכורה. <strong>או דלמא</strong> <small>[שמא]:</small> <strong>כיון דאידי ואידי</strong> <small>[שזה וזה],</small> פרה וחמור, <strong>בני מיקדש</strong> <small>[ראויים להתקדש]</small> <strong>בבכורה</strong> — הרי הוא <strong>קדוש?</strong>
 <strong>ואם תמצי</strong> <small>[תוכל]</small> <strong>לומר: כיון דאידי ואידי מיקדש</strong> <small>[שזה וזה ראויים להתקדש]</small> <strong>בבכורה</strong> כשיש בו מסימני אמו הריהו <strong>קדוש,</strong> יש לשאול: <strong>חמור שילדה מין סוס</strong> ויש בו מקצת סימני חמור, <strong>מהו? הכא</strong> <small>[כאן]</small> <strong>ודאי</strong> אין מקום לומר שהולד קדוש בבכורה, שהרי הסוס <strong>לא בת מיקדש</strong> <small>[אינה ראויה להתקדש]</small> <strong>בבכורה הוא. או דלמא</strong> <small>[שמא]</small> נאמר: <strong>כיון</strong> ש<strong>מין טמאה הוא,</strong> האם והולד — <strong>קדוש,</strong> הואיל ויש בו מקצת סימני אמו, שהיא חמורה?
 ועוד, <strong>אם תמצא</strong> <small>[תוכל]</small> <strong>לומר:</strong> חמור שילדה כמין סוס, ויש בו מקצת סימני חמור, <strong>כיון</strong> ש<strong>מין טמאה הוא</strong> — <strong>קדוש, פרה שילדה מין סוס, מהו</strong> הדין? <strong>הכא</strong> <small>[כאן]</small> <strong>ודאי</strong> אין מקום לחייבו בבכורה, שהרי <strong>הא</strong> <small>[זו]</small> <strong>טהורה והא</strong> <small>[וזו]</small> <strong>טמאה, הא בת מיקדש</strong> <small>[ראויה להתקדש]</small> <strong>בבכורה, והא לא בת מיקדש</strong> <small>[וזו לא ראויה להתקדש]</small> <strong>בבכורה. 
   
 או דלמא</strong> <small>[שמא]</small> נאמר: על כל פנים, מקצת <strong>סימנין</strong> של אימו <strong>מילתא היא</strong> <small>[דבר</small> חשוב <small>הוא],</small> והולד קדוש בבכורה?
  ומציעים:  <strong>תא שמע</strong> <small>[בוא</small> ו<small>שמע]</small> ראיה ממה ששנינו בברייתא: <strong>בהמה טהורה שילדה מין בהמה טמאה</strong> — <strong>פטורה מן הבכורה,</strong> ו<strong>אם יש בו מקצת סימנין</strong> — <strong>חייבת בבכורה. מאי לאו</strong> <small>[האם לא]</small> כולל הדבר <strong>אפילו פרה שילדה מין סוס?</strong> ודוחים: <strong>לא,</strong> דווקא <strong>פרה שילדה מין חמור,</strong> שבשניהם יש קדושת בכורה.
  ומציעים, <strong>תא שמע</strong> <small>[בוא</small> ו<small>שמע]</small> תשובה ממה ששנינו בברייתא: <strong>פרה שילדה מין חמור, וחמור שילדה מין סוס</strong> — <strong>פטורה מן הבכורה,</strong> ו<strong>אם יש בו מקצת סימנין</strong> — <strong>חייבת בבכורה, מאי לאו אתרוייהו</strong> <small>[האם לא על שניהם]</small> מדובר, שאם יש בו מקצת סימני אמו הריהו בכור, גם על פרה שילדה מין חמור, וגם על חמור שילדה כמין סוס? ואם כן, יש מכאן פתרון לשתיים מן השאלות שנשאלו! ודוחים: <strong>לא,</strong> מדובר רק על <strong>פרה שילדה מין חמור.</strong>
 ושואלים: <strong>אבל חמור שילדה מין סוס, למאי קתני לה</strong> <small>[ל</small>שם <small>מה שונה אותה]</small> בברייתא? <strong>לפטורא</strong> <small>[לפטור]</small> מן הבכורה, כשאין בו מקצת סימני אמו? והרי <strong>פשיטא</strong> <small>[פשוט]</small> הדבר, <strong>השתא</strong> <small>[עכשיו,</small> הרי<small>]</small> <strong>ומה פרה שילדה מין חמור, דאידי ואידי בני מיקדש בבכורה נינהו</strong> <small>[שזה וזה ראויים להתקדש בבכורה הם],</small> <strong>אמרת</strong> <small>[אומר אתה]:</small> <strong>אם יש בו מקצת סימנין</strong> — <strong>אין</strong> <small>[כן],</small> קדוש בבכורה, <strong>ואי</strong> <small>[ואם]</small> <strong>לא</strong> — <strong>לא, חמור שילדה מין סוס</strong> שאין בו קדושת בכורה, <strong>מיבעיא</strong> <small>[נצרכה לומר]</small> שהוא פטור כשאין בו מקצת סימנים?
  ומשיבים:  <strong>איצטריך</strong> <small>[הוצרך הדבר],</small> גם לאחר ששנינו שפרה שילדה כמין חמור פטורה. שכן <strong>סלקא דעתך</strong> <small>[יעלה על דעתך</small> לומר<small>]:</small> <strong>התם</strong> <small>[שם]</small> <strong>הוא</strong> שנפטרה מן הבכורה, לפי שפרה וחמור שונים לגמרי זה מזה, שפרה <strong>יש לה קרנים, והא</strong> <small>[וזו,</small> החמור<small>]</small> <strong>אין לה קרנים, הא</strong> <small>[זו,</small> פרה<small>]</small> <strong>פרסותיה סדוקות,</strong> יש שסע באמצען, <strong>והא</strong> <small>[וזו,</small> חמור<small>]</small> <strong>פרסותיה קלוטות</strong> (שלמות).
 <strong>אבל הכא</strong> <small>[כאן],</small> חמור שילדה כמין סוס, שיש דמיון רב בין מין האם ומין הוולד, <strong>דאידי ואידי</strong> <small>[שזו וזו]</small> <strong>אין לה קרנים, אידי ואידי</strong> <small>[זו וזו]</small> <strong>פרסותיה קלוטות, אימא</strong> <small>[אמור]</small> שולד זה <strong>חמור אדום בעלמא</strong> <small>[בלבד]</small> <strong>הוא,</strong> והוא נחשב כבכור לאמו, על כן <strong>קמשמע לן</strong> <small>[משמיע לנו]</small> התנא שהוא מין אחר, ופטור מן הבכורה.
 <big>ב</big> שנינו במשנה בענין בהמה שילדה שלא כמינה: <strong>ומה הן באכילה?</strong> בהמה טהורה שילדה כמין בהמה טמאה — מותר באכילה, וטמאה שילדה כמין בהמה טהורה — אסור באכילה. והוסיף התנא: שהיוצא מן הטמא טמא והיוצא מן הטהור טהור. ושואלים: <strong>למה לי למיתני</strong> <small>[לשנות]</small> <strong>שהיוצא</strong> מן הטמא טמא והיוצא מן הטהור טהור?
  ומשיבים:  <strong>סימנא בעלמא</strong> <small>[סימן בלבד]</small> <strong>הוא,</strong> ש<strong>לא תיחלף</strong> <small>[תתחלף]</small> <strong>לך</strong> גרסת המשנה בטעות, <strong>דלא תימא: זיל בתריה דידיה</strong> <small>[שלא תאמר: לך אחריו,</small> אחרי הנולד <small>בעצמו],</small> <strong>והאי טהור מעליא</strong> <small>[וזה,</small> למרות שנולד לטמאה, <small>טהור מעולה]</small> <strong>הוא, והאי טמא מעליא</strong> <small>[וזה,</small> למרות שנולד לטהורה, <small>טמא מעולה]</small> <strong>הוא. אלא זיל בתר אימיה</strong> <small>[לך אחר אימו].</small>
 ושואלים: <strong>מנא הני מילי</strong> <small>[מנין הדברים הללו]</small> שלענין היתר ואיסור אכילה הולכים אחר האם? ומשיבים: <strong>דתנו רבנן</strong> <small>[ששנו חכמים],</small> נאמר: <strong>"אך את זה לא תאכלו ממעלי הגרה וממפריסי הפרסה"</strong> (ויקרא יא, ד), ומכאן משמע: <strong>יש לך שהוא מעלה גרה ומפריס פרסה ואי</strong> (ואין) <strong>אתה אוכלו, ואיזה זה? טהור שנולד מן הטמא.</strong> ויש לשאול: <strong>או אינו אלא</strong> בא למעט <strong>טמא,</strong> שאינו מעלה גרה ומפריס פרסה, <strong>הנולד מן הטהור, ומאי</strong> <small>[ומה</small> פירוש<small>]</small> <strong>"ממעלי הגרה וממפריסי הפרסה"</strong> —  ד
## דף ו:
 <strong>הכי קאמר</strong> <small>[כך הוא אומר],</small> לכך כוונתו: <strong>דבר הבא ממעלי הגרה וממפריסי הפרסה לא תיכול</strong> <small>[תאכל]!</small> <strong>תלמוד לומר</strong> בהמשך הפסוק: <strong>"גמל טמא הוא"</strong> ("את הגמל כי מעלה גרה ופרסה איננו מפריס טמא הוא לכם", ויקרא יא, ד), ויש כאן הדגשה: <strong>הוא טמא, ואין טמא הנולד מן הטהור טמא, אלא טהור.</strong>
 <strong>ר' שמעון אומר:</strong> נאמר <strong>"גמל" "גמל" שני פעמים,</strong> לענין איסור אכילה, פעם בספר ויקרא (יא, ד) ופעם בספר דברים (יד, ז), הרי זה בא לומר: <strong>אחד גמל הנולד מן הגמלה, ואחד גמל הנולד מן הפרה</strong> טמא. שלדעתו, אם טהורה ילדה כמין טמאה — אסור הולד באכילה, שלא כשיטת משנתנו. ומבררים את דעות החכמים שבברייתא.
  ושואלים:  <strong>ורבנן</strong> <small>[וחכמים]</small> החולקים על ר' שמעון, <strong>האי</strong> <small>[אותו]</small> כפל לשון של <strong>"גמל" "גמל", מאי עבדי ליה</strong> <small>[מה</small> הם <small>עושים בו]?</small> ומשיבים: <strong>חד</strong> <small>[אחד</small> מהם<small>]</small> בא <strong>לאסור</strong> את הגמל <strong>עצמו, וחד</strong> <small>[ואחד מהם]</small> בא <strong>לאסור</strong> את <strong>חלבו,</strong> שחלב הנקבה גם הוא אסור. ושואלים: <strong>ור' שמעון, לאסור חלבו</strong> של גמל, ושאר בהמות טמאות, <strong>מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא,</small> נלמד <small>לו</small> הדבר<small>]</small> <strong>מ</strong>מה שנאמר <strong>"את הגמל",</strong> ולשון "את" הריהי באה לרבות את חלבו. <strong>ו</strong>מן הצד האחר, <strong>רבנן</strong> <small>[חכמים],</small> <strong>"אתים"</strong> המילה "את" בתור ריבוי <strong>לא דרשי</strong> <small>[אינם דורשים].</small>
 <strong>כדתניא</strong> <small>[כמו ששנויה</small> ברייתא<small>]:</small> <strong>שמעון העמסוני היה דורש כל "את" ו"את" שבתורה</strong> לרבות, <strong>כיון שהגיע ל"את ה' אלהיך תירא"</strong> (דברים ו, יג) ולא מצא מה לרבות מ"את" האמורה בו, שאין דבר שמוראו שווה למורא המקום — <strong>פירש,</strong> כלומר, הפסיק לדרוש לשון "את". <strong>אמרו לו תלמידיו: רבי,</strong> מאחר ולא ניתן לדרוש בדרך זו, <strong>כל "אתין" שדרשת</strong> עד עכשיו <strong>מה תהא עליהם?</strong> וכי לשוא דרשת? <strong>אמר להם: כשם שקבלתי שכר על הדרישה</strong> שדרשתי כך את הכתובים, <strong>כך אני מקבל שכר על הפרישה.</strong>
 <strong>עד שבא ר' עקיבא ולימד: "את ה' אלהיך תירא"</strong> — הרי זה <strong>לרבות תלמידי חכמים,</strong> שצריך לירא מהם.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: אלא מעתה,</strong> שאנו אומרים כי <strong>טעמא דרבנן</strong> <small>[טעמם של חכמים],</small> שהם למדים לאסור אף חלב גמל מ"גמל" "גמל", ור' שמעון <strong>מ"את הגמל",</strong> יש להסיק: <strong>הא לאו הכי הוה אמינא</strong> <small>[הרי לולא זה הייתי אומר]</small> <strong>חלב</strong> <strong>בהמה טמאה שרי</strong> <small>[מותר]?</small>
 <strong>מאי שנא מהא דתניא</strong> <small>[במה שונה</small> דינו של חלב <small>מזו ששנויה</small> בברייתא<small>]:</small> נאמר "אלה <strong>הטמאים</strong> לכם בכל השרץ" (ויקרא יא, לא) ומה' הידיעה למדו חכמים <strong>לאסור</strong> גם <strong>צירן</strong> (שומנם, הנוזל היוצא מגופם), <strong>ו</strong>גם <strong>רוטבן</strong> (הרוטב היוצא מהם תוך כדי בישול), <strong>ו</strong>גם <strong>קיפה שלהן</strong> (התבשיל הנקפה ומצטבר בשולי הקדירה)?
  השיב לו רב אשי: <strong>איצטריך</strong> <small>[הוצרך]</small> חלב הגמל ללימוד בפני עצמו, שכן <strong>סלקא דעתך אמינא</strong> <small>[יעלה על דעתך לומר]</small> <strong>הואיל</strong> וחלב של <strong>בהמה טהורה נמי</strong> <small>[גם כן]</small> <strong>חידוש הוא</strong> שמותר, שהרי נוצר מן הדם, וכפי ש<strong>אמר מר</strong> <small>[החכם]:</small> אשה שילדה ומניקה — אינה רואה דם נידה, משום ש<strong>דם</strong> הנקבה המניקה <strong>נעכר</strong> (נעשה עכור) <strong>ונעשה</strong> ממנו <strong>חלב.</strong> <strong>וכיון</strong> ש<strong>חידוש הוא</strong> שחידשה תורה, שחלב מותר, אם כן <strong>בבהמה טמאה נמי לישתרי</strong> <small>[גם כן יהיה מותר],</small> על כן <strong>קא משמע לן</strong> <small>[משמיע לנו]</small> הכתוב שהוא אסור.
  ושואלים:  <strong>הניחא למאן דאמר</strong> <small>[זה נוח ל</small>דעת <small>מי שאומר]</small> שמניקה אינה רואה דם משום ש<strong>דם נעכר ונעשה חלב,</strong> ואם כן יש חידוש במה שהותר החלב בטהורה. <strong>אלא למאן דאמר</strong> <small>[ל</small>דעת <small>מי שאומר]</small> כי טעם הדבר שמניקה אינה רואה דם, הוא משום שהיולדת <strong>איבריה מתפרקין הימנה ואין נפשה חוזרת עליה,</strong> כלומר, אינה חוזרת לבריאותה <strong>עד עשרים וארבעה חדש,</strong> ולשיטתו החלב אינו נוצר מן הדם — <strong>מאי איכא למימר</strong> <small>[מה יש לומר]?</small> מדוע הוצרך הכתוב לאסור במיוחד חלב בהמה טמאה?
  ומשיבים:  <strong>איצטריך</strong> <small>[הוצרך</small> הדבר<small>],</small> שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וליכא מידי דאתי מחי ושרייה רחמנא</strong> <small>[ואין דבר שבא מן החי והתירה אותו התורה],</small> <strong>והאי</strong> <small>[וזה]</small> ה<strong>חלב כי</strong> <small>[כמו]</small> <strong>אבר מן החי הוא, ו</strong>בכל זאת <strong>שרי</strong> <small>[מותר].</small> <strong>ו</strong>הואיל וחידוש הוא שחידשה תורה, <strong>הילכך</strong> <small>[על כן]</small> יש לומר כי <strong>אפילו בבהמה טמאה לישתרי</strong> <small>[יהיה מותר],</small> על כן <strong>קא משמע לן</strong> <small>[משמיע לנו]</small> הכתוב שאסור.
 <big>א</big> ושואלים: <strong>ו</strong>באמת, <strong>חלב</strong> של <strong>בהמה טהורה מנלן דשרי</strong> <small>[מנין לנו ש</small>הוא <small>מותר</small> באכילה<small>]?</small> <strong>אילימא מדאסר רחמנא</strong> <small>[אם תאמר ממה שאסרה התורה]</small> <strong>בשר בחלב,</strong> ונסיק מכאן: <strong>הא לחודיה שרי</strong> <small>[אבל לעצמו מותר</small> החלב<small>]</small> — יש לדחות הוכחה זו, שכן יכול אתה להסיק מסקנה אחרת, <strong>ואימא</strong> <small>[ואמור]</small> כך: <strong>חלב לחודיה</strong> <small>[כשלעצמו]</small> — <strong>אסור באכילה ומותר בהנאה,</strong> שלא בדרך אכילה, <strong>בשר בחלב</strong> — <strong>בהנאה נמי</strong> <small>[גם כן]</small> <strong>אסור! ו</strong>גם
 <strong>לר' שמעון דשרי</strong> <small>[שמתיר]</small> בשר בחלב <strong>בהנאה, משכחת לה</strong> <small>[מוצא אתה]</small> טעם מיוחד להוסיף איסור לגבי בשר בחלב, גם אם חלב נאסר כשלעצמו — <strong>למילקי על בישוליה</strong> <small>[ללקות על בישולו]</small> של בשר בחלב!
 <strong>אלא</strong> מכאן יש להוכיח שחלב מותר באכילה — <strong>מדגלי רחמנא</strong> <small>[מ</small>כיון <small>שגילתה התורה]</small> <strong>בפסולי המוקדשין,</strong> כלומר, קדשים שנפל בהם מום ונפדו, שנאמר בהם: "תזבח ואכלת בשר" (דברים יב, טו), ודורשים שם: <strong>"תזבח"</strong> — כוונתו — <strong>ולא גיזה,</strong> שאינך רשאי ליהנות מצמרם, <strong>"בשר"</strong> — <strong>ולא חלב.</strong> ותלמד מכאן: <strong>הא</strong> <small>[אבל]</small> חלב של <strong>חולין</strong> — <strong>שרי</strong> <small>[מותר].</small>
 ודוחים: והרי יכול אתה לדייק באופן אחר, <strong>ואימא</strong> <small>[ואמור]</small> כך: חלב של <strong>חולין</strong> — <strong>אסור באכילה ושרי</strong> <small>[ומותר]</small> <strong>בהנאה,</strong> חלב של <strong>קדשים</strong> — <strong>בהנאה נמי</strong> <small>[גם כן]</small> <strong>אסור!</strong>
 <strong>אלא</strong> יש להביא ראיה שחלב מותר <strong>מדכתיב</strong> <small>[מ</small>מה <small>שנאמר]:</small> <strong>"ודי חלב עזים ללחמך ללחם ביתך וחיים לנערותיך"</strong> (משלי כז, כז), הרי שחלב העזים משמש למזונו של אדם ("ללחמך").
  ודוחים:  <strong>ודילמא</strong> <small>[ושמא]</small> הכוונה היא <strong>לסחורה,</strong> שמוכר חלב על מנת שיהא לו לחם לאכול, אבל לא שהחלב עצמו משמש לאכילה! <strong>אלא</strong> יש להביא ראיה <strong>מדכתיב</strong> <small>[מ</small>מה <small>שנאמר]</small> כאשר שלח ישי את דוד בנו למלחמה עם הפלשתים: <strong>"ואת עשרת חריצי החלב</strong> תביא לשר האלף" (שמואל א יז, יח), משמע שהיו אוכלים דברים של חלב.
  ודוחים:  <strong>ודלמא</strong> <small>[ושמא]</small> כוונתו <strong>לסחורה,</strong> שימכרם שר האלף! על כך משיבים: <strong>אטו</strong> <small>[וכי]</small> <strong>דרכה של מלחמה</strong> שהולכים בה <strong>לסחורה?</strong> אלא ודאי שלח להם את חריצי הגבינה כדי שיאכלום. ואם כן, יש מכאן ראיה.
 <strong>ואיבעית אימא מהכא</strong> <small>[ואם תרצה אמור מכאן]</small> ראיה, שנאמר בשבחה של ארץ ישראל: <strong>"ארץ זבת חלב ודבש"</strong> (שמות ג, יז), <strong>ואי לא דשרי</strong> <small>[ואם לא ש</small>חלב <small>מותר],</small> <strong>משתבח לן קרא במידי דלא חזי</strong> <small>[</small>וכי <small>משתבח לנו הכתוב בדבר שאיננו ראוי]</small> לאכילה? <strong>ואיבעית אימא</strong> <small>[ואם תרצה אמור]</small> <strong>מהכא</strong> <small>[מכאן]</small> יש ראיה, שאמר הנביא: <strong>"לכו שברו</strong> (קנו אוכל) <strong>ואכלו, ולכו שברו בלא כסף ובלא מחיר יין וחלב"</strong> (ישעיהו נה, א). ושבים למחלוקת ר' שמעון וחכמים, ששניהם דורשים את הכפילות "גמל" "גמל" שבספר ויקרא ובספר דברים, כל אחד לשיטתו.
  ושואלים:  <strong>אלא מעתה, "שפן" "שפן", "ארנבת" "ארנבת", "חזיר" "חזיר",</strong> שהוזכרו גם הם פעמיים לאיסור, גם הם <strong>להני הוא דאתו</strong> <small>[ל</small>לימודים <small>אלו הוא שבאו]?</small>
 והרי לא הובאו <strong>אלא לכדתניא</strong> <small>[לכמו ששנויה</small> ברייתא<small>]:</small> <strong>למה</strong> חזרו ו<strong>נשנו</strong> כל הבהמות הטמאות והעופות הטמאים בספר דברים (דברים יד, ז—כ)? <strong>בבהמה</strong> הטמאה — <strong>מפני השסועה</strong> (דברים יד, ז) שלא נזכרה בספר ויקרא, <strong>ובעופות מפני הראה</strong> (דברים יד, יג).
  ואם כן <strong>"גמל" "גמל" נמי להכי הוא דאתא</strong> <small>[גם כן לצורך זה הוא שבא],</small> משום השסועה שנזכרה בספר דברים, ולא כדי לחדש דין לעצמו! ומשיבים: אף על פי כן, <strong>כל היכא דאיכא למידרש דרשינן</strong> <small>[כל מקום שאפשר לדרוש דורשים],</small> ורק במקום שאי אפשר לדרוש אומרים שלא הובא אלא אגב דבר אחר שנתחדש בפרשה.
 <big>ב</big> ועוד בבירור דעת ר' שמעון בעניינים אלה, <strong>תנו רבנן</strong> <small>[שנו חכמים]:</small> <strong>רחל שילדה מין עז ועז שילדה מין רחל</strong> — <strong>פטורה מן הבכורה, ואם יש בו מקצת סימנים</strong> של אמו — <strong>חייבת. ר' שמעון אומר:</strong> אינה פטורה מן הבכורה <strong>עד שיהא ראשו ורובו</strong> של הולד <strong>דומה לאמו.</strong>
 <strong>איבעיא להו</strong> <small>[נשאלה להם</small> שאלה ללומדים<small>]:</small> <strong>ל</strong>ענין היתר <strong>אכילה</strong> של טמאה הנולדת מן הטהורה, <strong>מי בעי</strong> <small>[האם צריך]</small> <strong>ר' שמעון ראשו ורובו</strong> דומה לאמו הטהורה, <strong>או לא,</strong> ודי שיש מקצת סימנים כדי להתירה באכילה?
  ומפרטים:  <strong>לענין בכורה כתיב</strong> <small>[נאמר]:</small> <strong>"אך בכור שור"</strong> (במדבר יח, יז), ולמדים מכאן: <strong>עד שיהא הוא שור ובכורו שור,</strong> ואם אין ראשו ורובו שור — אין בו דין בכורה, לדעת ר' שמעון. אבל לענין <strong>אכילה,</strong> שדרש ר' שמעון מן הכתובים, שגמל שנולד מן הטהורה גם הוא אסור, יש לומר כי <strong>גמל</strong> גמור <strong>הוא דאמר רחמנא דאסיר</strong> <small>[שאומרת התורה שאסור],</small> <strong>הא</strong> <small>[אבל]</small> אם
## דף ז.
 <strong>אישתני</strong> <small>[השתנה]</small> <strong>מגמל,</strong> ויש בו מקצת סימני אמו — <strong>שפיר דמי</strong> <small>[ראוי</small> הוא <small>נחשב],</small> ומותר לאכילה. <strong>או דלמא לא שנא</strong> <small>[שמא אינו שונה],</small> וגם לענין היתר אכילה — מצריך ר' שמעון שיהא ראשו ורובו דומה לאמו הטהורה?
  ומציעים:  <strong>תא שמע</strong> <small>[בוא</small> ו<small>שמע]</small> ראיה ממה ששנינו בברייתא: <strong>בהמה טהורה שילדה מין בהמה טמאה</strong> — <strong>אסור באכילה</strong> (וכשיטת ר' שמעון), ואם דומה ראשו ורובו לאמו — <strong>חייב בבכורה. שמע מינה</strong> <small>[למד מכאן]</small> לכאורה כי <strong>ל</strong>היתר <strong>אכילה נמי בעי</strong> <small>[גם כן צריך]</small> <strong>ר' שמעון</strong> שיהא ראשו ורובו דומה לאמו!
  ודוחים:  <strong>לא, לבכורה דוקא</strong> צריך ראשו ורובו. ומעירים: <strong>דיקא נמי</strong> <small>[מדוייק גם כן]</small> הדבר מלשון הברייתא, <strong>דקא שבקה לאכילה וקם ליה</strong> <small>[שהניח</small> התנא <small>את האכילה,</small> ששנה בתחילה, <small>ועמד לו על דין]</small> ה<strong>בכור, שמע מינה</strong> <small>[למד מכאן]:</small> <strong>לבכורה הוא דבעי</strong> <small>[שצריך]</small> <strong>ר' שמעון ראשו ורובו, אבל לאכילה</strong> — <strong>לא,</strong> ודי במקצת סימנים.
 ודוחים: <strong>לעולם אימא</strong> <small>[אומר]</small> <strong>לך: ל</strong>היתר <strong>אכילה נמי בעי</strong> <small>[גם כן צריך]</small> ראשו ורובו, <strong>ו</strong>דווקא לגבי <strong>בכורה איצטריך</strong> <small>[הוצרך]</small> הדבר להיאמר, שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיב</strong> <small>[ונאמר]</small> <strong>"אך בכור שור"</strong> (במדבר יח, יז), ללמדנו שאין דין בכורה <strong>עד שיהא הוא שור ובכורו שור, ו</strong>לפי זה <strong>לא תיסגי ליה</strong> <small>[לא יהיה די לו]</small> <strong>בראשו ורובו,</strong> ואינו בכור <strong>עד דאיכא כוליה</strong> <small>[שיש</small> ולד ש<small>כולו]</small> שור, על כן <strong>קמשמע לן</strong> <small>[משמיע לנו]</small> שדי שיהא ראשו ורובו שור.
  ומציעים:  <strong>תא שמע</strong> <small>[בוא</small> ו<small>שמע]</small> ראיה ממה ששנינו בברייתא: נאמר <strong>"אך את זה לא תאכלו ממעלי הגרה וממפריסי הפרסה</strong> את הגמל" וכו' (ויקרא יא, ד), ומכאן משמע כי גמל (או אחד משאר בעלי החיים הטמאים) הנולד מבהמה טהורה ("ממעלי הגרה, וממפריסי הפרסה") אסור באכילה. ומן ההדגשה "זה" יש ללמוד: <strong>זה,</strong> בעל חיים שכל סימניו כשל טמא, <strong>אי</strong> (אין) <strong>אתה אוכל</strong> כשנולד לבהמה טהורה, <strong>אבל אתה אוכל</strong> טמא <strong>הבא בסימן אחד</strong> של אמו, כלומר, שהוא דומה לה במקצת,
 <strong>ואי זה</strong> הוא <strong>זה הבא בסימן אחד</strong> של אמו, שמותר באכילה? <strong>זה טמא הנולד מן הטהור</strong> <strong>ועבורו מן הטהור,</strong> שגם אביו בהמה טהורה.
 <strong>יכול</strong> יהא מותר באכילה אפילו היה <strong>עבורו מן הטמא,</strong> כגון שאביו גמל? <strong>תלמוד לומר:</strong> "זאת הבהמה אשר תאכלו <strong>שה כשבים ושה עזים"</strong> (דברים יד, ד), ולשון רבים ("כשבים") באה ללמד שאינו מותר באכילה (אפילו יש בו סימן אחד של אמו) <strong>עד שיהא אביו כבש ואמו כבשה,</strong> אלו <strong>דברי ר' יהושע.</strong>
 <strong>ר' אליעזר אומר:</strong> ולד שאביו ואמו טהורים הריהו מותר, ו<strong>לא בא הכתוב</strong> הזה, המתיר ולד הדומה לאמו במקצת, <strong>להתיר את המותר,</strong> כשגם אמו וגם אביו טהורים, <strong>אלא להוסיף על המותר, ואיזה זה? טמא הנולד מן הטהור ועבורו מן הטמא.</strong> ויש לשאול: <strong>או אינו</strong> בא להתיר <strong>אלא</strong> דווקא כשגם <strong>עבורו מן הטהור! תלמוד לומר: "שור שה כשבים ושה עזים"</strong> (דברים יד, ד)ד והחזרה על המלה "שה" מלמדת כי הוא מותר באכילה <strong>מכל מקום,</strong> גם אם רק אמו מן הכבשים.
  על כל פנים, התנא ששנה מחלוקת זו <strong>קרי ליה</strong> <small>[קורא לו]</small> למין טמא הנולד מן הטהורה <strong>"טמא",</strong> והוא <strong>כ</strong>שיטת <strong>ר' שמעון,</strong> שאוסר גמל הנולד מן הפרה, <strong>וקאמר</strong> <small>[והוא אומר]:</small> <strong>אבל אתה אוכל הבא בסימן אחד,</strong> כלומר, שאם יש בו מקצת סימני אמו הריהו מותר באכילה. ומכאן שר' שמעון אינו מצריך שיהא ראשו ורובו כאמו, כדי להתירו באכילה!
  ודוחים: מכאן אין ראיה, שיש לומר כי  <strong>האי תנא סבר ליה כוותיה בחדא</strong> <small>[תנא זה סבור כמותו באחת],</small> שטהורה שילדה מין טמאה — טמא, <strong>ופליג עליה בחדא</strong> <small>[וחולק עליו באחת],</small> שהוא מתירו באכילה אם יש בו מקצת סימני אמו, ולדעת ר' שמעון אינו מותר באכילה עד שיהא ראשו ורובו דומה לאמו.
  ומעירים:  <strong>ואיכא דמקשי ומותיב</strong> <small>[ויש</small> מי ש<small>מקשה</small> על הברייתא שהבאנו, <small>ומשיב],</small> ובדרך זו רוצה להביא תשובה לשאלתנו. וכך הוא מקשה: מה ששנינו בברייתא זו ביחס לטהורה שילדה מין טמאה: <strong>עבורו מן הטמא</strong> — <strong>מי מעברא</strong> <small>[האם</small> בהמה טהורה <small>מתעברת]</small> מן הטמא?
 <strong>והאמר</strong> <small>[והרי אמר]</small> <strong>ר' יהושע בן לוי: לעולם אין</strong> בהמה <strong>מתעברת לא טמאה מן הטהור,</strong> כגון גמלה (נאקה) מן השור, <strong>ולא טהורה מן הטמא,</strong> כגון פרה מן הסוס, <strong>ולא</strong> בהמה <strong>גסה מן הדקה,</strong> כגון פרה מתיש, <strong>ולא דקה מן הגסה</strong> כגון רחל משור, <strong>ולא בהמה מן חיה,</strong> כגון עז מן הצבי, <strong>ולא חיה מן בהמה,</strong> כגון צביה מן התיש,
 <strong>חוץ מר' אליעזר ומחלוקתו,</strong> כלומר, ומן החולקים עליו, <strong>שהיו אומרים חיה מתעברת מבהמה,</strong> שנחלקו האם חייבים על שחיטת ולד הצביה שנתעברה מן התיש משום "אותו ואת בנו"!
 <strong>ו</strong>בתשובה לכך <strong>אמר ר' ירמיה:</strong> מה שנאמר "עבורו מן הטמא" כוונתו <strong>דאיעבר</strong> <small>[שנתעברה]</small> הטהורה <strong>מקלוט</strong> (שפרסותיו קלוטות, ללא שסע) שהוא <strong>בן פרה,</strong> שפרה יכולה להתעבר ממנו, משום שהוא בן פרה. <strong>ו</strong>נמצא שהתנא של הברייתא <strong>אליבא</strong> <small>[לפי שיטתו]</small> של <strong>ר' שמעון קאמר</strong> <small>[הוא אומר],</small> שטהורה שילדה מין טמאה נקרא "טמא". <strong>וקאמר</strong> <small>[והוא אומר]:</small> <strong>אבל אתה אוכל הבא בסימן אחד,</strong> כלומר, שכשיש בו מקצת סימני אמו הריהו מותר באכילה. ומכאן שכך סובר ר' שמעון!
  ודוחים: מכאן אין להוכיח, ויש לומר כי  <strong>האי תנא סבר לה כוותיה בחדא</strong> <small>[תנא זה סבור כמותו באחת],</small> שטמא בן טהורה קרוי טמא, <strong>ופליג עליה בחדא</strong> <small>[וחולק עליו באחת],</small> שלדעת תנא זה, אם יש בו מקצת סימני אמו הריהו מותר באכילה, ולדעת ר' שמעון הריהו אסור באכילה עד שיהא ראשו ורובו דומה לאמו.
 <big>א</big> ולגופה של מחלוקת ר' אליעזר ור' יהושע שבברייתא, שואלים: <strong>למימרא</strong> <small>[האם לומר]</small> מתוך מחלוקת זו ש<strong>ר' אליעזר סבר</strong> <small>[סבור]</small> כי כאשר <strong>זה וזה,</strong> איסור והיתר, <strong>גורם</strong> להיווצרות של דבר — הריהו <strong>מותר,</strong> ולכן הוא מתיר באכילה ולד של טהורה שנתעברה מן הטמא, <strong>ור' יהושע</strong> האוסר <strong>סבר</strong> <small>[סבור]</small> כי <strong>זה וזה גורם</strong> — <strong>אסור?</strong>
 <strong>והא איפכא שמעינן להו</strong> <small>[והרי ההיפך שמענו אותם],</small> ששנינו: <strong>ולד</strong> שנולד ל<strong>טריפה,</strong> שאסורה בהקרבה על המזבח, <strong>ר' אליעזר אומר: לא יקרב לגבי מזבח,</strong> למרות שאביו כשר, <strong>ור' יהושע אומר: יקרב לגבי מזבח,</strong> למרות שהוא ולד טריפה, מכיון שיש בו גורם היתר!
  ואומרים:  <strong>בעלמא</strong> <small>[בכלל]</small> <strong>סבר</strong> <small>[סבור]</small> <strong>ר' אליעזר</strong> כי <strong>זה וזה גורם</strong> — <strong>אסור, ו</strong>אולם <strong>שאני הכא</strong> <small>[שונה כאן],</small> לגבי היתר אכילה של טהורה שנתעברה מן הטמא, ש<strong>אם כן</strong> שהוולד אסור — <strong>נכתוב קרא</strong> <small>[שיכתוב המקרא]:</small> "זאת הבהמה אשר תאכלו <strong>שה כשבים ועזים", "שה</strong> כשבים <strong>ושה</strong> עזים" <strong>למה לי?</strong> מדוע לחזור על המלה "שה"? <strong>שמע מינה</strong> <small>[למד מכאן]:</small> <strong>שה</strong>— <strong>מכל מקום,</strong> וגם אם רק אמו מן הכשבים הריהו מותר באכילה.
 <strong>ו</strong>כן מן הצד האחר, <strong>ר' יהושע אמר</strong> <small>[יכול לומר]</small> <strong>לך: בעלמא</strong> <small>[בכלל]</small> <strong>זה וזה גורם</strong> — <strong>מותר, והכא</strong> <small>[וכאן]</small> שונה הדבר, שאם ולד של טהורה שנתעברה מטמא מותר, <strong>אם כן לכתוב קרא</strong> <small>[שיכתוב המקרא]:</small> "זאת הבהמה אשר תאכלו <strong>שור כשב ועז",</strong> "שור <strong>כשבים ועזים"</strong> בלשון רבים <strong>למה לי? שמע מינה</strong> <small>[למד מכאן]</small> שאינו מותר באכילה <strong>עד שיהא אביו כבש ואמו כבשה.</strong>
 <big>ב</big> ושבים לעיקר הסוגיה, האם טהורה שילדה מין טמא ויש בו מקצת סימני אמו, מותר באכילה לדעת ר' שמעון, או שמא צריך שיהא ראשו ורובו דומה לאמו, כבדין בכורה. ומציעים, <strong>תא שמע</strong> <small>[בוא</small> ו<small>שמע]</small> ממה ששנינו בברייתא, <strong>ר' שמעון אומר:</strong> מה שנזכר בתורה <strong>"גמל" "גמל" שני פעמים</strong> לאיסור, בספר ויקרא (יא, ד) ובספר דברים (יד, ד), בא לאסור <strong>אחד גמל הנולד מן הגמל, ואחד גמל הנולד מן הפרה, ואם ראשו ורובו דומה לאמו</strong> הפרה — <strong>מותר באכילה.</strong>
 <strong>שמע מינה</strong> <small>[למד מכאן]:</small> <strong>לאכילה נמי בעי</strong> <small>[גם כן צריך]</small> <strong>ר' שמעון ראשו ורובו,</strong> ואין די במקצת סימנים. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>ג</big> שנינו במשנה: <strong>שהיוצא מן הטמא</strong> טמא, והיוצא מן הטהור טהור. <strong>בעו מינה</strong> <small>[שאלו אותו]</small> <strong>מרב ששת: מי רגלים של חמור, מהו?</strong> האם הם אסורים, כמו חלב החמורה?
  ושואלים:  <strong>ותיבעי להו</strong> <small>[ושתישאל להם]</small> שאלה זו גם לגבי מי רגלים של <strong>סוסים וגמלים!</strong> ומשיבים: על של <strong>סוסים וגמלים לא מיבעיא להו</strong> <small>[נצרכה להם]</small> לשאול, <strong>דלא עכירי</strong> <small>[שאינם עכורים],</small> <strong>ולא דמו</strong> <small>[ואינם דומים]</small> <strong>לחלב, מיא עול מיא נפוק</strong> <small>[מים נכנסו</small> לגופם, <small>מים יצאו].</small> <strong>כי קמיבעיא להו</strong> <small>[כאשר נשאלה להם]</small> השאלה, הרי זה בשל <strong>חמור, דעכירי ודמו</strong> <small>[שהם עכורים ודומים]</small> <strong>לחלב, מאי</strong> <small>[מהו</small> דינם<small>]?</small> <strong>מגופיה קא מימצצי ואסירי</strong> <small>[מגופו הם מתמצים ואסורים],</small> <strong>או דלמא</strong> <small>[שמא]:</small> <strong>מיא עול מיא נפוק</strong> <small>[מים נכנסו מים יצאו],</small> <strong>והאי דעכירי הבלא דבישרא</strong> <small>[וזה ש</small>הם <small>עכורים</small> — <small>מחום הבשר]</small> <strong>הוא?</strong>
 <strong>אמר להו</strong> <small>[להם]</small> <strong>רב ששת, תניתוה</strong> <small>[שניתם אותה]</small> במשנתנו: <strong>שהיוצא מן הטמא</strong> — <strong>טמא, והיוצא מן הטהור</strong> — <strong>טהור.</strong> ויש לדייק: "היוצא <strong>מטמא" לא קאמר</strong> <small>[אינו אומר],</small> כלומר, כל שיוצא מגופו של טמא, <strong>אלא: "מן</strong>
## דף ז:
 <strong>הטמא",</strong> וכוונת התנא לרבות כל שהוא ממין הטמא, <strong>והני נמי מינא דטמא</strong> <small>[ואלה גם כן,</small> מי רגלים של חמור, <small>מין של</small> ה<small>טמא]</small> <strong>הוא,</strong> שהרי הם נראים כחלב החמור, ואסורים.
 <strong>ואיכא דאמרי</strong> <small>[ויש שאומרים]</small> בלשון אחרת את הדיון בענין מי רגלים של חמור: לגבי מי רגלים של <strong>סוסים וגמלים לא קא מיבעיא להו</strong> <small>[לא נשאלה להם]</small> השאלה, לתלמידי רב ששת, משום <strong>דלא שתו אינשי</strong> <small>[שאין אנשים שותים</small> אותם<small>].</small> <strong>כי קמיבעיא להו</strong> <small>[כאשר נשאלה להם]</small> הרי זה בשל <strong>חמור, דשתו אינשי ומעלו לירקונא</strong> <small>[ששותים</small> אותם <small>אנשים והם</small> <small>טובים ל</small>מחלת ה<small>ירקון],</small> <strong>מאי</strong> <small>[מה</small> הדין<small>]?</small>
 <strong>אמר להו</strong> <small>[להם]</small> <strong>רב ששת, תניתוה</strong> <small>[שניתם אותה]</small> במשנתנו: <strong>היוצא מן הטמא</strong> — <strong>טמא, והיוצא מן הטהור</strong> — <strong>טהור, והני נמי</strong> <small>[ואלה גם כן]</small> <strong>מ</strong>חמור שהוא <strong>טמא קאתי</strong> <small>[הם באים],</small> ולכן הם אסורים.
 <strong>מיתיבי</strong> <small>[מקשים]</small> עליו ממה ששנינו במשנה: <strong>מפני מה אמרו דבש דבורים מותר? מפני ש</strong>הן רק <strong>מכניסות אותו,</strong> את צוף הפרחים, <strong>לגופן,</strong> <strong>ו</strong>אולם <strong>אין</strong> הן <strong>ממצות</strong> (מפיקות) <strong>אותו מגופן.</strong> ואף מי רגלים, שאינם מתמצים מגופו של החמור, אלא מים שנכנסו הם מים שיצאו, מפני מה ייאסרו?
  ומשיבים:  <strong>הוא,</strong> רב ששת, ש<strong>אמר כ</strong>דעת <strong>ר' יעקב,</strong> ש<strong>אומר: דובשא רחמנא שרייה</strong> <small>[הדבש, התורה התירה אותו]</small> באופן מיוחד, אף שבעיקרו של דבר, כל היוצא מן הטמא — טמא.
 <strong>דתניא</strong> <small>[ששנויה</small> ברייתא<small>],</small> <strong>ר' יעקב אומר:</strong> נאמר לגבי שרץ העוף הטהור <strong>"אך את זה תאכלו מכל שרץ העוף"</strong> (ויקרא יא, כא), והלשון "זה" באה להדגיש: <strong>זה אתה אוכל, ואי</strong> (ואין) <strong>אתה אוכל שרץ עוף טמא.</strong>
 ותוהים: איסורו של <strong>שרץ עוף טמא בהדיא כתיב</strong> <small>[במפורש כתוב]:</small> "וכל שרץ העוף ההולך על ארבע שקץ הוא לכם" (ויקרא יא כ), ומדוע צריך למיעוט זה! <strong>אלא</strong> כך יש לדייק: <strong>שרץ עוף טמא אי אתה אוכל, אבל אתה אוכל מה שעוף טמא משריץ,</strong> כלומר, מוציא מתוכו, <strong>ואיזה זה? זה דבש דבורים.</strong>
 <strong>יכול אף דבש</strong> של שרצי עוף אחרים, כגון <strong>הגזין והצירעין,</strong> יהיה מותר? <strong>אמרת</strong> (אומר אתה): <strong>לא.</strong> ושואלים: <strong>ומה ראית לרבות</strong> דבש <strong>דבורים,</strong> ולהתירו באכילה, <strong>ולהוציא</strong> דבש <strong>הגזין והצירעין</strong> לאיסור? ומשיבים: <strong>מרבה אני דבש דבורים</strong> להיתר, מפני <strong>שאין לו שם לווי,</strong> שסתם דבש הוא דבש דבורים. <strong>ומוציא אני דבש הגזין והצירעין שיש לו שם לווי.</strong>
 ומעירים: <strong>כמאן אזלא הא דתניא</strong> <small>[כ</small>שיטת <small>מי הולכת</small> הלכה <small>זו ששנויה</small> בברייתא]: <strong>דבש הגזין והצירעין טהור</strong> (אינו ראוי לקבל טומאה) <strong>ומותר באכילה</strong> — ש<strong>לא כ</strong>שיטת <strong>ר' יעקב.</strong>
 ומדייקים בלשונה של הלכה זו: מה ששנינו שדבש גזין וצירעין <strong>טהור</strong> — <strong>אלמא בעי</strong> <small>[מכאן שהוא צריך]</small> <strong>מחשבה</strong> מפורשת לאוכלו, ורק אז יהא ראוי לקבל טומאה כדין אוכל. ומכאן שדבש דבורים, שהוזכר אף הוא באותה משנה, ולא נאמר בו שהוא טהור — אינו צריך מחשבה מפורשת לאוכלו, כדי לקבל טומאה, משום שבסתמו הוא עומד לאכילה. <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>דבש</strong> (דבורים) כשהוא עדיין <strong>בכוורתו,</strong> קודם שרדו אותו — <strong>מטמא טומאת אוכלין</strong> אף <strong>שלא במחשבה.</strong>
 <big>א</big> ועוד בענין דברים היוצאים מן החי. <strong>חלי דיחמורתא</strong> <small>[גושים של יחמורה,</small> שהיא פולטת מרחמה<small>],</small> <strong>סבור רבנן למימר</strong> <small>[חשבו חכמים לומר]:</small> <strong>ביעי נינהו ואסירן</strong> <small>[ביצים הן,</small> חלק מגופה, ואסורות], כדין איבר מן החי. <strong>אמר רב ספרא: זרעא דאילא</strong> <small>[זרע של אייל]</small> <strong>הוא, דאזיל בתר אילתא</strong> <small>[שהולך</small> האייל <small>אחרי האיילה]</small> כדי להזדווג עמה, <strong>ואיידי דרחמה צר לא מזדקקא</strong> <small>[ומתוך שרחמה צר אינה מזדקקת לו],</small> <strong>ואזיל בתר יחמורתא</strong> <small>[והולך אחר היחמורה],</small> ונזקק לה, ומעין גושים של שכבת זרעו הם, שנתקשתה — <strong>ונתרי</strong> <small>[ו</small>הם ה<small>נושרים]</small> מגופה.
 <big>ב</big> <strong>אמר רב הונא: עור הבא כנגד פניו של חמור</strong> כשהוא נולד, כלומר, כעין עור העוטף אותו — <strong>מותר, מאי טעמא? פירשא בעלמא</strong> <small>[פרש בלבד]</small> <strong>הוא,</strong> ואינו חלק מגוף האם או הולד.
 <strong>אמר ליה</strong> <small>[לו]</small> <strong>רב חסדא: תניא דמסיע</strong> <small>[שנויה</small> ברייתא <small>שמסייעת]</small> <strong>לך: עור הבא כנגד פניו של</strong> (ולד) <strong>אדם, בין חי בין מת</strong> — <strong>טהור</strong> מלטמא טומאת מת. <strong>מאי לאו</strong> <small>[האם אין]</small> הכוונה: <strong>בין הוא חי ואמו חיה, בין הוא מת ואמו מתה,</strong> שאינו נחשב חלק מגוף העובר, ולא חלק מגוף האם, אלא כפרש בלבד, ולכן, גם כששניהם מתים אינו מטמא?
  השיב לו רב הונא: <strong>לא,</strong> אין מברייתא זו ראיה, שכן יש לפרש: <strong>בין הוא חי ואמו מתה, בין הוא מת ואמו חיה,</strong> כלומר, רק אם אחד מהם חי — עור זה טהור, אבל אם שניהם מתים — אסור. אמר לו רב חסדא: <strong>והתניא</strong> <small>[והרי שנויה</small> ברייתא<small>]</small> כך: <strong>בין הוא חי ואמו חיה, בין הוא מת ואמו מתה!</strong> אמר לו: <strong>אי תניא, תניא</strong> <small>[אם שנויה, שנויה].</small>
 <big>ג משנה</big> <strong>דג טמא שבלע דג טהור,</strong> ונמצא בתוכו — <strong>מותר</strong> הטהור באכילה. וטהור שבלע דג טמא — הדג הטמא <strong>אסור באכילה, לפי שאינו גידולו,</strong> לא גדל ממנו.
 <big>ד גמרא</big> ומדייקים בלשון המשנה "דג טמא שבלע דג טהור": <strong>טעמא דחזיניה דבלע</strong> <small>[הטעם,</small> דווקא משום <small>שראינו אותו,</small> את הטמא, <small>שהוא בולע]</small> את הדג הטהור, מותר הטהור באכילה. <strong>הא לא חזיניה דבלע</strong> <small>[אבל</small> אם <small>לא ראינו אותו ש</small>הוא <small>בולע]</small> — <strong>אמרי: אשרוצי אשריץ</strong> <small>[אומרים</small> אנו: שמא הדג הטמא <small>השריץ</small> אותו<small>]</small> במעיו, והוא אסור.
 <strong>מנלן</strong> <small>[מנין לנו]</small> חשש זה? <strong>דתניא</strong> <small>[ששנויה</small> ברייתא]: <strong>דג טמא משריץ</strong> את ולדותיו, <strong>דג טהור מטיל ביצים</strong> ומהם יוצאים הולדות. ומקשים: <strong>אי הכי, כי חזינא דבלע אמרינן</strong> <small>[אם כך,</small> גם <small>כאשר רואים אנו אותו שהוא בולע</small> דג טהור, <small>צריכים אנו לומר]:</small> <strong>האי איעכלא, והאי אשרוצי אשריץ</strong> <small>[זה</small> שבלע <small>התעכל, ו</small>את <small>זה</small> שמצאנו במעיו <small>השריץ,</small> וייאסר<small>]!</small>
 <strong>אמר רב ששת:</strong> מדובר <strong>כגון שמצאו</strong> את הדג הטהור <strong>דרך הריעי,</strong> כלומר, במערכת העיכול, ולא במקום שבו משריץ הדג הטמא את ולדותיו. <strong>רב פפא אמר</strong> בדומה לכך: <strong>כגון שמצאו</strong> את הטהור <strong>דרך בית הבליעה. רב נחמן אמר: כגון שמצאו שלם</strong> שצורתו שלמה וגמורה, שלא כעובר.
 <strong>רב אשי אמר:</strong> אין לדייק מלשון המשנה שמדובר דווקא כשראינוהו שבלע דג טהור. אלא מסתמכים על כך ש<strong>רוב</strong> ה<strong>דגים במינן</strong> (בני מינם) הם <strong>משריצין, ו</strong>לפיכך, כשמוצאים דג טהור במעי דג טמא — <strong>כמי שבלע</strong> אותו <strong>לפנינו דמי</strong> <small>[נחשב]</small> הדבר.
 <big>ה</big> ומביאים את הברייתא שחלק ממנה נזכר קודם לכן. <strong>תנו רבנן</strong> <small>[שנו חכמים]:</small> <strong>דג טמא משריץ, דג טהור מטיל ביצים. כל המוליד</strong> ולדות — <strong>מניק</strong> אותם, <strong>וכל המטיל ביצים</strong> — <strong>מלקט</strong> אוכל, ומאכיל בו את ולדותיו, <strong>חוץ מעטלף, שאף על פי שמטיל ביצים</strong> — <strong>מניק.</strong>
## דף ח.
 <strong>הדולפנין פרין ורבין כבני אדם.</strong> ושואלים: <strong>מאי</strong> <small>[מה הם]</small> <strong>דולפנין? אמר רב יהודה:</strong> היצורים הקרויים <strong>בני ימא</strong> <small>[הים].</small>
 <big>א</big> וממשיכה הברייתא: <strong>כל שביציו</strong> (אשכיו של הזכר) ניכרים <strong>מבחוץ</strong> — <strong>מוליד,</strong> כלומר, הנקבה יולדת ולד. <strong>וכל ש</strong>ביציו <strong>בפנים</strong> — <strong>מטיל</strong> (מטילה) הנקבה <strong>ביצים.</strong>
 ותוהים: <strong>איני</strong> <small>[כן הוא]?</small> <strong>והאמר</strong> <small>[והרי אמר]</small> <strong>שמואל: אווז</strong> הבית <strong>ואווז בר</strong> — <strong>כלאים זה בזה,</strong> ואסור להרביעם. <strong>והוינן</strong> <small>[והיינו עוסקים,</small> מתקשים<small>]</small> <strong>בה: מאי טעמא</strong> <small>[מה הטעם]?</small> ובתשובה לכך <strong>אמר אביי: זה,</strong> אווז הבר, <strong>ביציו</strong> של הזכר <strong>מבחוץ, וזה,</strong> אווז הבית, <strong>ביציו מבפנים. ו</strong>הרי <strong>תרוייהו</strong> <small>[שניהם]</small> <strong>מטילי ביצים!</strong>
 <strong>אלא</strong> כך צריך לומר: <strong>כל שזכרותו</strong> איבר ההולדה, נראה <strong>מבחוץ</strong> — <strong>מוליד,</strong> זכרותו <strong>מבפנים</strong> — <strong>מטיל ביצים.</strong> ואווז הבר, למרות שביציו מבחוץ — זכרותו מבפנים.
 <big>ב</big> וממשיכה הברייתא בעניינים אלה: <strong>כל</strong> בעל חיים <strong>שתשמישו</strong> (הזדווגותו) <strong>ב</strong>שעות ה<strong>יום</strong> — <strong>יולד ביום, בלילה</strong> — <strong>יולד בלילה. כל שתשמישו בין ביום בין בלילה</strong> — <strong>יולד בין ביום בין בלילה.</strong>
 ומפרטים: <strong>תשמישו ביום יולד ביום</strong> — <strong>תרנגול, בלילה יולד בלילה</strong> — <strong>עטלף, תשמישו בין ביום בין בלילה יולד בין ביום בין בלילה</strong> — <strong>אדם וכל דדמי ליה</strong> <small>[וכל הדומה לו</small> בענין זה<small>].</small>
 ושואלים: <strong>למאי נפקא מינה</strong> <small>[מה יוצא מזה]</small> להלכה? ומשיבים: <strong>ל</strong>כמו שאמר <strong>רב מרי בריה</strong> <small>[בנו]</small> של <strong>רב כהנא,</strong> ש<strong>אמר רב מרי בריה</strong> <small>[בנו]</small> של <strong>רב כהנא: בדק בקינה</strong> (קן) <strong>של תרנגולין מערב יום טוב ולא מצא בה ביצה, ולמחר</strong> קודם עליית השחר <strong>השכים ומצא בה ביצה</strong> — <strong>מותרת</strong> הביצה <strong>באכילה ביום טוב,</strong> ואינה אסורה כדין ביצה שנולדה ביום טוב, לפי שכאמור, אין התרנגולת יולדת בלילה. ואף שבדק ולא מצא בה ביצה בערב יום טוב — <strong>אימר</strong> <small>[אמור]</small> ש<strong>לא בדק יפה.</strong>
 ומקשים: <strong>והלא</strong> מן הסתם <strong>בדק יפה!</strong> ומשיבים: גם אם בדק יפה, <strong>אימר</strong> <small>[אמור]:</small> <strong>יצתה</strong> (יצאה) <strong>רובה</strong> של הביצה בערב יום טוב, <strong>וחזרה</strong> למעי התרנגולת קודם שבדק, <strong>הוה</strong> <small>[היה]</small> המעשה. <strong>ו</strong>כמו שאמר <strong>ר' יוחנן,</strong> ש<strong>אמר ר' יוחנן: ביצה שיצתה רובה מערב יום טוב וחוזרת</strong> לגוף התרנגולת — <strong>מותרת לאוכלה ביום טוב,</strong> שכיון שיצאה ברובה הרי היא כילודה כבר.
 <big>ג</big> עוד שנינו בברייתא: <strong>כל</strong> בעל חיים <strong>ש</strong>דרך <strong>תשמישו ו</strong>זמן <strong>עיבורו</strong> (הריונו) <strong>שוה</strong> לשל חבירו, אם נזדווגו — הריהם יולדים, ומגדלים (יונקים) <strong>זה מזה.</strong> ובענין זה של דרך תשמיש, אמרו: <strong>הכל,</strong> כל בעלי החיים, <strong>משמשין פנים כנגד עורף,</strong> כלומר, הזכר בא על הנקבה מאחור, <strong>חוץ משלשה שמשמשין פנים כנגד פנים, ואלו הן: דג ואדם ונחש.</strong>
 ושואלים: <strong>ומאי שנא הני תלתא</strong> <small>[ו</small>ב<small>מה שונים שלושה אלה]?</small> <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, מסר כי כך <strong>אמרי במערבא</strong> <small>[אומרים בארץ ישראל]</small> בטעם הדבר: <strong>הואיל ודיברה עמהם שכינה,</strong> עם הדג שבלע את יונה (יונה ב, יא), עם אדם הראשון ושאר נביאים, ועם הנחש שהחטיא את אדם וחוה (בראשית ג, יד).
  ועוד בענין זה, <strong>תנא</strong> <small>[שנה]</small> החכם: <strong>גמל</strong> משמש <strong>אחור כנגד אחור.</strong>
 <big>ד</big> ובאותו ענין של עיבור ולידה, <strong>תנו רבנן</strong> <small>[שנו חכמים]:</small> <strong>תרנגולת</strong> מולידה <strong>לעשרים ואחד יום, 
   
וכנגדה באילן</strong> — <strong>לוז,</strong> כלומר, שקד, שמבשיל עשרים ואחד יום מזמן הנצת הפרח. <strong>כלב</strong> מוליד <strong>לחמשים יום, וכנגדו באילן</strong> — <strong>תאינה. חתול</strong> — <strong>לחמשים ושנים יום, וכנגדו באילן</strong> — <strong>תות. חזיר</strong> — <strong>לששים יום, כנגדו באילן</strong> — <strong>תפוח. שועל וכל מיני שרצים</strong> — <strong>ששה חדשים. וכנגדם באילן</strong> — <strong>תבואה.</strong>
 <strong>בהמה דקה טהורה,</strong> רחל ועז — יולדת <strong>לחמשה חדשים, וכנגדן באילן</strong> — <strong>גפן. בהמה גסה טמאה,</strong> כגון הגמל והחמור — מולידה <strong>לשנים עשר חודש, וכנגדו באילן</strong> — <strong>דקל.</strong> בהמה גסה <strong>טהורה,</strong> כגון פרה — <strong>לתשעה חדשים, וכנגדה באילן</strong> — <strong>זית. הזאב והארי והדוב והנמר והברדלס והפיל והקוף והקיפוף</strong> — <strong>לשלש שנים, וכנגדן באילן</strong> — <strong>בנות שוח.</strong>
 <strong>אפעה</strong> מוליד <strong>לשבעים שנה, וכנגדו באילן</strong> — <strong>חרוב. חרוב זה, משעת נטיעתו עד שעת גמר פירותיו</strong> — <strong>שבעים שנה, וימי עיבורו שלש שנים. נחש</strong> נולד <strong>לשבע שנים, ולאותו רשע,</strong> הנחש — <strong>לא מצינו חבר</strong> כנגדו במיני האילן. <strong>ויש אומרים:</strong> מצאנו לו — <strong>מוכססים,</strong> שהם גם כן נגמרים לשבע שנים.
  ושואלים:  <strong>מנא הני מילי</strong> <small>[מנין הדברים הללו],</small> שזמן עיבורו של נחש שבע שנים? <strong>אמר רב יהודה אמר רב, ומטו בה</strong> <small>[ו</small>יש <small>מגיעים בה]</small> בשמועה זו, לאומרה <strong>משום</strong> (משמו של) <strong>ר' יהושע בן חנניא, שנאמר: "ארור אתה מכל הבהמה ומכל חית השדה"</strong> (בראשית ג, יד), שזמן עיבורו יהא ארוך משל כולם. ויש לשאול: ומדוע להזכיר את חיית השדה? <strong>אם מבהמה נתקלל(ה), מחיה לא כל שכן?</strong> שהרי ימי העיבור הקצרים ביותר של מין הבהמה (עז — חמישה חדשים) ארוכים משל ימי העיבור הקצרים ביותר של מין החיה (חתול — חמישים ושנים יום)!
 <strong>אלא</strong> דבר זה בא הכתוב <strong>לומר לך:</strong> <strong>כשם</strong> (באותו שיעור) <strong>שנתקללה הבהמה</strong> יותר <strong>מחיה,</strong> והוא <strong>אחד לשבעה,</strong> <strong>ומאי ניהו</strong> <small>[ומה הוא]?</small> <strong>חמור מחתול,</strong> שימי עיבורו של חמור, שנים עשר חודש (כשאר בהמה גסה טמאה) וימי עיבורו של חתול, חמישים ושנים יום — <strong>כך נתקלל הוא,</strong> הנחש, <strong>מבהמה</strong> כלומר, מן החמור, <strong>אחת לשבע, דהוה ליה שב שני</strong> <small>[שהוא לו שבע שנים].</small>
 ומקשים, <strong>אימא</strong> <small>[אמור]</small> ופרש באופן אחר: <strong>כשם שנתקללה חיה מבהמה,</strong> שנה <strong>אחת ל</strong>עומת <strong>שלש שנים, ומאי ניהו</strong> <small>[ומי הוא]?</small> <strong>ארי מחמור,</strong> שימי עיבורו של חמור שנים עשר חודש, ושל אריה שלוש שנים — <strong>כך נתקלל הוא,</strong> הנחש, <strong>מחיה</strong> כלומר, מארי, <strong>אחת</strong> <strong>לשלש שנים, דהוה ליה</strong> <small>[שהוא לו]</small> <strong>תשע שנים!</strong>
## דף ח:
 ודוחים: <strong>מי כתיב</strong> <small>[האם נאמר]</small> "ארור אתה <strong>מכל החיה ומכל הבהמה"? "מכל הבהמה ומכל החיה" כתיב</strong> <small>[נאמר],</small> כלומר, <strong>ארור הוא מבהמה שנתקללה מחיה.</strong> ומקשים עוד, ומדוע לפרש שנתקלל מחמור, כשם שנתקלל החמור מחתול?
 <strong>ואימא</strong> <small>[ואמור]</small> כך: <strong>כשם שנתקללה בהמה מחיה אחד לשלש, ומאי ניהו</strong> <small>[ומה הוא]?</small> <strong>עז מחתול,</strong> שחתול מוליד לחמישים ושנים יום, ועז לחמישה חדשים — <strong>כך נתקלל הוא,</strong> הנחש, <strong>מבהמה</strong> זו, כלומר, מעז, <strong>אחד לשלש, דהוה ליה חמיסר ירחי</strong> <small>[שהריהם חמישה עשר חדשים]!</small>
 ומשיבים: <strong>איבעית אימא</strong> <small>[אם תרצה אמור]:</small> "ארור אתה <strong>מכל הבהמה" כתיב</strong> <small>[נאמר],</small> וגם מזו המקוללת ביותר. <strong>אי בעית אימא</strong> <small>[אם תרצה אמור]:</small> הלוא <strong>קללה הוא</strong> שנתקלל הנחש בפסוק זה, ואם כן, כל <strong>קללה</strong> שאתה יכול למצוא בכתוב זה <strong>שדי עילויה</strong> <small>[הטל עליו].</small>
 <big>א</big> ובענין זמן עיבורו של הנחש, מסופר: <strong>אמר ליה</strong> <small>[לו]</small> <strong>קיסר לר' יהושע בן חנניה: נחש לכמה מיעבר</strong> <small>[מתעבר]</small> <strong>ומוליד? אמר ליה</strong> <small>[לו]:</small> <strong>לשב שני</strong> <small>[לשבע שנים].</small> אמר לו: <strong>והא סבי דבי אתונא ארבעינהו, ואוליד לתלת</strong> <small>[והרי הזקנים,</small> החכמים <small>של בית</small> חכמי <small>אתונה הרביעו אותם, והוליד לשלוש</small> שנים<small>]?</small> השיב לו: <strong>הנהו מיעברי הוו מעיקרא</strong> <small>[אלו מעוברים היו מתחילה]</small> כבר <strong>ארבע</strong> שנים. שאלו הקיסר: <strong>והא קמשמשי שמושי</strong> <small>[והרי היו משמשים,</small> מזדווגים<small>],</small> ובעל חיים אינו משמש אלא כדי להוליד, ולא כשהוא מעובר! ענה לו: <strong>אינהו נמי משמשי</strong> <small>[הם,</small> הנחשים, <small>גם כן משמשים]</small> <strong>כאדם,</strong> ולא להולדה דווקא. אמר לו: כיצד יכול אתה לחלוק על זקני אתונה?
 <strong>והא חכימי אינהו</strong> <small>[והרי חכמים הם]!</small> אמר לו ר' יהושע: <strong>אנן חכימינן מינייהו</strong> <small>[אנו חכמים</small> יותר <small>מהם].</small> אמר לו: <strong>אי חכימת, זיל זכינהו ואיתינהו לי</strong> <small>[אם חכם אתה</small> מהם, <small>לך נצח אותם והבא אותם אלי]!</small> <strong>אמר ליה</strong> <small>[לו]</small> ר' יהושע: <strong>כמה הוו</strong> <small>[הם]?</small> אמר לו: <strong>שיתין גברי</strong> <small>[שישים איש].</small>
 <strong>אמר ליה</strong> <small>[לו]:</small> <strong>עביד לי ספינתא דאית בה שיתין בתי</strong> <small>[עשה לי ספינה שיש בה שישים בתים,</small> חדרים<small>],</small> <strong>וכל ביתא אית בה שיתין ביסתרקי</strong> <small>[וכל בית יש בו שישים מצעות].</small> <strong>עבד ליה</strong> <small>[עשה לו]</small> הקיסר כן. הפליג ר' יהושע עם הספינה לאתונה. <strong>כי מטא להתם לבי טבחא</strong> <small>[כאשר הגיע לשם, לבית הטבח,</small> הקצב<small>],</small> <strong>אשכחיה לההוא גברא דקא פשיט חיותא</strong> <small>[מצאו לאותו אדם,</small> את הקצב, <small>שהיה פושט</small> עור <small>בהמה],</small> <strong>אמר ליה</strong> <small>[לו]:</small> <strong>רישך לזבוני</strong> <small>[ראשך למכירה]?</small> <strong>אמר ליה</strong> <small>[לו]:</small> <strong>אין</strong> <small>[כן].</small> <strong>אמר ליה</strong> <small>[לו]</small> ר' יהושע: <strong>בכמה? אמר ליה</strong> <small>[לו]:</small> <strong>בפלגא דזוזא</strong> <small>[בחצי זוז].</small> <strong>יהב ליה</strong> <small>[נתן לו].</small>
 <strong>לסוף,</strong> לאחר ששילם לו, <strong>אמר ליה</strong> <small>[לו]</small> ר' יהושע: <strong>אנא רישא דחיותא אמרי</strong> <small>[אני את ראש הבהמה אמרתי]</small> <strong>לך?</strong> על ראשך שלך דיברתי, וצריך אתה לעמוד בדיבורך. <strong>אמר ליה</strong> <small>[לו]</small> ר' יהושע: <strong>אי בעית דאשבקך, סגי אחוי לי פיתחא דבי אתונא</strong> <small>[אם אתה רוצה שאניח לך, לך והראה לי</small> את <small>הפתח של בית</small> חכמי <small>אתונה]!</small> <strong>אמר ליה</strong> <small>[לו]:</small> <strong>מסתפינא, דכל דמחוי קטלי ליה</strong> <small>[מתיירא אני,</small> לפי <small>שכל שמראה</small> את מקומם <small>הורגים</small> הם <small>אותו].</small> <strong>אמר ליה</strong> <small>[לו]:</small> <strong>דרי כריכא דקניא</strong> <small>[קח חבילת קנים],</small> <strong>וכי מטית להתם זקפה כמאן דקא מתפח</strong> <small>[וכאשר תגיע לשם זקוף,</small> העמד <small>אותה כמי שנח].</small> עשה כן, וכך הגיע ר' יהושע אל המקום.
 <strong>אשכח דרבנאי מגואי ודרבנאי מבראי</strong> <small>[מצא שומרים מבחוץ ושומרים מבפנים],</small> לשמור שלא ייכנס לשם אדם ולא יצא משם אדם. ופיזרו הממונים חול בכניסה, כדי לגלות עקבות נכנסים ויוצאים, <strong>דאי חזו כרעא דעיילא קטלי להו לבראי</strong> <small>[שאם</small> היו הממונים <small>רואים</small> עקבות <small>רגל שנכנסת</small> — <small>הורגים את</small> השוטרים <small>שבחוץ],</small> על שנתנו לאדם להיכנס, <strong>ודנפקא קטלי להו לגואי</strong> <small>[ו</small>כשרואים רגל <small>שיוצאת הורגים את ה</small>שומרים <small>שבפנים],</small> על שנתנו לאדם לצאת משם.
 <strong>אפכה לסנדליה</strong> <small>[הפך את סנדלו]</small> ודרך על החול כאילו יצא מן המקום, והתחמק. וכשראו הממונים את העקבות <strong>קטלי להו לגואי</strong> <small>[הרגו את הפנימים],</small> לאחר מכן שוב <strong>אפכה לסנדליה</strong> <small>[הפך את סנדלו]</small> חזרה והשאיר עקבות של כניסה, וכך <strong>קטלי להו לכולהו</strong> <small>[הרגו את כולם],</small> גם את החיצונים. בין כך ובין כך הצליח ר' יהושע להיכנס פנימה.
 <strong>אשכח ינוקי מלעיל סבי מלתחת</strong> <small>[מצא את הצעירים</small> יושבים <small>מלמעלה</small> במקום המכובד יותר, <small>ואת הזקנים מלמטה],</small> <strong>אמר</strong> לעצמו: צריך אני להקדים שלום ליושבים למעלה מן האחרים, והם הצעירים. ואולם <strong>אי יהיבנא שלמא להני קטלי לי הני</strong> <small>[אם אתן</small> תחילה <small>שלום לאלה,</small> הצעירים, <small>יהרגו אותי אלה,</small> הזקנים<small>],</small> <strong>סברי</strong> <small>[כסבורים</small> הם<small>]</small> <strong>אנן עדיפינן דאנן קשינן טפי ואינהו דרדקי</strong> <small>[אנו עדיפים, שאנו זקנים יותר והם צעירים].</small>
 <strong>אמר: שלמא לכו</strong> <small>[שלום לכם]!</small> ולא פנה לקבוצה מסויימת. <strong>אמרו ליה</strong> <small>[לו]:</small> <strong>מאי עבידתיך</strong> <small>[מה מעשיך</small> כאן<small>]?</small> <strong>אמר להו</strong> <small>[להם]:</small> <strong>אנא חכימא דיהודאי אנא</strong> <small>[אני חכם היהודים אני],</small> <strong>בעינא למיגמר חכמתא מינייכו</strong> <small>[רוצה אני ללמוד חכמה מכם].</small> אמרו לו: <strong>אי הכי, ניבעי לך</strong> <small>[אם כך, נשאל אותך</small> שאלות<small>],</small> ונראה אם ראוי אתה לכך. <strong>אמר להו</strong> <small>[להם]:</small> <strong>לחיי</strong> <small>[בסדר],</small> <strong>אי זכיתו</strong> <small>[אם תנצחו]</small> — <strong>כל דבעיתו עבידו בי</strong> <small>[כל שתרצו עשו בי],</small> <strong>ואי זכינא בכו</strong> <small>[ואם אני אנצח אתכם]</small> — <strong>איכלו גבאי בספינתא</strong> <small>[איכלו בספינה</small> שלי<small>].</small>
 <big>ב</big> <strong>אמרו ליה</strong> <small>[לו]:</small> <strong>ההוא גברא דאזיל ובעי אתתא ולא יהבו ליה</strong> <small>[אדם זה שהולך ומבקש אישה</small> ממשפחה אחת <small>ולא נתנו לו],</small> <strong>מאי חזי ליה דאזיל היכא דמדלו מיניה</strong> <small>[מה הוא רואה לו,</small> מה הוא סבור, <small>שהוא הולך למקום שהוא גבוה ממנו],</small> למשפחה חשובה ומיוחסת מזו הראשונה? <strong>שקל סיכתא</strong> <small>[לקח יתד],</small> <strong>דצה לתתאי לא עאל</strong> <small>[נעץ אותה למטה</small> בקיר ו<small>לא נכנסה],</small> <strong>לעילאי</strong> — <strong>עאל</strong> <small>[</small>נעץ אותה <small>למעלה</small> — <small>נכנסה]</small> שהיה שם חור, <strong>אמר</strong> להם: <strong>האי נמי מיתרמי בת מזליה</strong> <small>[זה גם כן,</small> הולך לחפש במקום גבוה יותר, שמא <small>תזדמן</small> לו שם <small>בת מזלו].</small>
 ועוד שאלוהו: <strong>גברא דאוזיף</strong> <small>[אדם שמלוה</small> לחבירו<small>]</small> לצורך עיסקה, ואין הלה פורע את חובו, <strong>וטריף</strong> <small>[ו</small>המלוה <small>טורף,</small> נוטל את קרקעותיו<small>]</small> כדי לגבות את חובו, ויש בכך טורח גדול, <strong>מאי חזא דהדר אוזיף</strong> <small>[מה ראה ש</small>הוא <small>חוזר ומלוה]</small> לאנשים אחרים? <strong>אמר להו</strong> <small>[להם]:</small> כן דרכם של אנשים, <strong>גברא אזל לאגמא, קטל קמא טונא ולא מצי ביה</strong> <small>[אדם הולך לאגם, חותך בתחילה משא של קנים ולא יכול</small> להרים <small>אותו],</small> אינו מפסיק לחתוך קנים, אלא <strong>קטיל ומנח עילויה, עד דאיתרמי איניש מדלי ליה</strong> <small>[חותך</small> עוד <small>ומניח עליו, עד שיזדמן אדם שירים אותו]</small> על כתפיו, והוא נושאו לביתו. כך אדם ממשיך להלוות מתוך הנחה שבסופו של דבר יזדמן לידיו לווה הגון.
 <strong>אמרו ליה</strong> <small>[לו]:</small> <strong>אימא לן מילי דבדיאי</strong> <small>[אמור לנו דברי כזב]!</small> <strong>אמר להו</strong> <small>[להם]:</small> <strong>הוה ההוא כודניתא דילידא</strong> <small>[היתה פרדה אחת שילדה],</small> <strong>והוה תלי ליה פיתקא</strong> <small>[והיה תלוי לו,</small> לולד, <small>פתק</small> על צוארו<small>],</small> <strong>וכתב ביה דמסיק בבי אבא מאה אלפא זוזי</strong> <small>[וכתוב בו ש</small>הוא <small>נושה,</small> שחייבים לו <small>בבית אביו מאה אלף זוז].</small> <strong>אמרו ליה</strong> <small>[לו]:</small> <strong>וכודניתא מי ילדה</strong> <small>[ופירדה האם</small> היא <small>יולדת]?</small> <strong>אמר להו</strong> <small>[להם]:</small> <strong>הי ניהו מילי דבדיאי</strong> <small>[הם אלו דברי כזב],</small> שדבר זה לא ייתכן כלל.
 ועוד שאלו אותו: <strong>מילחא כי סריא, במאי מלחי לה</strong> <small>[מלח כאשר הוא מסריח, במה מולחים אותו]?</small> <strong>אמר להו</strong> <small>[להם]:</small> <strong>בסילתא דכודניתא</strong> <small>[בשיליה של פירדה].</small> אמרו לו: לא ייתכן הדבר, <strong>ומי איכא סילתא לכודנתא</strong> <small>[והאם יש שיליה לפירדה]?</small> אמר להם: גם מה ששאלתם לא ייתכן, <strong>ומילחא מי סרי</strong> <small>[ו</small>כי <small>מלח האם</small> הוא <small>מסריח]?</small>
 אמרו לו: <strong>בני לן ביתא באוירא דעלמא</strong> <small>[בנה לנו בית באויר העולם]!</small> <strong>אמר שם</strong> משמותיו של הקדוש ברוך הוא, <strong>תלא בין רקיעא לארעא</strong> <small>[ונתלה בין השמים לארץ],</small> <strong>אמר להו</strong> <small>[להם]:</small> <strong>אסיקו לי ליבני וטינא</strong> <small>[העלו לי</small> אתם <small>לבנים וטיט],</small> ואבנה לכם בית. שאלו אותו: <strong>מציעתיה דעלמא היכא</strong> <small>[אמצעו של העולם היכן]?</small> <strong>זקפה לאצבעתיה אמר להו</strong> <small>[זקף את אצבעו ואמר להם]:</small> <strong>הכא</strong> <small>[כאן].</small> <strong>אמרו ליה</strong> <small>[לו]:</small> <strong>ומי יימר</strong> <small>[ומי יאמר]</small> מניין שדבריך נכונים? אמר להם: <strong>אייתו אשלי ומשחו</strong> <small>[הביאו חבלים ומדדו]!</small>
 אמרו לו: <strong>אית לן בירא בדברא, עיילא למתא</strong> <small>[יש לנו בור בשדה, הכנס</small> אותו <small>לעיר]!</small> <strong>אמר להו</strong> <small>[להם]:</small> <strong>אפשילו לי חבלי מפארי ואעייליה</strong> <small>[הפשילו,</small> עשו <small>לי</small> חבלים עשויים <small>מסובין ואכניס</small> לעיר <small>אותו]</small> בעזרתם. ועוד אמרו לו: <strong>אית לן ריחיא דתבירא, חייטיה</strong> <small>[יש לנו ריחיים שנשברו, תפור אותם]!</small> <strong>אמר: כרוכו לי מיניה גרדי ואיחייטיה</strong> <small>[עשו לי ממנה חוטים ואתפור אותם].</small>
 שאלו אותו: <strong>משרא דסכיני במאי קטלי</strong> <small>[שדה של סכינים במה קוצרים</small> אותה<small>]?</small> אמר להם: <strong>בקרנא דחמרא</strong> <small>[בקרן של חמור].</small> אמרו לו: <strong>ומי איכא קרנא לחמרא</strong> <small>[והאם יש קרן לחמור]?</small> אמר להם: <strong>ומי איכא משרא דסכיני</strong> <small>[והאם יש שדה של סכינים]?</small>
 <strong>אייתו ליה תרי ביעי</strong> <small>[הביאו לו שתי ביצים],</small> <strong>אמרו ליה</strong> <small>[לו]:</small> <strong>הי דזגתא אוכמתי והי דזגתא חיוורתי</strong> <small>[איזו היא של תרנגולת שחורה ואיזו של תרנגולת לבנה]?</small> <strong>אייתי להו איהו תרי גביני</strong> <small>[הביא להם הוא שתי גבינות],</small> <strong>אמר להו</strong> <small>[להם]:</small> <strong>הי דעיזא אוכמתי והי דעיזא חיוורתי</strong> <small>[איזו מהם של עז שחורה ואיזו של עז לבנה]?</small>
 שאלו אותו: <strong>ורצוצא דמית, מהיכא נפיק רוחיה</strong> <small>[ואפרוח שמת</small> בביצה, <small>מהיכן יוצאת רוחו]?</small> אמר להם: <strong>מהיכא דעל נפק</strong> <small>[ממקום ש</small>היא <small>נכנסת</small> משם <small>יוצאת].</small> אמרו לו: <strong>אחוי לן מנא דלא שוי חביליה</strong> <small>[הראה לנו כלי שאינו שווה</small> את <small>נזקו שהוא גורם]!</small> אמר להם: <strong>אייתו בודיא, פשטוה</strong> <small>[הביאו מחצלת, פרשו אותה],</small> <strong>לא הוה עייל בתרעא</strong> <small>[לא נכנסה בשער],</small> <strong>אמר להו</strong> <small>[להם]:</small> <strong>אייתו מרי סיתרוה</strong> <small>[הביאו מעדרים</small> ו<small>שברו אותו</small> את השער<small>],</small> כדי שתוכלו להכניס אותה; <strong>היינו מנא דלא שוו חביליה</strong> <small>[זהו כלי שאינו שווה את נזקו].</small>
 <big>ג</big> משניצח ר' יהושע את חכמי אתונה, <strong>איתינהו</strong> <small>[הביא אותם]</small> לספינה שהכין, כפי שהתנה עמם מתחילה, והכניס כל אחד מהם לחדר אחר. <strong>כל חד וחד כי חזי שיתין ביסתרקי</strong> <small>[כל אחד ואחד</small> מהם <small>כאשר ראה שישים מצעות]</small> בחדרו, <strong>אמר: כולהו חבראי להכא אתו</strong> <small>[כל חבירי לכאן הם באים],</small> והמתין להם, וכך לא יצא אף אחד מחדרו. בינתיים <strong>אמר ליה</strong> <small>[לו]</small> ר' יהושע <strong>לספונא</strong> <small>[לספן]:</small> <strong>שרי</strong> <small>[התר את]</small> <strong>ספינתך</strong> והפלג. <strong>בהדי דקאתו שקל עפרא מעפרייהו</strong> <small>[בזמן שבאו</small> איתו לספינה <small>לקח עפר מעפרם],</small> מאתונה,
## דף ט.
 <strong>כי מטי לבי בליעי</strong> <small>[כאשר הגיעו לבית הבלועים,</small> מקום בים שבו בולעים המים כל מה שמגיע לשם<small>],</small> <strong>מלא כוזא דמיא מבי בליעי</strong> <small>[מילא כד קטן של מים מבית הבלועים].</small> <strong>כד אתו אוקמינהו קמי קיסר</strong> <small>[כאשר באו, העמיד אותם לפני הקיסר].</small> <strong>חזנהו דהוו מעני</strong> <small>[ראה אותם</small> הקיסר <small>שהם מעונים],</small> מפני שהיו בשבי, <strong>אמר ליה</strong> <small>[לו]</small> הקיסר לר' יהושע בן חנניה: <strong>הני לאו נינהו</strong> <small>[אלה אינם הם]!</small> שזקני אתונה תקיפים הם וגאים. <strong>שקל מעפרייהו ושדא עילוייהו</strong> <small>[לקח</small> ר' יהושע <small>מעפרם</small> שנטל עמו <small>וזרק עליהם],</small> וכיון שהריחו ריח מקומם — חזרה נפשם אליהם, <strong>אקשו לאפי מלכא</strong> <small>[העיזו ודיברו קשות בפני המלך].</small> כיון שכך <strong>אמר ליה</strong> <small>[לו]</small> הקיסר לר' יהושע: <strong>כל דבעית עביד בהו</strong> <small>[כל שאתה רוצה עשה בהם].</small>
 <strong>אייתינהו מיא דאייתי מבי בליעי</strong> <small>[הביא</small> את ה<small>מים שהביא מבית הבלועים],</small> שבולעים הכל, <strong>שדינהו בתיגדא</strong> <small>[שפך אותם בכלי],</small> <strong>אמר להו</strong> <small>[להם]:</small> <strong>מליוה להו ואיזילו לכו</strong> <small>[מלאו אותו ולכו לכם]</small> לדרככם. <strong>מלו ושדו ביה קמאי קמאי ובלע להו</strong> <small>[ומילאו ושפכו בו ראשונים ראשונים ובלע אותם]</small> הכלי, וכך <strong>מלו</strong> <small>[מילאו,</small> עוד ועוד<small>]</small> <strong>עד דשמיט כתפייהו</strong> <small>[שנשמטו כתפיהם],</small> <strong>ובלי להו ואזול</strong> <small>[ובלו להם והלכו,</small> כלו<small>]</small> אותם חכמי אתונה.
 <big>א משנה</big> <strong>חמורה ש</strong>עדיין <strong>לא ביכרה, וילדה שני זכרים</strong> — <strong>נותן טלה אחד לכהן</strong> כפדיון פטר חמור, שהרי אחד מהם בוודאי בכור. אם ילדה החמורה <strong>זכר ונקבה,</strong> ואינו יודע אם הזכר נולד ראשון וחייב בפדיונו, או אם הנקבה נולדה תחילה ואין כאן דין בכורה — <strong>מפריש טלה אחד</strong> מספק, שמא הזכר נולד ראשון, ואולם הבעלים נוטל את הטלה <strong>לעצמו,</strong> שאין זה אלא חוב כספי לכהן, ובכל ספק שבדיני ממונות — המוציא מחבירו עליו הראיה.
 <strong>שתי חמוריו שלא ביכרו וילדו שני זכרים</strong> — <strong>נותן שני טלאים לכהן,</strong> ששניהם בכורות ודאים. ילדו <strong>זכר ונקבה, או שני זכרים ונקבה</strong> — <strong>נותן טלה אחד לכהן,</strong> שאחד מן הזכרים ודאי בכור. ילדו <strong>שתי נקבות וזכר או שני זכרים ושתי נקבות</strong> — <strong>אין לכהן כלום,</strong> שמא שתי החמורות ילדו נקבות בתחילה.
  ומקרה נוסף: היו לו שתי חמורות, <strong>אחת</strong> שכבר <strong>ביכרה</strong> ונפטרה מן הבכורה, <strong>ואחת ש</strong>עדין <strong>לא ביכרה, וילדה</strong> (וילדו) <strong>שני זכרים</strong> — <strong>נותן טלה אחד לכהן,</strong> לפדיון הזכר של זו שלא ביכרה. ילדו <strong>זכר ונקבה</strong> — <strong>מפריש טלה אחד,</strong> מספק, שמא הזכר נולד לזו שלא ביכרה, ואולם נוטל אותו <strong>לעצמו,</strong> שהמוציא מחבירו עליו הראיה. ומנין שפודים פטר חמור בטלה?
 <strong>שנאמר: "ופטר חמור תפדה בשה"</strong> (שמות לד, ב). ונותן שה בין <strong>מן הכבשים ו</strong>בין <strong>מן העזים,</strong> בין <strong>זכר ו</strong>בין <strong>נקבה, גדול</strong> או <strong>קטן, תמים</strong> או <strong>בעל מום.</strong> ו<strong>פודה בו</strong> באותו שה<strong>פעמים הרבה,</strong> אם חזר הכהן ונתנו לו.
   
  וכשמפריש טלה מספק, והוא נוטלו לעצמו — הריהו שלו לכל דבר, ולכן <strong>נכנס לדיר להתעשר,</strong> כלומר, להיות חלק מן העדר שמפריש ממנו מעשר בהמה. <strong>ואם מת</strong> — <strong>נהנין בו,</strong> כאשר יבואר בגמרא.
 <big>ב גמרא</big> שנינו במשנה כי חמורה שלא ביכרה וילדה שני זכרים — נותן טלה אחד לכהן. ושואלים: <strong>מאן תנא</strong> <small>[מיהו התנא]</small> של משנתנו, הסבור כי אין הכהן מקבל אלא טלה אחד במקרה כזה? <strong>אמר ר' ירמיה:</strong> הרי זה ש<strong>לא כ</strong>שיטת <strong>ר' יוסי הגלילי,</strong> אלא כשיטת החולקים עליו. דאי <small>[שאם]</small> כשיטת <strong>ר' יוסי הגלילי</strong> — <strong>האמר</strong> <small>[הרי</small> הוא <small>אומר]</small> במשנה להלן (יז,א) לגבי בהמה טהורה שילדה שני זכרים, ויצאו שני ראשיהם כאחד, ש<strong>אפשר לצמצם,</strong> כלומר, ייתכן ושני דברים יחולו בו זמנית, ושניהם בכורות. אבל לדעת חכמים החולקים עליו אי אפשר לצמצם, אלא אחד בכור ואחד אינו בכור, והיא איפוא שיטת משנתנו.
 <strong>אמר אביי:</strong> יש להסביר את משנתנו <strong>אפילו תימא</strong> <small>[תאמר]</small> שהיא כדעת <strong>ר' יוסי הגלילי,</strong> שכן <strong>שאני התם</strong> <small>[שונה שם]</small> לענין בהמה טהורה, <strong>דכתיב</strong> <small>[שנאמר]:</small> "וכל פטר שגר בהמה... <strong>הזכרים לה' "</strong>(שמות יג, יב) בלשון רבים, לומר: אפילו יצאו שנים כאחד — הריהם בכורות. אבל לא נאמר כן לגבי פטר חמור, ולכן רק אחד מהם בכור.
  ושואלים:  <strong>וליגמר מיניה</strong> <small>[ונלמד ממנו],</small> ממה שנאמר בבכור בהמה טהורה לפטר חמור! ומשיבים: <strong>הא מיעט רחמנא</strong> <small>[הרי מיעטה התורה]</small> בלשון <strong>"הזכרים",</strong> בה' הידיעה, לומר: דווקא הזכרים הללו, ולא של פטר חמור.
  ומעירים:  <strong>איכא דאמרי</strong> <small>[יש שאומרים]</small> סוגיה זו בלשון אחרת: <strong>לימא</strong> <small>[האם נאמר]</small> שמשנתנו ש<strong>לא כ</strong>שיטת <strong>ר' יוסי הגלילי? דאי</strong> <small>[שאם]</small> כשיטת <strong>ר' יוסי הגלילי</strong> — <strong>האמר</strong> <small>[הרי</small> הוא <small>אומר]</small> לגבי בכור בהמה טהורה: <strong>אפשר לצמצם,</strong> ואם נולדו כאחד — שניהם בכורות! <strong>אמר אביי: אפילו תימא</strong> <small>[תאמר]</small> שמשנתנו שיטת <strong>ר' יוסי הגלילי</strong> היא, <strong>שאני התם</strong> <small>[שונה שם]</small> לגבי בהמה טהורה, <strong>דכתיב</strong> <small>[שנאמר]</small> <strong>"הזכרים לה' ".</strong>
 ושואלים: <strong>בשלמא</strong> <small>[נניח]</small> <strong>ל</strong>דעת <strong>ר' ירמיה, דלא מוקי לה</strong> <small>[שאינו מעמיד אותה,</small> את משנתנו<small>]</small> <strong>כר' יוסי הגלילי</strong> — <strong>היינו דלא קתני</strong> <small>[זהו שאינו שונה</small> בה<small>]</small> <strong>"ויצאו שני ראשיהן כאחד",</strong> משום שלא ייתכן מקרה כזה, וכדעת חכמים החולקים עליו. אלא לדעת <strong>אביי,</strong> שסבור שמשנתנו היא כשיטתו של ר' יוסי הגלילי, שמקרה כזה ייתכן — <strong>ליתני</strong> <small>[שישנה]</small> במשנתנו: <strong>"ויצאו שני ראשיהן כאחד",</strong> ללמד שאפילו במקרה זה אינו נותן לכהן אלא טלה אחד!
 <strong>ועוד, תניא</strong> <small>[שנויה</small> ברייתא<small>]:</small> <strong>חמורו שלא ביכרה וילדה שני זכרים, ויצאו שני ראשיהן כאחד, ר' יוסי הגלילי אומר: שניהן לכהן, שנאמר "הזכרים לה' ".</strong>
 ויש להקשות: <strong>והא</strong> <small>[והרי]</small> לדברי אביי, <strong>כי כתיב האי</strong> <small>[כאשר נאמר</small> פסוק <small>זה],</small> <strong>בקדושת הגוף הוא דכתיב</strong> <small>[שנאמר],</small> לשיטת ר' יוסי הגלילי, כלומר, בבכור בהמה טהורה, ולא בפטר חמור! <strong>אלא</strong> רואים אנו כי <strong>משום שנאמר "הזכרים לה' "</strong>בבהמה טהורה, למדים אנו גם לבהמה טמאה שהדין כן, ואם כן <strong>תיובתא</strong> <small>[קושיה</small> חמורה<small>]</small> היא זו על דברי <strong>אביי!</strong> ומסכמים: אכן, <strong>תיובתא</strong> <small>[קושיה</small> חמורה <small>היא],</small> ונדחו דבריו. ומשנתנו היא איפוא כשיטת חכמים החולקים על ר' יוסי, וסבורים כי אי אפשר לצמצם, וגם כשיצאו ראשיהם כאחד — רק אחד מהם בכור.
## דף ט:
 ושואלים: <strong>ורבנן</strong> <small>[וחכמים],</small> <strong>לימא קסברי רבנן</strong> <small>[האם נאמר</small> ש<small>סבורים חכמים]</small> כי אפילו <strong>מקצת</strong> פתח ה<strong>רחם מקדיש</strong> <small>[מקדש]</small> בבכורה, גם אם לא נגע הולד בכולו? <strong>דאי כוליה</strong> <small>[ש</small>הרי <small>אם</small> דוקא <small>כל]</small> פתח ה<strong>רחם מקדיש,</strong> הרי במקרה שיצאו ראשיהם כאחד — נהי <small>[אם אמנם]</small> ש<strong>אי אפשר לצמצם,</strong> ואחד מהם יצא ראשון — <strong>חציצה מיהא איכא</strong> <small>[על כל פנים יש</small> <small>כאן],</small> על ידי ראשו של הולד האחר!
 <strong>אמר רב:</strong> אין מכאן ראיה שגם מקצת רחם מקדש, שהרי <strong>מין במינו אינו חוצץ,</strong> ולכן אין אחד נחשב חציצה לחבירו.
 <big>א</big> שנינו במשנה שחמורה שלא ביכרה וילדה <strong>זכר ונקבה,</strong> ואין ידוע מי מהם נולד ראשון — <strong>מפריש טלה</strong> לפדיון הזכר, והוא לעצמו. ושואלים: <strong>וכיון</strong> ש<strong>לעצמו הוא, למה לי לאפרושי</strong> <small>[להפריש</small> אותו<small>]?</small> ומשיבים: <strong>לאפקועי לאיסוריה מיניה</strong> <small>[</small>כדי <small>להפקיע את האיסור ממנו].</small>
 ומעירים: <strong>אלמא</strong> <small>[מכאן]</small> יש להסיק כי קודם ההפרשה, <strong>כיון</strong> ש<strong>לא מפקע</strong> <small>[מופקעת</small> הקדושה ממנו<small>]</small> <strong>אסור</strong> פטר החמור <strong>בהנאה.</strong> ואם כן, <strong>מתניתין מני</strong> <small>[משנתנו</small> כשיטת <small>מי</small> היא<small>]</small> — כשיטת <strong>ר' יהודה היא. דתניא</strong> <small>[ששנויה</small> ברייתא<small>]:</small> <strong>פטר חמור אסור בהנאה,</strong> אלו דברי ר' יהודה, <strong>ור' שמעון מתיר.</strong>
 ושואלים: <strong>מאי טעמא</strong> <small>[מה</small> ה<small>טעם]</small> של <strong>ר' יהודה? אמר עולא:</strong> וכי <strong>יש לך</strong> <strong>דבר שצריך פדייה, ו</strong>בכל זאת <strong>מותר</strong> בהנאה? ותוהים: <strong>ולא?</strong> האם אין דבר כזה? <strong>והרי בכור אדם שצריך פדייה</strong> בחמשה סלעים, <strong>ומותר,</strong> שאין איסור ליהנות ממעשה ידיו של בכור שלא נפדה! ומשיבים: <strong>אלא</strong> כך צריך לומר: וכי <strong>יש לך דבר שהקפידה עליו תורה</strong> והחמירה בדינו, שדרך פדיונו <strong>בשה</strong> דווקא, <strong>ומותר?</strong>
 ותמהים: <strong>ומי</strong> <small>[והאם]</small> <strong>הקפידה</strong> התורה על כך? <strong>והא</strong> <small>[והרי]</small> <strong>רב נחמיה בריה</strong> <small>[בנו]</small> של <strong>רב יוסף פריק ליה בשילקי</strong> <small>[</small>היה <small>פודה לו,</small> לפטר חמור, <small>בשלקות,</small> עשבים מבושלים<small>]</small> <strong>בשויו!</strong> ומשיבים: פדיון <strong>בשויו לא קאמר</strong> <small>[אין</small> עולא <small>אומר],</small> לא לכך התייחס עולא. <strong>כי קאמרינן</strong> <small>[כאשר אנו אומרים]</small> שאין לך דבר שהקפידה עליו התורה בשה, הרי זה במקרה שפודהו <strong>שלא בשויו. והכי קאמר</strong> <small>[וכך אומר]</small> עולא: וכי <strong>יש לך דבר שהקפידה עליו תורה לאפקועי לאיסוריה</strong> <small>[להפקיע את איסורו]</small> דווקא <strong>בשה,</strong> ולא בבעל חיים אחר, ומותר? ומשום כך סבור ר' יהודה שפטר חמור אסור בהנאה.
  ומקשים על הסבר זה: <strong>והרי מעשר</strong> שני, <strong>שהקפידה עליו תורה</strong> שיפדו אותו דווקא <strong>בכסף צורי,</strong> כלומר, במטבע שיש עליו צורה, ולא באסימון שלא הוטבעה בו צורה. <strong>ותנן</strong> <small>[ו</small>מכל מקום <small>שנינו],</small> <strong>ר' יהודה אומר:</strong> אם קידש אשה במעשר שני <strong>במזיד</strong> — <strong>קידש,</strong> ומכאן שלדעתו אינו אסור בהנאה קודם פדיונו!
  ומשיבים: אין להוכיח מדין קידושי אשה, שכן לדעת ר' יהודה, אם קידש אדם אשה  <strong>בפטר חמור נמי מיקדשא</strong> <small>[גם כן</small> היתה <small>מתקדשת],</small> אף אם נאמר שהוא אסור בהנאה. שהרי טעם הדבר שאשה מתקדשת במעשר שני, אינו משום שהוא מותר בהנאה באותה שעה, אלא <strong>כ</strong>דברי <strong>ר' אלעזר,</strong> ש<strong>אמר ר' אלעזר: אשה</strong> המתקדשת במעשר שני יודעת שאין מעשר שני מתחלל על ידה כאשר היא מתקדשת בו, והוא נשאר באיסורו, <strong>ו</strong>היא מתקדשת בו משום שהיא <strong>עולה ואוכלתו בירושלים,</strong> ששם הוא מותר באכילה, ובהנאה זו היא מתקדשת.
 <strong>הכא נמי</strong> <small>[כאן גם כן],</small> כשמקדש אשה בפטר חמור, למרות שהוא אסור בהנאה — הרי אלו קידושין, משום ש<strong>אשה יודעת</strong> ש<strong>פטר חמור איסורא אית ביה</strong> <small>[איסור יש בו],</small> <strong>ופרקא ליה</strong> <small>[ו</small>היא <small>פודה אותו]</small> <strong>בשה, ומקדשא בהך דביני וביני</strong> <small>[ומתקדשת באותו</small> הבדל המחיר <small>ש</small>יש <small>בין זה ובין זה],</small> בין ערך החמור שנשאר בידיה, לבין ערך השה, שהוא נמוך יותר.
  ושואלים:  <strong>ור' שמעון מאי טעמא</strong> <small>[מה טעם]</small> אמר שפטר חמור מותר בהנאה קודם שייפדה? <strong>אמר עולא:</strong> וכי <strong>יש לך דבר שפדיונו מותר והוא אסור?</strong> שהרי השה הניתן לכהן בפדיונו מותר לגמרי.
 ותוהים: <strong>ולא? והרי שביעית</strong> ש<strong>פדיונה מותר,</strong> שהמוכר פירות שביעית — הדמים שקיבל תמורתם מותרים, <strong>והיא אסורה</strong> בהנאה, משיכלה אותו מין מן השדה, ויגיע זמן הביעור מן הבית!
  ומשיבים:  <strong>שביעית נמי</strong> <small>[גם כן]</small> <strong>פדיונה אסור,</strong> ש<strong>אמר מר</strong> <small>[החכם]:</small> הלוקח בשר בפירות שביעית — גם הפירות וגם הבשר אסורים מזמן הביעור. לקח בבשר יין — הותר הבשר ונאסר היין, וכך הלאה, ו<strong>האחרון אחרון</strong> שלוקח בו פירות שביעית — הרי זה <strong>אסור.</strong> עד כאן הובאו טעמים מן הסברה למחלוקת ר' יהודה ור' שמעון, האם פטר חמור אסור בהנאה קודם פדייה.
  ומוסיפים, <strong>ואיבעית אימא</strong> <small>[ואם תרצה אמור]:</small> <small>ר' יהודה ור' שמעון</small> <strong>בהאי קרא קמיפלגי</strong> <small>[בפסוק זה הם חלוקים].</small> <strong>דתניא</strong> <small>[ששנויה</small> ברייתא<small>]</small> ביחס לאיסור עבודה וגיזה בבכור בהמה טהורה: נאמר <strong>"לא תעבד בבכור שורך"</strong> (דברים טו, יט), ומלשון זו למדו: <strong>אבל אתה עובד בשלך ובשל אחרים</strong> (גוים), שהמשתתף עם הגוי בבהמה — אין הבכור קדוש, והוא מותר בהנאה. <strong>"ולא תגז בכור צאנך"</strong> — <strong>אבל אתה גוזז</strong> בכור שהוא <strong>שלך ושל אחרים,</strong> אלו <strong>דברי ר' יהודה.</strong>
 <strong>ר' שמעון אומר,</strong> כך יש לדרוש את הכתוב: <strong>"לא תעבד בבכור שורך"</strong> — <strong>אבל אתה עובד בבכור אדם,</strong> שאין איסור ליהנות ממעשה ידיו של בכור, גם קודם שנפדה. <strong>"לא תגז בכור צאנך"</strong> — <strong>אבל אתה גוזז בכור חמור,</strong> שפטר חמור מותר בהנאה. ור' יהודה שאינו דורש כן, סבור שגם בכור חמור אסור בגיזה ושאר הנאות.
  ושואלים על נוסח הדברים שבברייתא זו: <strong>בשלמא</strong> <small>[נניח]</small> <strong>ל</strong>דעת <strong>ר' שמעון, היינו דכתיב תרי קראי</strong> <small>[זהו שכתובים שני מקראות],</small> אחד למעט בכור אדם ואחד למעט בכור חמור, <strong>אלא לר' יהודה, תרי קראי למעוטי</strong> <small>[שני מקראות למעט]</small> בהמה <strong>שלך ושל אחרים</strong> (גוים) מאיסור הנאה, <strong>למה לי? ותו</strong> <small>[ועוד],</small> אם באופן זה נחלקו, <strong>ל</strong>שיטת <strong>ר' יהודה בכור אדם נמי</strong> <small>[גם כן],</small> <strong>נימא דאסיר</strong> <small>[נאמר שאסור]</small> ליהנות ממעשה ידיו, הואיל ולא נתמעט בכתוב!
 <strong>אלא</strong> צריך לומר כי <strong>דכולי עלמא</strong> <small>[לדעת הכל]</small> <strong>"שורך"</strong> — <strong>למעוטי</strong> <small>[למעט]</small> <strong>בכור אדם הוא דאתא</strong> <small>[שבא],</small> שמותר בהנאה. <strong>כי פליגי</strong> <small>[כאשר נחלקו]</small> הרי זה <strong>"בצאנך",</strong> ש<strong>ר' יהודה</strong> הולך <strong>לטעמיה</strong> <small>[לטעמו,</small> לשיטתו<small>],</small> ש<strong>אמר: שותפות גוי חייבת בבכורה, וכי איצטריך קרא</strong> <small>[וכאשר הוצרך המקרא]</small> הרי זה <strong>למישרי</strong> <small>[להתיר אותו]</small> <strong>בגזה ועבודה.</strong>
 <strong>ור' שמעון סבר</strong> <small>[סבור]:</small> <strong>שותפות גוי פטורה מן הבכורה</strong> לגמרי, <strong>ולענין</strong> היתר <strong>גזה ועבודה</strong> במקרה כזה, ממילא <strong>לא איצטריך קרא</strong> <small>[הוצרך המקרא].</small> אלא <strong>כי איצטריך קרא</strong> <small>[כאשר הוצרך המקרא]</small> למעט מאיסור גיזה ועבודה הרי זה <strong>לפטר חמור.</strong>
 ושואלים עוד: <strong>בשלמא</strong> <small>[נניח]</small> <strong>לר' יהודה, היינו דכתיב</strong> <small>[זהו שנאמר]</small> <strong>"צאנך",</strong> ולא "צאן" — למעט צאן שאינו לגמרי שלך, שיש לגוי שותפות בו. <strong>ו</strong>מה שנאמר <strong>"שורך"</strong> למעט בכור אדם, ואף שיכול היה למעטו גם אם היה כתוב רק "שור", הוזכר בלשון "שורך" <strong>אטו</strong> <small>[משום]</small> <strong>"צאנך",</strong> כדרכו של הכתוב. <strong>אלא לר' שמעון,</strong> שלמד מ"צאנך" למעט פטר חמור, ולא למעט בכור של שותפות, אם כן ניתן לכתוב "שור" ו"צאן", <strong>"שורך" ו"צאנך" למה לי?</strong> ומעירים: אכן <strong>קשיא</strong> <small>[קשה]</small> הדבר.
 <big>ב</big> ועוד באותו ענין <strong>אמר רבה:</strong> אף שלדעת ר' שמעון, פטר חמור שלא נפדה מותר בהנאה, <strong>ומודה ר' שמעון לאחר עריפה,</strong> שנאמר בו: "ואם לא תפדה וערפתו" (שמות יג, יג) — <strong>שהוא אסור</strong> בהנאה.
 <strong>מאי טעמא</strong> <small>[מה</small> ה<small>טעם]?</small> היכן מקור הדברים בכתוב? <strong>גמר</strong> <small>[למד]</small> ר' שמעון בגזירה שווה <strong>עריפה עריפה מעגלה ערופה,</strong> שכדין עגלה ערופה שנאמר בה לשון עריפה (דברים כא, ד), והיא אסורה מאותה שעה בהנאה, כן דין פטר חמור שמצוה לעורפו.
 <strong>אמר רבא: מנא אמינא ליה</strong> <small>[מנין אני אומר אותה]</small> שכך סבור ר' שמעון? <strong>דתניא</strong> <small>[ששנויה</small> ברייתא<small>]:</small> <strong>הערלה וכלאי הכרם, ו</strong>בשר <strong>שור הנסקל, ו</strong>בשר <strong>עגלה ערופה, ו</strong>בשר <strong>ציפורי מצורע, ו</strong>בשר <strong>פטר חמור, ובשר בחלב,</strong> למרות שהם אסורים בהנאה, ואינם ראויים לאכילה — <strong>כולן מטמאין טומאת אוכלין.</strong>
 <strong>ר' שמעון אומר: כולן אין מטמאין טומאת אוכלין.</strong> <strong>ומודה ר' שמעון בבשר</strong> שנתבשל <strong>בחלב שמטמא טומאת אוכלין,</strong> למרות שהוא אסור בהנאה, <strong>הואיל והיתה לו</strong> לבשר ולחלב <strong>שעת הכושר</strong> ליטמא בטומאת אוכלים, שהיה ראוי לאכילה קודם שנתבשל.
 <strong>ואמר ר' אסי אמר ר' יוחנן: מאי טעמא</strong> <small>[מה הטעם]</small> של <strong>ר' שמעון,</strong> שדבר האסור בהנאה אינו נטמא בטומאת אוכלים? <strong>דכתיב</strong> <small>[שנאמר]</small> בענין טומאת אוכלים: <strong>"מכל האכל אשר יאכל</strong> וכו' יטמא" (ויקרא יא, לד), והביטוי "אשר יאכל", שהוא מיותר לכאורה, בא ללמד כי רק <strong>אוכל שאתה יכול להאכילו לאחרים,</strong> גם אם הוא אסור לך באכילה — <strong>קרוי אוכל</strong> לענין זה, אבל דבר <strong>שאי אתה יכול להאכילו לאחרים</strong> — <strong>אינו קרוי אוכל,</strong> ואיסורי הנאה — אסור להאכילם גם לאחרים.
## דף י.
 ושואלים: <strong>אי הכי</strong> <small>[אם כך],</small> שזה הוא טעמו של ר' שמעון, <strong>בשר בחלב,</strong> שלדעת ר' שמעון מיטמא טומאת אוכלים, <strong>מאי איריא</strong> <small>[מה שייך],</small> מדוע ר' שמעון מנמק זאת בכך ש<strong>היתה לה שעת הכושר? תיפוק</strong> <small>[תצא,</small> תילמד<small>]</small> <strong>לי</strong> הלכה זו מן הטעם ש<strong>אוכל שאתה יכול להאכילו לאחרים הוא,</strong> שהרי לדעת ר' שמעון בשר בחלב אינו אסור בהנאה,
 <strong>דתניא</strong> <small>[ששנויה</small> ברייתא<small>],</small> <strong>ר' שמעון בן יהודה אומר משום</strong> (בשם) <strong>ר' שמעון: בשר בחלב אסור באכילה ומותר בהנאה, שנאמר</strong> באיסור זה: <strong>"כי עם קדוש אתה לה' אלהיך</strong> לא תבשל גדי בחלב אמו" (דברים יד, כא), <strong>ולהלן,</strong> באיסור טריפה, הוא אומר: "ואנשי קדש תהיון לי ובשר בשדה טריפה לא תאכלו" (שמות כב, ל), ויש ללמוד בגזירה שווה: <strong>מה להלן,</strong> בטריפה, שנאמר "אנשי קודש", <strong>אסור באכילה ומותר בהנאה, אף כאן</strong> בבשר בחלב, שנאמר "עם קדוש" — <strong>אסור באכילה ומותר בהנאה!</strong>
 ומשיבים: <strong>חדא ועוד קאמר</strong> <small>[</small>טעם <small>אחד ועוד</small> טעם נוסף <small>הוא אומר],</small> <strong>חדא</strong> <small>[אחת]</small> — כפי שאמר ר' יוחנן, שבשר וחלב <strong>אוכל שאתה יכול להאכילו לאחרים הוא. ועוד,</strong> שהרי <strong>לדידיה נמי</strong> <small>[ל</small>ישראל <small>עצמו גם כן]</small> הרי זה נחשב בכלל אוכל, ש<strong>הרי היתה לו שעת הכושר.</strong> עד כאן נתבארה דעתו של ר' שמעון שהובאה בברייתא, שכל איסורי ההנאה שהזכיר התנא אינם מיטמאים בטומאת אוכלים, חוץ מבשר בחלב, מפני שהוא מותר בהנאה.
 <strong>ואם איתא</strong> <small>[יש]</small> מקום לומר שגם <strong>לאחר עריפה שרי</strong> <small>[מתיר]</small> <strong>ר' שמעון</strong> את פטר החמור בהנאה, <strong>ליתני</strong> <small>[שישנה]</small> התנא: <strong>ומודה ר' שמעון ב</strong>בשר <strong>פטר חמור ובשר בחלב שמטמאין טומאת אוכלין!</strong> אלא מכאן שהוא מודה שפטר חמור אסור בהנאה לאחר עריפה, וכדברי רבה, ולכן אינו מיטמא.
  ודוחים: מכאן אין הוכחה, שכך יש לומר:  <strong>אי דחשיב עליה</strong> <small>[אם</small> במקרה <small>שחושב עליו]</small> על פטר החמור, בשעת העריפה, שיאכלו ממנו אנשים — <strong>הכי נמי</strong> <small>[כך גם כן]</small> הריהו מיטמא טומאת אוכלים, לדעת ר' שמעון, לפי שאינו אסור בהנאה. ואולם <strong>הכא במאי עסקינן</strong> <small>[כאן,</small> בברייתא זו, <small>במה אנו עוסקים]</small> — במקרה <strong>דלא חשיב עליה</strong> <small>[שאינו חושב עליו]</small> לאכילה, ואינו נחשב לאוכל משום שאין אנשים רגילים לאכול בשר חמור.
  ושואלים:  <strong>ו</strong>אם מדובר כשלא חישב עליו לאכילה, <strong>טעמא מאי מטמאי רבנן</strong> <small>[מהו הטעם שמטמאים חכמים]</small> את בשר פטר החמור טומאת אוכלים? <strong>אמרוה רבנן קמיה</strong> <small>[אמרו חכמים לפני]</small> <strong>רב ששת</strong> טעם לדבר: <strong>הואיל ואיסורו חישובו,</strong> כלומר, האיסור על ישראל לאוכלו, הוא עצמו מחשיב אותו כאוכל.
  ומקשים:  <strong>ולרבנן מי אמר</strong> <small>[ול</small>שיטת <small>חכמים האם אומרים]</small> <strong>הואיל ואיסורו חישובו? והא תנן</strong> <small>[והרי שנינו</small> במשנה<small>]:</small> <strong>שלשה עשר דברים אמרו בנבלת עוף טהור,</strong> <strong>וזו אחת מהן</strong> — <strong>צריכה מחשבה</strong> מפורשת שיאכלוה אנשים, כדי ליטמא טומאת אוכלים, שהרי אין אנשים רגילים לאכול נבלת עוף, <strong>ו</strong>אולם <strong>אינה צריכה הכשר,</strong> כלומר, אין צורך שיפלו עליה מים תחילה כדי להכשירה לקבל טומאת אוכלים.
 <strong>ואי</strong> <small>[ואם]</small> אומר אתה כי <strong>איסורו</strong> של דבר הוא <strong>חישובו, למה לי מחשבה?</strong> הרי נבילה אסורה באכילה! ומשיבים: <strong>הא מני</strong> <small>[</small>משנה <small>זו</small> כשיטת <small>מי היא]</small> — שיטת <strong>ר' שמעון היא,</strong> והוא אינו סבור שאיסורו של דבר הוא חישובו.
  ומציעים, <strong>תא שמע</strong> <small>[בוא</small> ו<small>שמע]</small> ראיה ממשנה אחרת: <strong>נבלת בהמה טמאה</strong> (כגון סוסים וחמורים) <strong>בכל מקום</strong> שהוא, <strong>ו</strong>כן <strong>נבלת עוף טהור, והחלב</strong> (שומן) של נבלת בהמה טהורה, <strong>בכפרים,</strong> שאין הגוים המצויים שם רגילים לאוכלם — <strong>צריכים מחשבה</strong> להאכילם, כדי שייטמאו טומאת אוכלים, <strong>ואינם צריכים הכשר. ואי אמרת</strong> <small>[ואם אומר אתה]</small> <strong>איסורו חישובו, למה לי מחשבה?</strong> הרי היא אסורה לישראל באכילה! ומשיבים: <strong>הא מני</strong> <small>[זו</small> גם כן כשיטת <small>מי היא]</small> — שיטת <strong>ר' שמעון היא.</strong>
 ומציעים, <strong>תא שמע</strong> <small>[בוא</small> ו<small>שמע]</small> ראיה נוספת ממה ששנינו: <strong>נבלת בהמה טהורה בכל מקום, ונבלת עוף הטהור והחלב בשווקים,</strong> כלומר, בערים גדולות שיש בהן שווקים, ויש שם אנשים האוכלים אותם — <strong>אינן צריכין מחשבה ולא הכשר</strong> כדי שייטמאו טומאת אוכלים. ונדייק: דווקא נבלת בהמה טהורה אינה צריכה מחשבה, <strong>הא</strong> <small>[אבל]</small> נבלת בהמה <strong>טמאה בעיא</strong> <small>[צריכה]</small> <strong>מחשבה.</strong> ואם איסורו חישובו למה לי מחשבה? והרי היא אסורה באכילה לישראל!
 <strong>וכי תימא הא מני</strong> <small>[ואם תאמר</small> שגם משנה <small>זו</small> כשיטת <small>מי היא]</small> — שיטת <strong>ר' שמעון היא, הא מדסיפא</strong> <small>[הלוא מ</small>תוך <small>שסופה]</small> שיטת <strong>ר' שמעון הוי</strong> <small>[הוא],</small> <strong>רישא לאו</strong> <small>[תחילתה,</small> ששנויה בסתם, <small>אינה]</small> כשיטת <strong>ר' שמעון. דקתני סיפא</strong> <small>[ש</small>הרי <small>הוא שונה בסוף],</small> <strong>ר' שמעון אומר: אף הגמל והארנבת והשפן והחזיר אינן צריכין לא מחשבה ולא הכשר</strong> כדי ליטמא בטומאת אוכלים. <strong>ואמר ר' שמעון: מה טעם? הואיל ויש בהן</strong> מקצת <strong>סימני טהרה</strong> (ראה ויקרא יא, ד—ז). ואם כן לא ניתן להעמיד את מחלוקת ר' שמעון וחכמים בשאלה האם איסורו חישובו!
 <strong>אלא אמר רבא: דכולי עלמא לא אמרינן</strong> <small>[לדעת הכל אין אנו אומרים]</small> <strong>איסורו חישובו,</strong> וגם לדעת חכמים. <strong>ו</strong>בפטר חמור, <strong>אי דערפיה מיערף</strong> <small>[אם</small> במקרה ש<small>ערף אותו]</small> — <strong>הכי נמי</strong> <small>[כך גם כן]</small> גם חכמים סבורים שאינו מיטמא טומאת אוכלים, מאחר שלא חישב עליו.
## דף י:
 <strong>הכא במאי עסקינן</strong> <small>[כאן,</small> שנחלקו חכמים ור' שמעון, <small>במה אנו עוסקים]?</small> <strong>כגון ששחטו</strong> את פטר החמור כדי <strong>להתלמד בו</strong> כיצד שוחטים, ולא על מנת לאוכלו. ונחלקו האם במקרה כעין זה אומרים אנו שאיסורו על ישראל הוא חישובו. <strong>ובפלוגתא</strong> <small>[ובמחלוקת]</small> של <strong>נימוס ור' אליעזר</strong>
 <strong>דתניא</strong> <small>[ששנויה</small> ברייתא<small>],</small> <strong>אמר ר' יוסי: סח</strong> (אמר) <strong>לי נימוס, אחיו של ר' יהושע הגרסי, שהשוחט את העורב להתלמד בו</strong> — <strong>דמו</strong> של העורב <strong>מכשיר</strong> אוכלים לקבל טומאה, שדם הוא אחד משבעת המשקים המכשירים לכך. ואילו <strong>ר' אליעזר אומר: דם שחיטה לעולם מכשיר.</strong>
 ותוהים: <strong>ר' אליעזר היינו</strong> <small>[הרי זו]</small> שיטת <strong>תנא קמא</strong> <small>[התנא הראשון],</small> נימוס! <strong>אלא לאו</strong> <small>[האם לא]</small> בענין <strong>איסורו חישובו איכא בינייהו</strong> <small>[יש ביניהם</small> הבדל<small>],</small> ובכך נחלקו:
 <strong>תנא קמא סבר</strong> <small>[התנא הראשון סבור]:</small> איסורו של עורב באכילה אינו מחשיבו כאוכל. ולפיכך, <strong>דמו</strong> של עורב <strong>מכשיר לעלמא</strong> <small>[</small>אוכלים <small>בכלל],</small> לקבל טומאה. <strong>אבל לגופיה</strong> <small>[לגופו]</small> של העורב, להחשיב את בשרו כאוכל — אין די בכך, אלא, <strong>בעי</strong> <small>[צריך]</small> גם מחשבה מפורשת שיאכלוהו, שאין דרך אנשים לאכול בשר עורב.
 <strong>ואתא</strong> <small>[ובא]</small> <strong>ר' אליעזר למימר</strong> <small>[לומר]:</small> <strong>דם שחיטה לעולם מכשיר, ו</strong>כוונתו ש<strong>אפילו לגופיה נמי לא בעי</strong> <small>[ל</small>הכשיר <small>את עצמו</small> לקבל טומאה <small>גם כן אינו צריך]</small> מחשבה, משום שלדעתו איסורו מחשיבו. ובאותו אופן נחלקו ר' שמעון וחכמים בפטר חמור — כששחטו להתלמד, ולא כדי להאכילו, שלדעת ר' שמעון צריך מחשבה להאכילו כדי שייטמא טומאת אוכלים, ולכן בשרו טהור מטומאת אוכלים, ולדעת חכמים איסורו חישובו.
  ודוחים:  <strong>ממאי</strong> <small>[ממה,</small> מניין] אתה אומר זאת? <strong>דילמא טעמא</strong> <small>[שמא הטעם]</small> של <strong>ר' אליעזר התם</strong> <small>[שם]</small> לגבי עורב, ששחיטה להתלמד מכשירה — אין זה משום שאיסורו חישובו, אלא משום <strong>דשאני</strong> <small>[ששונה]</small> <strong>עורב, הואיל ויש בו</strong> מקצת <strong>סימני טהרה</strong> של עוף טהור הראוי לאכילה. אבל חמור, שאין בו כלל סימני בהמה טהורה — אין בשחיטה להתלמד כדי להחשיבו כאוכל!
  ומוסיפים:  <strong>ומנלן</strong> <small>[ומנין לנו]</small> ש<strong>סימני טהרה מילתא היא</strong> <small>[דבר</small> של ממש <small>הוא]</small> לענין טומאת אוכלים? <strong>דקתני עלה דההיא</strong> <small>[ששנינו</small> על המשנה <small>ההיא],</small> שהובאה בעמוד הקודם, <strong>אמר ר' שמעון: מה טעם</strong> גמל, ארנבת, שפן וחזיר, אינם צריכים מחשבה כדי להיטמא טומאת אוכלים, ולא הכשר? <strong>הואיל ויש בו סימני טהרה.</strong>
 <strong>וכי תימא</strong> <small>[ואם תאמר]:</small> <strong>אי</strong> <small>[אם]</small> בשרו של עורב מקבל טומאה כאוכל <strong>משום סימני טהרה</strong> שבו, <strong>מאי איריא</strong> <small>[מה שייך],</small> מדוע נחלקו ר' אליעזר וחכמים דווקא במקרה ששחטו <strong>להתלמד?</strong> והלוא לדרך זו, <strong>אפילו</strong> כששחטו <strong>להתעסק,</strong> כלומר, כשלא נתכוון כלל לשוחטו, <strong>נמי</strong> <small>[גם כן]</small> סבור ר' אליעזר שבשרו מוכשר לקבל טומאה! ומשיבים: <strong>אין הכי נמי</strong> <small>[אכן, כך הוא גם כן]</small> לדעת ר' אליעזר, <strong>ו</strong>לא נחלקו במקרה זה אלא <strong>משום</strong> דעתו של <strong>נימוס,</strong> הסבור שאפילו במקרה ששחטו להתלמד אין בשר העורב מוכשר לקבל טומאה.
 <big>א</big> ועוד בשיטת רבה, שאמר כי גם לדעת ר' שמעון, פטר חמור לאחר עריפה — אסור בהנאה. <strong>איתיביה</strong> <small>[הקשה לו]</small> לשיטת רבה, ממה ששנינו בברייתא: <strong>לא רצה לפדותו</strong> את פטר החמור — <strong>עורפו בקופיץ</strong> (סכין גדולה) <strong>מאחוריו</strong> (בעורפו) וקוברו, ואסור בהנאה, אלו <strong>דברי ר' יהודה, ור' שמעון מתיר</strong> בהנאה, ובניגוד לדברי רבה בדעת ר' שמעון!
 ודוחים: <strong>אימא</strong> <small>[אמור]</small> ופרש את סוף הדברים כך: <strong>ומחיים אסור בהנאה,</strong> אלו דברי רבי יהודה, <strong>ור' שמעון מתיר.</strong> אבל לאחר עריפה — גם לדעת ר' שמעון אסור בהנאה.
  ומקשים:  <strong>והא מדסיפא</strong> <small>[והרי ממה שסופה,</small> המשכה של ברייתא זו<small>]</small> באיסור הנאה <strong>מחיים הוי</strong> <small>[הוא</small> עוסק<small>],</small> נלמד כי <strong>רישא</strong> <small>[תחילתה],</small> ממנה אנו רוצים להוכיח — <strong>לאו</strong> <small>[לא]</small> עוסק בהנאה <strong>מחיים.</strong>
 <strong>דקתני סיפא</strong> <small>[ש</small>כך הוא <small>שונה בסוף]:</small> <strong>לא ימיתנו,</strong> את פטר החמור, <strong>לא בקנה ולא במגל ולא בקרדום ולא במגירה</strong> (משור), <strong>ולא יכניסנו לחדר וינעול דלת לפניו בשביל שימות</strong> מרעב, שאין זו עריפה שציוותה התורה. <strong>ואסור בגיזה ועבודה,</strong> אלו <strong>דברי ר' יהודה, ור' שמעון מתיר.</strong> ואיסור גיזה ועבודה — איסור הנאה מחיים הוא!
  ומשיבים:  <strong>רישא וסיפא</strong> <small>[</small>גם <small>בתחילה</small> וגם <small>בסוף]</small> מדובר באיסור הנאה <strong>מחיים,</strong> אלא <strong>רישא</strong> <small>[</small>ב<small>תחילה]</small> מדובר <strong>בהנאת דמיו,</strong> שאסור להשכירו או למוכרו, סיפא <small>[</small>ב<small>סוף]</small> מדובר <strong>בהנאת גופו,</strong> שאסור ליהנות ממנו עצמו, בגיזה ועבודה.
  ומוסיפים:  <strong>וצריכא</strong> <small>[וצריכה]</small> מחלוקת ר' יהודה ור' שמעון להיאמר בשני המקרים, <strong>דאי תנא</strong> <small>[שאם</small> היה <small>שונה]</small> אותה רק ב<strong>הנאת דמיו,</strong> הייתי אומר: <strong>בההוא קא שרי</strong> <small>[בזה מתיר]</small> <strong>ר' שמעון</strong> ליהנות מפטר החמור, <strong>אבל בהנאת גופו אימא מודה ליה</strong> <small>[אמור</small> ש<small>מודה לו]</small> <strong>לר' יהודה</strong> שאסור. <strong>ואי תנא</strong> <small>[ואם</small> היה <small>שונה]</small> <strong>בהנאת גופו,</strong> הייתי אומר: <strong>בההיא קאסר</strong> <small>[בזו אוסר]</small> <strong>ר' יהודה, אבל בהנאת דמיו אימא</strong> <small>[אמור]</small> ש<strong>מודה לר' שמעון.</strong> על כן <strong>צריכא</strong> <small>[צריך]</small> שתיאמר המחלוקת בשני המקרים.
 <big>ב</big> <strong>ו</strong>כשם שאמר רבה, <strong>כן אמר רב נחמן אמר רבה בר אבוה: מודה ר' שמעון</strong> בפטר חמור <strong>לאחר עריפה שהוא אסור</strong> בהנאה.
 <strong>ואמר רב נחמן: מנא אמינא לה</strong> <small>[מנין אני אומר אותה]?</small> — <strong>דתניא</strong> <small>[ששנויה</small> ברייתא<small>]</small> על האמור בפטר חמור "ואם לא תפדה <strong>וערפתו"</strong> (שמות יג, יג): <strong>נאמר כאן</strong> לשון <strong>עריפה, ונאמר להלן,</strong> בעגלה ערופה, לשון <strong>עריפה</strong> (דברים כא, ד), <strong>מה להלן אסור</strong> ליהנות מעגלה ערופה לאחר עריפתה — <strong>אף כאן אסור</strong> ליהנות מפטר חמור לאחר עריפה.
  ונברר:  <strong>מני</strong> <small>[</small>כשיטת מי היא] ברייתא זו? <strong>אילימא</strong> <small>[אם תאמר]</small> שיטת <strong>ר' יהודה</strong> היא, הלוא לדעתו, פטר חמור כבר <strong>מחיים מיסר</strong> <small>[להיאסר]</small> <strong>אסור</strong> בהנאה הוא, ומדוע נצרך הכתוב לחזור ולאוסרו! <strong>אלא לאו</strong> <small>[האם לא]</small> שיטת <strong>ר' שמעון היא?</strong>
 <strong>אמר ליה</strong> <small>[לו]</small> <strong>רב ששת</strong> לרב נחמן: <strong>ספרא חבריך</strong> <small>[חברך]</small> <strong>תרגומה</strong> <small>[תרגם,</small> הסביר <small>אותה]</small> כך: <strong>לעולם</strong> שיטת <strong>ר' יהודה</strong> היא, האוסר פטר חמור מחיים, <strong>ו</strong>מכל מקום איצטריך <small>[הוצרך]</small> הכתוב לאוסרו גם לאחר מיתה, שכן, <strong>סלקא דעתך אמינא</strong> <small>[יעלה על דעתך לומר]:</small> <strong>עריפה במקום פדייה עומדת,</strong> שנאמר: "ואם לא תפדה וערפתו", ולפיכך, <strong>מה פדייה מתרת</strong> את פטר החמור בהנאה — <strong>אף עריפה מתרת,</strong> על כן <strong>קא משמע לן</strong> <small>[משמיע לנו]</small> הכתוב שאינה מתרת.
  הוסיף ו<strong>אמר רב נחמן: מנא אמינא לה</strong> <small>[מנין אני אומר אותה],</small> שלדעת ר' שמעון פטר חמור אסור בהנאה לאחר עריפה? <strong>מדתני</strong> <small>[מ</small>מה <small>ששנה]</small> <strong>לוי</strong> בברייתא, בטעם עריפת פטר החמור: <strong>הוא,</strong> בעליו של פטר החמור, <strong>הפסיד ממונו של כהן,</strong> שלא רצה לתת לו שה תחתיו — <strong>לפיכך יופסד ממונו.</strong>
 ונברר: <strong>מני</strong> <small>[</small>כשיטת <small>מי היא]</small> ברייתא זו? <strong>אילימא</strong> <small>[אם תאמר]</small> כשיטת <strong>ר' יהודה</strong> — <strong>הא מיפסד וקאי</strong> <small>[הלוא מופסד ועומד</small> הוא<small>],</small> שהרי מחיים הוא אסור בהנאה! <strong>אלא לאו</strong> <small>[האם לא]</small> שיטת <strong>ר' שמעון היא?</strong> ומכאן שלדעתו העריפה אוסרת את פטר החמור בהנאה על הבעלים!
  ודוחים:  <strong>איבעית אימא</strong> <small>[אם תרצה אמור]</small> והסבר ברייתא זו לשיטת <strong>ר' יהודה, ואיבעית אימא</strong> <small>[ואם תרצה אמור]</small> לשיטת <strong>ר' שמעון,</strong> אם הוא סבור שפטר חמור מותר בהנאה לאחר עריפה.
 ומפרטים: <strong>איבעית אימא</strong> <small>[אם תרצה אמור]</small> לשיטת <strong>ר' יהודה,</strong> מדובר כאן <strong>אפסידא דביני ביני</strong> <small>[על ההפסד,</small> של ההפרש <small>שבין זה לזה],</small> בין מחיר פטר החמור שנשאר בידו, אם היה פודה אותו, לבין מחיר השה שנותן בפדיונו לכהן, שהוא פחות ממנו.
 <strong>ואיבעית אימא</strong> <small>[ואם תרצה אמור] ל</small>שיטת <strong>ר' שמעון,</strong> שכן למרות שהוא מתיר את פטר החמור לאחר עריפה, מכל מקום יש כאן הפסד של <strong>פחת מיתה,</strong> שערכו של חמור שמת פחות בהרבה מערכו של חמור חי.
  ומעירים:  <strong>ו</strong>כדברי רבה ורב נחמן, <strong>כן אמר ריש לקיש: מודה ר' שמעון</strong> בפטר חמור <strong>לאחר עריפה שהוא אסור</strong> בהנאה. <strong>ו</strong>אילו <strong>ר' יוחנן, ואי תימא</strong> <small>[ואם תאמר,</small> יש אומרים<small>]</small> ש<strong>ר' אלעזר אמר: עדיין היא מחלוקת.</strong> כלומר גם לאחר מיתה חולק ר' שמעון על ר' יהודה, וסבור שפטר חמור מותר בהנאה.
  ומעירים:  <strong>איכא דמתני לה להא</strong> <small>[יש מי ששונה אותה לזו]</small> שאמר <strong>רב נחמן</strong> בשיטת ר' שמעון, <strong>אהא</strong> <small>[על</small> משנה <small>זו]</small> ששנינו: <strong>המקדש</strong> אשה <strong>בפטר חמור</strong> שנותן לה — <strong>אינה מקודשת,</strong> שהרי הוא אסור בהנאה. ושאלו: <strong>לימא מתניתין</strong> <small>[האם לומר שמשנתנו</small> זו] ש<strong>לא כ</strong>דעת <strong>ר' שמעון?</strong> שהרי לדעתו פטר חמור מותר בהנאה. <strong>אמר רב נחמן אמר רבה בר אבוה:</strong> מדובר כאן <strong>לאחר עריפה, ודברי הכל</strong> היא, שגם לדעת ר' שמעון פטר חמור לאחר עריפה אסור בהנאה.
 <strong>איכא דאמרי</strong> <small>[יש שאומרים]</small> שכך דנו על משנה זו: <strong>הא מני</strong> <small>[זו,</small> כשיטת <small>מי היא]?</small> <strong>לא</strong> כשיטת <strong>ר' יהודה ולא</strong> כשיטת <strong>ר' שמעון.</strong> שכן <strong>אי</strong> <small>[אם]</small> כשיטת <strong>ר' שמעון,</strong> המתיר פטר חמור בהנאה — <strong>תיקדש בכוליה</strong> <small>[שתתקדש ב</small>דמי <small>כולו]!</small> <strong>אי</strong> <small>[אם]</small> כשיטת <strong>ר' יהודה, ש</strong>פטר חמור <strong>אסור בהנאה</strong> — <strong>תיקדש בהך דביני ביני</strong> <small>[תתקדש ב</small>הפרש <small>שיש בין זה לזה],</small> בין מחיר החמור שיישאר בידה לאחר פדיה, לבין מחיר השה שצריך לתת תחתיו לכהן!
 <strong>אמר רבה בר אבוה אמר רב: לעולם</strong> שיטת <strong>ר' יהודה</strong> היא, <strong>וכגון ש</strong>פטר החמור <strong>אינו שוה אלא שקל,</strong> כמחיר שה הראוי לפדיון, ונמצא שאין הפרש בין מחיר החמור ומחיר השה. ומוסיפים: <strong>וסבר לה</strong> <small>[ו</small>ר' יהודה <small>סבור]</small> <strong>כ</strong>דעת <strong>ר' יוסי בר יהודה,</strong> שלא ניתן לפדות פטר חמור בשה ששווה פחות משקל. <strong>דתניא</strong> <small>[ששנויה</small> ברייתא<small>]:</small> מה שנאמר לגבי פטר חמור <strong>"תפדה"</strong> בא ללמדנו: <strong>תפדה מיד,</strong> וכן <strong>תפדה כל שהוא,</strong> בכל מחיר שהוא. <strong>ר' יוסי בר יהודה אומר: אין פדייה פחותה משקל.</strong> ומפרשים ברייתא זו.
 <strong>אמר מר</strong> <small>[החכם]:</small> <strong>"תפדה"</strong> — <strong>תפדה מיד, תפדה כל שהוא.</strong> ותמהים: <strong>פשיטא</strong> <small>[פשוט]</small> הדבר!
  משיבים:  <strong>איצטריך</strong> <small>[הוצרך]</small> הדבר, שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ואיתקש</strong> <small>[והוקש]</small> בכור בהמה טמאה <strong>לבכור אדם,</strong> שנאמר: "אך פדה תפדה את בכור האדם ואת בכור הבהמה הטמאה תפדה" (במדבר יח, טו), אם כן יש ללמוד מזה על זה: <strong>מה בכור אדם</strong> פודים אותו רק ל<strong>אחר שלשים</strong> יום, <strong>ו</strong>נותן <strong>חמש</strong> סלעים, כפי שנאמר מיד לאחר מכן: "ופדויו מבן חודש תפדה כערך כסף חמשת שקלים" (במדבר יח, טז), <strong>האי נמי</strong> <small>[זה גם כן],</small> פטר חמור — פודים אותו <strong>אחר שלשים, ו</strong>נותן שה בשווי <strong>חמש</strong> סלעים לכהן, על כן
 <strong>קא משמע לן</strong> <small>[משמיע לנו]:</small> <strong>תפדה מיד, תפדה כל שהוא.</strong>
 ועוד שנינו בברייתא, <strong>ר' יוסי בר יהודה אומר: אין פדייה פחותה משקל.</strong> ותוהים: דבר זה קשה <strong>ממה נפשך</strong> <small>[מאיזה צד שתרצה],</small> <strong>אי</strong> <small>[אם]</small> הוא <strong>מקיש</strong> (משווה)  פטר חמור <strong>לבכור אדם</strong> — <strong>חמש</strong> סלעים <strong>ליבעי</strong> <small>[יצטרך]!</small> <strong>ואי</strong> <small>[ואם]</small> הוא <strong>לא מקיש</strong> — ב<strong>שקל מנא ליה</strong> <small>[מנין לו]?</small>
 ומשיבים: <strong>לעולם</strong> הוא <strong>לא מקיש.</strong> ומה שהוא מצריך שקל, הרי זה כפי ש<strong>אמר רבא: אמר קרא</strong> <small>[הכתוב]</small> בענין פדיה מיד ההקדש: <strong>"וכל ערכך יהיה בשקל הקדש"</strong> (ויקרא כז, כה) — <strong>כל ערכין שאתה מעריך</strong> לצורך פדיון, <strong>לא יהו פחותין משקל.</strong>
 <strong>ורבנן</strong> <small>[וחכמים]</small> החולקים עליו סבורים: <strong>ההוא</strong> <small>[אותו</small> כתוב<small>]</small>
## דף יא.
 <strong>בהשג יד כתיב</strong> <small>[נאמר],</small> במי שנודר ערכו של פלוני להקדש, ואין ידו משגת לתת כל ערכו, שאינו יוצא ידי חובה בפחות משקל. ולא לעניינים אחרים.
 <strong>אמר רב נחמן: הלכה כדברי חכמים,</strong> שפודים פטר חמור בשה כל שהוא, ואפילו בפחות משקל. ושואלים: <strong>וכמה?</strong> מהו שיעורו? <strong>אמר רב יוסף: אפילו פטרוזא בר דנקא</strong> <small>[שה כחוש</small> ש<small>שווה מעה</small> כסף<small>].</small> <strong>אמר רבא: אף אנן נמי תנינא</strong> <small>[אנו גם כן שנינו]</small> במשנתינו כן, שהשה שפודים בו יכול להיות <strong>גדול וקטן,</strong> כדברי רב יוסף.
  ושואלים על דברי רב יוסף: <strong>פשיטא</strong> <small>[פשוט]</small> הדבר, שפודים בשה כזה, שהרי שנינו בברייתא "כל שהוא"! ומשיבים, <strong>מהו דתימא</strong> <small>[שתאמר]:</small> בשה ששוויו מועט <strong>כולי האי</strong> <small>[כל כך]</small> <strong>לא</strong> יכול לפדות, <strong>אי נמי</strong> <small>[או גם כן],</small> היינו חושבים ש<strong>פטרוזא</strong> <small>[שה כחוש]</small> <strong>לא</strong> יוכל לפדות בו, גם אם הוא שווה מעה, על כן <strong>קא משמע לן</strong> <small>[משמיע לנו]</small> רב יוסף שאפילו בזה פודים.
  מסופר, <strong>ר' יהודה נשיאה הוה ליה</strong> <small>[היה לו]</small> <strong>פטר חמור, שדריה לקמיה</strong> <small>[שלח אותו לפני]</small> <strong>ר' טרפון, אמר ליה</strong> <small>[לו]:</small> <strong>כמה בעינא למיתב</strong> <small>[צריך אני לתת]</small> <strong>לכהן</strong> בפדיונו? מהו שוויו של השה שצריך לתת? <strong>אמר ליה</strong> <small>[לו],</small> <strong>הרי אמרו</strong> חכמים: הנותן ב<strong>עין יפה</strong> — נותן שה <strong>ב</strong>שווי <strong>סלע</strong>, עין רעה — <strong>בשקל, בינונית</strong> — <strong>ברגיא. אמר</strong>
 <strong>רבא: הלכתא</strong> <small>[הלכה]</small> שצריך לתת שה<strong>ב</strong>שווי <strong>רגיא. וכמה</strong> שיעורו? <strong>תלתא זוזי</strong> <small>[שלושה דינרים],</small> והוא קרוי "רגיא" על שם שהוא <strong>רגיל הכא</strong> <strong>ורגיל הכא</strong> <small>[קרוב לכאן וקרוב לכאן],</small> שהוא ממוצע בין סלע ששוויו ארבעה דינרים, לבין שקל ששוויו שני דינרים.
  ומעירים:  <strong>קשיא הלכתא אהלכתא</strong> <small>[קשה הלכה</small> זו, שנותן שה בשלושה דינרים, <small>על ההלכה</small> שאמר רב נחמן<small>],</small> שיכול לתת אפילו שה כל שהוא! ומשיבים: <strong>לא קשיא</strong> <small>[אין זה קשה],</small> <strong>כאן</strong> — <strong>בבא לימלך</strong> (לשאול), אומרים לו לתת שלושה דינרים, <strong>כאן</strong> — <strong>בעושה מעצמו,</strong> שאם נתן שה שווה אפילו מעה — יצא ידי חובה, ואין מחייבים אותו ליתן ביותר.
 <big>א</big> <strong>אמר ר' יצחק אמר ריש לקיש: מי שיש לו פטר חמור ואין לו שה לפדותו</strong> — <strong>פודהו בשויו</strong> של פטר החמור. ושואלים: <strong>למאן</strong> <small>[ל</small>שיטת <small>מי]</small> נאמרו הדברים? <strong>אילימא</strong> <small>[אם תאמר]</small> <strong>ל</strong>שיטת <strong>ר' יהודה</strong> — <strong>הא אמר</strong> <small>[הרי</small> הוא <small>אומר]:</small> <strong>הקפידה עליו תורה</strong> לפדותו דווקא <strong>בשה! אלא</strong> נאמר הדבר <strong>ל</strong>שיטת <strong>ר' שמעון.</strong> 
 ומעירים: <strong>רב אחא מתני הכי</strong> <small>[</small>היה שונה כך], שדברי ריש לקיש נאמרו דווקא כשיטת ר' שמעון. <strong>רבינא קשיא ליה</strong> <small>[קשה היה לו]</small> בהסבר זה: והרי בכל מקום בו נחלקים <strong>ר' יהודה ור' שמעון</strong> — <strong>הלכה כר' יהודה! ו</strong>עוד, הרי
 <strong>סתם לן</strong> <small>[סותם לנו]</small> ה<strong>תנא</strong> במשנה <strong>כ</strong>שיטת <strong>ר' יהודה, ואת אמרת</strong> <small>[ואתה אומר]</small> שריש לקיש פוסק <strong>הלכה כר' שמעון?</strong>
 <strong>אלא,</strong> דברי ריש לקיש נאמרו <strong>אפילו תימא</strong> <small>[תאמר]</small> כשיטת <strong>ר' יהודה,</strong> שכן <strong>לא</strong> ייתכן ש<strong>יהא</strong> דינו של פטר חמור <strong>חמור מן ההקדש,</strong> שהפודה בהמה מיד ההקדש — פודה אותה בשוויה. <strong>ולא אמרה תורה</strong> לפדות פטר חמור <strong>בשה</strong> על מנת <strong>להחמיר עליו,</strong> אלא כדי <strong>להקל עליו,</strong> שלא יהא צריך לפדותו בשוויו. מסופר, <strong>רב נחמן בריה</strong> <small>[בנו]</small> של <strong>רב יוסף פריק ליה בשילקי</strong> <small>[</small>היה <small>פודה אותו,</small> את פטר החמור, <small>בשלקות,</small> עשבים מבושלים<small>]</small> <strong>בשוויו.</strong>
 <big>ב</big> <strong>אמר רב שיזבי אמר רב הונא: הפודה פטר חמור של חבירו</strong> — <strong>פדיונו</strong> (פטר החמור) <strong>פדוי,</strong> למרות שלא פדוהו הבעלים. <strong>איבעיא להו</strong> <small>[נשאלה להם</small> שאלה לחכמים<small>]:</small> האם במקרה זה <strong>פדיונו</strong> (פטר החמור) שייך <strong>לפודה, או דלמא</strong> <small>[שמא]</small> <strong>פדיונו לבעלים?</strong>
 ואומרים: <strong>אליבא</strong> <small>[לפי שיטת]</small> <strong>ר' שמעון לא תיבעי</strong> <small>[תישאל]</small> <strong>לך, כיון</strong> ש<strong>אמר</strong> שקודם פדיון הריהו <strong>מותר בהנאה</strong> לבעליו, שיכול לעבוד בו ולהשכיר אותו — הרי <strong>ממונא</strong> <small>[ממון]</small> של ה<strong>בעלים הוא,</strong> ונתינת שה לכהן — אין בכוחה להוציא את החמור מיד בעליו. <strong>כי תיבעי</strong> <small>[כאשר תישאל</small> השאלה] הרי זה <strong>אליבא</strong> <small>[לפי שיטת]</small> <strong>ר' יהודה,</strong> ש<strong>אמר</strong> שפטר חמור <strong>אסור בהנאה</strong> קודם פדייה, ואם כן, אינו שלו מתחילה, ורק על ידי הפדייה בשה הריהו זוכה בו.
  וכך יש לשאול: האם <strong>להקדש מדמי ליה</strong> <small>[</small>הוא <small>מדמה אותו],</small> את פטר החמור, <strong>ורחמנא אמר</strong> <small>[והתורה אמרה]</small> בפדיון מן ההקדש: <strong>"ונתן הכסף וקם לו"</strong> (ראה ויקרא כז, יט), ומשמע: מי שנותן את הכסף, גם אם לא הוא הקדיש את הדבר, הריהו זוכה בו. <strong>או דלמא</strong> <small>[שמא],</small> <strong>כיון</strong> שהבעלים יכול לפדות את פטר החמור בשה, ששוויו פחות מחמור, נמצא <strong>דקני להו בביני וביני</strong> <small>[שיש לו קנין</small> בחמור, <small>ב</small>הפרש <small>שבין זה לזה],</small> ולכן <strong>לא דמי</strong> <small>[אינו דומה]</small> <strong>להקדש,</strong> שאין בו כלל קנין למקדיש?
 <strong>אמר רב נחמן, תא שמע</strong> <small>[בוא</small> ו<small>שמע]</small> ראיה ממה ששנינו בברייתא: <strong>הגונב פטר חמור של חבירו</strong> קודם שנפדה, ונתפס — <strong>משלם תשלומי כפל לבעלים.       ואף על פי שאין לו</strong> לבעלים <strong>עכשיו</strong> זכות בו — <strong>יש לו לאחר מכאן,</strong> לאחר שיפדהו.
 ונברר: <strong>מני</strong> <small>[</small>כשיטת מי היא] ברייתא זו? <strong>אילימא</strong> <small>[אם תאמר</small> כשיטת<small>]</small> <strong>ר' שמעון, אמאי</strong> <small>[מדוע]</small> <strong>אין לו עכשיו?</strong> הרי לשיטתו פטר חמור מותר בהנאה לבעליו, ואם כן ממונו הוא! <strong>אלא פשיטא</strong> <small>[פשוט]</small> הדבר, ששיטת <strong>ר' יהודה</strong> היא, האוסר את פטר החמור בהנאה קודם שנפדה.
 <strong>ואי סלקא דעתך</strong> <small>[ואם עולה על דעתך]</small> ש<strong>להקדש מדמינן ליה</strong> <small>[אנו מדמים אותו],</small> שנותנים לפטר החמור דין הקדש — מדוע משלם תשלומי כפל? הלוא <strong>"וגנב מבית האיש"</strong> (שמות כב, ו), <strong>אמר רחמנא</strong> <small>[אמרה התורה],</small> ומדייקים מכאן: <strong>ולא מבית הקדש,</strong> שהגונב מן ההקדש אינו משלם תשלומי כפל! ומכאן שאין לפטר החמור דין הקדש, ולכן גם אם פדאו אדם אחר — הריהו של הבעלים. ומוסיפים: <strong>ותו לא מידי</strong> <small>[ואין</small> להוסיף <small>עוד דבר]</small> בענין זה, שהוכחה ברורה היא.
 <big>ג</big> שנינו במשנה: היו לו שתי חמורות, <strong>אחת ביכרה ואחת שלא ביכרה,</strong> וילדו זכר ונקיבה ואין ידוע איזו ילדה זכר — הרי זה מפריש שה מספק, שמא זו שלא ביכרה ילדה זכר, והשה נשאר ביד הבעלים. ועוד שנינו לגבי השה שפדו בו את פטר החמור, שהוא נכנס לדיר יחד עם שאר הצאן כדי להתעשר מעשר בהמה. ובענין זה <strong>תנו רבנן</strong> <small>[שנו חכמים</small> בברייתא<small>]:</small> <strong>כיצד,</strong> באיזה מקרה, <strong>אמרו</strong> חכמים על פדיון פטר חמור שהוא <strong>נכנס לדיר להתעשר?</strong>
 <strong>אי</strong> (אין) <strong>אתה יכול לומר</strong> שמדובר פה <strong>ב</strong>שה שכבר <strong>בא ליד כהן, שהרי שנינו: הלקוח</strong> (הקנוי) <strong>ושניתן לו במתנה</strong> — <strong>פטור ממעשר בהמה,</strong> ושה זה הרי ניתן במתנה לכהן. <strong>אלא</strong> צריך לומר שמדובר <strong>בישראל שהיו לו עשרה ספק פטרי חמורים בתוך ביתו, שמפריש עליהן</strong> מספק <strong>עשרה שיין</strong> כדי לפדותם, ומעשרן, צריך לעשר את אותם שיים, <strong>והן שלו.</strong>
 ומעירים: מה ששנינו בברייתא זו <strong>מסייע ליה</strong> <small>[לו]</small> <strong>לרב נחמן,</strong> ש<strong>אמר רב נחמן אמר רבה בר אבוה: ישראל שהיו לו עשרה ספק פטרי חמורים</strong> — <strong>מפריש עליהן עשרה שיין, ומעשרן, והן שלו.</strong>
 ועוד <strong>אמר רב נחמן אמר רבה בר אבוה: ישראל שהיו לו עשרה פטרי חמורים ודאין בתוך ביתו, שנפלו</strong> לו בירושה <strong>מבית אבי אמו</strong> שהיה <strong>כהן,</strong> שפטור מפדיון פטר חמור, <strong>ואותו אבי אמו כהן נפלו לו</strong> פטרי חמורים אלה בירושה <strong>מבית אבי אמו</strong> שהיה <strong>ישראל.</strong> במקרה זה, כבר נתחייבו פטרי החמורים בפדיון, וצריך היה הכהן לפדותם בשיים, אלא שרשאי היה ליטול אותם לעצמו.
  ולכן, נכדו הישראל, היורש את זכותו בפטרי חמורים אלה, <strong>מפריש עליהן עשרה שיין, ומעשרן, והן שלו,</strong> כאילו הפרישם סבו הכהן, והוריש לו אותם.
 <strong>ו</strong>כיוצא בזה <strong>אמר רב נחמן אמר רבה בר אבוה: ישראל שהיו לו טבלים ממורחין בתוך ביתו,</strong> כלומר, פירות שאינם מעושרים, שנגמרה מלאכתם וכבר נתחייבו בתרומה ובמעשר, והיו אלו טבלים <strong>שנפלו</strong> לו בירושה <strong>מבית אבי אמו כהן, ואותו אבי אמו כהן נפלו לו</strong> טבלים אלה <strong>מבית אבי אמו ישראל</strong> — <strong>מעשרן,</strong> מפריש מהם תרומות ומעשרות, <strong>ו</strong>פירות התרומה והמעשר הראשון שהפריש <strong>הן שלו,</strong> כאילו עישר סבו הכהן טבלים אלה, וכבר זכה בהם, והוריש לו אותם.
  ומעירים:  <strong>וצריכא</strong> <small>[וצריך]</small> היה רב נחמן לומר שני דינים אלו, גם בפטרי חמורים וגם בטבלים, מפני <strong>דאי אשמועינן קמייתא</strong> <small>[שאם היה משמיע לנו</small> את <small>הראשונה],</small> בפטרי חמורים, היינו אומרים: דווקא שם נחשב הדבר כאילו זכה בהם סבו הכהן, <strong>משום דקא מפריש וקאי</strong> <small>[ש</small>השה <small>מופרש ועומד]</small> כלומר, לא צריך היה לעשות מעשה של הפרשה, ודי שיאמר על שה שלו שהוא תחת פטר החמור, והרי הוא שלו.
 <strong>אבל הכא</strong> <small>[כאן],</small> לגבי טבלים — הרי צריך להפריש את התרומה מן הטבל כדי שתיקרא בשם תרומה ויוכל הכהן לזכות בה, ויש לומר כי <strong>מתנות כהונה שלא הורמו</strong> מן התבואה — <strong>כמי שלא הורמו דמיין</strong> <small>[נחשבות],</small> ואם כן <strong>אימא</strong> <small>[אמור]</small> ש<strong>לא</strong> נחשב הדבר כאילו זכה סבו הכהן בתרומה.
 <strong>ו</strong>מן הצד השני, <strong>אי אשמועינן הכא</strong> <small>[אם היה משמיע לנו כאן],</small> לענין טבלים, שנחשב הדבר כאילו זכה סבו הכהן בתרומה, הייתי אומר כי אין זה אלא משום ש<strong>אפשר לעשורי מיניה וביה</strong> <small>[לעשר</small> את הטבל <small>ממנו ובו],</small> <strong>דהא מנח</strong> <small>[שהרי</small> הכל <small>מונח]</small> יחד, הטבל והתרומה שבו. <strong>אבל התם</strong> <small>[שם],</small> לענין פטר חמור, <strong>כיון דשה מעלמא בעי אתויי</strong> <small>[ששה מהחוץ צריך להביא]</small> כדי לפדותו, <strong>ו</strong>לומר שהשה כבר <strong>מפריש וקאי</strong> <small>[מופרש ועומד]</small> ואינו צריך הפרשה <strong>אימא לא</strong> <small>[אמור שאין</small> אנו אומרים<small>],</small> על כן <strong>צריכא</strong> <small>[צריך]</small> שייאמרו שני הדברים.
 <big>ד</big> אגב כך מביאים הלכה דומה, <strong>אמר ר' שמואל בר נתן אמר ר' חנינא: הלוקח טבלים</strong>
## דף יא:
 <strong>ממורחין מן הגוי</strong> — <strong>מעשרן והן שלו,</strong> שאינו צריך לתת את התרומה והמעשרות שהפריש.
  ושואלים:  <strong>דמרחינהו מאן</strong> <small>[שמירח אותם מי]?</small> <strong>אילימא דמרחינהו</strong> <small>[אם תאמר שמירח אותם]</small> <strong>גוי</strong> — הלוא <strong>"דגנך" אמר רחמנא</strong> <small>[אמרה התורה]</small> לגבי תרומות ומעשרות (ראה דברים יב, יז. דברים יח, ד), כלומר, דווקא מה שאתה עושה אותו לדגן, שנגמרה מלאכתו ונתמרח על ידך, חייב במעשרות, <strong>ולא דגן גוי!</strong>
 <strong>אלא דמרחינהו</strong> <small>[שמירח אותם]</small> <strong>ישראל מרשות גוי,</strong> כלומר, כשהיו ברשות הגוי, ולאחר מכן קנה אותם הישראל מידו. ולפיכך <strong>מעשרן</strong> — מפני ש<strong>אין קנין לגוי בארץ ישראל להפקיע</strong> את התבואה <strong>מיד מעשר,</strong> והרי נתמרחו על ידי ישראל. <strong>ו</strong>מכל מקום <strong>הן שלו</strong> — מפני <strong>דאמר ליה</strong> <small>[שאומר לו]</small> לכהן: <strong>קאתינא מכח גברא דלא מצית אישתעיה דינא בהדיה</strong> <small>[אני בא מכוחו של אדם שאין אתה יכול להתדיין איתו],</small> שהרי הגוי אינו חייב לתת תרומות ומעשרות לכהן, ומידו קניתי את התבואה. ומביאים דיון שהוזכרו בו דברים אלו, בענין לוקח טבלים ממורחים מן הגוי.
 <strong>תנן התם</strong> <small>[שנינו שם</small>] במשנה במסכת דמאי: <strong>המפקיד פירותיו אצל הכותי</strong> (שומרוני) או <strong>אצל עם הארץ,</strong> והחזירו לו — הרי הם <strong>בחזקתן למעשר ולשביעית,</strong> שאין לחשוש שמא החליפם, והחזיר לו פירות שאינם מעושרים, או שמא פירות שביעית הם, שצריכים ביעור.
  אבל המפקיד <strong>אצל הגוי</strong> — הרי הם <strong>כפירותיו</strong> של הגוי, שבוודאי החליפם. <strong>ר' שמעון אומר: דמאי,</strong> כלומר, ספק אם הם מעושרים, שמא לא החליפם.
 <strong>אמר ר' אלעזר: להפריש</strong> תרומות ומעשרות ממה שהחזיר לו הגוי — <strong>כולי עלמא לא פליגי</strong> <small>[כולם אינם חלוקים],</small> וגם ר' שמעון מודה שצריך להפריש, כדי לצאת מידי ספק איסור. <strong>כי פליגי</strong> <small>[כאשר נחלקו]</small> הרי זה לענין <strong>ליתנן לכהן</strong> לאחר ההפרשה. <strong>תנא קמא סבר</strong> <small>[התנא הראשון סבור]:</small> <strong>ודאי חלפינהו</strong> <small>[החליף אותם]</small> הגוי, את הפירות שהופקדו אצלו, <strong>ובעי מיתננהו</strong> <small>[וצריך לתת אותם]</small> את התרומה <strong>לכהן. ור' שמעון סבר</strong> <small>[סבור]:</small> <strong>דמאי,</strong> כלומר, ספק הוא, והכהן צריך להביא ראיה כדי להוציא מידיו את התרומה.
  מסופר, <strong>יתיב</strong> <small>[יושב</small> היה<small>]</small> <strong>רב דימי וקאמר להא שמעתא</strong> <small>[ואומר את ההלכה הזו],</small> שאמר ר' אלעזר. <strong>אמר ליה</strong> <small>[לו]</small> אביי: לדרך זו, <strong>טעמא</strong> <small>[טעם</small> הדבר<small>]</small> שר' שמעון חולק, הרי זה משום <strong>דמספקא לן אי חלפינהו אי לא חלפינהו</strong> <small>[שמסופק לנו אם החליף אותם הגוי או לא החליף אותם],</small> <strong>הא</strong> <small>[אבל]</small> אם <strong>ודאי חלפינהו</strong> <small>[החליף אותם]</small> — <strong>דכולי עלמא בעי למיתבינהו לכהן</strong> <small>[לדעת הכל צריך לתת אותם לכהן],</small> את פירות התרומה שמפריש מהם. ומדוע? <strong>והאמר</strong> <small>[והרי אמר]</small> <strong>ר' שמואל אמר ר' חנינא: הלוקח טבלים מן הגוי,</strong> אם היו <strong>ממורחין</strong> — <strong>מעשרן, ו</strong>אולם <strong>הן שלו,</strong> ואינו צריך ליתנם לכהן!
  אמר לו רב דימי: <strong>דלמא</strong> <small>[שמא]</small> יש לחלק, <strong>כאן</strong> ששנינו במשנה שצריך לתת לכהן — מדובר <strong>בתרומה גדולה, כאן,</strong> שאמר ר' חנינא שמעשרן והן שלו — מדובר <strong>בתרומת מעשר</strong> (תרומה שמקבל הכהן מן המעשר הראשון הניתן ללוי).
  אמר לו אביי: <strong>אזכרתן מילתא</strong> <small>[הזכרת לי דבר]</small> ש<strong>אמר ר' יהושע בן לוי: מנין ללוקח טבלים ממורחין מן הגוי שהוא פטור מתרומת מעשר? שנאמר: "ואל הלוים תדבר ואמרת אליהם כי תקחו מאת בני ישראל</strong> את המעשר וכו' והרמותם ממנו תרומת ה' מעשר מן המעשר" (במדבר יח, כו), ויש לדייק: <strong>טבלים שאתה לוקח מבני ישראל</strong> — <strong>אתה מפריש מהן תרומת מעשר ונותנה לכהן, טבלים שאתה לוקח מן הגוי</strong> — <strong>אי</strong> (אין) <strong>אתה מפריש מהן תרומת מעשר ונותנה לכהן.</strong>
 <big>א</big> שנינו במשנה בענין שה שפודים בו את פטר החמור: <strong>ואם מת נהנים בו.</strong> ושואלים: <strong>דמית היכא</strong> <small>[שמת היכן]?</small> <strong>אילימא דמית בי כהן</strong> <small>[אם תאמר שמת בבית הכהן],</small> <strong>ו</strong>הכוונה היא ש<strong>נהנה בו</strong> ה<strong>כהן</strong> — <strong>פשיטא</strong> <small>[פשוט]</small> הדבר, שהרי <strong>ממונא דידיה</strong> <small>[ממון שלו]</small> <strong>הוא! אלא,</strong> תאמר שמדובר במקרה <strong>דמית בי</strong> <small>[שמת בבית]</small> ה<strong>בעלים,</strong> קודם שהספיק ליתנו לכהן, <strong>ו</strong>ללמד ש<strong>נהנה בו כהן</strong> — <strong>הא נמי פשיטא</strong> <small>[זה גם כן פשוט]!</small>
 ומשיבים: <strong>סלקא דעתך אמינא</strong> <small>[יעלה על דעתך לומר],</small> כי <strong>כל כמה דלא מטא לידיה לא זכה ביה</strong> <small>[כל עוד שלא הגיע לידו</small> של הכהן <small>לא זכה בו],</small> על כן <strong>קא משמע לן</strong> <small>[משמיע לנו]</small> <strong>דמעידנא דאפרשיה, ברשותיה דכהן קאי</strong> <small>[מזמן שהפריש אותו, ברשותו של הכהן הוא עומד],</small> ולפיכך, אם מת — נבלתו שייכת לכהן.
## דף יב.
 <big>א משנה</big> <strong>אין פודין</strong> פטר חמור אלא בשה, מן הכבשים או מן העיזים, אבל <strong>לא בעגל ולא בחיה.</strong> ואין פודים אלא בשה חי, אבל <strong>לא בשחוטה, ו</strong>גם <strong>לא בטריפה,</strong> שיש לה מכה או מחלה, והיא עתידה למות כתוצאה מכך. <strong>ולא</strong> פודים <strong>בכלאים,</strong> בשה שהוא הכלאה של כבש ועז, <strong>ולא בכוי,</strong> בעל חיים שהוא ספק בהמה ספק חיה. <strong>ור' אליעזר מתיר</strong> לפדותו <strong>בכלאים</strong> — <strong>מפני שהוא שה, ואוסר בכוי</strong> — <strong>מפני שהוא ספק.</strong> אם <strong>נתנו,</strong> את פטר החמור עצמו, <strong>לכהן</strong> — <strong>אין הכהן רשאי לקיימו עד שיפריש שה תחתיו</strong> לפדיון.
 <big>ב גמרא</big> בענין ששנינו שאין פודים בעגל וכו', אומרים: <strong>מתניתין מני</strong> <small>[משנתנו</small> כשיטת <small>מי היא]?</small> כשיטת <strong>בן בג בג היא. דתניא</strong> <small>[ששנויה</small> ברייתא<small>],</small> <strong>בן בג בג אומר: נאמר כאן</strong> בפדיון פטר חמור: "ופטר חמור תפדה ב<strong>שה"</strong> (שמות יג, ג), <strong>ונאמר להלן</strong> לגבי קרבן הפסח: <strong>"שה"</strong> (שמות יב, ג), <strong>מה להלן</strong> — <strong>פרט לכל השמות הללו,</strong> עגל וכו', שהם פסולים לקרבן הפסח, <strong>אף כאן,</strong> לגבי פדיון פטר חמור — <strong>פרט לכל השמות הללו.</strong>
 ויש לשאול: <strong>אי</strong> (אם) מן הפסח אתה למד, אמור גם: <strong>מה להלן,</strong> בפסח, אינו אלא <strong>זכר תמים ובן שנה</strong> (שמות יב, ה), <strong>אף כאן</strong> צריך השה להיות דווקא <strong>זכר תמים ובן שנה! תלמוד לומר: "תפדה" "תפדה",</strong> שפעמיים חזר הכתוב על הציווי "ופטר חמור תפדה בשה" (שמות יג, ג. שמות לד, כ), ובכך <strong>ריבה</strong> גם נקיבה, בעל מום, וגדול מבן שנה.
  ושואלים:  <strong>אי</strong> <small>[אם]</small> לשון <strong>"תפדה" "תפדה" ריבה, אפילו כל הני</strong> <small>[אלה]</small> ששנינו שאין פודים בהם <strong>נמי</strong> <small>[גם כן]!</small> ומשיבים: <strong>אם כן,</strong> הלימוד <strong>"שה" "שה"</strong> מן הפסח, שבא למעט דבר אחר, <strong>מאי אהני ליה</strong> <small>[מה הועיל לו]?</small>
 <big>ג</big> <strong>איבעיא להו</strong> <small>[נשאלה להם</small> שאלה לחכמים]: <strong>מהו לפדות</strong> פטר חמור <strong>ב</strong>שה שהוא <strong>בן פקועה,</strong> כלומר, בולד חי שנמצא במעי בהמה שנשחטה? ומפרטים: <strong>אליבא</strong> <small>[לפי שיטתו]</small> של <strong>ר' מאיר לא תיבעי</strong> <small>[תישאל]</small> <strong>לך</strong> השאלה, ש<strong>כיון</strong> ש<strong>אמר ר' מאיר: בן פקועה טעון שחיטה,</strong> אם כן <strong>שה מעליא</strong> <small>[מעולה,</small> גמור<small>]</small> <strong>הוא,</strong> ופודים בו. <strong>אלא כי תבעי לך אליבא דרבנן</strong> <small>[כאשר תישאל לך</small> השאלה הרי זה <small>לפי שיטת חכמים],</small> <strong>דאמרי</strong> <small>[שאומרים]</small> ש<strong>שחיטת אמו מטהרתו</strong> ואינו צריך שחיטה, לפי שהוא נחשב כחלק מגופה של אמו.
  וכך יש לשאול: האם <strong>כבישרא בדיקולא דמי</strong> <small>[כבשר</small> המונח בקלחת הוא נחשב], כאילו נשחט, ואם כן הרי זה בכלל האיסור לפדות בשחוטה. <strong>או דלמא</strong> <small>[שמא]:</small> <strong>כיון דהשתא מיהא רהיט ואזיל</strong> <small>[שעכשיו על כל פנים הוא רץ והולך]</small> <strong>"שה" קרינא ביה</strong> <small>[אנחנו קוראים לו]?</small>
 ונחלקו חכמים בדבר זה, <strong>מר זוטרא אמר: אין פודין</strong> בבן פקועה, <strong>ורב אשי אמר: פודין.</strong>
 <strong>אמר ליה</strong> <small>[לו]</small> <strong>רב אשי למר זוטרא: מאי דעתיך</strong> <small>[מה דעתך]</small> שאתה אומר שאין פודים בבן פקועה — משום <strong>דילפת</strong> <small>[שאתה לומד]</small> <strong>מפסח,</strong> ובן פקועה פסול לקרבן פסח. <strong>אי</strong> <small>[אם כן]</small> שמפסח אתה למד, אמור גם: <strong>מה להלן</strong> בפסח אינו אלא <strong>זכר תמים ובן שנה, אף כאן</strong> יצטרכו לפדות ב<strong>זכר תמים ובן שנה!</strong> אמר לו: הציווי הכפול <strong>"תפדה" "תפדה"</strong> (שמות יג, יג. שמות לד, כ) <strong>ריבה</strong> גם מה שאינו זכר תמים ובן שנה.
  אמר לו: <strong>אי</strong> <small>[אם]</small> <strong>"תפדה" "תפדה" ריבה, אפילו בן פקועה נמי</strong> <small>[גם כן]!</small> אמר לו: <strong>אם כן, "שה" "שה" מאי אהני ליה</strong> <small>[מה הועיל לו]?</small>
 <big>ד</big> <strong>איבעיא להו</strong> <small>[נשאלה להם]</small> שאלה לחכמים: <strong>מהו לפדות</strong> פטר חמור <strong>ב</strong>שה שהוא <strong>נדמה</strong> לבעל חיים אחר, כגון ברחל שילדה ולד הנראה כמין עז (למרות שגם אביו כבש)? ומוסיפים: <strong>אליבא</strong> <small>[לפי שיטתו]</small> של <strong>ר' אליעזר</strong> במשנתינו <strong>לא תיבעי</strong> <small>[תסתפק]</small> <strong>לך,</strong> שכן השתא <small>[עכשיו,</small> הרי<small>]</small> <strong>בכלאים,</strong> שאביו תיש ואמו רחל,
   
  פרקינן <small>[אנחנו פודים],</small> אם כן <strong>ב</strong>כבש שאינו כלאיים, אלא רק <strong>נדמה</strong> לעז, <strong>מיבעיא</strong> <small>[נצרכה לומר]</small> שפודים?
 <strong>כי תיבעי</strong> <small>[כאשר תישאל]</small> <strong>לך</strong> השאלה, הרי זה <strong>אליבא דרבנן</strong> <small>[לפי שיטת חכמים]</small> הסבורים שאין פודים פטר חמור בכלאיים. וכך יש לשאול: האם דווקא <strong>בכלאים הוא דלא פרקינן</strong> <small>[שאין אנו פודים],</small> אבל <strong>בנדמה פרקינן</strong> <small>[פודים אנו].</small> <strong>או דלמא לא שנא</strong> <small>[שמא אינו שונה]?</small>
 ומציעים, <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו בברייתא: <strong>פרה שילדה מין עז</strong> — <strong>אין פודין</strong> בו. ונדייק מכאן: דווקא כשנולד לפרה אין פודים בו, <strong>הא</strong> <small>[אבל]</small> <strong>רחל שילדה מין עז</strong> — <strong>פודין.</strong> ויש לשאול: <strong>מני</strong> <small>[</small>כשיטת <small>מי היא]</small> ברייתא זו? <strong>אילימא</strong> <small>[אם תאמר]</small> שיטת <strong>ר' אליעזר</strong> — לשם מה הוא זקוק לומר זאת? <strong>הא</strong> <small>[הרי]</small> לשיטתו, אפילו <strong>בכלאים</strong> של רחל ותיש <strong>נמי פרקינן</strong> <small>[גם כן אנחנו פודים],</small> וכל שכן כשאינו ממש כלאיים! <strong>אלא לאו רבנן</strong> <small>[</small>האם <small>לא</small> שיטת <small>חכמים]</small> <strong>היא?</strong> ומכאן שאף לדעתם פודים בנדמה!
  ודוחים:  <strong>לא, לעולם</strong> אמור כי ברייתא זו שיטת <strong>ר' אליעזר</strong> היא, ולא באה ללמדנו שפודים ברחל שילדה כמין עז, אלא <strong>היא גופה קא משמע לן</strong> <small>[</small>הלכה <small>זו עצמה משמיע לנו]</small> ש<strong>פרה שילדה מין עז</strong> — <strong>אין פודין</strong> בו. ש<strong>לא תימא</strong> <small>[תאמר]:</small> <strong>זיל אבתריה דידיה</strong> <small>[לך אחריו עצמו],</small> אחרי הולד — <strong>והאי</strong> <small>[וזה]</small> <strong>עז מעליא</strong> <small>[מעולה]</small> <strong>הוא,</strong> וכשר לפדיון. <strong>אלא</strong> להיפך, <strong>זיל בתר אימיה</strong> <small>[לך אחרי אמו]</small> — <strong>והאי</strong> <small>[וזה]</small> <strong>עגל הוא</strong> ואינו ראוי לפדות בו.
 ומציעים, <strong>תא שמע</strong> <small>[בוא</small> ו<small>שמע]</small> ראיה מברייתא <strong>דתני</strong> <small>[ששנה</small><small>]</small> <strong>רבה בר שמואל: איזהו כלאים</strong> — <strong>רחל שילדה מין עז, ואביו שה,</strong> כלומר, ממין הכבשים, ולא ממין העזים. ויש לתמוה: במקרה ש<strong>אביו שה</strong>האם <strong>כלאים הוא?</strong> הרי <strong>נדמה הוא! אלא</strong> יש להבין כך: <strong>איזהו</strong> בעל חיים <strong>דמי</strong> <small>[הדומה]</small> <strong>לכלאים, דשויוה רבנן</strong> <small>[שעשו</small> אותו <small>חכמים]</small> <strong>כי</strong> <small>[כמו]</small> <strong>כלאים,</strong> שהוא פסול — <strong>רחל שילדה מין עז ואביו שה.</strong> ומעתה יש לשאול: <strong>למאי</strong> <small>[למה],</small> לאיזה ענין מדובר?
 <strong>אי</strong> <small>[אם]</small> <strong>לקדשים</strong> לפוסלו לקרבן — מה מקום לתלות את דינו בכלאיים? והרי <strong>מהיכא</strong> <small>[מהיכן,</small> מאותו מקום<small>]</small> ש<strong>ממעט</strong> הכתוב <strong>כלאים</strong> מהקרבה — <strong>מהתם</strong> <small>[משם,</small> מאותו מקום] <strong>ממעט</strong> גם <strong>נדמה. דתניא</strong> <small>[ששנויה</small> ברייתא<small>]:</small> נאמר: "שור או כשב או עז כי יוולד וכו' ירצה לקרבן לה' " (ויקרא כב, כז), ודרשו חכמים: <strong>"שור או כשב"</strong> — <strong>פרט לכלאים, "או עז"</strong> — <strong>פרט לנדמה!</strong>
 <strong>אי</strong> <small>[אם]</small> תאמר שנשנתה ברייתא זו <strong>ל</strong>עניין <strong>בכור,</strong> ללמד שנדמה אינו קדוש בבכורה — כבר למדנו דין זה מן הכתוב, שהרי <strong>"אך בכור שור"</strong> (במדבר יח, יז) <strong>אמר רחמנא</strong> <small>[אמרה התורה]</small> — <strong>עד שיהא הוא שור ובכורו שור,</strong> ולא כשהוא נראה כבעל חיים אחר!
 <strong>אלא</strong> תאמר שלענין <strong>מעשר</strong> בהמה נאמר, שנדמה אינו נכנס לדיר להתעשר — גם לכך לא הוצרכנו, שהרי בגזירה שווה <strong>"תחת" "תחת" מקדשים גמר</strong> <small>[</small>הוא <small>למד]</small> למעטו! <strong>אלא</strong> בוודאי מדובר בברייתא זו <strong>ל</strong>ענין שה שפודים בו <strong>פטר חמור,</strong> ללמדנו שנדמה פסול לכך!
 ודוחים: <strong>לא, לעולם</strong> אמור כי מדובר בברייתא זו <strong>ל</strong>ענין <strong>מעשר, וכגון שיש בו</strong> בנדמה <strong>מקצת סימנין</strong> של אמו. והוצרכה הברייתא להשמיענו שהוא פסול למעשר, שכן <strong>מהו דתימא</strong> <small>[שתאמר]:</small> בגזירה שווה של לשונות <strong>"העברה" "העברה" מבכור גמר</strong> <small>[</small>הוא <small>למד],</small> והרי בכור שיש בו מקצת סימנים של אמו קדוש בבכורה כפי ששנינו להלן (טז,ב) — לכן
 <strong>קא משמע לן</strong> <small>[משמיע לנו]</small> התנא, כי בגזירה שווה <strong>"תחת" "תחת"</strong> מעשר <strong>מקדשים גמר</strong> <small>[למד],</small> והוא פסול. ואין להוכיח מכאן, איפוא, לגבי פדיון פטר חמור.
 <big>ה  ועוד</big> <strong>איבעיא להו</strong> <small>[נשאלה להם]</small> שאלה לחכמים: <strong>מהו לפדות</strong> פטר חמור <strong>ב</strong>שה של <strong>פסולי המוקדשין,</strong> כלומר, בקדשים שנפסלו להקרבה ונפדו, שיש איסור לגזוז את צמרם ולעבוד בהם? האם יש בכך משום "אין איסור חל על איסור"?
 ומפרטים: <strong>אליבא</strong> <small>[לפי</small> שיטתו<small>]</small> של <strong>ר' שמעון לא תיבעי</strong> <small>[תישאל]</small> <strong>לך</strong> השאלה, <strong>כיון דאמר</strong> <small>[ש</small>הוא <small>אומר]</small> שפטר חמור <strong>מותר בהנאה</strong> — אם כן <strong>חולין הוא,</strong> ואין בו איסור שצריך לחול על פדיונו, ומותר הדבר. <strong>כי תיבעי</strong> <small>[כאשר תישאל]</small> <strong>לך</strong> השאלה הרי זה <strong>אליבא</strong> <small>[לפי</small> שיטתו<small>]</small> של <strong>ר' יהודה דאמר</strong> <small>[שאומר]</small> שפטר חמור <strong>אסור בהנאה,</strong>
 <strong>מאי</strong> <small>[מה</small> הדין<small>]?</small> האם <strong>כיון</strong> שפטר החמור <strong>אסור בהנאה,</strong> נמצא שכשהוא פודה אותו בשה — חל האיסור שבו על השה, ולא ניתן לעשות זאת בשה פסולי המוקדשין, שהרי כלל הוא ש<strong>אין איסור חל על איסור.</strong>
 <strong>או דלמא</strong> <small>[שמא]</small> נאמר: <strong>כיון</strong> שפטר החמור <strong>לא תפיס</strong> <small>[תופס]</small> את <strong>פדיונו</strong> בקדושת הבכורה, אם כן, פדיון פטר חמור <strong>אפקועי איסורא בעלמא הוא</strong> <small>[הפקעת איסור בלבד היא]</small> מפטר החמור, ואין בזה החלה של איסור על השה?
 <strong>אמר רב מרי בריה</strong> <small>[בנו]</small> של <strong>רב כהנא: מי זוטר מאי דכתיב בהו</strong> <small>[האם קטן,</small> לא חשוב, <small>מה שנאמר בהם]</small> בפסולי המוקדשין, שדינם <strong>כצבי וכאיל</strong> (דברים יב, טו)? ואם כן, מכאן יש ללמוד גם לענייננו: <strong>מה צבי ואיל אין פודין</strong> בהם פטר חמור, וכפי ששנינו במשנתינו שאין פודים פטר חמור בחיה — <strong>אף פסולי המוקדשין אין פודין</strong> בהם.
  ואומרים: <strong>השתא דאתית להכי</strong> <small>[עכשיו שבאת לכך],</small> להסבר זה, אם כן
## דף יב:
 <strong>לר' שמעון נמי</strong> <small>[גם כן],</small> אמור שאין פודים פטר חמור בפסולי המוקדשין, שהרי "כ <strong>צבי</strong> <strong>ו</strong>כ<strong>איל" כתיב בהו</strong> <small>[נאמר בהם]</small> (דברים יב, טו), ואין פודים בצבי ואייל.
 <big>א</big> <strong>איבעיא להו</strong> <small>[נשאלה להם]</small> שאלה לחכמים: <strong>מהו לפדות</strong> פטר חמור <strong>בבהמת שביעית,</strong> שקנו אותה בפירות שנת שמיטה, ויש בה גם כן קדושת פירות אלה?
  ומפרטים: לפדות פטר חמור  <strong>ודאי</strong> בבהמת שביעית — <strong>לא תיבעי</strong> <small>[תישאל]</small> <strong>לך</strong> השאלה, ובוודאי אין פודים בה, שהרי נמצא הפודה קונה את פטר חמורו בבהמת שביעית שהוא נותן לכהן. ואינו רשאי לעשות כן, שהרי דווקא <strong>לאכילה אמר רחמנא</strong> <small>[אמרה התורה]</small> שמותר להשתמש בפירות שביעית, שנאמר: "והיתה שבת הארץ לכם לאכלה" (ויקרא כה, ו), <strong>ולא לסחורה. כי תיבעי</strong> <small>[כאשר תישאל]</small> <strong>לך</strong> השאלה, הרי זה במקרה של <strong>ספק</strong> פטר חמור.
  ומפרטים: ואליבא  <small>[ולפי שיטתו]</small> של <strong>ר' שמעון לא תיבעי</strong> <small>[תישאל]</small> <strong>לך, דלית ליה</strong> <small>[ש</small>הרי <small>אין לו]</small> כלל דין פדיון ב<strong>ספק</strong> פטר חמור. <strong>כי תיבעי</strong> <small>[כאשר תישאל]</small> <strong>לך</strong> השאלה — הרי זה, איפוא, <strong>אליבא</strong> <small>[לפי שיטתו]</small> של <strong>ר' יהודה,</strong> הסבור כי במקרה זה מפריש שה כדי להפקיע את איסורו, ואולם אינו צריך לתיתו לכהן.
 וכך יש לשאול: <strong>מאי</strong> <small>[מה</small> הדין<small>]?</small> האם <strong>כיון</strong> ש<strong>מפריש טלה והוא לעצמו,</strong> אם כן <strong>"לאכלה" קרינא ביה</strong> <small>[קוראים אנחנו בו],</small> ואין כאן סחורה, שהרי אינו נותנו לכהן כדי לזכות בחמורו. <strong>או דילמא</strong> <small>[שמא]:</small> <strong>כיון דכמה דלא מפקע איסוריה</strong> <small>[שכל עוד שלא מפקיע</small> השה <small>את איסורו]</small> של פטר החמור <strong>לא מישתרי</strong> <small>[איננו מותר]</small> בהנאה, אם כן כשמפריש אותו תחתיו — <strong>כסחורה</strong> בבהמת שביעית <strong>דמי</strong> <small>[נחשב]</small> הדבר?
  ומציעים:  <strong>תא שמע</strong> <small>[בוא</small> ו<small>שמע]</small> פתרון לדבר, מדברים מפורשים ש<strong>אמר רב חסדא: בהמת שביעית אין פודין בה את</strong> פטר החמור <strong>הודאי, אבל פודין בה את הספק.</strong>
 <strong>ו</strong>עוד אמר רב חסדא: בהמת שביעית — <strong>פטורה מן הבכורה,</strong> שהבכור שתלד אינו קדוש. <strong>וחייבת במתנות,</strong> זרוע לחיים וקיבה, שצריך כל השוחט בהמת חולין לתת לכהן.
  ומסבירים:  <strong>פטורה מן הבכורה</strong> — כי <strong>"לאכלה" אמר רחמנא</strong> <small>[אמרה התורה]</small> ביחס לפירות שביעית (ויקרא כה, ו), <strong>ולא לשריפה,</strong> ובכור בהמה טהורה — אימוריו נשרפים על גבי המזבח. <strong>וחייבת במתנות</strong> — משום שבמקרה זה <strong>"לאכלה" קרינא</strong> <small>[קורא אני]</small> <strong>בה,</strong> שהרי הכהן אוכל אותם.
 <strong>מיתיבי</strong> <small>[מקשים</small> על כך<small>]</small> ממה ששנינו במסכת שביעית: <strong>האוכל מעיסת שביעית עד שלא הורמה</strong> (הופרשה) ממנה <strong>חלתה</strong> — <strong>חייב מיתה,</strong> כדין כל אוכל עיסה שלא הורמה חלתה.
 <strong>ו</strong>לפי דברי רב חסדא, <strong>אמאי</strong> <small>[מדוע]</small> כלל חייבת עיסת שביעית בחלה? והרי <strong>כיון</strong> ש<strong>אילו מטמיא</strong> <small>[נטמאת]</small> החלה <strong>בת שריפה היא,</strong> אם כן, יש לומר לגבי חיוב הפרשת חלה, כמו לגבי דין בכורה: <strong>"לאכלה" אמר רחמנא</strong> <small>[אמרה התורה]</small> <strong>ולא לשריפה!</strong>
 ומשיבים: <strong>שאני הכא</strong> <small>[שונה כאן]</small> לגבי חלה, <strong>דכתיב</strong> <small>[שנאמר]:</small> "וראשית עיסותיכם תתנו לה' לתרומה <strong>לדרתיכם"</strong> (במדבר טו, כא), והמלה "לדורותיכם" באה להדגיש: תמיד, וגם בשביעית, יש דין חלה.
  ומעירים, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>מנין לאוכל מעיסת שביעית עד שלא הורמה חלתה שחייב מיתה</strong> — <strong>שנאמר: "לדרתיכם".</strong> אבל בדין בכור בהמה לא נאמרה לשון זו, ומשום שאימוריו נשרפים — פטורה בהמת שביעית מן הבכורה.
  ושואלים:  <strong>ולגמר מינה</strong> <small>[ושנלמד ממנה]</small> מן האמור בחלה, שבהמת שביעית חייבת בבכורה, ואין אומרים בכגון זה "לאכלה" ולא לשריפה! ומשיבים: אין הדברים דומים, <strong>התם</strong> <small>[שם,</small> בחלה] <strong>עיקר דינה</strong> הוא <strong>לאכילה,</strong> ורק אם נטמאה צריך לשורפה, <strong>הכא</strong> <small>[כאן,</small> בבכור<small>]</small> <strong>עיקר</strong> דינם של האימורים הוא לכתחילה <strong>לשריפה.</strong>
 <big>ב</big> שנינו במשנה: <strong>נתנו לכהן</strong> את פטר החמור עצמו — אין הכהן רשאי לקיימו עד שיפריש שה תחתיו. ומעירים: מכאן שאנו חוששים שמא יתרשל הכהן בפדייתו. ואם כן <strong>תנינא להא דתנו רבנן</strong> <small>[שנינו</small> במשנתינו <small>את זו ששנו חכמים</small> בברייתא<small>]:</small> <strong>ישראל שהיה לו פטר חמור בתוך ביתו, ואמר לו הכהן: "תנהו לי ואני אפדהו"</strong> — <strong>הרי זה לא יתנו לו, אלא אם כן פדאו</strong> הכהן <strong>בפניו.</strong>
 <strong>אמר רב נחמן אמר רבה בר אבוה: זאת אומרת</strong> ש<strong>נחשדו הכהנים על פטרי חמורים,</strong> להשתמש בהם בלא פדיון. ותמהים: <strong>פשיטא</strong> <small>[פשוט]</small> הדבר, הרי דבר זה נובע במישרין מדברי הברייתא, ומה חידש רב נחמן? ומשיבים, <strong>מהו דתימא</strong> <small>[שתאמר]:</small> <strong>הני מילי</strong> <small>[דברים אלה]</small> אמורים דווקא <strong>היכא דמחזק לן</strong> <small>[במקום שמוחזק לנו]</small> הכהן בדבר זה, <strong>דמיקרי</strong> <small>[שמזדמן</small> לו לעיתים<small>]</small> להשתמש בפטר חמור בלא לפדותו, <strong>אבל בסתמא</strong> <small>[ב</small>כהן <small>סתם]</small> <strong>לא.</strong> על כן <strong>קא משמע לן</strong> <small>[משמיע לנו]</small> רב נחמן שיש לחשוש לכך בכל כהן, מפני שהוא <strong>מורה בה היתירא</strong> <small>[היתר]</small> לעצמו, שלא להפריש שה תחתיו, שהרי ממילא הוא שלו. <big>ג</big> 
 <big>משנה</big> <strong>המפריש</strong> שה ל<strong>פדיון פטר חמור, ומת</strong> השה קודם שנתנו לכהן — ר' אליעזר אומר: חייבין הבעלים <strong>באחריותו,</strong> וצריכים ליתן לכהן שה אחר, כמו שחייבים באחריות <strong>חמש סלעים של</strong> פדיון ה<strong>בן,</strong> שאם אבדו לאחר שהפרישם — צריך ליתן לכהן חמש סלעים אחרים. <strong>וחכמים אומרים: אין חייבין באחריותו, כ</strong>דין <strong>פדיון מעשר שני.</strong>
 <strong>העיד ר' יהושע ור' צדוק</strong> שנקבעה הלכה <strong>על</strong> המפריש שה ל<strong>פדיון פטר חמור, ש</strong>אם <strong>מת</strong> השה — <strong>שאין כאן לכהן כלום,</strong> שכבר נפדה החמור, ואין הבעלים חייבים באחריות השה, וכדברי חכמים. <strong>מת פטר חמור</strong> עצמו, לאחר שהפריש שה תחתיו, ולא הספיק ליתנו לכהן — <strong>ר' אליעזר אומר:</strong> אין פטר חמור פדוי, שהרי לא הגיע השה ליד הכהן, ולפיכך <strong>יקבר</strong> פטר החמור, כדין איסורי הנאה, <strong>ומותר</strong> הבעלים <strong>בהנאתו של טלה</strong> שהפריש, כאילו לא הפרישו כלל. <strong>וחכמים אומרים:</strong> משהפריש את השה — נפדה פטר החמור, כאילו בא השה ליד הכהן, ולכן <strong>אין</strong> פטר החמור <strong>צריך להקבר, ו</strong>ה<strong>טלה</strong> ניתן <strong>לכהן.</strong>
 <big>ד גמרא</big> בענין שה שהופרש לפדיון פטר חמור, ועדיין לא ניתן לכהן, שלדעת ר' אליעזר חייבים באחריותו, כפדיון הבן, <strong>אמר רב יוסף: מאי טעמא</strong> <small>[מה הטעם,</small> המקור<small>]</small> לדבריו של <strong>ר' אליעזר? דכתיב</strong> <small>[שנאמר]:</small> <strong>"אך פדה תפדה</strong> את בכור האדם ואת בכור הבהמה תפדה" (במדבר יח, טו), ובכך הקישם הכתוב זה לזה: <strong>מה</strong> פדיון <strong>בכור אדם חייב באחריותו</strong> — <strong>אף</strong> פדיון <strong>בכור בהמה טמאה חייב</strong> גם כן <strong>באחריותו.</strong>
 <strong>אמר ליה</strong> <small>[לו]</small> <strong>אביי: אי</strong> <small>[אם]</small> הוקשו זה לזה, יש לומר גם: <strong>מה בכור אדם מותר בהנאה,</strong> שהרי אין איסור ליהנות ממעשה ידיו של בכור שלא נפדה — <strong>אף בכור בהמה טמאה מותר</strong> בהנאה קודם שנפדה, ומותר לגוזזו ולעבוד בו! <strong>וכי תימא הכי נמי</strong> <small>[ואם תאמר כך גם כן],</small> שלדעת ר' אליעזר פטר חמור מותר בהנאה, <strong>והתנן</strong> <small>[והרי שנינו</small> במשנה זו<small>]:</small> <strong>מת פטר חמור, ר' אליעזר אומר: יקבר,</strong> ולכאורה <strong>מאי</strong> <small>[מה</small> טעם<small>]</small> <strong>יקבר</strong> — <strong>לאו</strong> <small>[</small>האם <small>לא]</small> משום שהוא <strong>אסור בהנאה?</strong>
 דחה רב יוסף: <strong>לא, יקבר כ</strong>דין <strong>בכור אדם,</strong> שאם מת יש מצוה לקוברו, שהרי, כאמור, הוקש לו בכתוב. ותמהים: <strong>אלא,</strong> לפי הסבר זה, אדם בכור שמת הוא <strong>דבעי</strong> <small>[שצריך]</small> <strong>קבורה, פשוט</strong> (שאינו בכור) שמת <strong>לא בעי</strong> <small>[צריך]</small> <strong>קבורה?</strong>
 <strong>ועוד,</strong> איך אתה יכול לומר שפטר חמור מותר בהנאה לדעת ר' אליעזר? והרי <strong>תניא</strong> <small>[שנויה</small> ברייתא<small>]:</small> <strong>מודה ר' אליעזר בישראל שיש לו ספק פטר חמור בתוך ביתו</strong> — <strong>שמפריש טלה עליו, והוא שלו.</strong> והרי אין צורך להפריש טלה אלא כדי להפקיע מפטר החמור את איסור ההנאה שבו!
 <strong>אלא אמר רבא:</strong> אף שהקיש הכתוב פטר חמור לבכור אדם, וכדברי רב יוסף, אין זה אלא כדי לחייב באחריות פדיונו, אבל לא להתירו בהנאה, שכן <strong>אמר קרא</strong> <small>[המקרא]:</small> <strong>"אך פדה תפדה</strong> את בכור האדם ואת בכור הבהמה הטמאה" (במדבר יח, טו), והחזרה על לשון פדייה באה לומר: <strong>לפדייה הקשיתיו, ולא לדבר</strong> <strong>אחר.</strong>
 <big>ה</big> <strong>תנן התם</strong> <small>[שנינו שם</small><small>]</small> בברייתא: <strong>הערכין,</strong> כשנודר ערכו של פלוני להקדש, לפי הערכים הקצובים בתורה לכל גיל — <strong>בשעתן,</strong> כלומר, נותן את ערכו שבשעת הנדר, ואם נדר ערכו של תינוק פחות מבן חודש, שאין לו ערך — אינו חייב כלום, גם לאחר שלושים יום. <strong>ופדיון הבן</strong> — <strong>אחר שלשים יום</strong> צריך ליתנו לכהן, שנאמר: "ופדויו מבן חודש תפדה" (במדבר יח, טז). <strong>פדיון פטר חמור</strong> — <strong>לאלתר.</strong>
 ותוהים: <strong>ופדיון פטר חמור לאלתר? ורמינהי</strong> <small>[ומטילים,</small> מראים סתירה<small>]</small> ממה ששנינו בברייתא: <strong>אין בערכין ובפדיון הבן ובנזירות ובפטר חמור פחות משלשים</strong> יום,
 <strong>ומוסיפין עד עולם!</strong>
 <strong>אמר רב נחמן:</strong> מה ששנינו "פטר חמור לאלתר" בא <strong>לומר שאם פדאו</strong> לאלתר — <strong>פדוי,</strong> אף שלכתחילה מצוותו לאחר שלושים יום. ותוהים: <strong>מכלל</strong> הדברים אתה למד, ש<strong>בנו,</strong> ששנינו לגביו באותה ברייתא: "אחר שלושים יום", <strong>אם פדאו</strong> בתוך הזמן <strong>אינו פדוי? והאיתמר</strong> <small>[והרי נאמר]:</small> <strong>הפודה את בנו בתוך שלשים יום</strong> ללידתו, <strong>רב אמר: בנו פדוי!</strong>
 ודוחים: <strong>לאו איתמר עלה</strong> <small>[האם לא נאמר עליה]</small> מה ש<strong>אמר רבא: דכולי עלמא</strong> <small>[לדעת הכל]</small> אם אומר בתוך שלושים יום שהוא פודה את בנו <strong>מעכשיו</strong> — <strong>אין בנו פדוי,</strong> ורק אם נותן את המעות על מנת שהפדיון יחול לאחר שלושים יום הרי זה פדוי, כשיגיע זמנו.
## דף יג.
 <strong>רב ששת אמר:</strong> מצות פטר חמור — לפדותו לאלתר, כברייתא הראשונה. ומה שנאמר בברייתא השניה שאין בפטר חמור פחות משלושים יום, בא <strong>לומר ש</strong>עד אז <strong>אינו עובר עליו</strong> אם אינו פודה אותו, אבל לאחר שלושים יום — עובר עליו.
 <strong>מתיב</strong> <small>[מקשה]</small> על כך <strong>רמי בר חמא</strong> ממה ששנינו בברייתא: <strong>מצותו</strong> של פטר חמור <strong>כל שלשים יום, מכאן ואילך</strong> — <strong>או פודהו או עורפו. מאי לאו</strong> <small>[האם אין</small> הכוונה<small>]</small> ש<strong>מצוה ל</strong>ה<strong>שהותו כל שלשים יום,</strong> ורק אז לפדותו? ודוחים: <strong>לא, מצוה לפדותו כל שלשים יום,</strong> אבל לאחר שלושים יום, אם לא פדאו — עובר עליו.
  ומקשים:  <strong>אי הכי</strong> <small>[אם כך],</small> <strong>"מכאן ואילך או פודהו או עובר עליו" מיבעי ליה</strong> <small>[צריך היה לו לומר],</small> ולא "או פודהו או עורפו"! <strong>אלא אמר רבא: לא קשיא</strong> <small>[קשה]</small> הסתירה שבין הברייתות, <strong>הא</strong> <small>[זה</small><small>]</small> ששנינו שמצות פטר חמור לאחר שלושים יום — הרי זה לשיטת <strong>ר' אליעזר, דמקשי</strong> <small>[שמקיש,</small> משווה<small>]</small> פטר חמור לבכור אדם, שנאמר בו "מבן חודש תפדה" (במדבר יח, טז), <strong>הא</strong> <small>[</small>זה<small>]</small> ששנינו שמצוותו לאלתר — הרי זה לשיטת <strong>רבנן</strong> <small>[חכמים],</small> <strong>דלא מקשי</strong> <small>[שאינם מקישים,</small> משווים<small>]</small> אותם.
 <big>א משנה</big> <strong>לא רצה לפדותו</strong> את פטר החמור — <strong>עורפו</strong> (מתיז את ראשו) <strong>מאחוריו וקוברו. מצות הפדייה קודמת למצות עריפה, שנאמר: "אם לא תפדה</strong> — <strong>וערפתו"</strong> (שמות יג, יג). ומביאים מצוות דומות לזו.
 <strong>מצות יעידה</strong> באמה עבריה, שצריך האדון לקדשה לו לאשה — <strong>קודמת למצות הפדייה,</strong> שאם לא קידש אותה — פודים אותה בכסף, <strong>שנאמר: "</strong>אם רעה בעיני אדוניה <strong>אשר לא יעדה</strong> — <strong>והפדה"</strong> (שמות כא, יח).
 <strong>מצות הייבום</strong> של אשת אחיו שמת <strong>קודמת למצות חליצה,</strong> שאם אינו רוצה ליבמה — חולצת היבמה נעלו של היבם, ושוב אין זיקת אישות ביניהם, כפי שנאמר: "ואם לא יחפץ האיש לקחת את יבמתו" וכו' (דברים כה, ז). ומוסיפים: כל זה היה <strong>בראשונה, שהיו מתכוונין</strong> לייבם <strong>לשם מצוה. ועכשיו שאין מתכוונין</strong> לייבם <strong>לשם מצוה,</strong> אלא מתוך טעמים אחרים — משום יופיה של היבמה, או לשם ממון — <strong>אמרו: מצות חליצה קודמת למצות יבום.</strong>
 <strong>מצות הגאולה,</strong> כלומר, הפדייה של בהמה טמאה שהוקדשה למקדש — <strong>באדון</strong> שהקדיש אותה, ולכן <strong>הוא קודם לכל אדם, שנאמר:</strong> "ואם בבהמה הטמאה... <strong>ואם לא יגאל</strong> (על ידי הבעלים) — <strong>ונמכר</strong> (לכל אדם) <strong>בערכך"</strong> (ויקרא כז, כז).
 
 <big>א משנה</big> <strong>הלוקח</strong> (הקונה) <strong>עובר פרתו של נכרי</strong> כשהוא במעי אמו, או <strong>המוכר לו</strong> את עובר פרתו שלו, <strong>אף על פי שאינו רשאי</strong> למכור לו בהמה גסה, או <strong>המשתתף לו,</strong> שנעשה שותף עם הגוי בפרה או בעובר. או <strong>המקבל ממנו</strong> פרה, כדי לטפל בה ולקחת חלק בולדות, או <strong>הנותן לו</strong> פרה <strong>בקבלה,</strong> כדי לטפל בה ולהתחלק בולדות — בכל המקרים האלה <strong>פטור מן הבכורה, שנאמר:</strong> "הקדשתי לי כל בכור בישראל מאדם עד בהמה" (במדבר ג, יג), ויש לדייק: <strong>בישראל אבל לא באחרים.</strong>
 <strong>הכהנים והלוים חייבים</strong> במצות בכור בהמה טהורה שלהם, <strong>שלא נפטרו מבכור בהמה טהורה, אלא</strong> רק <strong>מפדיון הבן ומ</strong>פדיון <strong>פטר חמור.</strong>
 <big>ב גמרא</big> ושואלים על סדר הפרקים במסכת זו: <strong>מאי איריא</strong> <small>[מה שייך],</small> מדוע נוהג כך התנא, <strong>דתני</strong> <small>[ש</small>הוא <small>שונה]</small> ענין <strong>עובר חמורו ברישא</strong> <small>[בתחילה],</small> בפרק הראשון, <strong>והדר תני</strong> <small>[</small><small>ואחר כך שונה]</small> ענין <strong>עובר פרתו? ליתני ברישא</strong> <small>[שישנה בתחילה]</small> <strong>עובר פרתו,</strong> שהוא קדוש יותר, שהרי קדושת הבכורה שבו <strong>קדושת הגוף הוא,</strong> ליקרב על המזבח, ואינה פוקעת על ידי פדיון, <strong>והדר ליתני</strong> <small>[ואחר כך שישנה]</small> <strong>עובר חמורו,</strong> ש<strong>קדושת דמים הוא,</strong> שאינו צריך אלא לפדותו, ומשנפדה הוא מותר לגמרי!
 <strong>אמרי במערבא</strong> <small>[אומרים בארץ ישראל]</small> בתשובה לכך, <strong>איבעית אימא</strong> <small>[אם תרצה אמור]:</small> <strong>איידי דחביבא ליה</strong> <small>[מתוך שחביבה לו</small> הלכה זו<small>]</small> של פדיון פטר חמור, שיש בה ענין מיוחד, <strong>כ</strong>דברי <strong>רבי חנינא,</strong> שהסביר (לעיל ה,ב) מדוע זכה חמור לקדושת הבכורה, ולא שאר בהמה טמאה — לכן הקדים אותה. <strong>ואי בעית אימא</strong> <small>[ואם תרצה אמור]:</small> <strong>איידי דזוטרן מיליה</strong> <small>[מתוך שמועטים ענייניו</small><small>]</small> של בכור <strong>בהמה טמאה, פסיק ושדי לה</strong> <small>[</small>הוא <small>פוסק,</small> חותך, <small>ומשליך אותה],</small> ואחר כך עובר לבכור בהמה טהורה, שענייניו מרובים.
 <big>ג</big> ובפרטי ההלכה של הקונה בהמה מגוי, <strong>אמר ר' יצחק בר נחמני אמר ריש לקיש משום</strong> (משמו של) <strong>ר' אושעיא: ישראל שנתן מעות לגוי</strong> עבור בהמתו <strong>בדיניהם,</strong> לפי דיני הגוים, <strong>אף על פי שלא משך</strong> את הבהמה כדי לקנותה, הרי זה <strong>קנה</strong> אותה, <strong>ו</strong>אם תתעבר מכאן ואילך — <strong>חייבת בבכורה. ו</strong>כן לצד השני, <strong>גוי שנתן מעות לישראל בבהמתו בדיניהם, אף על פי שלא משך</strong> — <strong>קנה, ופטור מן הבכורה.</strong>
 <big>ד</big> ודנים בפרטי הדברים שאמר ר' אושעיא. <strong>אמר מר</strong> <small>[החכם]:</small> <strong>ישראל שנתן מעות לגוי</strong> עבור בהמתו <strong>בדיניהם, אף על פי שלא משך</strong> — <strong>קנה וחייבת בבכורה.</strong>
 ושואלים: מאי <small>[מה</small> פירוש<small>]</small> <strong>"בדיניהם"? אי נימא</strong> <small>[אם נאמר</small><small>]:</small> שקנה את הבהמה <strong>בדיניהם דגופיה</strong> <small>[של</small> הגוי <small>עצמו],</small> כדרך שקונים את הגוי עצמו כעבד, בכסף. ומניין שהוא נקנה בכסף? <strong>דאתי</strong> <small>[ש</small>הוא <small>בא,</small> נלמד<small>]</small> <strong>בקל וחומר: אם גופיה קני ליה</strong> <small>[אם</small> את הגוי <small>עצמו</small> <small>קונה]</small> <strong>ישראל בכסף, דכתיב</strong> <small>[שנאמר]</small> בעבד כנעני: "והתנחלתם אותם לבניכם אחריכם <strong>לרשת אחזה"</strong> (ויקרא כה, מו), ובכך
 <strong>הקישו</strong> (השווה אותו) <strong>הכתוב לאחוזה,</strong> לקרקע: <strong>מה אחוזה נקנית בכסף,</strong> או <strong>בשטר,</strong> או <strong>בחזקה,</strong> כגון שנועל וגודר את השדה — <strong>אף עבד כנעני נקנה בכסף.</strong> ולפיכך נאמר ש<strong>ממונו,</strong> כגון בהמתו של הגוי — <strong>לא כל שכן הוא</strong> שקונה הישראל מידו בכסף?
  על כך יש להקשות: <strong>אם כן,</strong> לפי קל וחומר זה, <strong>אפילו בשטר ובחזקה נמי</strong> <small>[גם כן]</small> יוכל לקנות את הבהמה, כדרך שקונים את הגוי עצמו. ולא רק במעות, כפי שנזכר בדברי ר' אושעיא! <strong>ועוד,</strong> דרכי הקנין של <strong>ישראל מישראל יוכיחו</strong> שאין ללמוד קנין ממונו של אדם מקנין גופו, <strong>דגופיה קני ליה</strong> <small>[ש</small>הרי את ישראל <small>עצמו קונה]</small> ישראל לעבד <strong>בכסף,</strong> ואילו <strong>ממונו,</strong> כגון בהמתו של ישראל, אין ישראל קונה בכסף, אלא <strong>במשיכה!</strong>
 <strong>אלא אמר אביי:</strong> מה שנאמר שנתן מעות לגוי בדיניהם, אין כוונתו — כדרך שקונים גוי, אלא: <strong>בדיניהם שפסקה להם תורה,</strong> ואמרה כיצד קונים מידם מיטלטלים, והוא במעות, שכך דורשים את הפסוק <strong>"או קנה מיד עמיתך"</strong> (ויקרא כה, יד), <strong>מיד עמיתך</strong> (ישראל) <strong>הוא</strong> שאתה קונה <strong>במשיכה</strong> מיד ליד, <strong>הא</strong> <small>[אבל]</small> <strong>מיד גוי</strong> אתה קונה <strong>בכסף.</strong> ומקשים: ומניין שכך יש להסיק מכתוב זה?
 <strong>ואימא</strong> <small>[ואמור]:</small> מיד עמיתך אתה קונה במשיכה, ואילו <strong>מיד גוי</strong> — <strong>כלל כלל לא</strong> קונים, ואפילו לא בכסף! בתשובה לכך <strong>אמרי</strong> <small>[אומרים]:</small> <strong>לא סלקא דעתך</strong> <small>[יעלה על דעתך]</small> לומר כך, שהרי <strong>קל וחומר הוא: אם</strong> את <strong>גופו</strong> של הגוי <strong>קונה</strong> ישראל בכסף, <strong>ממונו לא כל שכן</strong> שהוא קונה בכסף?
  ומקשים:  <strong>ואימא</strong> <small>[ו</small>עדיין <small>אמור</small> כך<small>]:</small> מיד עמיתך אתה קונה במשיכה, אבל <strong>מיד גוי</strong> אינך קונה <strong>עד דאיכא תרתי</strong> <small>[שיש שתים],</small> שתי דרכי קניה גם כסף וגם משיכה! בתשובה לכך <strong>אמרי</strong> <small>[אומרים]:</small> בוודאי אינך יכול לומר כן, <strong>ולאו</strong> <small>[ו</small>האם <small>לא]</small> <strong>קל וחומר הוא?</strong> אם את <strong>גופו</strong> קונה ישראל <strong>ב</strong>דרך קנין <strong>אחת, ממונו</strong> צריך לקנות <strong>בשתים?!</strong> וחוזרים ומקשים: <strong>ואימא</strong> <small>[ואמור]</small> ודייק כך: מיד עמיתך אתה קונה במשיכה, מיד הגוי קונים <strong>או בהא</strong> <small>[בזה,</small> בכסף<small>]</small> <strong>או בהא</strong> <small>[בזה,</small> במשיכה<small>]!</small> ומשיבים: לא ניתן לומר כן, שהרי דינו של הגוי צריך להיות <strong>דומיא</strong> <small>[דומה]</small> לדין של <strong>עמיתך,</strong> ממנו הוא למד,
 <strong>מה</strong> מיד <strong>עמיתך בחדא</strong> <small>[</small>אתה קונה <small>ב</small>דרך <small>אחת]</small> במשיכה — <strong>אף</strong> מיד <strong>גוי נמי</strong> <small>[גם כן]</small> <strong>בחדא</strong> <small>[באחת],</small> בכסף.
 <big>ה</big> ודנים בהמשך דברי ר' אושעיא. <strong>אמר מר</strong> <small>[החכם]:</small> <strong>וגוי שנתן מעות לישראל בבהמתו בדיניהן, אף על פי שלא משך</strong> — <strong>קנה, ופטור מן הבכורה.</strong> ומבררים: <strong>מאי</strong> <small>[מה</small> פירוש<small>]</small> <strong>"בדיניהן"? אילימא</strong> <small>[אם נאמר]</small> <strong>בדיניהן דגופיה</strong> <small>[של</small> ישראל <small>עצמו],</small> כדרך שהוא קונה את גופו של ישראל בכסף. ויש לומר כן <strong>משום דאתי</strong> <small>[ש</small>הוא <small>בא,</small> נלמד<small>]</small> <strong>בקל וחומר: אם</strong> את <strong>גופו</strong> של <strong>ישראל קני ליה</strong> <small>[קונה אותו]</small> הגוי <strong>בכסף, דכתיב</strong> <small>[שנאמר]</small> בישראל הנמכר לגוי: <strong>"מכסף מקנתו"</strong> (ויקרא כה, נא), את <strong>ממונו</strong> של ישראל <strong>לא כל שכן</strong> שקונה אותו הגוי בכסף?
  דבר זה יש לדחות: דרכי הקנין של <strong>ישראל מישראל יוכיחו,</strong> שהרי את <strong>גופו</strong> של עבד עברי <strong>קני</strong> <small>[קונה]</small> ישראל <strong>בכסף,</strong> ואת <strong>ממונו</strong> של ישראל אין ישראל קונה בכסף, אלא <strong>במשיכה! אלא אמר אביי:</strong> מה שנאמר שגוי קונה בהמה בכסף <strong>בדיניהם,</strong> הכוונה היא: בדרכי הקנין <strong>שפסקה להם תורה</strong> לגוים, כיצד הם קונים מיד ישראל, והוא בכסף, שנאמר: <strong>"וכי תמכרו ממכר לעמיתך"</strong> (ויקרא כה, יד), ויש לדייק: <strong>לעמיתך</strong> אתה מוכר <strong>במשיכה, הא</strong> <small>[אבל]</small> <strong>לגוי</strong> — <strong>בכסף.</strong>
 ומקשים: <strong>ואימא</strong> <small>[ואמור]:</small> <strong>לגוי כלל כלל לא,</strong> שאין הגוי קונה מיד ישראל לא בכסף ולא במשיכה! <strong>אמרי</strong> <small>[אומרים]</small> בתשובה לכך: <strong>לאו</strong> <small>[האם לא]</small> <strong>קל וחומר הוא? אם</strong> את <strong>גופו</strong> של ישראל <strong>קנה</strong> הגוי, <strong>ממונו לא כל שכן</strong> שהוא קונה?
  ומקשים, <strong>אימא</strong> <small>[אמור</small> ודייק כך<small>]:</small> לעמיתך אתה מוכר במשיכה, אבל <strong>לגוי</strong> אינך מוכר <strong>עד דאיכא תרתי</strong> <small>[שיש שתים],</small> שתי דרכי קניה, גם במשיכה וגם בכסף! ומשיבים: <strong>לאו</strong> <small>[</small>האם <small>לא]</small> <strong>קל וחומר הוא?</strong> אם את <strong>גופו</strong> של ישראל קונה הגוי <strong>ב</strong>דרך <strong>אחד,</strong> את <strong>ממונו</strong> יצטרך לקנות <strong>בשתים?!</strong>
 ומקשים, <strong>ואימא</strong> <small>[ואמור]:</small> את ממונו של ישראל קונה הגוי <strong>או בהא</strong> <small>[בזו]</small> <strong>או בהא</strong> <small>[בזו]!</small> ודוחים: קנין הגוי הנלמד מפסוק זה הריהו <strong>דומיא</strong> <small>[בדומה]</small> לקנין של <strong>עמיתך,</strong> ממנו הוא נלמד:
## דף יג:
 <strong>מה עמיתך</strong> — <strong>ב</strong>דרך <strong>אחת, אף גוי נמי</strong> — <strong>באחת.</strong>
 <big>א</big> מצאנו, איפוא, מקור בתורה לדרך קניינו של הגוי מיד ישראל בכסף — מדיוק המלה "עמיתך". ועל כך <strong>אמרי</strong> <small>[אומרים]:</small> <strong>ול</strong>שיטת <strong>אמימר דאמר</strong> <small>[ש</small>הוא <small>אומר]:</small> <strong>משיכה בגוי קונה, הניחא אי סבר לה</strong> <small>[זה נוח,</small> מובן, <small>אם סבור הוא]</small> <strong>כ</strong>דעת <strong>ר' יוחנן דאמר</strong> <small>[שאומר]:</small> <strong>דבר תורה</strong> (מדין תורה) <strong>מעות קונות</strong> מיטלטלים מישראל לישראל, <strong>משיכה לא,</strong> אם כן <strong>אהני</strong> <small>[הועיל]</small> הכתוב "וכי תמכרו ממכר <strong>לעמיתך"</strong> (ויקרא כה, יד), ללמדנו: <strong>לעמיתך</strong> — <strong>בכסף, לגוי</strong> — <strong>במשיכה.</strong>
 <strong>אלא אי סבר לה</strong> <small>[אם הוא סבור]</small> <strong>כ</strong>דעת ריש לקיש <strong>דאמר</strong> <small>[שאומר]:</small> <strong>משיכה</strong> כקנין בישראל <strong>מפורשת מן התורה,</strong> נמצא שגם <strong>לעמיתך</strong> אתה מוכר <strong>במשיכה, ו</strong>גם <strong>לגוי במשיכה,</strong> אם כן <strong>"לעמיתך" למה לי?</strong>
 <strong>אמרי</strong> <small>[אומרים]</small> בתשובה: "עמיתך" לא לצורך הקנין נאמר, אלא לעיקר דינו של פסוק זה, שנאמר: "וכי תמכרו ממכר לעמיתך או קנה מיד עמיתך אל תונו איש את אחיו", ללמד: <strong>לעמיתך אתה מחזיר אונאה,</strong> שאם נטלת מן הקונה יותר מערכו של החפץ, או שילמת למוכר פחות מערכו, עליך להשיב לו, <strong>ואי</strong> <small>[ואין]</small> <strong>אתה מחזיר אונאה לגוי.</strong> ומקשים: דין זה, שאין אונאה <strong>לגוי</strong> — <strong>מ"אל תונו איש את אחיו" נפקא</strong> <small>[יוצא הדבר],</small> מדיוק המלה "אחיו"!
  ומשיבים:  <strong>חד</strong> <small>[</small>מיעוט <small>אחד]</small> נאמר <strong>בגוי, וחד</strong> <small>[ו</small>מיעוט <small>אחד]</small> <strong>בהקדש,</strong> שאין דין אונאה בנכסי המקדש. ומעירים: <strong>ו</strong>למרות שגם הגוי וגם ההקדש אינם בכלל "עמיתך", <strong>צריכי</strong> <small>[צריכים]</small> שני מיעוטים: <strong>דאי כתב רחמנא חד</strong> <small>[שאם</small> היתה <small>כותבת התורה</small> רק מיעוט <small>אחד],</small> <strong>הוה אמינא</strong> <small>[הייתי אומר]:</small> <strong>לגוי הוא</strong> ש<strong>אין לו אונאה, אבל הקדש</strong> — <strong>יש לו אונאה,</strong> על כן <strong>קא משמע לן</strong> <small>[משמיע לנו]</small> הכתוב דין זה גם בהקדש.
 ומקשים: <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> ש<strong>גזילו,</strong> לגזול את הגוי, <strong>אסור</strong> מדין תורה — <strong>היינו דאצטריך קרא</strong> <small>[זהו שהוצרך הכתוב]</small> <strong>למישרי</strong> <small>[להתיר]</small> <strong>אונאה</strong> שלו. <strong>אלא אי סבר לה כמאן דאמר</strong> <small>[אם הוא סבור כ</small>דעת <small>מי שאומר]</small> <strong>גזילו של גוי מותר, אונאה</strong> שלו <strong>מיבעיא</strong> <small>[צריך</small> לומר<small>]</small> שאינו צריך להחזיר? וחוזרת איפוא השאלה: לשיטת אמימר, "לעמיתך" למה לי, לדעת ריש לקיש? על כך <strong>אמרי</strong> <small>[אומרים]:</small> <strong>אי סבר לה כמאן  
  דאמר</strong> <small>[אם סבור הוא כ</small>דעת <small>מי שאומר]</small> <strong>גזילו מותר</strong> — באמת אין צורך ב"עמיתך" לשיטת ריש לקיש. ואם כן, <strong>על כורחיך</strong> עולא <strong>כר' יוחנן סבירא ליה</strong> <small>[סבור הוא],</small> שדבר תורה מעות קונות מיטלטלים בישראל, והוא דורש כך: לעמיתך אתה מוכר במעות, לגוי — במשיכה.
 <big>ב</big> ושבים לדון בדברי ריש לקיש בשם ר' אושעיא, שקונים מיטלטלים מן הגוי במעות. <strong>מיתיבי</strong> <small>[מקשים]</small> על כך ממה ששנינו בברייתא: <strong>הלוקח</strong> (הקונה) <strong>גרוטאות</strong> (שברי כלים) <strong>מן הגוים,</strong> אם <strong>מצא בהן עבודה זרה</strong> שאסורה בהנאה, מה יעשה? <strong>אם עד שלא נתן מעות</strong> לגוי <strong>משך</strong> את הגרוטאות — <strong>יחזיר</strong> אותם לגוי, שמשיכה בלא מתן מעות אינה קונה מן הגוי. <strong>ואם משנתן מעות</strong> לגוי <strong>משך</strong> הרי זה אלו שלו, ו<strong>יוליך הנאה,</strong> דמיה של אותה עבודה זרה <strong>לים המלח,</strong> כלומר, לאיבוד. <strong>ואי אמרת</strong> <small>[אם אתה אומר]</small> ש<strong>מעות</strong> לבדן <strong>קונות</strong> מן הגוי, אם כן, מה ששנינו בסוף הברייתא: ואם משנתן מעות משך — קנה, משיכה בנוסף למעות <strong>למה לי? המלח,</strong> כלומר, לאיבוד.
 <strong>ואי אמרת</strong> <small>[ואם אתה אומר]</small> ש<strong>מעות</strong> לבדן <strong>קונות</strong> מן הגוי, אם כן, מה ששנינו בסוף הברייתא: ואם משנתן מעות משך — קנה, משיכה בנוסף למעות <strong>למה לי?</strong> ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>שקיבל עליו</strong> הגוי <strong>לדון בדיני ישראל,</strong> ובישראל משיכה קונה. ומקשים: <strong>אי הכי</strong> <small>[אם כך],</small> <strong>מעות</strong> שהוזכרו <strong>למה לי?</strong> הרי בישראל די במשיכה! ומשיבים: <strong>הכי קאמר</strong> <small>[כך הוא אומר]:</small> <strong>אף על פי שנתן מעות, אי משיך</strong> <small>[אם משך]</small> — <strong>אין</strong> <small>[כן],</small> קנה, <strong>ואי</strong> <small>[אם]</small> <strong>לא</strong> משך — <strong>לא.</strong>
 ומקשים: <strong>אי הכי</strong> <small>[אם כן],</small> שמדובר בגוי שקיבל עליו לדון בדיני ישראל, <strong>קשיא רישא</strong> <small>[קשה תחילת</small> הברייתא<small>],</small> ששנינו: אם עד שלא נתן מעות משך — יחזיר. ומדוע? והרי קנה ממנו במשיכה! <strong>אמר אביי: רישא</strong> <small>[בהתחלה],</small> הטעם שמחזיר — <strong>משום דאיכא</strong> <small>[שיש</small> בזה<small>]</small> <strong>מקח טעות,</strong> שלא היתה כוונתו לקנות עבודה זרה. <strong>אמר ליה</strong> <small>[לו]</small> <strong>רבא</strong> בתמיהה: <strong>רישא</strong> <small>[בהתחלה]</small> אתה מסביר — <strong>משום דאיכא</strong> <small>[שיש]</small> <strong>מקח טעות,</strong> וכי <strong>סיפא</strong> <small>[בסוף]</small> כאשר נתן מעות <strong>ליכא</strong> <small>[אין]</small> <strong>מקח טעות?</strong>
 <strong>אלא אמר רבא: רישא וסיפא</strong> <small>[</small>גם <small>בהתחלה ו</small>גם <small>בסוף]</small> מדובר ב<strong>מקח טעות,</strong> ומעיקר הדין חוזר בשניהם. ואולם <strong>רישא</strong> <small>[בהתחלה],</small> במקרה <strong>דלא יהיב זוזי</strong> <small>[שלא נתן מעות]</small> לגוי — <strong>לא מיחזי</strong> <small>[אין</small> זה <small>נראה]</small> <strong>כעבודה זרה ביד ישראל,</strong> שהרי רגילים לקנות מן הגוי במעות, וכל עוד לא נתן מעות אין זה נראה כשלו, ולכן יכול להחזיר לגוי. <strong>סיפא דיהיב זוזי</strong> <small>[בסוף, שנתן</small> כבר <small>כסף]</small> — <strong>מיחזי</strong> <small>[נראה הדבר]</small> <strong>כעבודה זרה ביד ישראל,</strong> שהרי רגילים לקנות מן הגוי במעות, וכיון שנתן הרי זה נראה כשלו, ולכן צריך לאבדה, למרות שהיה זה מקח טעות.
  ואומרים:  <strong>ואביי,</strong> שהסביר כי דווקא בתחילה מדובר במקח טעות, <strong>אמר</strong> <small>[יכול היה לומר]</small> <strong>לך:</strong> דווקא <strong>רישא</strong> <small>[בהתחלה]</small> ניתן להסביר שהיה זה <strong>מקח טעות</strong> — משום ש<strong>לא ידע</strong> שיש בין הגרוטאות גם עבודה זרה, <strong>דהא לא יהיב ליה זוזי</strong> <small>[שהרי</small> עדיין <small>לא</small> <small>נתן לו כסף],</small> ואין דרכו של קונה לבדוק היטב את החפץ הנקנה עד שהוא בא לתת את המעות. <strong>סיפא</strong> <small>[בסוף]</small> <strong>לאו</strong> <small>[לא]</small> <strong>מקח טעות הוא,</strong> ש<strong>כיון דיהיב זוזי</strong> <small>[ש</small>כבר <small>נתן כסף],</small> <strong>כי קא משיך</strong> <small>[כאשר הוא מושך]</small> — <strong>איבעי לעיוני והדר מימשך</strong> <small>[צריך</small> היה <small>לבדוק, ואחר כך למשוך],</small> ומשלא עשה זאת — התכוון לקנות את הגרוטאות על כל מה שבתוכן.
 <strong>רב אשי אמר</strong> הסבר אחר לברייתא: <strong>מדרישא</strong> <small>[מ</small>תוך <small>שבהתחלה]</small> למדנו ש<strong>משיכה</strong> בגוי <strong>אינה קונה,</strong> אלא מעות — <strong>סיפא נמי</strong> <small>[בסוף גם כן]</small> ששנינו: ואם משנתן מעות משך — קנה, יש להבין כי <strong>משיכה אינה קונה,</strong> אלא המעות. <strong>ו</strong>אף שלפי זה לא הוצרך להזכיר כלל משיכה, שהרי קנה במתן המעות, מכל מקום <strong>איידי דתנא רישא</strong> <small>[מתוך ששנה בהתחלה]</small> <strong>"משך"</strong> — <strong>תנא סיפא נמי</strong> <small>[שנה בסוף גם כן]</small> לשון <strong>"משך".</strong>
 <strong>רבינא אמר:</strong> להיפך, <strong>מדסיפא</strong> <small>[מ</small>מה <small>שבסוף]</small> מוכח ש<strong>משיכה קונה</strong> גם מגוי, שהרי שנינו: אם משנתן מעות משך — קנה, יש ללמוד כי <strong>רישא נמי</strong> <small>[בהתחלה גם כן]</small> <strong>משיכה קונה, ורישא</strong> <small>[ו</small>מה ששנינו <small>בהתחלה]:</small> אם עד שלא נתן מעות משך — יחזיר, יש להבין כי <strong>הכי קאמר</strong> <small>[כך הוא אומר]:</small> <strong>אם לא נתן</strong> מעות <strong>ולא משך</strong> — <strong>יחזור, מאי</strong> <small>[מהו]</small> <strong>יחזור</strong> — <strong>יחזור בדברים,</strong> שאינו צריך לקיים את דבריו.
  והוצרך התנא לומר זאת, שכן <strong>קסבר</strong> <small>[סבור הוא]</small> כי בדרך כלל, <strong>דברים,</strong> הסכמה של דיבור בלבד, בלי מעשה קנין — <strong>יש בהם משום מחוסרי אמנה,</strong> כלומר, עבירה של הפרת אמון. <strong>ו</strong>אולם <strong>הני מילי</strong> <small>[דברים אלה</small> אמורים<small>]</small> דווקא ב<strong>ישראל</strong> הקונה <strong>מישראל, דקיימו בדבורייהו</strong> <small>[ש</small>הם, הישראלים <small>עומדים בדיבורם],</small> ואחד סומך על חבירו שיקיים את דבריו. <strong>אבל ישראל</strong> הקונה <strong>מגוים, דאינהו לא קיימי בדבורייהו</strong> <small>[שהם,</small> הגוים, <small>אינם עומדים בדיבורם],</small> שדיבור אינו מחייב לגביהם בעניינים של קנין — <strong>לא,</strong> ולכן אם חוזר בו מהסכם שבדיבור אין בכך פגם.
## דף יד.
 <big>א משנה</big> <strong>כל הקדשים שקדם מום קבוע להקדשן,</strong> שהקדישם למזבח כשכבר היה בהם מום, ומתחילה לא נתקדשו כקרבן, אלא כדי למוכרם ולהביא בדמיהם קרבן כשר, <strong>ונפדו</strong> מיד ההקדש — הרי הם <strong>חייבין בבכורה</strong> אם ילדו, כדין בהמות חולין, <strong>ובמתנות</strong> כהונה, כלומר, בנתינת זרוע לחיים וקיבה שנותנים לכהן מכל בהמת חולין שנשחטה, <strong>ו</strong>כשנפדים הריהם <strong>יוצאין לחולין ליגזז וליעבד,</strong> שמותר לגוז את צמרם ולעבוד בהם. וכן <strong>ולדן וחלבן מותר לאחר פדיונן. ו</strong>אף קודם שנפדו, הואיל ואינם ראויים להקרבה —
 <strong>השוחטן בחוץ</strong> (מחוץ לעזרה שבמקדש) <strong>פטור,</strong> ואינו בכלל שוחט קדשים בחוץ, וכן <strong>אין</strong> הם <strong>עושין תמורה,</strong> שאם אמר על בהמת חולין שתהא תמורתה — אין ההיא קדושה. <strong>ואם מתו</strong> ברשות ההקדש — <strong>יפדו,</strong> ואינם טעונים קבורה. וכל זה <strong>חוץ מן הבכור ומן המעשר,</strong> שאפילו היו בעלי מום בשעה שנתקדשו — דינם כקדשים שקדם הקדשם את מומם.
 <strong>וכל</strong> הקדשים <strong>שקדם הקדשן את מומן,</strong> שכשנתקדשו היו ראויים להקרבה על המזבח ורק אחר כך נעשו בעלי מום, <strong>או</strong> שקדם <strong>מום עובר להקדשן ו</strong>רק <strong>לאחר מכן נולד להן מום קבוע, ונפדו</strong> — לא ירדה קדושת הקרבן מהם לגמרי, גם לאחר פדיונם, ולכן הם <strong>פטורין מן הבכורה ומן המתנות, ואינן יוצאין</strong> בפדיונם <strong>לחולין</strong> כדי <strong>ליגזז וליעבד,</strong> וכן
 <strong>ולדן וחלבן אסור</strong> גם <strong>לאחר פדיונן, והשוחטן בחוץ</strong> קודם פדיונם — <strong>חייב, ועושין תמורה, ואם מתו</strong> לפני שהספיק לפדותם — לא ניתן עוד לפדותם, אלא <strong>יקברו.</strong>
 <big>ב גמרא</big> שנינו במשנה שקדשים שקדם מום להקדשם ונפדו — חייבים בבכורה ובמתנות. ומדייקים: <strong>טעמא</strong> <small>[הטעם,</small> דווקא<small>]</small> משום ש<strong>נפדו,</strong> ויצאו לגמרי לחולין הריהם חייבים בבכורה ובמתנות, <strong>הא</strong> <small>[אבל</small><small>]</small> אם <strong>לא נפדו</strong> — <strong>פטורין מן הבכורה ומן המתנות.</strong> ומעירים, <strong>קסבר</strong> <small>[סבור הוא]</small> התנא: <strong>קדושת דמים</strong> שיש בבהמה, שהיא שייכת להקדש, גם אם אין גופה קדוש להקרבה, <strong>מדחה,</strong> כלומר, פוטרת אותה <strong>מן הבכורה ומן המתנות.</strong>
 <big>ג</big> שנינו במשנה: קדשים שקדם מום קבוע להקדשם ונפדו — <strong>יוצאין לחולין</strong> ליגזז וליעבד. ומדייקים: <strong>טעמא</strong> <small>[הטעם,</small> דווקא<small>]</small> משום ש<strong>נפדו, הא</strong> <small>[אבל]</small> אם <strong>לא נפדו</strong> — <strong>אסירי</strong> <small>[אסורים]</small> <strong>בגיזה ועבודה,</strong> וכדין קרבן, למרות שאין בהם קדושת קרבן (קדושת הגוף) אלא קדושת דמים. ושואלים: האם זה <strong>מסייע ליה</strong> <small>[לו]</small> <strong>לר' אליעזר</strong> ש<strong>אמר: קדשי בדק הבית,</strong> בהמות שהוקדשו לצרכי המקדש, וקדושתם קדושת דמים היא — <strong>אסורין בגיזה ועבודה?</strong>
 <strong>אמרי</strong> <small>[אומרים]:</small> <strong>לא, קדושת דמים למזבח הוא דמיחלפא</strong> <small>[שמתחלפת]</small> <strong>בקדושת הגוף למזבח,</strong> ולכן <strong>גזרו בהו רבנן</strong> <small>[בהם חכמים]</small> במשנתינו, בבהמות בעלות מום שהוקדשו למזבח, לאוסרן בגיזה ועבודה, שמא יבואו אנשים לגזוז ולעבוד בהמות שנפל בהם מום לאחר שהוקדשו, ודבר זה אסור מן התורה. <strong>אבל קדשי בדק הבית</strong> — <strong>לא</strong> גזרו בהם.
 <big>ד</big> עוד שנינו במשנה בענין בעלי מום שהוקדשו למזבח: <strong>ולדן וחלבן מותר</strong> בהנאה לאחר פדיונן. ושואלים: <strong>היכי דמי</strong> <small>[כיצד</small> בדיוק <small>מדובר]</small> שולדן מותר? <strong>אילימא</strong> <small>[אם תאמר]</small> במקרה <strong>דאיעבר ואתיליד</strong> <small>[ש</small>גם <small>התעברו, ו</small>גם <small>נולדו]</small> הולדות <strong>לאחר</strong> <strong>פדיונן</strong> — <strong>פשיטא</strong> <small>[פשוט</small> שכך הוא<small>],</small> הלוא <strong>חולין</strong> גמורים <strong>נינהו</strong> <small>[הם]!</small> <strong>אלא</strong> מדובר <strong>דאיעבר</strong> <small>[שהתעברו]</small> <strong>לפני פדיונן, ואתיליד</strong> <small>[ונולדו]</small> הולדות <strong>לאחר פדיונן.</strong>
 ונדייק מכאן: <strong>הא</strong> <small>[אבל]</small> אם נולדו <strong>לפני פדיונן</strong> — <strong>אסירי</strong> <small>[אסורים]</small> הולדות בהנאה עד שייפדו.
## דף יד:
 ושואלים: האם הולדות הללו, שנולדו לפני פדיונם, <strong>נפדין</strong> כשהם <strong>תמימים, או אין נפדין תמימין,</strong> וצריך להמתין להם שייפול בהם מום, ואז ייפדו, כדין קדשי מזבח?
  ומציעים, <strong>תא שמע</strong> <small>[בוא</small> ו<small>שמע]</small> פתרון לדבר, ממה ששנינו בברייתא: <strong>המתפיס</strong> (המקדיש) <strong>בעלי מומין קבועין לגבי</strong> (לשם) ה<strong>מזבח וילדו</strong> — <strong>ימכרו</strong> הולדות, <strong>ואין צריכין</strong> להמתין שיפול בהם <strong>מום</strong> כדי להיפדות, מפני <strong>שאין קדושה</strong> (קדושת הגוף) <strong>חלה עליהן.</strong> וטעם הדבר — <strong>שלא</strong> ייתכן ש<strong>יהא</strong> ה<strong>טפל,</strong> הולד, <strong>חמור מן העיקר,</strong> האם, שאינה קדושה בקדושת הגוף.
  ומעירים, מברייתא זו יש לדייק: <strong>טעמא</strong> <small>[הטעם,</small> דווקא<small>]</small> משום <strong>שלא יהא טפל חמור מן העיקר,</strong> ולכן אין הולד קדוש בקדושת הגוף, למרות שהוא עצמו תמים וראוי להקרבה. <strong>אבל</strong> במקום ששיקול זה אינו קיים, וכגון אם <strong>הקדיש זכר</strong> תמים למזבח, אבל לא להקרבה, אלא <strong>לדמיו,</strong> הואיל והוא ראוי להקרבה — <strong>קדוש</strong> הוא עצמו ב<strong>קדושת הגוף,</strong> וקרב כעולה (ואינו נפדה אלא אם נפל בו מום). ומוסיפים: הרי זה <strong>מסייע ליה</strong> <small>[לו]</small> <strong>ל</strong>דברי <strong>רבא,</strong> ש<strong>אמר רבא: הקדיש זכר</strong> תמים <strong>לדמים,</strong> ולא כדי שיקרב בעצמו — <strong>קדוש קדושת הגוף</strong> למזבח.
 <big>א</big> שנינו במשנה לגבי מקדיש בעלי מום למזבח: <strong>והשוחטן בחוץ פטור.</strong> ומעירים: <strong>ר' אלעזר מתני</strong> <small>[</small>היה <small>שונה]</small> כאן <strong>"חייב", ומוקי לה</strong> <small>[מעמיד אותה]</small> במקדיש בעל מום ושוחטו <strong>בבמת יחיד,</strong> כלומר, במזבח שבונה כל אדם לעצמו ומקריב עליו, בזמן שהיו הבמות מותרות, קודם שנבנה המקדש.
 ש<strong>אמר ר' אלעזר: מנין לזובח</strong> (שוחט) <strong>בהמה בעלת מום בבמת יחיד בשעת היתר הבמות, שהוא</strong> עובר עליה <strong>ב</strong>איסור <strong>לא תעשה? שנאמר: "לא תזבח לה' אלהיך שור ושה</strong> אשר יהיה בו מום" (דברים יז, א), <strong>אם אינו ענין ל</strong>איסור זביחת בעל מום ב<strong>במה גדולה,</strong> בבמת הציבור, <strong>דכתיב</strong> <small>[ש</small>הרי כבר <small>נאמר]</small> הדבר לגבי הקרבה במשכן: <strong>"עורת או שבור וגו'</strong> לא תקריבו אלה לה' " (ויקרא כב, כב) — <strong>תנהו ענין לבמת יחיד,</strong> ללמד שאסור לזבוח בעלי מומים גם שם.
  ושואלים: ומדוע אתה דורש כתוב זה לענין במת יחיד? יכול אתה לדורשו באופן כללי לגבי איסור זביחת בעל מום,  <strong>אימא</strong> <small>[</small>ו<small>אמור</small> כך<small>]:</small> <strong>אם אינו ענין לקדשים</strong> — <strong>תנהו ענין לבכור.</strong> ואף שבכור מכלל הקדשים הוא — הוצרך לכתוב מיוחד, שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ו</strong>בכור <strong>קדוש</strong> בבכורה גם <strong>כשהוא בעל מום</strong> — <strong>ליקרב נמי</strong> <small>[שיקרב גם כן]</small> <strong>כשהוא בעל מום, קא משמע לן</strong> <small>[משמיע לנו]</small> ש<strong>לא!</strong>
 בתשובה לכך <strong>אמרי</strong> <small>[אומרים]:</small> <strong>בכור בהדיא כתיב ביה</strong> <small>[במפורש כתוב בו]: "וכי יהי בו מום</small> <strong>פסח או עור</strong> כל מום רע <strong>לא תזבחנו"</strong> (דברים טו, כא), ולא הוצרך לכתוב זה.
  ועוד שואלים: <strong>ואימא</strong> <small>[ואמור</small> כך<small>]:</small> <strong>אם</strong> כתוב זה <strong>אינו ענין לקדשים</strong> — <strong>תנהו ענין למעשר</strong> בהמה. <strong>דסלקא דעתך אמינא</strong> <small>[ש</small>כן <small>יעלה על דעתך לומר]:</small> <strong>הואיל ו</strong>מעשר <strong>קדוש במומו, דכתיב</strong> <small>[שנאמר]</small> בו: <strong>"לא יבקר בין טוב לרע"</strong> (ויקרא כז, לג), כלומר, בין הוא תמים ("טוב") ובין אם הוא בעל מום ("רע") הריהו קדוש — <strong>נקרב נמי במומיה</strong> <small>[שיקרב גם כן במומו],</small> <strong>קא משמע לן</strong> <small>[משמיע לנו]</small> ש<strong>לא!</strong>
 בתשובה לכך <strong>אמרי</strong> <small>[אומרים]:</small> <strong>מעשר נמי</strong> <small>[גם כן]</small> <strong>גמר</strong> <small>[למד</small><small>]</small> דין זה בגזירה שווה <strong>העברה העברה מבכור,</strong> שבבכור נאמר: "והעברת"  (שמות יג, יב), ובמעשר נאמר: "כל אשר יעבור" (ויקרא כז, לב). ואף הוא לא הוצרך לכתוב זה.
  ושואלים עוד, <strong>אימא</strong> <small>[אמור]:</small> אם כתוב זה אינו ענין לקדשים, <strong>תנהו ענין לתמורת קדשים</strong> כשאומר על בהמת חולין שתהא תמורת בהמת קרבן, ללמד שאין מקריבים אותה כשהיא בעלת מום. <strong>דסלקא דעתך אמינא</strong> <small>[שיעלה על דעתך לומר]:</small> <strong>הואיל ו</strong>תמורה <strong>קדושה</strong> גם <strong>כשהיא בעלת מום, דכתיב</strong> <small>[שנאמר]:</small> <strong>"לא יחליפנו ולא ימיר אתו</strong> טוב ברע או רע בטוב, ואם המר ימיר בהמה בבהמה והיה הוא ותמורתו יהיה קודש" (ויקרא כו,לב) — <strong>קריבה נמי</strong> <small>[גם כן]</small> <strong>כשהיא בעלת מום,</strong> על כן <strong>קא משמע לן</strong> <small>[משמיע לנו]</small> ש<strong>לא!</strong>
 ומשיבים: גם לשם כך אין צורך בכתוב מיוחד, שהרי כבר <strong>אמר קרא</strong> <small>[הכתוב]:</small> <strong>"והיה הוא ותמורתו</strong> יהיה קודש" (ויקרא כו,לב), ובכך <strong>מקיש</strong> (משווה) הכתוב <strong>תמורתו</strong> של קרבן <strong>לו,</strong> לקרבן עצמו: <strong>מה הוא</strong> עצמו, כשהוא <strong>בעל מום לא</strong> יקרב, <strong>אף תמורתו</strong> — <strong>בעל מום לא.</strong> ונמצא הכתוב "לא תזבח לה' אלהיך שור ושה אשר יהיה בו מום" מיותר איפוא, לדרוש ממנו איסור זביחת בעל מום בבמת יחיד, כפי שדרש ר' אלעזר.
 <strong>מתקיף לה</strong> <small>[מקשה על כך]</small> <strong>ר' זירא, אימא</strong> <small>[אמור</small> כך<small>]:</small> אם כתוב זה אינו ענין לקדשים — <strong>תנהו ענין לולדות קדשים,</strong> שנולדו כשהם בעלי מומים, ללמד שאסור להקריבם. <strong>דסלקא דעתך אמינא</strong> <small>[ש</small>כן <small>יעלה על דעתך לומר]:</small> <strong>הואיל וקדושין כשהן</strong> נולדים <strong>בעלי מומין אגב</strong> קדושת <strong>אמן,</strong> אם כן <strong>כשהן בעלי מומין נמי קרבי</strong> <small>[גם כן קרבים],</small> <strong>קא משמע לן</strong> <small>[משמיע לנו]</small> ש
 <strong>לא! אמר רבא:</strong> גם לשם הלכה זו לא הוצרכנו לכתוב זה, שכן <strong>כבר פסקה</strong> <small>[פסק אותה]</small> ה<strong>תנא דבי</strong> <small>[מבית</small> מדרשו של<small>]</small> <strong>ר' ישמעאל</strong> מכתוב אחר. <strong>דתנא דבי</strong> <small>[ש</small>כך שנה <small>התנא מבית</small> מדרשו של<small>]</small> <strong>ר' ישמעאל</strong> על הפסוק: <strong>"רק קדשיך אשר יהיו לך ונדריך</strong> תשא ובאת אל המקום אשר יבחר ה' "(דברים יב, כו), <strong>"רק קדשיך"</strong> — <strong>אלו התמורות, "אשר יהיו לך"</strong> — <strong>אלו הוולדות,</strong> שגם אלו קרבים על המזבח, <strong>"ונדריך"</strong> — <strong>הקישן</strong> (השוה אותם) <strong>הכתוב</strong> את התמורות והולדות <strong>לנדר, מה נדר בעל מום לא</strong> יקריב, <strong>אף הני נמי</strong> <small>[אלה גם כן]</small> — <strong>בעל מום לא</strong> יקרבו.
 <big>ב</big> שנינו במשנה לגבי בהמות שהוקדשו כשהן בעלות מום: <strong>ואין עושין תמורה,</strong> שאם אמר על בהמת חולין שתהא תמורתה — אין בהמת החולין קדושה. ומסבירים: <strong>מאי טעמא</strong> <small>[מהו הטעם,</small> המקור] לדין זה? ש<strong>אמר קרא</strong> <small>[הכתוב] בדין התמורה:</small> <strong>"לא יחליפנו ולא ימיר אתו</strong> טוב ברע או רע בטוב" (ויקרא כז, י), ויש לשאול: מדוע הוצרך להזכיר "טוב ברע"? <strong>השתא</strong> <small>[עכשיו,</small> הרי<small>]</small> <strong>רע בטוב,</strong> בהמת קדשים בעלת מום בבהמת חולין תמימה, <strong>אמרת</strong> <small>[אומר אתה]</small> ש<strong>לא</strong> ימיר, ואם המיר — עושה תמורה, למרות שהיא עצמה אינה ראויה להקרבה; כשממיר <strong>טוב ברע,</strong> בהמת קדשים תמימה, שראויה להקרבה, בבהמת חולין בעלת מום, <strong>מיבעיא</strong> <small>[צריך לומר]</small> שהוא עושה תמורה? <strong>אלא</strong> "טוב ברע" בא ללמדנו דין אחר: דווקא בעל מום שהוא <strong>טוב מעיקרו,</strong> בשעה שהוקדש — <strong>עושה תמורה,</strong> אבל <strong>רע מעיקרו,</strong> שהוקדש כשכבר היה בעל מום — <strong>אין עושה תמורה.</strong>
 <big>ג</big> שנינו במשנה לגבי מקדיש בעלי מום למזבח: <strong>אם מתו</strong> — <strong>יפדו. אמר רב יהודה אמר רב: זו,</strong> ששנינו שייפדו — <strong>דברי ר' שמעון</strong> היא, ש<strong>אמר:</strong> דווקא <strong>קדשי מזבח היו בכלל העמדה והערכה,</strong> שכשרוצים לפדותם צריך להעמידם לפני הכהן כדי שיעריך אותם. ולכן, כשמתו, ולא ניתן להעמידם — לא ניתן לפדותם, אלא ייקברו. אבל <strong>קדשי בדק הבית לא היו בכלל העמדה והערכה,</strong> ולכן אם מתו ייפדו, וכפי
 <strong>דתנן</strong> <small>[ששנינו</small> במשנה<small>],</small> <strong>ר' שמעון אומר: קדשי בדק הבית, אם מתו</strong> — <strong>יפדו. ומכל מקום,</strong> למרות שלדעת ר' שמעון קדשי מזבח היו בכלל העמדה והערכה, <strong>מודה ר' שמעון בבעל מום מעיקרו,</strong> שהקדישו למזבח כשהוא בעל מום, ומת — <strong>ש</strong>הוא <strong>נפדה. מאי טעמא</strong> <small>[מה הטעם]?</small> מהו המקור לכך בכתוב? ש<strong>אמר קרא</strong> <small>[הכתוב]:</small> "והעמיד את הבהמה והעריך הכהן אותה" (ויקרא כז, יא—יב), ולמדים: <strong>"אותה"</strong> — <strong>למעוטי</strong> <small>[למעט]</small> <strong>בעל מום מעיקרא</strong> <small>[מתחילתו],</small> שאינו בכלל העמדה והערכה.
 <strong>אבל חכמים אומרים:</strong> קדשי מזבח, גם אם הקדישם כשהם בעלי מום — צריכים העמדה והערכה, ולכן <strong>אם מתו</strong> — <strong>יקברו.</strong> ואומרים: <strong>מאן</strong> <small>[מי</small> הם<small>]</small> <strong>חכמים</strong> אלו — <strong>תנא דבי</strong> <small>[התנא של בית</small> מדרשו של<small>]</small> <strong>לוי הוא,</strong> ששנה כך בברייתות שבידו. <strong>דתנא דבי</strong> <small>[ש</small>כך <small>שנה</small> התנא <small>של בית</small> מדרשו של<small>]</small> <strong>לוי: הכל,</strong> כל הבהמות שהוקדשו למזבח, <strong>היו בכלל העמדה והערכה</strong> שהצריך הכתוב כדי לפדותם, <strong>ואפילו</strong> היה <strong>בעל מום מעיקרו</strong> כשהוקדש למזבח.
 <strong>וכן תנא דבי</strong> <small>[</small>שנה <small>התנא של בית</small> מדרשו של<small>]</small> <strong>לוי במתניתיה</strong> <small>[במשנתו]:</small> <strong>אפילו חיה אפילו עוף,</strong> שאינם עומדים להקרבה, צריכים העמדה והערכה כדי לפדותם. ומקשים: כיצד הוא אומר שהכל היו בכלל העמדה והערכה? <strong>והכתיב</strong> <small>[והרי כתוב]</small> "והעריך <strong>אתה",</strong> ומלה זו באה למעט! ומשיבים: אכן, <strong>"אתה" לתנא דבי</strong> <small>[לתנא של בית</small> מדרשו של<small>]</small> <strong>לוי קשיא</strong> <small>[קשה].</small>
 ומתקשים: מתוך שהוצרכנו לומר, כי דעת "חכמים" הרי זו דעת תנא דבי לוי, משמע כי דווקא תנא דבי לוי חלוק על ר' שמעון, <strong>אבל רבנן דפליגי עליה</strong> <small>[חכמים שחולקים עליו]</small> על <strong>ר' שמעון</strong> במשנה במסכת תמורה, וסבורים כי קדשי מזבח אינם טעונים העמדה והערכה, <strong>מאי</strong> <small>[מה</small> דעתם<small>]?</small> <strong>הכי נמי</strong> <small>[כך גם כן],</small> סבורים הם כר' שמעון, שבעלי מום מעיקרם, <strong>אם מתו</strong> — <strong>יפדו? אי הכי</strong> <small>[אם כן],</small>
## דף טו.
 <strong>"זו דברי ר' שמעון ומחלוקתו</strong> (והחולקים עליו)"<strong>מיבעיא ליה</strong> <small>[צריך היה לו]</small> לרב לומר ביחס למשנתנו, ולא רק "זו דברי ר' שמעון"!
  בתשובה לכך <strong>אמרי</strong> <small>[אומרים]:</small> <strong>רב</strong> לא היה יכול לומר כן, משום שהוא סבור <strong>כר' שמעון בן לקיש,</strong> ש<strong>אמר</strong> כי <strong>ל</strong>דעת <strong>רבנן</strong> <small>[חכמים]</small> אלו, רק <strong>קדשי בדק הבית היו בכלל העמדה והערכה,</strong> אבל <strong>קדשי מזבח לא היו בכלל העמדה והערכה. ו</strong>לפיכך <strong>לא מיתוקמא מתניתין כרבנן</strong> <small>[לא ניתן להעמיד את משנתנו כ</small>שיטת <small>חכמים],</small> <strong>דקתני סיפא</strong> <small>[ש</small>הרי התנא <small>שונה בסוף</small> המשנה<small>],</small> ביחס לקדשי מזבח: <strong>ואם מתו יקברו,</strong> ומכאן שלדעתו הם צריכים העמדה והערכה כדי לפדותם, ולכן כשמתו ולא ניתן להעמידם — לא ייפדו, אלא ייקברו.
  ודוחים:  <strong>אמר</strong> <small>[אמור,</small> יכול אתה לומר<small>]</small> ולהקשות: <strong>ממאי דהא</strong> <small>[מנין שזה]</small> שהתנא שונה שאם <strong>מתו יקברו, משום דבעי</strong> <small>[שצריך]</small> <strong>העמדה והערכה הוא? דלמא</strong> <small>[שמא]</small> <strong>משום שאין פודין את הקדשים</strong> כדי <strong>להאכילן לכלבים הוא,</strong> שהרי כשהוא פודה אותם לאחר מותם אינם ראויים למאכל אדם, אלא לכלבים, ויש בכך זלזול בקדשים! <strong>אמרי</strong> <small>[אומרים]</small> בתשובה לכך: <strong>אם כן,</strong> שזאת הסיבה שאין פודים אותם, ולא משום שצריכים העמדה והערכה, מדוע שנה התנא דין זה במקרה שמתו? <strong>ניתני</strong> <small>[שישנה]:</small> <strong>אם נעשו טריפה,</strong> ועדיין ראויים הם להעמדה והערכה, שהרי חיים הם — לא יפדו, אלא <strong>יקברו</strong> (לכשימותו), משום שאינם ראויים לאכילת אדם, ואין פודים את הקדשים להאכילם לכלבים.
 <strong>ואיבעית אימא</strong> <small>[ואם תרצה אמור]:</small> <strong>לעולם רב כר' יוחנן סבירא ליה</strong> <small>[סבור הוא],</small> שחכמים החולקים על ר' שמעון סבורים גם הם שקדשי מזבח היו בכלל העמדה והערכה, ואם מתו ייקברו. וניתן איפוא, להעמיד את המשנה כשיטתם. <strong>ו</strong>לפי זה <strong>תני</strong> <small>[שנה]</small> בדברי רב: <strong>זו,</strong> משנתנו, ששנינו בה שבעלי מום מעיקרם, אם מתו ייפדו — <strong>דברי ר' שמעון ומחלוקתו</strong> היא.
 <big>א</big> שנינו במשנה: <strong>אבל</strong> קדשים בעלי מום ש<strong>קדם הקדשן</strong> את מומם, פטורים גם לאחר שנפדו מן הבכורה ומן המתנות (ליתן לכהן זרוע לחיים וקיבה). ומבררים: <strong>מנא הני מילי</strong> <small>[מנין הדברים הללו]?</small> מהו המקור לכך בתורה? <strong>דתנו רבנן</strong> <small>[ששנו חכמים],</small> נאמר בענין קדשים אלו: "אך כאשר יאכל את הצבי ואת האיל כן תאכלנו" (דברים יב,כב), ומהשוואה זו לצבי ואיל יש ללמוד: <strong>"צבי", מה צבי פטור מן הבכורה,</strong> לפי שהוא מין חיה, ורק בהמה חייבת בבכורה — <strong>אף פסולי המוקדשין פטורין מן הבכורה.</strong>
 ויש לשאול: שמא <strong>אוציא אני את הבכורה</strong> בלבד, <strong>ש</strong>פסולי המוקדשים <strong>אינם חייבים בה, ולא אוציא את המתנות! תלמוד לומר: "איל", מה איל פטור מן הבכורה ומן המתנות,</strong> שאינן נוהגות אלא בבהמה, ולא בחיה — <strong>אף פסולי המוקדשין פטורין מן הבכורה ומן המתנות.</strong>
 ויש לשאול: לדרך זו, <strong>אי</strong> (מה) <strong>צבי ואיל חלבן מותר,</strong> שאין איסור חלב נוהג אלא בבהמה טהורה, ולא בחיה — <strong>אף פסולי המוקדשין יהא חלבן מותר! תלמוד לומר</strong> בתחילת כתוב זה: <strong>"אך",</strong> שהיא לשון מיעוט, ובכך <strong>חלק</strong> הכתוב ולימד שאין ההשוואה מלאה. ודנים בפרטי הברייתא.
 <strong>אמר מר</strong> <small>[החכם]:</small> שמא <strong>אוציא את הבכור,</strong> שאינו נוהג בפסולי המוקדשים, <strong>ולא אוציא את המתנות.</strong> ומסבירים: <strong>מאי שנא</strong> <small>[במה שונה]</small> זה שהוא אומר <strong>אוציא את הבכור</strong> — <strong>משום שאין שוה בכל,</strong> שאינו נוהג אלא בזכרים ולא בנקבות, <strong>ולא אוציא את המתנות</strong> — <strong>ששוות בכל,</strong> שגם השוחט נקבה חייב במתנותיה — <strong>תלמוד לומר: "איל",</strong> ללמד שגם מתנות אינן נוהגות בהם. ועוד שנו בברייתא: אי מה צבי ואייל חלבו מותר אף פסולי המוקדשין יהא חלבן מותר — תלמוד לומר "אך" לחלק.
 <strong>אמר ליה</strong> <small>[לו]</small> <strong>רב פפא לאביי:</strong> מדוע לא הציעו בברייתא כך: <strong>אי מה צבי ואיל, אין</strong> איסור שחיטת <strong>אותו ואת בנו</strong> ביום אחד <strong>נוהג בהן,</strong> שאינו נוהג אלא בבהמה — <strong>אף פסולי המוקדשין אין אותו ואת בנו נוהג בו!</strong>
 <strong>אמר ליה</strong> <small>[לו]</small> אביי: <strong>למאי מדמית להו</strong> <small>[למה אתה מדמה אותם]</small> את פסולי המוקדשים, שאתה בא לפוטרם מדין זה? <strong>אי</strong> <small>[אם]</small> <strong>לחולין</strong> — <strong>"אותו ואת בנו" נוהג בו, ואי</strong> <small>[ואם]</small> <strong>לקדשים</strong> — גם כן <strong>"אותו ואת בנו" נוהג בו!</strong>
 <strong>אמר ליה</strong> <small>[לו]</small> רב פפא: <strong>אי הכי</strong> <small>[אם כך],</small> <strong>גבי</strong> <small>[אצל]</small> איסור <strong>חלבו נמי נימא הכי</strong> <small>[גם כן נאמר כך]:</small> <strong>למאי מדמית להו</strong> <small>[למה אתה מדמה אותם],</small> שאתה בא לפוטרם מדין זה? <strong>אי</strong> <small>[אם]</small> <strong>לחולין</strong> — הרי <strong>חלבן אסור, ואי</strong> <small>[ואם]</small> <strong>לקדשים</strong> — גם כן <strong>חלבן אסור!</strong>
 <strong>אלא, לאו מי אמרת</strong> <small>[האם אין אתה אומר]</small> שהוצרכנו ל<strong>"אך"</strong> למעט, וללמדנו: <strong>ולא חלבן,</strong> שאין משווים פסולי המוקדשים בעניין זה לצבי ואיל? לפי זה, <strong>אימר נמי</strong> <small>[אמור גם כן]:</small> <strong>"אך"</strong> — <strong>ולא אותו ואת בנו,</strong> שלענין זה לא הושוו פסולי המוקדשים לצבי ואייל!
 <strong>רבא אמר,</strong> בתשובה לשאלת רב פפא: באמת <strong>"אך"</strong> — <strong>ל</strong>איסור <strong>אותו ואת בנו</strong> בפסולי המוקדשים <strong>הוא דאתא</strong> <small>[שבא],</small> <strong>ו</strong>איסור אכילת <strong>חלבו</strong> — <strong>מ"דמו" נפקא</strong> <small>[יוצא,</small> נלמד]. <strong>דכתיב</strong> <small>[שנאמר]</small> בבכור בעל מום, שאף הוא מכלל פסולי המוקדשין: "בשעריך תאכלנו וכו' כצבי וכאיל, <strong>רק את דמו לא תאכל"</strong> (דברים טו, כב—כג), ויש לשאול:
 <strong>מאי</strong> <small>[מה</small> פירוש<small>]</small> <strong>"דמו"? אילימא</strong> <small>[אם תאמר]</small> <strong>דמו ממש,</strong> מדוע הוצרך לאוסרו? <strong>לא יהא אלא דמן</strong> של <strong>צבי ואיל, אטו</strong> <small>[וכי]</small> <strong>דמן</strong> של <strong>צבי ואיל מי שרי</strong> <small>[האם</small> הוא <small>מותר]?</small> <strong>אלא: "דמו"</strong> כוונתו — <strong>חלבו,</strong> לומר שאף שחלב צבי ואיל מותר — חלב פסולי המוקדשין אסור.
  ושואלים:  <strong>וליכתוב רחמנא</strong> <small>[</small>ו<small>שתכתוב התורה</small> במפורש<small>]</small> <strong>"חלבו"!</strong> ומשיבים: <strong>אי כתב רחמנא</strong> <small>[אם היתה כותבת התורה]</small> <strong>חלב</strong> ("רק את חלבו לא תאכל"), <strong>הוה אמינא</strong> <small>[הייתי</small> <small>אומר]:</small> <strong>אהני היקישא ואהני קרא</strong> <small>[הואיל ההיקש והועיל המקרא],</small>
 <strong>אהני היקישא</strong> <small>[הועיל ההיקש]</small> לצבי ואייל <strong>למעוטי</strong> <small>[למעט]</small> את האוכל חלב פסולי המוקדשים <strong>מ</strong>חיוב <strong>כרת, דכי כתב</strong> <small>[ש</small>הרי <small>כאשר נאמר]</small> חיוב <strong>כרת</strong> — על <strong>אוכל חלב בהמה הוא דכתיב</strong> <small>[שנאמר],</small> <strong>שנאמר: "כי כל אוכל חלב מן הבהמה</strong> וכו', ונכרתה הנפש ההיא מעמיה" (ויקרא ז, כה), ופסולי המוקדשים הרי הוקשו בכתוב זה לחיה.
 <strong>ואהני קרא</strong> <small>[הועיל המקרא]</small> "רק את חלבו לא תאכל" — <strong>למיקם עליה</strong> <small>[לעמוד עליו]</small> מכל מקום <strong>ב</strong>איסור <strong>לאו</strong> (לא תעשה) <strong>בעלמא</strong> <small>[בלבד].</small> <strong>להכי</strong> <small>[ל</small>שם <small>כך]</small> <strong>אפקיה רחמנא</strong> <small>[הוציאה אותו התורה]</small> <strong>בלשון "דמו",</strong> כדי <strong>לומר לך: מה דמו</strong> של בכור בעל מום (ושאר פסולי המוקדשין) <strong>ב</strong>חיוב <strong>כרת,</strong> כדין כל דם בהמה וחיה (ראה ויקרא פרק יז) — <strong>אף חלבו בכרת.</strong> ומקשים על דברי רבא: וכיצד יכול אתה לפרש שלדעת ברייתא זו "אך" נאמר לענין אותו ואת בנו?
 <strong>והא</strong> <small>[והרי]</small> ה<strong>תנא</strong> שבברייתא <strong>"אך" ולא חלבו קאמר</strong> <small>[אומר]!</small>
 ומשיבים, <strong>הכי קאמר</strong> <small>[כך הוא אומר]:</small> <strong>אילו לא נאמר</strong> "רק את <strong>דמו</strong> לא תאכל", <strong>הייתי אומר: "אך"</strong> בא למעט — <strong>ולא חלבו,</strong> לומר שהוא אסור באכילה. ואולם <strong>עכשיו שנאמר "דמו"</strong> ומשם למדתי לאיסור חלבו, אם כן "אך" — <strong>ל"אותו ואת בנו" הוא דאתא</strong> <small>[שבא].</small>
 <big>ב</big> שנינו במשנה לגבי פסולי המוקדשים (קדשים שנפל בהם מום) שנפדו: <strong>ואינן יוצאין לחולין להיגזז ולהיעבד.</strong> ומבררים: <strong>מנא הני מילי</strong> <small>[מנין הדברים הללו]?</small> <strong>דתנו רבנן</strong> <small>[ששנו חכמים]</small> בברייתא, על הפסוק האמור בענין פסולי המוקדשים: "רק בכל אות נפשך תזבח ואכלת בשר" (דברים יב, טו): <strong>"תזבח"</strong> — <strong>ולא גיזה,</strong> שלא הותר אלא לשחוט אותם, אבל לא לגוזזם, <strong>"בשר"</strong> — <strong>ולא חלב, "ואכלת"</strong> — אתה <strong>ולא לכלביך, מכאן שאין פודין את הקדשים</strong> שאינם ראויים לאכילה, כדי <strong>להאכילן לכלבים,</strong> אלא כשמתו — ייקברו.
## דף טו:
 <strong>איכא דאמרי</strong> <small>[יש אומרים]</small> שלמדים איסור גיזה וחלב מכתוב זה באופן אחר: <strong>"תזבח ואכלת"</strong> (דברים יב, טו) — <strong>אין לך בהן היתר אכילה אלא משעת זביחה</strong> (שחיטה) <strong>ואילך,</strong> ואילו גיזה וחלב, שהם הנאות שמחיים — אסורות. ומעירים: ולדרך זו, <strong>אבל פודין את הקדשים</strong> שנפסלו על מנת <strong>להאכילן לכלבים</strong> — <strong>הכי נמי דאמר</strong> <small>[כך גם כן אומר]</small> תנא זה, כלומר, מותר הדבר לשיטתו.
 <big>א</big> שנינו במשנה: <strong>וולדן וחלבן</strong> של פסולי המוקדשים <strong>אסור</strong> בהנאה <strong>לאחר פדיונן.</strong> ומבררים: היכי דמי <small>[כיצד בדיוק מדובר]</small> שולדם אסור? <strong>אילימא</strong> <small>[אם תאמר]</small> במקרה <strong>דאיעבר ואיתיליד</strong> <small>[ש</small>גם התעבר, וגם <small>נולד]</small> <strong>לאחר פדיונן</strong> — <strong>אמאי</strong> <small>[מדוע]</small> הולדות אסורים? והרי כמו <strong>ולד</strong> של צבי ואיל נינהו <small>[הם],</small> כלומר, חולין גמורים! <strong>אלא</strong> צריך לומר <strong>דאיעבר</strong> <small>[שהתעבר]</small> <strong>לפני פדיונן ואיתיליד</strong> <small>[ונולד]</small> <strong>לאחר פדיונן.</strong> ויש לדייק מכאן: אלה אסורים, <strong>הא</strong> <small>[אבל]</small> אם גם נולדו <strong>לפני פדיונן</strong> — <strong>מיקדש נמי קדשי</strong> <small>[הריהם קדושים גם כן].</small>
 ומבררים: <strong>מנא הני מילי</strong> <small>[מנין הדברים הללו]</small> שולדות בעלי מומים גם הם קדושים? <strong>דתנו רבנן</strong> <small>[ששנו חכמים]:</small> נאמר ביחס לקרבן שלמים: "אם מן הבקר הוא מקריב אם זכר אם נקבה תמים יקריבנו" (ויקרא ג, א), ומדוע נתפרשו זכר ונקבה? והלא בכלל "בקר" זכר ונקבה! אלא <strong>"זכר"</strong> — <strong>לרבות את הולד, ו"נקבה"</strong> — <strong>לרבות את התמורה,</strong> שאם המיר (החליף) בהמת שלמים בבהמת חולין — אף היא נעשית בהמת שלמים.
 <strong>ואין לי אלא ולד</strong> קדשים <strong>תמימין ותמורת תמימים,</strong> ואולם <strong>ולדי בעלי מומין ותמורת בעלי מומין, מנין</strong> שחלה אף עליהם קדושה, למרות שבעלי המומים עצמם פסולים להקרבה? <strong>כשהוא אומר "אם זכר", הרי "אם" לשון ריבוי היא</strong> — <strong>לרבות ולד בעלי מומין,</strong> וכן "אם נקבה" —
 <strong>לרבות תמורת בעלי מומין.</strong> <big>ב</big> ושואלים: אותן ולדות שנולדו לאחר פדיונן של פסולי המוקדשים, ששנינו במשנה שהם אסורים בהנאה, מה תהא עליהן, מה יעשו בהם? ומסבירים: אם נולדו לפני פדיונן — מיפלג פליגי בהו <small>[חלוקים בהם]</small> חכמים מה דינם, <strong>איכא למאן דאמר</strong> <small>[יש מי שאומר]:</small> <strong>קדשי</strong> <small>[קדושים הם]</small> אפילו ליקרב על גבי המזבח, שהרי הם עצמם תמימים. <strong>ואיכא למאן דאמר</strong> <small>[ויש מי שאומר]:</small> לא יהא הנולד קדוש יותר מאמו, ולפיכך אינם קדושים להקרבה, אלא <strong>קדשי</strong> <small>[</small><small>קדושים</small> הם] <strong>לרעייה,</strong> שירעו עד שייפול בהם מום, ויפדו אותם.
  אבל אם נולדו <strong>לאחר פדיונן</strong> של אמותיהם <strong>מה תהא עליהן? אמר רב הונא: כונסן לכיפה</strong> (מכניסם לחדר סגור) והן מתין שם ברעב. וטעם הדבר, דהיכי ליעביד <small>[ש</small>הרי <small>איך נעשה]?</small> <strong>ליקרבינהו</strong> <small>[נקריב אותם]</small> — אי אפשר, שהרי <strong>מכח קדושה דחויה קאתו</strong> <small>[הם באים],</small> שנולדו לבהמה שכבר נפדתה ויצאה לחולין. <strong>ליפרקינהו</strong> <small>[שנפדה אותם] —</small> <strong>לא אלימי למיתפס</strong> <small>[אין הם חזקים,</small> אין קדושתם חזקה דיה, כדי <small>לתפוס</small><small>] את</small> <strong>פדיונן</strong> בקדושה תחתם, ולכן הם עצמם אינם יוצאים לחולין.
  ומעירים:  <strong>אמרי במערבא משמיה</strong> <small>[אמרו בארץ ישראל משמו]</small> של <strong>רבי חנינא:</strong> ולדות אלו, <strong>סמוך לפדיונן מתפיסן</strong> (מקדישם) לשם אותו מין זבח של אמם. ותמהים: <strong>סמוך לפדיונן? למימרא</strong> <small>[</small>האם לומר] ש<strong>בני פדייה נינהו</strong> <small>[הם]?</small> והרי אמרנו שלא ניתן לפדותם! <strong>אלא אימא</strong> <small>[אמור]: סמוך לפדיון אמן,</small> כשהם במעי אמם, <strong>מתפיסן</strong> (מקדישם) <strong>לשם אותו זבח</strong> של אמם, שאם היתה אם הולד בהמת שלמים — יתפיסו לשלמים. וכשאמו נפדית — הולד אינו נפדה ונדחה עמה, שהרי הוא קדוש בפני עצמו.      ושואלים: <strong>טעמא מאי</strong> <small>[טעם</small> הדבר <small>מהו]?</small> מדוע לא להשאיר את ולדות הקדשים כפי שהם? <strong>אמר ר' לוי: גזירה שמא יגדל מהן עדרים עדרים,</strong> ויבוא לידי תקלה של הנאה מקדשים.
 בעקבות דברי ר' חנינא, <strong>בעא מיניה</strong> <small>[שאל אותו]</small> <strong>רבינא מרב ששת: מהו שמתפיסן</strong> את ולדות בעלי המומים כשהם במעי אמם <strong>לכל זבח שירצה,</strong> ולאו דווקא למין זבח של אמם? אמר ליה <small>[לו]:</small> <strong>אין מתפיסן.</strong> שאל אותו: מאי טעמא <small>[מה טעם</small> הדבר<small>]?</small> <strong>אמר ליה</strong> <small>[לו]:</small> <strong>גמר</strong> <small>[</small>הריהו למד] גזירה שווה <strong>"בשעריך" "בשעריך" מבכור,</strong> שבבכור נאמר: "בשעריך תאכלנו" (דברים טו, כב), ובפסולי המוקדשים נאמר: "בכל שעריך" (דברים יב, טו), ללמדנו: <strong>מה בכור</strong> — <strong>אין מתפיסן לכל זבח שירצה, דכתיב</strong> <small>[שנאמר]:</small> <strong>"אך בכור אשר יבכר לה' בבהמה (וגו') לא יקדיש איש אתו"</strong> (ויקרא כז, כו), אלא הריהו נשאר בקדושת בכור, <strong>אף הני</strong> <small>[אלה],</small> ולדי פסולי המוקדשים — <strong>אין מתפיסן לכל זבח שירצה,</strong> אלא למין זבח של אמם, שהרי קדושה שיש בהם — קדושת אמם היא.
  ומעירים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב ששת: קדשים שקדם מום קבוע להקדישן</strong> — מתחילתם אין גופם קדוש להקרבה, ולכן, לאחר ש<strong>נפדו</strong> <strong>חייבין בבכורה ובמתנות.</strong> והואיל ואין להם דין קרבן, על כן <strong>בין לפני פדיונן בין לאחר פדיונן</strong> — <strong>הגוזז והעובד בהן אינו סופג את הארבעים.</strong> וכן <strong>בין לפני פדיונן בין לאחר פדיונן</strong> — <strong>אין עושין תמורה,</strong> שאם אמר על בהמת חולין שתהא תחתיה — אין היא קדושה. 
 <strong>ולפני פדיונן</strong> — <strong>מועלין בהן,</strong> יש בהם דין מעילה כשאר נכסי הקדש, <strong>ולאחר פדיונן</strong>— <strong>אין מועלין בהן. וולדותיהן</strong> שנולדו לאחר פדיונם — הריהם <strong>חול, ו</strong>אם נולדו קודם הפדיון — <strong>נפדין</strong> הולדות למרות שהם <strong>תמימים, ו</strong>אם רוצה להקדיש את הולדות — <strong>מתפיסן לכל זבח שירצה. כללו של דבר: הרי הן כחולין לכל דבריהם,</strong> לכל דיניהם, ו<strong>אין לך בהם</strong> שינוי מכל בהמת חולין, <strong>אלא מצות עלוי</strong> (הערכה) ופדייה <strong>בלבד</strong>.
 <strong> אבל</strong> קדשים בעלי מום ש<strong>קדם הקדישן את מומן, או</strong> שקדם <strong>מום עובר להקדישן ו</strong>רק <strong>לאחר מכאן נולד מום קבוע</strong> — כבר נתקדש גופם למזבח, <strong>ו</strong>לכן כש<strong>נפדו</strong> הרי הם <strong>פטורין מן הבכורה ומן המתנות. בין לפני פדיונן בין לאחר פדיונן</strong> — <strong>הגוזז והעובד בהן סופג את הארבעים. ובין לפני פדיונן בין לאחר פדיונן</strong> — <strong>עושין תמורה.</strong>
 <strong>לפני פדיונן</strong> — <strong>מועלין בהן,</strong> יש בהם דין מעילה, <strong>ולאחר פדיונן</strong> — <strong>אין מועלין בהן,</strong> שכבר אינם רכוש ההקדש או המזבח. <strong>וולדותיהן</strong> שנתעברו בהם קודם פדיונן, גם אם נולדו לאחר פדיונם — <strong>קודש,</strong> שכבר נתקדשו בקדושת אמם למזבח, <strong>ואין</strong> ולדות אלה <strong>ניפדין</strong> כל עוד הם <strong>תמימין. ו</strong>אם ברצונו להקדישם <strong>אין מתפיסן</strong> את הולדות <strong>לכל זבח שירצה,</strong> אלא למין זבח של אמם (וכדברי רב ששת). <strong>כללו של דבר:</strong> קדשים שנפל בהם מום ונפדו <strong>הרי הן כהקדש לכל דבריהם, ואין לך בהן</strong> <strong>אלא היתר אכילה בלבד.</strong>
 ומבארים: <strong>"כללו של דבר" דרישא</strong> <small>[ש</small>נאמר <small>בהתחלה],</small> באלו שקדם מומם להקדשם — <strong>לאתויי</strong> <small>[להביא,</small> לרבות<small>]</small> דין <strong>שוחטן בחוץ</strong> שהוא <strong>פטור, "כללו של דבר" דסיפא</strong> <small>[</small>שנאמר בסוף], באלו שקדם הקדשם את מומם
## דף טז.
 <strong>לאתויי</strong> <small>[להביא,</small> לרבות<small>]</small> את <strong>חלבו,</strong> שהחלב של פסולי המוקדשים אסור גם לאחר פדיון. ודנים בברייתא זו.
 <strong>אמר מר</strong> <small>[החכם]</small> בברייתא: קדשים שנפל בהם מום, ונפדו, ולאחר מכן ילדו — <strong>אין</strong> הולדות <strong>נפדין תמימין, ואין מתפיסן</strong> (מקדישם) <strong>לכל זבח שירצה.</strong> ונדייק: כשהם <strong>תמימים הוא דלא מיפרקי</strong> <small>[שאינם נפדים],</small> <strong>הא</strong> <small>[אבל]</small> אם נעשו הולדות <strong>בעלי מומין — מיפרקי</strong> <small>[נפדים].</small> ועוד יש לדייק: <strong>לכל</strong> זבח שירצה הוא ש<strong>אין מתפיסן, הא</strong> <small>[אבל]</small> <strong>לאותו</strong> מין <strong>זבח</strong> של אמם — <strong>מתפיסן.</strong>
 <strong>היכי משכחת לה</strong> <small>[כיצד מוצא אתה]</small> מציאות כזו, שיחולו בה שני דינים אלה — במקרה ש<strong>מתפיסן</strong> במעי אמם <strong>ל</strong>שם <strong>אותו זבח</strong> של אמם, <strong>ו</strong>מתוך שיש בהם קדושה גמורה לעצמם, לכשייולדו ויפול בהם מום — הריהם <strong>נפדין במומן,</strong> וכפי שאמר ר' חנינא בעמוד הקודם. ושואלים: <strong>נימא תיהוי תיובתא</strong> <small>[</small>האם <small>לומר שתהיה</small> זו <small>קושיה]</small> על דברי <strong>רב הונא,</strong> שאמר שלא ניתן לפדות ולדות אלה, אלא ימותו?
 ומשיבים, <strong>אמר</strong> <small>[יכול לומר]</small> <strong>לך רב הונא:</strong> כשם שאינם נפדים כשהם תמימים — <strong>הוא הדין</strong> ש<strong>אפילו בעלי מומין אין נפדין, ואיידי דתנא רישא</strong> <small>[ומתוך ששנה בתחילה],</small> לגבי ולדות קדשים שקדם מומם להקדשם, שהם <strong>נפדין תמימים — תנא נמי סיפא</strong> <small>[שנה גם כן בסוף],</small> לגבי קדשים שקדם הקדשם למומם באותה לשון: <strong>אין נפדין תמימים. ו</strong>כן <strong>איידי דתנא רישא</strong> <small>[מתוך ששנה בתחילה]</small> שמקדיש ולדותיהם <strong>לכל זבח שירצה</strong> — <strong>תנא נמי סיפא</strong> <small>[שנה גם כן בסוף]</small> שאין מקדישם <strong>לכל זבח שירצה,</strong> ואין לדייק מן הלשון שיכול להקדישם לשם אותו זבח.
 <big>א</big> ועוד שנינו בענין בעלי מום שקדם הקדשם למומם: <strong>והשוחטן בחוץ פטור,</strong> לפי שאין חייבים משום שחיטת חוץ אלא על קדשים הראויים להקרבה, ואלו פסולים להקרבה. ומעירים: <strong>רב הונא מתני</strong> <small>[היה שונה]:</small> <strong>חייב, ומוקים לה</strong> <small>[מעמיד אותה</small><small>]</small> במומים שאינם ניכרים, כגון <strong>בדוקין</strong> (קרומים, כתמים) <strong>שבעין, ואליבא</strong> <small>[ועל פי שיטתו]</small> של <strong>ר' עקיבא</strong> ש<strong>אמר:</strong> בעלי מומים קלים אלה, אף שהם פסולים לכתחילה להקרבה, <strong>אם עלו</strong> על המזבח — <strong>לא ירדו</strong> ממנו, ולפיכך חייבים גם על שחיטתם בחוץ.
 <big>ב</big> עוד שנינו בברייתא: קדשים שנפל בהם מום לאחר שהוקדשו, <strong>בין לפני פדיונו בין לאחר פדיונו עושה תמורה,</strong> שאם אמר על בהמת חולין שתהא תחתיו — אף היא קדושה. <strong>אמר רב נחמן אמר רבה בר אבוה: ותמורתו</strong> שנעשתה <strong>לאחר פדיונו</strong> — <strong>מתה,</strong> שמכניסים אותה לחדר, והיא מתה מאליה מרעב, <strong>מאי טעמא</strong> <small>[מה הטעם]?</small> שכן <strong>היכי ליעביד</strong> <small>[כיצד יעשה]?</small> <strong>ליקרביה</strong> <small>[יקריב אותה]</small> — הרי <strong>מכח קדושה דחויה קאתיא</strong> <small>[היא באה],</small> שבעל מום זה כבר נפדה, ואינו קדוש בקדושת המזבח, ומכוחו היא קדושה. <strong>ליפרקה</strong> <small>[שיפדה אותה]</small> לאחר שיפול בה מום — <strong>לא אלימא</strong> <small>[אין</small> קדושתה <small>חזקה דיה]</small> כדי <strong>למיתפס</strong> <small>[לתפוס]</small> את דמי <strong>פדיונה</strong> בקדושתה. <strong>הלכך מתה,</strong> כדי שלא ייכשלו בה אנשים בהנאה מן הקדשים.
 <strong>מתקיף לה</strong> <small>[מקשה על כך]</small> <strong>רב עמרם:</strong> וימתין עד שיפול בתמורה זו מום, <strong>ותיתכיל</strong> <small>[ותיאכל]</small> <strong>במומה לבעלים,</strong> בלא שיפדו אותה! <strong>וכי מה בין זו,</strong> תמורת קדשים בעלי מום, <strong>לתמורת בכור ומעשר,</strong> שלא ניתן להקריבה, והיא נאכלת במומה? <strong>דתנן</strong> <small>[ששנינו</small> במשנה] במסכת תמורה: <strong>תמורת בכור ומעשר, הן וולדן וולד ולדן עד סוף כל העולם</strong> — <strong>הרי הן</strong> קדושים <strong>כבכור ומעשר, ו</strong>כשיפול בהם מום — אין פודים אותם, אלא יאכלו במומן לבעלים! אמר ליה <small>[לו]</small> <strong>אביי: זה</strong>
 <strong>שם אמו עליו וזה שם אמו עליו,</strong> כלומר, בכל תמורה נוהגים כדין הקרבן שמכוחו היא באה; <strong>זה כולו תמורת בכור ומעשר מיקריא</strong> <small>[נקרא],</small> ולפיכך, <strong>מה בכור ומעשר</strong> עצמם <strong>במומן מיתאכלן</strong> <small>[נאכלים]</small> <strong>לבעלים</strong> — אף תמורתן מיתאכלא <small>[נאכלת]</small> במומה לבעלים.
 <strong>וזה</strong> תמורת קדשים בעלי מום, <strong>שם אמו עליו, תמורת קדשים מיקריא</strong> <small>[נקראת],</small> ולפיכך, <strong>מה קדשים</strong> שנפל בהם מום <strong>לא מיתכלי</strong> <small>[אינם נאכלים]</small> <strong>אלא בפדיון</strong> — <strong>אף תמורתן</strong> <strong>נמי</strong> <small>[גם כן]</small> <strong>לא</strong> <strong>מיתכלי</strong> <small>[אינה נאכלת]</small> <strong>אלא בפדיון, והא לא אלימא למיתפס</strong> <small>[וזו</small> התמורה שנעשתה לאחר פדיון <small>לא חזקה</small> קדושתה כדי <small>לתפוס]</small> את <strong>פדיונה</strong> בקדושה, ומשום כך אינה יכולה להיפדות, ולכן תמות.
  ומעירים, <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב נחמן: מנין לתמורת פסולי המוקדשין</strong> (שנפדו) שמתה, ולא ניתן לפדותה ולאוכלה? <strong>תלמוד לומר: "ממעלי הגרה... טמא</strong> הוא לכם" (ויקרא יא, ד). וכך דורשים את הפסוק: גם מבעלי החיים הטהורים מעלי הגרה, יש כאלה הטמאים לכם ואסורים באכילה. והם תמורות פסולי המוקדשים שנפדו, שלא ניתן לפדותן ולאוכלן, אלא הן מתות. ושואלים: והרי <strong>האי מיבעי ליה</strong> <small>[</small>פסוק <small>זה נצרך]</small> לענין <strong>חמש חטאות</strong> (ולד חטאת, ותמורת חטאת, וחטאת שמתו בעליה, ושנתכפרו בעליה, ושעברה שנתה הראשונה), ללמדנו שהן אסורות בהקרבה, ולכן <strong>מתות!</strong> ומשיבים: <strong>ההוא,</strong> אותו דין, ממה שנאמר שם <strong>"ממפריסי הפרסה... טמא" נפקא</strong> <small>[יוצא,</small> נלמד].
 ומעירים: <strong>תניא נמי הכי</strong> <small>[שנויה</small> ברייתא גם כן כך]: <strong>מנין לחמש חטאות</strong> שהן <strong>מתות? תלמוד לומר: "ממפריסי הפרסה... טמא".</strong> ותוהים: <strong>חמש חטאות</strong> שהן <strong>מתות,</strong> הלוא <strong>הילכתא גמירי לה</strong> <small>[</small>מ<small>הלכה</small> למשה מסיני, למדו אותה], במסורת שבעל פה, ולא מן הכתוב! <strong>אלא, כי אתא קרא</strong> <small>[כאשר בא המקרא]</small> "ממפריסי הפרסה... טמא" הרי זה <strong>לתמורת אשם,</strong> ללמדנו שהיא אסורה בהקרבה, ותרעה עד שיפול בה מום ותיפדה.
 ומקשים: <strong>תמורת אשם נמי</strong> <small>[גם כן]</small> <strong>הילכתא</strong> <small>[הלכה</small> למשה מסיני] <strong>היא,</strong> ששנינו: <strong>כל שבחטאת מתה</strong> (ובכלל זה תמורת חטאת) — <strong>באשם רועה</strong> עד שיפול בו מום!
 <strong>אלא, לעולם</strong> הלימוד מ"מפריסי הפרסה" הוא ל<strong>חמש חטאות מתות. ו</strong>למרות שהלכה למשה מסיני היא, <strong>אצטריך קרא ואצטריך הילכתא</strong> <small>[הוצרך המקרא והוצרכה ההלכה],</small> <strong>דאי מקרא הוה אמינא</strong> <small>[שאם מן המקרא</small> לבד, <small>הייתי אומר]</small> שאסורות בהקרבה, אבל יצאו <strong>לרעייה</strong> עד שיפול בהם מום וייפדו, על כן <strong>קא משמע לן הילכתא</strong> <small>[משמיע לנו הלכה]</small> שדינן <strong>למיתה. ואי מהילכתא הוה אמינא</strong> <small>[ואם מן ההלכה</small> לבד, <small>הייתי אומר]:</small> <strong>היכא דעבד איקרי</strong> <small>[היכן שעשה</small> כן <small>במקרה]</small> <strong>ואכל מהני</strong> <small>[מאותן]</small> <strong>חמש חטאות</strong> — <strong>איסורא איכא</strong> <small>[איסור יש בזה],</small> אבל איסור <strong>לאו</strong> (לא תעשה) המפורש בתורה, שעונשו מלקות, <strong>ליכא</strong> <small>[אין בזה],</small> על כן <strong>קמשמע לן</strong> <small>[משמיע לנו הכתוב</small><small>]</small> <strong>דאיכא</strong> <small>[שיש בזה]</small> <strong>לאו.</strong>
 <strong>ואיבעית אימא</strong> <small>[ואם תרצה אמור]:</small> לא בא הכתוב "ממפריסי הפרסה" ללמד את דין חטאות המתות עצמו, שהוא הלכה למשה מסיני, אלא הוזכר בפסוק זה כדי <strong>לאקושי</strong> <small>[להקיש,</small> להשוות<small>]</small> <strong>דבר הבא</strong> (הנלמד) <strong>ממעלי גרה,</strong> כלומר, תמורת פסולי המוקדשים, <strong>לדבר הבא</strong> (הנלמד) <strong>ממפריסי הפרסה,</strong> כלומר, חטאות המתות, <strong>מה להלן</strong> חטאות המתות — דינן <strong>במיתה, אף כאן</strong> דינה <strong>במיתה.</strong>
 <big>ג משנה</big> <strong>המקבל צאן ברזל מן הגוי,</strong> שהגוי נותן לישראל בהמות לגדלן והישראל מתחייב לשלם לו תמורתן בסכום קצוב לאחר זמן, גם אם ימותו או יוזלו דמיהן, והולדות שייוולדו להן עד זמן התשלום יחולקו ביניהם —
## דף טז:
 <strong>ולדותיהן פטורין</strong> מן הבכורה, שאם ולדות אלו ילדו זכר — אינו קדוש בבכורה, משום שיש לגוי חלק בהם. אבל <strong>ולדי ולדותיהן</strong> כשילדו זכר — <strong>חייבין.</strong> ואם <strong>העמיד</strong> ישראל ולדותיהן של צאן ברזל <strong>תחת אמותיהן</strong> לשם גביה, אם ימותו האמהות — גם <strong>ולדי ולדות פטורין</strong> מן הבכורה, <strong>וולדי וולדי וולדות</strong> — <strong>חייבים. רבן שמעון בן גמליאל אומר: אפילו עד עשרה</strong> דורות <strong>פטורים,</strong> מפני <strong>שאחריותן לגוי,</strong> שאם לא יקבל את הדמים שנקצבו מתחילה עבור הצאן שנתן — הריהו גובה מכל מה שנולד מהן.
 <strong>רחל שילדה</strong> זכר הנראה כ<strong>מין עז, ועז שילדה מין רחל</strong> — <strong>פטורה מן הבכורה, ו</strong>מכל מקום, <strong>אם יש בו מקצת סימנין</strong> של אמו, שדומה לה במקצת — <strong>חייב.</strong>
 <big>א גמרא</big> שנינו במשנה שהמקבל צאן ברזל מן הגוי, ולדותיהם פטורים מן הבכורה. ומעירים: מכאן <strong>למימרא</strong> <small>[</small>יש לומר, להסיק<small>]</small> ש<strong>כיון</strong> שעדיין <strong>לא נקט מרא זוזי</strong> <small>[מחזיק הבעלים</small> הגוי <small>מעות]</small> מישראל תמורת הבהמה שנתן — <strong>ברשותא דמרא קיימא</strong> <small>[ברשות הבעלים,</small> הגוי, הבהמה <small>עומדת],</small> ומשום כך ולדותיה פטורים מן הבכורה.
 <strong>ורמינהו</strong> <small>[ומטילים,</small> מראים סתירה<small>]</small> ממשנה אחרת, ששנינו בה: <strong>אין מקבלין צאן ברזל מישראל, מפני שהוא רבית,</strong> שתמורת המתנת התשלום עבור הבהמה — נוטל הנותן מחצית מן הולדות שנולדו למקבל. <strong>אלמא ברשותא דמקבל קיימא</strong> <small>[מכאן שברשות המקבל עומדת]</small> הבהמה. שהרי אם ברשות הנותן היא — אין זו ריבית, שהרי הולדות שלו הם!
 <strong>אמר אביי: לא קשיא</strong> <small>[אין זה קשה],</small> <strong>הא</strong> <small>[זה],</small> במשנתינו, מדובר במקרה <strong>דקביל עליה אונסא וזולא</strong> <small>[שקיבל עליו</small> הגוי <small>אונס וזול],</small> שאם יארע אונס, כגון שוד, או שירד מחיר הבהמות — לא יצטרך הישראל לשלם את המחיר הקצוב. ולכן נחשבת הבהמה של הגוי, ומשום כך ולדותיה פטורים מן הבכורה. <strong>והא</strong> <small>[וזה],</small> בענין ריבית, מדובר במקרה <strong>דלא קביל עליה אונסא וזולא</strong> <small>[שלא קיבל עליו</small> הנותן <small>אונס וזול],</small> והואיל וכל האחריות על המקבל — הריהי נחשבת כשלו, ולכן הולדות שהוא נותן הריהם ריבית.
 <strong>אמר ליה</strong> <small>[לו]</small> <strong>רבא</strong> בתמיהה: <strong>דקביל עליה אונסא וזולא</strong> <small>[</small>במקרה <small>שקיבל עליו</small> הנותן <small>אונס וזול],</small> <strong>"צאן ברזל" קרית ליה</strong> <small>[אתה קורא לו]?</small> והרי אין הם קרויים כך אלא משום שכל אחריותם על המקבל, כאילו היו ברזל, שאינו יכול למות או להיחסר! <strong>ועוד, מאי פסקא</strong> <small>[מהו חיתוך</small> זה<small>],</small> שאתה מחלק בין שתי משניות שלשונן אחת?
 <strong>ועוד, אדתני סיפא</strong> <small>[עד ש</small>הוא שונה בסופה] של המשנה בענין ריבית: <strong>אבל מקבלין צאן ברזל מן הגוי</strong> (מפני שאין איסור ריבית בהלוואה מן הגוי) — <strong>ליפלוג וליתני בדידה</strong> <small>[שיחלק וישנה ב</small>הלכה זו <small>עצמה]</small> של המקבל צאן ברזל מישראל, חלוקה זו שאביי מחלק בה, וכך יאמר: <strong>במה דברים אמורים</strong> שאין מקבלים צאן ברזל — במקרה <strong>דלא קביל עליה אונסא וזולא</strong> <small>[שלא קיבל עליו</small> הנותן אונס וזול], <strong>אבל</strong> אם <strong>קביל עליה אונסא וזולא</strong> <small>[קיבל עליו</small> הנותן <small>אונס וזול]</small> והבהמה נחשבת כשלו — <strong>שפיר דמי</strong> <small>[ראוי,</small> מותר, הדבר], שאין זו ריבית!
 <strong>אלא אמר רבא: אידי ואידי</strong> <small>[זה וזה],</small> בין לענין ריבית ובין במשנתנו, מדובר במקרה <strong>דלא קביל עליה אונסא וזולא</strong> <small>[שלא קיבל עליו</small> הנותן <small>אונס וזול],</small> והבהמה נחשבת איפוא של המקבל. <strong>והכא גבי</strong> <small>[וכאן אצל]</small> <strong>בכורה היינו טעמא</strong> <small>[זהו הטעם]</small> שהולדות פטורים מן הבכורה, משום ש<strong>אילו אתי</strong> <small>[בא]</small> ה<strong>גוי בעי זוזי</strong> <small>[</small>ו<small>רוצה את המעות]</small> בסוף הזמן הקצוב, <strong>ולא יהיב ליה</strong> <small>[ואין</small> הישראל <small>נותן לו],</small> הריהו <strong>תפיס לה</strong> <small>[תופס אותה]</small> את ה<strong>בהמה</strong> תמורתם, <strong>ואי לא משכח לה</strong> <small>[ואם איננו מוצא אותה]</small> את הבהמה עצמה, כגון שמתה, הריהו <strong>תפיס</strong> <small>[תופס]</small> את ה<strong>ולדות דידה</strong> <small>[שלה],</small> <strong>ו</strong>אם כן <strong>הרי יד גוי באמצע,</strong> כלומר, יש לו שייכות בולדות, <strong>וכל</strong> אופן ש<strong>יד גוי באמצע</strong> — <strong>פטורה מן הבכורה.</strong>
 <big>ב</big> שנינו במשנה: המקבל צאן ברזל מן הגוי — ולדות פטורים מן הבכורה, ולדי ולדות חייבים. ואם <strong>העמיד ולדותיהן תחת אמותיהן</strong> — גם <strong>ולדי ולדות פטורים. אמר רב הונא:</strong> מה ששנינו בתחילת המשנה, שולדות פטורים — הרי זה כפשוטו, <strong>ולדות</strong> של צאן ברזל <strong>פטורין</strong> לכשיבכירו, <strong>ו</strong>רק <strong>ולדי ולדותיהן</strong> — <strong>חייבין</strong> לכשיבכירו הם, ונמצא דור רביעי לצאן ברזל קדוש בבכורה. <strong>ורב יהודה אמר: ולדי ולדות</strong> של צאן ברזל <strong>נמי</strong> <small>[גם כן]</small> <strong>פטורין, ו</strong>רק <strong>ולדי ולדי ולדות — חייבין</strong> לכשיבכירו, ונמצא דור חמישי לצאן ברזל קדוש בבכורה. 
 ומציעים ראיה לענין זה, <strong>תנן</strong> [שנינו במשנה<small>]:</small> <strong>העמיד ולדות תחת אמותיהן</strong> — <strong>ולדי ולדות פטורין.</strong> ונדייק: <strong>טעמא</strong> <small>[הטעם,</small> דוקא<small>]</small> משום ש<strong>העמיד</strong> ולדות תחת אמותיהם, פטורים ולדי ולדות לכשיבכירו, <strong>הא</strong> <small>[אבל]</small> אם <strong>לא העמיד</strong> — <strong>לא,</strong> אלא רק ולדות פטורים, והרי זו <strong>תיובתא</strong> <small>[</small><small>קושיה</small> חמורה<small>]</small> על דברי <strong>רב יהודה!</strong>
 ומשיבים, <strong>אמר</strong> <small>[יכול לומר]</small> <strong>לך רב יהודה: הוא הדין</strong> שולדי ולדות גם כן פטורים, <strong>אף על גב</strong> <small>[אף על פי]</small> ש<strong>לא העמיד. ו</strong>אם תאמר: אם כן, מה נתחדש במקרה שהעמיד? <strong>הא קא משמע לן</strong> <small>[</small>דבר זה משמיע לנו]: <strong>אפילו העמיד נמי</strong> <small>[גם כן],</small> רק ולדי ולדות פטורים, ולא מעבר לכך.
  והוצרך לכך משום <strong>דאורחיה</strong> <small>[שדרכו]</small> של ה<strong>גוי למיתפס</strong> <small>[לתפוס]</small> במקרה זה לא רק את הולד שהעמיד תחת האם, אלא גם את <strong>בנה</strong> (ולדי ולדות), ואם כן יש לומר שגם ולדי ולדי הולדות יהיו פטורים. לכן משמיע לנו שאין זה כך, <strong>ו</strong>דינו <strong>הוי</strong> <small>[הריהו]</small> <strong>כמי</strong> ש<strong>לא העמיד,</strong> ולפיכך דוקא <strong>ולדי ולדות פטורין, ו</strong>אולם <strong>ולדי ולדי ולדות חייבין.</strong>
 ועוד מציעים ראיה: <strong>תנן</strong> <small>[שנינו</small> במשנה], <strong>רבן שמעון בן גמליאל אומר: אפילו עד עשרה דורות פטורין, שאחריותן לנכרי. בשלמא</strong> <small>[נניח]</small> <strong>ל</strong>דעת <strong>רב יהודה</strong> ש<strong>אמר: נחית תנא קמא לדרי</strong> <small>[ירד התנא הראשון לדורות],</small> שדייק בפרטי דבריו לפטור מהבכורה דור של ולדות, ועוד דור נוסף (ולדי ולדות), ולאחר מכן חייב —
## דף יז.
 <strong>היינו דאמר ליה</strong> <small>[זהו שאומר לו]</small> <strong>רבן שמעון בן גמליאל:</strong> לא רק שני דורות פטורים, אלא <strong>אפילו עד עשרה דורות פטורין. אלא ל</strong>שיטת <strong>רב הונא, דאמר</strong> <small>[שאומר]: לא נחית תנא קמא לדרי</small> <small>[יורד התנא הראשון ל</small>מספר דורות] שפטורים, אלא מבחין הבחנה עקרונית בין ולדות צאן ברזל עצמם, שפטורים, לבין כל הנולדים מהם, שהם חייבים בבכורה, <strong>מאי</strong> <small>[מה,</small> מדוע השתמש בלשון<small>]</small> <strong>"אפילו עד עשרה דורות"?</strong> יאמר: ולדי ולדות פטורים, וממילא מובן כי הוא הדין לכל הדורות, שאינם ולדות צאן ברזל עצמם! ומשיבים: אמר <small>[יכול לומר]</small> <strong>לך רב הונא: רבן שמעון בן גמליאל</strong> על המקרה ש<strong>העמיד</strong> ולדות תחת אמותיהם <strong>קאי</strong> <small>[</small>הוא <small>עומד,</small> מתייחס<small>],</small> <strong>דנחית לדרי</strong> <small>[ש</small>שם התנא הראשון <small>יורד לדורות],</small> ואומר שולדות וגם ולדי ולדות פטורים, ולכך מוסיף רבן שמעון — לא רק אלו, אלא אפילו עד עשרה דורות.
  ומציעים, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו בתחילת המשנה: <strong>המקבל צאן ברזל מן הגוי</strong> — <strong>ולדות פטורין, וולדי ולדות לא.</strong> והרי זו <strong>תיובתא</strong> <small>[קושיה</small> חמורה] על <strong>רב יהודה,</strong> שאמר שגם ולדי ולדות פטורים! ומשיבים: <strong>אמר</strong> <small>[יכול לומר]</small> <strong>לך רב יהודה: אימא</strong> <small>[אמור]</small> ותקן את הלשון: <strong>הן</strong> (הוולדות) <strong>וולדותיהן</strong> פטורים.
 <strong>איכא דאמרי</strong> <small>[יש אומרים]</small> שהביאו ראיה ממה ששנינו: <strong>הן וולדותיהן פטורין,</strong> והרי זו <strong>תיובתא</strong> <small>[קושיה]</small> על <strong>רב הונא,</strong> שאמר כי רק הולדות פטורים! ודוחים, <strong>אמר</strong> <small>[יכול היה לומר]</small> <strong>לך רב הונא, אימא</strong> <small>[אמור]:</small> <strong>הן,</strong> כלומר, ה<strong>וולדות</strong> — <strong>פטור, וולדי ולדות</strong> — <strong>חייב.</strong>
 <big>א</big> שנינו במשנה: <strong>רחל שילדה</strong> בכור זכר כ<strong>מין עז,</strong> ועז שילדה כמין רחל — אינו קדוש בבכורה. ובענין זה מסופר, <strong>אתא</strong> <small>[בא]</small> <strong>רב אושעיא מנהרדעא</strong> לסורא <strong>ואייתי מתניתא בידיה</strong> <small>[והביא ברייתא בידו]:</small> <strong>רחל בת עז, ועז בת רחל</strong> — <strong>ר' מאיר מחייב, וחכמים פוטרין.</strong>
 <strong>אמר ליה</strong> <small>[לו]</small> <strong>רב הושעיא לרבה: כי עיילת לקמיה</strong> <small>[כאשר אתה נכנס לפני]</small> <strong>רב הונא</strong> (שעמד בראשות הישיבה בסורא), <strong>בעי מיניה</strong> <small>[שאל אותו]:</small> מה שנאמר בברייתא שהבאתי, ש<strong>ר' מאיר מיחייב</strong> ברחל בת עז, או בעז בת רחל, <strong>למאי</strong> <small>[למה,</small> לאיזה עניין<small>]</small> נאמר? <strong>אילימא</strong> <small>[אם תאמר]</small> <strong>ל</strong>ענין בכורה — <strong>ולית ליה</strong> <small>[ו</small>כי <small>אין לו]</small> <strong>לר' מאיר</strong> מה שדרשו: <strong>"אך בכור שור"</strong> (במדבר יח, יז) — שאין דין בכורה חל <strong>עד שיהא הוא שור ובכורו שור,</strong> לומר, שיהא הבכור (ולאו דוקא שור) דומה למין אמו?
 <strong>אלא</strong> תאמר שהוא <strong>ל</strong>ענין ראשית הגז, שצריך לתת לכהן מצמר הכבשים, ולשיטת רבי מאיר, אף אם היתה זו עז בת רחל חייב. על כך יש לתמוה: וכי <strong>לית ליה</strong> <small>[אין לו,</small> אינו סבור] כמו <strong>הא דתנא דבי</strong> <small>[זו ששנה</small> החכם <small>מבית</small> מדרשו<small>]</small> של <strong>ר' ישמעאל: כבשים שצמרן קשה</strong> — <strong>פטורין מראשית הגז, שנאמר: "ומגז כבשי יתחמם"</strong> (איוב לא, כ), ומכאן למדנו שרק צמר שעושים ממנו בגד להתחמם בו הריהו בכלל "ראשית גז צאנך" (דברים יח, ד)? והלוא שער עז בת רחל קשה ואינו ראוי לכך!
 <strong>אמר ליה</strong> <small>[לו]</small> רבה לרב אושעיא, <strong>ניחזי אנן</strong> <small>[נראה אנחנו,</small> ונדון בעצמנו<small>]</small> בפירוש דברי ר' מאיר: <strong>הכא במאי עסקינן</strong> <small>[כאן במה אנו עוסקים] —</small> <strong>ברחל שילדה מין עז, ואביו</strong> שנתעברה ממנו רחל זו, הריהו <strong>תייש. ו</strong>ר' מאיר וחכמים, בשאלה האם <strong>חוששין לזרע האב לענין</strong> איסור שחיטת <strong>אותו ואת בנו</strong> ביום אחד קמיפלגי <small>[חלוקים הם],</small> ש<strong>ר' מאיר סבר</strong> <small>[סבור]</small> <strong>חוששין לזרע האב,</strong> כלומר, מייחסים את בעל החיים לאב (ולא רק לאם), ואסור לשחוט את התייש ובנו ביום אחד, ורבנן סברי <small>[וחכמים סבורים]:</small> <strong>אין חוששין לזרע האב,</strong> ואין איסור שחיטת אותו ואת בנו נוהג אלא באם ובולד. ומקשים: <strong>אי</strong>
 <strong>הכי</strong> <small>[אם כך], ליפלגו</small> <small>[שיחלקו]</small> <strong>ב</strong>שאלה של <strong>חוששין לזרע האב בעלמא</strong> <small>[בכלל],</small> <strong>בפלוגתא</strong> <small>[במחלוקת,</small> כמו שחלקו<small>]</small> <strong>חנניה ורבנן</strong> <small>[וחכמים]</small> האם יש איסור שחיטה של אב ובנו ביום אחד, או רק של אם ובנה, ולאו דוקא במקרה זה של רחל שילדה מין עז ואביו תייש!
 <strong>אלא, לעולם</strong> צריך אתה לומר כי ר' מאיר וחכמים נחלקו ביחס <strong>ל</strong>דין <strong>בכורה.</strong> ולדעת הכל אין דין בכורה עד שיהא "הוא שור ובכורו שור", <strong>והכא במאי עסקינן</strong> <small>[וכאן במה אנחנו עוסקים]</small> — <strong>ברחל</strong> (בכבש) <strong>בת רחל בת עז. מר סבר</strong> <small>[חכם זה,</small> ר' מאיר, <small>סבור]:</small> <strong>זיל בתר אימיה</strong> <small>[לך אחר אמו],</small> תבדוק רק את אמו, <strong>והאי לאו</strong> <small>[וזה לא]</small> <strong>נדמה</strong> למין אחר <strong>הוא,</strong> וחייב בבכורה.
 <strong>ומר סבר</strong> <small>[וחכם זה,</small> חכמים, <small>סבור]:</small> <strong>זיל בתר אימיה דאימיה</strong> <small>[לך אחר אם אמו],</small> <strong>והאי</strong> <small>[וזה,</small> הולד<small>]</small> <strong>נדמה הוא,</strong> שהוא מזרע רחלים, ודומה לעז.
 <strong>ואיבעית אימא</strong> <small>[ואם תרצה אמור]:</small> נחלקו ר' מאיר וחכמים <strong>ברחל בת עז בת רחל, מר סבר</strong> <small>[חכם</small> זה, ר' מאיר, <small>סבור]:</small> אין זה נדמה, שהרי בכור זה הוא שה מזרע רחלים, ו<strong>חזרה שייות למקומן,</strong> <strong>ומר סבר</strong> <small>[וחכם זה</small> חכמים, <small>סבור]:</small> <strong>לא</strong> אומרים <strong>חזרה שייות למקומן,</strong> אלא כל ולד שאינו כמין אמו פטור מן הבכורה.
 <strong>רב אשי אמר:</strong> מחלוקת ר' מאיר וחכמים היא כגון שיש בו בבכור מקצת סימנין של אמו, שהוא דומה לה במקצת, דעת ר' מאיר הריהי כדעת סתם משנתנו, שאם יש בו מקצת סימנים של אמו חייב בבכורה (שסתם משנה ר' מאיר היא). <strong>ומאן</strong> <small>[ומי</small> הם<small>]</small> <strong>חכמים</strong> החולקים עליו — <strong>ר' שמעון</strong> הוא, <strong>דאמר</strong> <small>[שאומר]:</small> אינו בכור <strong>עד שיהא ראשו ורובו דומה לאמו.</strong>
 <big>ב</big> <strong>אמר ר' יוחנן:</strong> אף שלענין בכורה, סבור ר' מאיר כי רחל שילדה מין עז חייב בבכורה, מכל מקום <strong>מודה ר' מאיר בשעיר של</strong> מוסף <strong>ראש חדש דבעינן</strong> <small>[שצריכים אנו]</small> שיהיה שעיר <strong>בן שעירה,</strong> כדי להיות ראוי להקרבה. מאי טעמא <small>[מה טעם</small> הדבר<small>]?</small> <strong>אמר קרא</strong> <small>[הכתוב]:</small> "ושעיר עזים <strong>אחד</strong> לחטאת" (במדבר כח, טו), ובאה המלה "אחד" להדגיש ולומר: שעיר <strong>המיוחד ובא מששת ימי בראשית,</strong> שלא נשתנה.
 ושואלים: <strong>והא מהכא נפקא</strong> <small>[ו</small>דין <small>זה מכאן</small> הוא <small>יוצא,</small> נלמד]? והרי <strong>מהתם נפקא</strong> <small>[משם</small> הוא <small>יוצא]</small> — שנאמר בענין קרבנות בכלל: "שור או כשב או עז" (ויקרא כב, כז), וניתן היה לכתוב רק שור וללמוד ממנו את השאר. אלא נאמר <strong>"שור או כשב"</strong> — <strong>פרט לכלאים,</strong> שהבא מהכלאה אינו כשר, <strong>"או עז"</strong> — <strong>פרט לנדמה.</strong> ואין צורך איפוא למיעוט מיוחד בשעיר ראש חודש!
  ומשיבים:  <strong>צריכא</strong> <small>[צריך</small> הדבר להיאמר<small>],</small> <strong>דאי מהתם הוה אמינא</strong> <small>[שאם</small> הייתי לומד רק <small>משם,</small> "שור או כבש או עז", הייתי אומר]: <strong>הני מילי</strong> <strong>היכא דלא נחת לדרי</strong> <small>[דברים אלה,</small> שנדמה פסול להקרבה, אמורים במקום שאינו יורד לדורות], שאין כמוהו בדורות שלפניו, <strong>אבל היכא דנחת</strong> <small>[במקום שיורד</small> לדורות<small>],</small> כגון רחל בת עז בת רחל — אימא <small>[אמור]</small> ש<strong>לא</strong> יהא פסול, שהרי חזרה שיות למקומה. לכך הוצרך לדייק מ"אחד" שצריך שיהא שעיר מששת ימי בראשית. <strong>ואי מהכא הוה אמינא</strong> <small>[ואם</small> הייתי לומד רק <small>מכאן,</small> מ"שעיר אחד", הייתי אומר]: <strong>הני מילי</strong> <small>[דברים אלו],</small> שנדמה פסול, אמורים <strong>לגבי קרבן חובה,</strong> כגון שעיר ראש חודש, <strong>אבל</strong> לקרבן <strong>נדבה לא</strong> ייפסל, על כן <strong>צריכא</strong> <small>[צריך]</small> הדבר להידרש מ"או עז", העוסק בקרבנות בכלל.
 <big>ג</big> ושבים לדינו של נדמה. אמר ר' אחא בר יעקב: הכל מודים, גם ר' מאיר המחייב בבכורה, ש<strong>אין לוקין על צמרו</strong> של כבש בן עז <strong>משום כלאים,</strong> אם לבש אותו יחד עם פשתן, <strong>שנאמר: "לא תלבש שעטנז</strong> צמר ופשתים יחדיו" (דברים כב, יא), ויש ללמוד מזה על זה: <strong>מה פשתן</strong> הריהו דבר <strong>שלא נשתנה,</strong> שאין פשתן משתנה ממה שהוא, <strong>אף צמר</strong> האמור בפסוק זה הוא צמר <strong>שלא נשתנה,</strong> וצמר של זה נשתנה משל אמו, שאין לה צמר אלא שיער.
 וכן <strong>אמר רב פפא: הכל מודים שצמרו</strong> של כבש בן עז <strong>פסול לתכלת,</strong> כלומר, לציצית, <strong>שנאמר: "לא תלבש שעטנז</strong> צמר ופשתים יחדיו", ומיד אחר כך נאמר: <strong>"גדלים תעשה לך</strong> על ארבע כנפות כסותך" (דברים כב, יב), ומשם למדנו כי אף ציצית יכולה שתהיה עשויה צמר או פשתים, ויש ללמוד מפשתן לצמר: <strong>מה פשתן שלא נשתנה</strong> — <strong>אף צמר שלא נשתנה.</strong>
 ובדומה לכך, אמר רב נחמן בר יצחק: הכל מודים שאין בגד העשוי מ<strong>צמרו</strong> של כבש בן עז מטמא בנגעים, שנאמר: "והבגד כי יהיה בו צרעת בבגד צמר או בבגד פשתים" (ויקרא יג, מז), וגם כאן למדים דינו של הצמר מן הפשתן: <strong>מה פשתים שלא נשתנה</strong> — <strong>אף צמר שלא נשתנה.</strong>
 ובעקבות דרשות אלו <strong>אמר רב אשי, אף אנו נאמר: הדלה</strong> (הגביה, סיכך) הגפן על גבי תאינה — <strong>יינו</strong> של גפן זו פסול לנסכים על המזבח. <strong>מאי טעמא</strong> <small>[מה הטעם</small><small>]?</small> נאמר: "להקריב אשה לה'... <strong>זבח ונסכים"</strong> (ויקרא כג, לז), הרי הקישם הכתוב זה לזה, ללמדנו: <strong>מה זבח</strong> — <strong>שלא נשתנה,</strong> כפי שלמדנו לעיל, שנדמה פסול לקרבן, <strong>אף נסכים</strong> — <strong>שלא נשתנו.</strong> וגפן זו שהדלה על גבי תאנה נשתנתה מגפן רגילה.
 <strong>מתקיף לה</strong> <small>[מקשה על כך]</small> <strong>רבינא:</strong> לדבריך, שהדלייה גורמת לשינוי, אם <strong>הדלה פשתן על גבי היגא</strong> (מין שיח קוצני) — <strong>הכי נמי דלישתני</strong> <small>[כך גם כן</small> תאמר שישתנה<small>]?</small> האם נדון עליו כעל פשתן שנשתנה? <strong>אם כן לא מצית אמרת</strong> <small>[אין אתה יכול לומר]</small> מה שאמרו חכמים בדרשותיהם לעיל: <strong>"מה פשתן שלא נשתנה", דהא</strong> <small>[שהרי]</small> <strong>פשתן נמי משתני</strong> <small>[גם כן משתנה]!</small> <strong>אמר ליה</strong> <small>[לו]</small> רב אשי: אין להשוות הדלייה להדלייה, <strong>זה,</strong> גפן שהדלה על גבי תאנה — <strong>נשתנה ריחו, וזה,</strong> פשתן שהדלה על גבי היגא, <strong>לא נשתנה ריחו.</strong>
 <big>ד משנה</big> <strong>רחל שלא ביכרה</strong> עדיין, <strong>וילדה שני זכרים, ויצאו שני ראשיהן כאחת</strong> — <strong>ר' יוסי הגלילי אומר: שניהן</strong> ניתנים <strong>לכהן,</strong> ששניהם נחשבים לבכור, שנאמר: "וכל פטר שגר בהמה אשר יהיה לך הזכרים לה' "(שמות יג, יב), בלשון רבים. <strong>וחכמים אומרים: אי אפשר לצמצם,</strong> לדייק ששניהם אכן יצאו ממש בבת אחת. ורק אחד מהם בכור, <strong>אלא</strong> שאין אנו יודעים איזה מהם, ולכן <strong>אחד</strong> נשאר <strong>לו,</strong> לבעלים, <strong>ואחד לכהן.</strong> וכיצד מחלקים?
 <strong>ר' טרפון אומר: הכהן בורר</strong> (בוחר) לו את היפה. ר' עקיבא אומר: הבעלים והכהן <strong>משמנין</strong> (עושים שומא) <strong>ביניהן,</strong> והכהן נוטל את הכחוש (כפי שיתבאר בגמרא). <strong>והשני,</strong> הנשאר ביד הבעלים, הואיל והוא ספק בכור — אסור לשוחטו כשהוא תמים, שמא הוא שוחט בכור מחוץ למקדש. ולכן <strong>ירעה עד שיסתאב,</strong> כלומר, עד שיפול בו מום, ואז מותר לו לשוחטו ולאוכלו.
## דף יז:
 <strong>ו</strong>כשיישחט <strong>חייב במתנות,</strong> צריך לתת לכהן זרוע לחיים וקיבה, ככל בהמת חולין. <strong>ור' יוסי פוטר</strong> אותו ממתנות. <strong>מת אחד מהן,</strong> מן השניים שנולדו יחד, ואין לפנינו אלא אחד שהוא ספק בכור, מה דינו? ר' טרפון אומר: יחלוקו הבעלים והכהן. <strong>ר' עקיבא אומר:</strong> כיון שיש ספק אם הוא הבכור — יישאר ביד הבעלים, שכן <strong>המוציא</strong> ממון <strong>מ</strong>חזקת <strong>חבירו עליו</strong> מוטלת <strong>הראיה</strong> ששלו הוא. וכל זה אם נולדו שני זכרים, ואחד מהם בוודאי בכור, אלא שיש ספק איזה מבין השנים. אבל אם נולדו <strong>זכר ונקבה</strong> ואז ייתכן שאין כאן כלל בכור — <strong>אין כאן לכהן כלום</strong> לדעת הכל.
 <big>א גמרא</big> <strong>אמרי דבי</strong> <small>[אמרו בבית</small> מדרשו<small>]</small> של ר' ינאי: לר' יוסי הגלילי שמעינן ליה <strong>דאמר</strong> <small>[שמענו אותו ש</small>הוא אומר] במשנתנו כי <strong>אפשר לצמצם,</strong> כלומר, ייתכן ששני דברים מתרחשים בדיוק יחד, בדבר שקורה <strong>בידי שמים,</strong> כלומר, מאליו, וכגון יציאת שני ראשים כאחד. <strong>וכל שכן</strong> שהוא סבור שאפשר לצמצם בדבר שנעשה <strong>בידי אדם,</strong> שמכוון לעשות בדיוק ובמכוון. ואולם <strong>רבנן</strong> <small>[חכמים],</small> שמענו אותם במשנתנו שהם אומרים: <strong>בידי שמים אי אפשר לצמצם,</strong> שאין להניח שדבר הנעשה מאליו נעשה בדיוק מוחלט. לענין צמצום <strong>בידי אדם,</strong> שמכוון לעשות דבר בדיוק, <strong>מאי</strong> <small>[מה]</small> דעתם?
  ומציעים, <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו במשנה: <strong>חוט של סיקרא</strong> (צבע אדום) היה <strong>חוגרו</strong> למזבח <strong>באמצע</strong> גובהו, כדי <strong>להבדיל בין</strong> מקום דמים העליונים, שצריך ליתנם בחציו העליון של המזבח, <strong>ובין</strong> מקום <strong>דמים התחתונים,</strong> שצריך לזורקם בחציו התחתון. <strong>ואי אמרת</strong> <small>[ואם אתה אומר]</small> שלדעת חכמים <strong>אי אפשר לצמצם</strong> גם <strong>בידי אדם,</strong> הרי ייתכן שלא היה חוט הסיקרא בדיוק באמצע, ונמצא כשהוא נותן את הדם בסמוך לו, <strong>זימנין דקא יהיב</strong> <small>[פעמים שהוא נותן]</small> דמים <strong>עליונים למטה</strong> מאמצע המזבח, ותחתונים למעלה משם! ומשיבים: מדובר היה <strong>דמרווח בה פורתא</strong> <small>[שמרווח,</small> מרחיב אותו מעט] את חוט הסיקרא, וכך כשהוא נותן למעלה ולמטה ממנו בוודאי עושה כדין.
 
   
 ומציעים, <strong>תא שמע</strong> <small>[בוא</small> ו<small>שמע]</small> ראיה <strong>ממדת כלים</strong> של מקדש, וכן <strong>ממדת מזבח,</strong> שנתנה להם התורה מידות מדוייקות. ומכאן שהיא מניחה שניתן לעשותם כך. ודוחים: משם אין ראיה, שכן <strong>שאני התם דרחמנא אמר</strong> <small>[שונה שם, שהתורה אמרה]</small> <strong>עביד</strong> <small>[עשה]</small> כלים ומזבח, <strong>ובכל היכי דמצית למיעבד ניחא ליה</strong> <small>[ובכל אופן שאתה יכול לעשות, נוח לו</small> לה'<small>],</small> וכפי שנאמר על ידי דוד המלך: <strong>"הכל בכתב מיד ה' עלי השכיל</strong> כל מלאכות התבנית" (דברי הימים א כח, יט).
 <strong>אמר רב קטינא, תא שמע</strong> <small>[בוא</small> ו<small>שמע]</small> ראיה ממה ששנינו בברייתא: תנור חרס טמא שנחלק לשנים — החלק הגדול, שהוא רובו של התנור, נשאר טמא. <strong>חלקו</strong> את התנור לשנים, ומדד את שני החלקים <strong>והן שוין</strong> — <strong>שניהן טמאים</strong> מספק, <strong>לפי שאי אפשר לצמצם,</strong> ובוודאי אחד מהם גדול מהאחר, ונשתייר בו רובו של התנור, אבל איננו יכולים לדעת איזה מהם. ומכאן שאנו מניחים שאי אפשר לצמצם! <strong>אמר רב כהנא:</strong> אין מכאן ראיה, כי שאני <small>[שונה]</small> <strong>כלי חרס,</strong> שלא ניתן לכוון את הדבר, וגם לא למדוד אותו במדוייק, <strong>הואיל ויש בו גומות,</strong> שיש בקצות השברים שקעים ובליטות.
  ומציעים, <strong>תא שמע</strong> <small>[בוא</small> ו<small>שמע]</small> ראיה מדין הרוג שנמצא מוטל בדרך ולא נודע מי הרגו, שהתורה ציותה למדוד ממנו אל הערים הסמוכות, והעיר הקרובה ביותר צריכה להביא עגלה ערופה. וכך שנינו במשנה: <strong>נמצא מכוון בין שתי עיירות,</strong> קרוב לשתיהן במידה שווה — <strong>שתיהן מביאות שתי עגלות,</strong> כל עיר עגלה אחת, אלו <strong>דברי ר' אליעזר. מאי טעמא</strong> <small>[מה הטעם]?</small>
 <strong>לאו משום דקסבר</strong> <small>[האם לא משום שהוא סבור]</small> ש<strong>בידי אדם אפשר לצמצם,</strong> וכדעת חכמים במשנתנו, ושתי הערים באמת קרובות בשווה אל החלל. <strong>ו</strong>מה שנאמר "העיר ה<strong>קרובה</strong> אל החלל" (דברים כא, ג) בלשון יחיד אינו בדוקא, אלא כוונתו — <strong>ואפילו קרובות?</strong>
 ודוחים: <strong>לא, ר' אליעזר</strong>
## דף יח.
 <strong>סבר לה</strong> <small>[סבור הוא]</small> <strong>כ</strong>דעת <strong>רבי יוסי הגלילי,</strong> ש<strong>אמר: אפשר לצמצם בידי שמים, וכל שכן בידי אדם,</strong> ואין להוכיח מכאן מהי דעת חכמים במשנתנו.
  ומציעים:  <strong>נימא כתנאי</strong> <small>[</small>האם <small>נאמר</small> שהשאלה אם אפשר לצמצם בידי אדם, שנויה <small>כ</small>מחלוקת <small>תנאים],</small> שכן שנינו בברייתא: <strong>נמצא</strong> ההרוג <strong>מכוון בין שתי עיירות</strong> — <strong>לא היו עורפין</strong> עגלה. <strong>ר' אליעזר אומר: שתיהן מביאות שתי עגלות,</strong> כל עיר — עגלה אחת. <strong>מאי לאו בהא קמיפלגי</strong> <small>[האם לא ב</small>דבר <small>זה הם חלוקים],</small> <strong>דתנא קמא סבר</strong> <small>[שהתנא הראשון סבור]:</small> <strong>אי אפשר לצמצם</strong> ולדייק במדידה, ומספק איזו עיר קרובה יותר — אין אף אחת מהן מביאה עגלה, ור' אליעזר סבר <small>[סבור]</small> כי אפשר לצמצם? ותוהים: <strong>ותיסברא</strong> <small>[ו</small>כי <small>יכול אתה לסבור כן]?</small> <strong>אי קסבר</strong> <strong>תנא</strong>
 <strong>קמא</strong> <small>[אם סבור התנא הראשון]</small> כי אי אפשר לצמצם, אמאי <small>[מדוע]</small> <strong>לא היו עורפים</strong> כלל? יביאו בני שתי העיירות <strong>עגלה אחת בשותפות, ויתנו</strong> ביניהם: אם עירכם הקרובה — הריהי שלכם ונערפת עבורכם, ואם עירנו הקרובה — הריהי שלנו ונערפת עבורנו!
 <strong>אלא,</strong> ביחס <strong>להני תנאי</strong> <small>[ל</small>מחלוקת של תנאים אלה] יש לומר כי <strong>דכולי עלמא</strong> <small>[לדעת הכל]</small> <strong>אפשר לצמצם,</strong> וכדעת ר' יוסי הגלילי. <strong>והכא</strong> <small>[וכאן]</small> <strong>ב</strong>שאלה האם מה שנאמר "העיר ה<strong>קרובה" (</strong>דברים כא, ג) בא ללמד: קרובה <strong>ולא קרובות, קמיפלגי</strong> <small>[חלוקים הם],</small> <strong>דתנא קמא סבר</strong> <small>[שהתנא הראשון סבור]:</small> דוקא כאשר עיר אחת <strong>קרובה</strong> לחלל יש להביא עגלה, <strong>ולא</strong> אם שתים <strong>קרובות</strong> באותה מידה, <strong>ור' אליעזר סבר</strong> <small>[סבור]:</small> <strong>"קרובה"</strong> — <strong>ואפילו קרובות.</strong> ונמצא שאין פתרון לשאלה האם בידי אדם אפשר לצמצם, לדעת חכמים שבמשנתנו.
  ושואלים:  <strong>מאי הוי עלה</strong> <small>[מה היה עליה]</small> על שאלה זו? כיצד פתרו אותה? אמר רב חייא בר אבין אמר רב עמרם, תנא <small>[שנה</small> החכם<small>]</small> ברייתא נוספת בענין עגלה ערופה: <strong>נמצא</strong> ההרוג <strong>מכוון בין שתי עיירות, ר' אליעזר אומר: שתיהן מביאות שתי עגלות, וחכמים אומרים: יביאו עגלה אחת בשותפות ויתנו:</strong> אם אתם הקרובים — הריהי שלכם, ואם אנו קרובים — הריהו שלנו.
  ונברר:  <strong>מאי קסברי רבנן</strong> <small>[מה סבורים חכמים</small> אלה<small>]?</small> <strong>אי קסברי רבנן</strong> <small>[אם סבורים חכמים]</small> ש<strong>אפשר לצמצם, ו</strong>מה שנאמר "העיר ה<strong>קרובה"</strong> כוונתו — <strong>ואפילו קרובות,</strong> אם כן <strong>לייתי תרתי</strong> <small>[שיביאו שתיים,</small> שתי עגלות<small>]!</small> <strong>ואי</strong> <small>[ואם]</small> לדעתם <strong>"קרובה"</strong> דוקא, <strong>ולא קרובות</strong> — <strong>אפילו חדא לא לייתי</strong> <small>[אחת לא יביאו]!</small> <strong>אלא לאו שמע מינה קסברי רבנן</strong> <small>[האם לא תלמד מכאן שסבורים חכמים]:</small> <strong>אי אפשר לצמצם, ואפילו בידי אדם,</strong> ולא ייתכן ששתיהן קרובות באותה מידה, ולכן מביאים עגלה אחת בשותפות ומתנים עליה. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>א</big> שנינו במשנה: רחל שילדה שני זכרים, ויש ספק איזה מהם יצא ראשון, <strong>ר' טרפון אומר:</strong> הכהן <strong>בורר לו את היפה.</strong> ומבררים: <strong>מאי טעמא</strong> <small>[מה הטעם]</small> של <strong>רבי טרפון?</strong> ועונים: קא סבר <small>[סבור הוא]:</small> <strong>ההוא דבריא נפק ברישא</strong> <small>[אותו</small> ולד <small>ש</small>הוא <small>בריא</small> וחזק יותר ודאי <small>יצא בתחילה],</small> והוא הבכור.
 <big>ב</big> ועוד שנינו: <strong>ר' עקיבא אומר משמנין</strong> ביניהן. ובפירוש הדברים, אמר ר' חייא בר אבא אמר ר' יוחנן: הכהן נוטל את ה<strong>כחושה</strong> שביניהם. <strong>אמר ליה</strong> <small>[לו]</small> <strong>ר' חייא בר אבא לר' יוחנן: והא אנן</strong> <small>[והרי אנו]</small> <strong>"משמנין ביניהן" תנן</strong> <small>[שנינו],</small> ומשמעות הדבר — שמחלקים ביניהם את שוויים של שני הולדות! <strong>אמר ליה</strong> <small>[לו]:</small> <strong>עד דאכלת כפנייתא</strong> <small>[עד שאתה אכלת תמרים]</small> <strong>בבבל, תרגימנא מסיפא</strong> <small>[</small>אנו כבר תרגמנו, הסברנו, את הענין הזה <small>מסוף</small> המשנה],
 <strong>דקתני סיפא</strong> <small>[ששנינו בסוף]:</small> <strong>מת אחד מהן</strong> מהשנים שיצאו כאחד — <strong>ר' טרפון אומר: יחלוקו, ר' עקיבא אומר:</strong> הכהן, שהוא המוציא מחבירו — <strong>עליו</strong> מוטלת <strong>הראיה</strong> שזה שנותר בחיים הוא הבכור. <strong>ואי סלקא דעתך</strong> <small>[ואם עולה על דעתך]</small> ש<strong>"משמנין ביניהן"</strong> שאמר רבי עקיבא בתחילה, כוונתו <strong>דכי הדדי פליגי</strong> <small>[שחולקים זה עם זה]</small> — <strong>הכי נמי לפלגי גבי הדדי</strong> <small>[כך גם כן,</small> כשמת אחד מהם, שיחלקו זה עם זה]! <strong>אלא מאי</strong> <small>[מה]</small> פירוש <strong>"משמנין</strong> ביניהן" — <strong>שומן,</strong> מה שהאחד שמן מחבירו, <strong>יהא ביניהן,</strong> כלומר, ידונו עליו, <strong>דאמר ליה</strong> <small>[שאומר לו]</small> בעל הבית <strong>לכהן: אייתי</strong> <small>[הבא]</small> <strong>ראיה</strong> שהשמן <strong>בכור הוא, ושקיל</strong> <small>[וקח</small> אותו<small>].</small> והואיל ואין לו ראיה — יטול את הכחוש.
 <big>ג</big> עוד שנינו במשנה: <strong>והשני,</strong> שנשאר ביד הבעלים, ירעה עד שיסתאב (שיפול בו מום), ויישחט כדי לאוכלו. וחייב במתנות, שצריך הבעלים לתת לכהן זרוע לחיים וקיבה, כדין השוחט בהמת חולין. <strong>ור' יוסי פוטר.</strong> ושואלים: מאי טעמא <small>[מה הטעם]</small> של <strong>ר' מאיר,</strong> המחייב במתנות? <strong>אמר ר' יוחנן: הואיל וכהן בא עליו</strong> בטענה משני צדדין, דאמר ליה <small>[שאומר לו]:</small> <strong>אי</strong> <small>[אם]</small> <strong>בכור הוא</strong> — <strong>כוליה דידי</strong> <small>[כולו שלי]</small> <strong>הוא, אי</strong> <small>[אם]</small> <strong>לא בכור הוא</strong> — <strong>הב</strong> <small>[תן]</small> <strong>לי מתנות מיניה</strong> <small>[ממנו].</small>
 ושואלים: <strong>ור' יוסי מאי טעמא</strong> <small>[מה טעם]</small> הוא פוטרו מן המתנות? <strong>אמר רבא:</strong> במקרה זה <strong>עשו</strong> חכמים את <strong>שאינו זוכה כזוכה,</strong> וזכה הכהן מתחילה בבכור, <strong>ואף על גב דלא מטא לידיה</strong> <small>[ואף על פי שלא הגיע לידו]</small> של הכהן, נחשב הדבר <strong>כמאן דמטא לידיה</strong> <small>[כמי שהגיע לידו],</small> <strong>ו</strong>לאחר מכן <strong>זבניה</strong> <small>[מכר אותו]</small> <strong>לישראל במומיה</strong> <small>[במומו]</small> תחת זה שקיבל מידו. ונמצא שיש ביד הבעלים בכור שקנה מיד הכהן, שהוא פטור מן המתנות.
 <strong>אמר ר' אלעזר: הכל מודים בספק בכור</strong> המצוי ביד ישראל, במקרה <strong>שאין חליפין</strong> שלו מצויים <strong>ביד כהן,</strong> שלא קיבל הכהן ולד אחר תמורתו — <strong>שחייב במתנות.</strong>
 ושואלים: <strong>הכל מודים מאן</strong> <small>[מיהו],</small> <strong>ר' יוסי? פשיטא</strong> <small>[פשוט]</small> שכך הוא! הרי <strong>עד כאן לא קא פטר</strong> <small>[לא</small> שמענו ש<small>פוטר]</small> <strong>ר' יוסי התם</strong> <small>[שם]</small> במשנתנו את הספק מן המתנות <strong>אלא</strong> במקרה ש<strong>חליפין</strong> שלו <strong>ביד כהן,</strong> משום שאז ניתן לומר: <strong>עשו שאינו זוכה כזוכה, אבל</strong> אם <strong>אין חליפין ביד כהן</strong> — <strong>לא!</strong>
 ומשיבים: עדיין צריך הדבר להיאמר, שכן <strong>מהו דתימא</strong> <small>[שתאמר]:</small> <strong>טעמא</strong> <small>[הטעם]</small> של <strong>רבי יוסי</strong> אינו משום שעשו את הכהן כאילו זכה מתחילה בולד שביד הבעלים, אלא משום <strong>דקסבר</strong> <small>[שהוא סבור]</small> <strong>דאי מחייבת ליה</strong> <small>[שאם אתה מחייב אותו]</small> <strong>במתנות,</strong> ככל בהמת חולין — <strong>אתי ליה</strong> <small>[יבואו בו]</small> <strong>לידי גיזה ועבודה,</strong> ולא ינהגו בו דין ספק בכור, שאסור בגיזה ובעבודה. ונימוק זה שייך בכל ספק בכור, <strong>אף על גב</strong> <small>[אף על פי]</small> ש<strong>אין חליפין</strong> שלו <strong>ביד כהן.</strong> לכן <strong>קא משמע לן</strong> <small>[משמיע לנו]</small> ר' אלעזר שרק במקום שקיבל הכהן את חליפיו, פטור הספק שביד ישראל ממתנות.
  ושואלים:  <strong>ומי מצית אמרת הכי</strong> <small>[והאם יכול היית לומר,</small> לפרש <small>כך],</small> שזהו טעמו של ר' יוסי? <strong>והתני סיפא</strong> <small>[והרי</small> הוא <small>שונה בסוף,</small> במשנה להלן<small>],</small> <strong>שהיה ר' יוסי אומר:</strong>
## דף יח:
 <strong>כל שחליפיו ביד כהן פטור מן המתנות, ור' מאיר מחייב.</strong> ונדייק: דווקא משום ש<strong>חליפין ביד כהן</strong> — <strong>אין</strong> <small>[כן],</small> פטור מן המתנות, אבל אם <strong>אין חליפין ביד כהן</strong> — <strong>לא!</strong>
 ומשיבים: <strong>מהו דתימא</strong> <small>[שתאמר],</small> יכול היית לומר כי <strong>ר' יוסי</strong> אינו אומר כן משום שזו דעתו, אלא <strong>לדבריו</strong> של <strong>ר' מאיר קאמר ליה</strong> <small>[הוא אומר לו],</small> וכך הוא אומר: <strong>לדידי</strong> <small>[לשיטתי]</small> <strong>אפילו אין חליפין ביד כהן</strong> פטור מן המתנות, וטעם הדבר, משום <strong>דאי מחייבת ליה</strong> <small>[שאם אתה מחייב אותו]</small> <strong>במתנות אתי ליה</strong> <small>[יבואו בו]</small> <strong>לידי גיזה ועבודה.</strong> אבל גם <strong>לדידך</strong> <small>[לשיטתך]</small> שאתה מחייב במתנות, ואינך חושש לכך — <strong>אודי לי מיהא היכא</strong> <small>[הודה לי על כל פנים במקום]</small> ש<strong>חליפין ביד כהן</strong> שפטור מן המתנות, מטעם ש<strong>עשו שאינו זוכה כזוכה! ואמר ליה</strong> <small>[לו]</small> <strong>ר' מאיר: לא,</strong> אין אני מסכים לכך, אלא בכל מקרה חייב במתנות. ומשום שניתן היה לפרש כך את הדבר, אמר ר' אלעזר שטעמו של ר' יוסי הוא רק משום שחליפיו ביד כהן, ובמקום שלא שייך טעם זה — חייב במתנות.
 <big>א</big> <strong>ו</strong>עוד בענין זה <strong>אמר רב פפא: הכל מודים בספק מעשר</strong> בהמה <strong>שפטור מן המתנות,</strong> כדין מעשר ודאי. ושואלים: <strong>הכל מודים מאן</strong> <small>[מיהו],</small> <strong>ר' מאיר? פשיטא</strong> <small>[פשוט]</small> שכך הוא, ולא הוצרך כלל להיאמר הדבר, שהרי <strong>עד כאן לא</strong> שמענו כי <strong>קמחייב</strong> <small>[מחייב]</small> <strong>ר' מאיר התם</strong> <small>[שם,</small> במשנה שלנו<small>]</small> במתנות, <strong>אלא בספק בכור,</strong> <strong>הואיל ובא עליו</strong> ה<strong>כהן משני צדדין,</strong> שאם בכור — הוא כולו של כהן, ואם חולין — מתנותיו שלו. <strong>אבל ספק מעשר,</strong> שאם מעשר הוא — אין הכהן זכאי בו, אלא הוא של הבעלים — <strong>לא,</strong> אין הכהן יכול להוציא מידו את המתנות מספק!
  ומשיבים: מכל מקום הוצרך רב פפא לומר כן,  <strong>מהו דתימא</strong> <small>[שתאמר,</small> יכול היית לומר<small>]:</small> <strong>טעמא</strong> <small>[הטעם]</small> של <strong>ר' מאיר,</strong> שמחייב ספק בכור במתנות, אינו משום שהכהן זכאי להן על פי דין, אלא כדי ש<strong>לא תשתכח תורת מתנות</strong> מן החולין, ואם כן, <strong>אפילו</strong> ב<strong>ספק מעשר נמי</strong> <small>[גם כן]</small> הריהו מחייב, על כן <strong>קא משמע לן</strong> <small>[משמיע לנו]</small> רב פפא שלא.
  ומקשים:  <strong>ומי מצית אמרת הכי</strong> <small>[והאם יכול היית לומר כך]</small> שזהו טעמו של ר' מאיר, כדי שלא תשכח תורת מתנות, ולא משום שיש לכהן טענה משני צדדים? <strong>והקתני סיפא</strong> <small>[והרי שנינו בסוף,</small> במשנה להלן], <strong>שהיה ר' יוסי אומר: כל</strong> ספק בכור <strong>שחליפיו ביד כהן פטור מן המתנות.</strong> ואין הכהן יכול לטעון שאם בכור הוא כולו שלו, משום שנחשב כאילו כבר זכה בו הכהן, ומכרו לו. <strong>ור' מאיר מחייב.</strong> ומשמע, שר' מאיר מחייב משום שאינו מקבל את טענתו של ר' יוסי, שעשו את הכהן כזוכה בבכור, ולדעתו יש לכהן טענה משני צדדים!
  ודוחים:  <strong>מהו דתימא</strong> <small>[שתאמר,</small> יכול היית לומר<small>]:</small> <strong>ר' מאיר</strong> — <strong>אפילו</strong> ב<strong>ספק מעשר מחייב</strong> במתנות, למרות שאין הכהן בא עליו משני צדדים, וטעמו — כדי שלא תישכח תורת מתנות. והא דמיפלגי <small>[וזה שהם חלוקים</small> במשנה<small>]</small> <strong>ב</strong>ספק בכור ש<strong>חליפין</strong> שלו ביד הכהן, הרי זה כדי <strong>להודיעך כחו</strong> של <strong>רבי יוסי, דפטר אפילו היכא</strong> <small>[ש</small>הוא <small>פוטר אפילו במקום]</small> ש<strong>כהן בא עליו משני צדדין,</strong> ואין ללמוד מכאן על דעת ר' מאיר, לכך <strong>קא משמע לן</strong> <small>[משמיע לנו]</small> רב פפא שר' מאיר פוטר ספק מעשר מן המתנות.
 <big>ב</big> שנינו במשנה: <strong>מת אחד מהן,</strong> משני ולדות שספק איזה מהם הוא הבכור, <strong>ר' טרפון אומר: יחלוקו</strong> ביניהם את החי. ושואלים: <strong>אמאי</strong> <small>[מדוע]</small> <strong>יחלוקו?</strong> והרי לשיטת ר' טרפון בתחילת המשנה, הכהן נוטל את היפה והשמן שביניהם. ולפיכך, <strong>ניחזי</strong> <small>[נראה],</small> <strong>אי</strong> <small>[אם] ה</small><strong>שמן</strong> שביניהם <strong>מית</strong> <small>[מת]</small> — הרי של ה<strong>כהן הוא,</strong> <strong>והאי דאיכא</strong> <small>[וזה שישנו,</small> החי<small>]</small> הוא של <strong>בעל הבית; ואי</strong> <small>[ואם]</small> <strong>כחוש מית</strong> <small>[מת]</small> — זה של <strong>בעל הבית מית</strong> <small>[מת],</small> <strong>והאי דאיכא</strong> <small>[וזה שישנו]</small> של <strong>כהן הוא! אמר ר' אמי: חזר בו ר' טרפון</strong> מדבריו בתחילת המשנה, ולדעתו בכל מקרה יחלקו הבעלים והכהן בוולדות.
 ועוד שנינו, <strong>ר' עקיבא אומר:</strong> אם מת אחד מהם — הכהן שהוא <strong>המוציא מחבירו</strong> — <strong>עליו</strong> מוטלת חובת <strong>הראיה</strong> שהחי הוא הבכור, ולכן הוא נשאר ביד הבעלים. <strong>אמר ר' חייא: משל</strong> להסביר את טעמו של <strong>ר' טרפון</strong> האומר כי יחלוקו, <strong>למה הדבר דומה? לשנים שהפקידו</strong> כל אחד מהם כבש אצל אותו <strong>רועה,</strong> ומת אחד מהם, ואין ידוע של מי היה, שהדין הוא <strong>שמניח</strong> ה<strong>רועה ביניהם</strong> את החי, <strong>ומסתלק.</strong> ובמקרה מעין זה מדובר כאן, שהחי אינו ברשותו של אף אחד מהם, ולכן סובר ר' טרפון שיחלוקו.
 <strong>ומשל</strong> להסביר את דבריו של <strong>רבי עקיבא, למה הדבר דומה? לאחד שהפקיד</strong> כבש <strong>אצל בעל הבית,</strong> ונתערב בכבש של בעל הבית, ומת אחד מן הכבשים, וכל אחד מהם אומר ששל האחר מת. <strong>ש</strong>הואיל והחי מצוי ברשותו של בעל הבית — המפקיד, שהוא <strong>המוציא מחבירו</strong> — <strong>עליו הראיה.</strong> ובמקרה מעין זה מדובר כאן, שהולד החי נמצא ברשותו של בעל הבית, ולכן על הכהן להביא ראיה שהחי הוא הבכור.
  ותמהים:  <strong>אלא</strong> הואיל וכל אחד מהם עוסק במציאות שונה, אם כן <strong>במאי פליגי</strong> <small>[במה הם חלוקים]?</small> וכי <strong>ר' עקיבא פליג</strong> <small>[חולק]</small> <strong>בשנים שהפקידו אצל רועה,</strong> ואינו מודה <strong>שמניח רועה ומסתלק? ו</strong>כי <strong>ר' טרפון פליג</strong> <small>[חולק]</small> <strong>באחד שהפקיד אצל בעל הבית,</strong> ואינו סבור שבמקרה כזה המוציא מחבירו עליו הראיה? <strong>אמר רבא ואיתימא</strong> <small>[ויש אומרים]</small> שאמר זאת <strong>רב פפא: הכל מודים בשנים שהפקידו אצל רועה</strong> — <strong>שמניח רועה ביניהם ומסתלק,
   
  ובאחד שהפקיד אצל בעל הבית</strong> — <strong>שהמוציא מחבירו עליו הראיה.</strong>
 <strong>לא נחלקו</strong> במשנתנו <strong>אלא</strong> במקרה שאותו ספק בכור נמצא <strong>בחצר בעל הבית, ורועה</strong> בהמות בעל הבית הוא <strong>כהן</strong> שבעל הבית רגיל לתת לו את הבכורות, ונחלקו לאיזה מקרה יש לדמות אותו. <strong>ר' טרפון סבר</strong> <small>[סבור]:</small> בעל הבית <strong>אקנויי קא מקני ליה</strong> <small>[מקנה הוא לו</small> לרועה הכהן] מקום <strong>בחצירו,</strong> כדי שיזכה אגב מקום זה בבכורות שייוולדו בעדרו, <strong>ו</strong>הוא משום ש<strong>ניחא ליה דליתעביד מצוה</strong> <small>[נוח לו שתיעשה מצוה]</small> באופן זה. <strong>ו</strong>הואיל ויש לשניהם רשות בחצר, ואינה שייכת לאחד מהם באופן בלעדי, <strong>הוה ליה</strong> <small>[הריהו]</small> <strong>כשנים שהפקידו אצל רועה, שמניח רועה ביניהן</strong> את הכבש החי <strong>ומסתלק,</strong> ולפיכך הם חולקים אותו ביניהם.
 <strong>ור' עקיבא סבר</strong> <small>[סבור]:</small> <strong>כיון דאית ליה פסידא</strong> <small>[ש</small>במקרה זה <small>יש לו</small> לבעל הבית <small>הפסד</small> בכך<small>]</small> — <strong>לא מקני ליה מידעם</strong> <small>[איננו מקנה לו</small> לרועה <small>כלום]</small> בחצירו, <strong>ו</strong>לפיכך, <strong>הוה ליה</strong> <small>[הרי זה]</small> נדון <strong>כאחד שהפקיד</strong> כבש <strong>אצל בעל הבית,</strong> ומת אחד מן הכבשים — <strong>שהמוציא מחבירו עליו הראיה.</strong>
 <big>ג משנה</big> <strong>שתי רחיליו</strong> של אדם שעדיין <strong>לא ביכרו וילדו שני זכרים</strong> ונתערבו — <strong>שניהם</strong> יינתנו <strong>לכהן,</strong> מפני שכל אחד הוא בכור לאמו. ילדו <strong>זכר ונקבה</strong> — <strong>הזכר לכהן,</strong> שהרי הוא ודאי בכור. ילדו <strong>שני זכרים ונקבה</strong> — <strong>אחד</strong> הזכרים <strong>לו ואחד לכהן,</strong> שהרי אחד הזכרים הוא ודאי בכור. וכיצד יחלקו ביניהם את הזכרים? <strong>ר' טרפון אומר: הכהן בורר לו את היפה, ר' עקיבא אומר: משמנין ביניהן. והשני,</strong> שביד הבעלים, שספק בכור הוא — <strong>ירעה עד שיסתאב,</strong> עד שיפול בו מום, ואז יהיה מותר לשוחטו.
 <strong>ו</strong>כשיישחט <strong>חייב במתנות,</strong> לתת זרוע לחיים וקיבה לכהן, כדין בהמת חולין. <strong>ר' יוסי פוטר</strong> מהמתנות. <strong>מת אחד מהן,</strong> מה יעשו בחי? <strong>ר' טרפון אומר: יחלוקו</strong> בו. <strong>ר' עקיבא אומר:</strong> הבעלים הוא המחזיק ברשותו את החי, והכהן <strong>המוציא מחבירו — עליו</strong> מוטלת חובת <strong>הראיה.</strong> ילדו שתי הרחלים <strong>שתי נקבות וזכר או שני זכרים ושתי נקבות</strong> — <strong>אין כאן לכהן כלום,</strong> מספק שמא שתי הרחלים ילדו נקבות בתחילה.
  היו לאדם שתי רחלים, <strong>אחת</strong> מהן כבר <strong>ביכרה, ואחת</strong> עדיין <strong>לא ביכרה, וילדה</strong> (ילדו) <strong>שני זכרים,</strong> ויש כאן בכור ודאי, אלא שאין אנו יודעים מהו — זכר <strong>אחד</strong> נשאר לו לבעלים <strong>ואחד</strong> ניתן <strong>לכהן.</strong> וכיצד חולקים? <strong>ר' טרפון אומר: הכהן בורר</strong> ונוטל <strong>את היפה</strong> שביניהן, <strong>ר' עקיבא אומר: משמנין ביניהן, והשני ירעה עד שיסתאב</strong>
 <strong>וחייב במתנות</strong> כדין בהמת חולין. <strong>ר' יוסי פוטר</strong> מהמתנות. וטעמו, <strong>שר' יוסי אומר: כל</strong> ספק בכור הנמצא ביד הבעלים, <strong>שחליפיו</strong> נמצאים <strong>ביד כהן</strong> — <strong>פטור מן המתנות. ור' מאיר מחייב</strong> במתנות. <strong>מת אחד מהן,</strong> מה יעשו בחי? <strong>ר' טרפון אומר: יחלוקו. ר' עקיבא אומר: המוציא מחבירו עליו הראיה.</strong> ילדו <strong>זכר ונקבה</strong> — <strong>אין כאן לכהן כלום,</strong> מספק, שמא זו שכבר ביכרה ילדה את הזכר, וזו שלא ביכרה ילדה את הנקבה, ואין כאן כלל בכור.
 <big>ד גמרא</big> במשנה הקודמת ובמשנה זו הובאה שלש פעמים מחלוקת ר' טרפון ור' עקיבא בענין שני ולדות שאחד מהם בכור, ונתערבו, שלדעת ר' טרפון, הבריא שביניהם הוא זה שיצא ראשון, ולכן הכהן נוטלו, ולדעת ר' עקיבא הכהן נוטל את הכחוש, משום שהמוציא מחבירו עליו הראיה. ומסבירים: <strong>צריכא</strong> <small>[צריך]</small> שייאמרו כל המחלוקות הללו, למרות שהם נראות זהות, <strong>דאי אשמועינן קמייתא</strong> <small>[שאם</small> היה <small>משמיע לנו את הראשונה],</small> ברחל שילדה שני זכרים, היינו אומרים: <strong>בההיא קאמר</strong> <small>[אומר]</small> <strong>ר' עקיבא</strong> שאין הכהן נוטל את היפה, משום <strong>דתרי מחדא</strong> <small>[ששניים,</small> שני זכרים נולדו מרחל אחת], והעובדה שאחד מהם יפה יותר אינה מוכיחה שהוא יצא תחילה.
 <strong>אבל</strong> שתי <strong>רחיליו שלא ביכרו,</strong> וילדו שני זכרים ונקבה, דתרי מחדא וחד מחדא <small>[ששניים</small> נולדו <small>מאחת ואחד מאחת]</small> — <strong>אימא מודי ליה</strong> <small>[אמור שמודה לו]</small> <strong>לר' טרפון</strong> שהכהן נוטל את היפה, משום <strong>דהך דילידא חד שביח טפי</strong> <small>[שזו שילדה אחד</small> בוודאי ילדה ולד משובח יותר] מזו שילדה שניים.
 <strong>ואי אשמועינן הא</strong> <small>[ואם היה משמיע לנו</small> גם את <small>זו],</small> בשתי רחליו שלא ביכרו, עדיין הייתי אומר: <strong>בהא קאמר</strong> <small>[בזו אומר]</small> <strong>ר' עקיבא</strong> שאין טיבו של הולד מהוה ראיה, משום <strong>דתרוייהו</strong> <small>[ששתיהן]</small> <strong>לא ביכרו, אבל אחת ביכרה ואחת שלא ביכרה וילדו שני זכרים</strong> — <strong>אימא מודי ליה</strong> <small>[אמור שמודה לו]</small> <strong>לר' טרפון</strong> שהכהן נוטל את היפה,
## דף יט.
 <strong>דהך דלא ביכרה שביח טפי</strong> <small>[</small>שהולד <small>של זו שלא ביכרה משובח יותר],</small> על כן <strong>צריכא</strong> <small>[צריך]</small> הדבר להיאמר בכל המקרים.
 <big>א משנה</big> <strong>יוצא דופן</strong> שלא נולד בלידה רגילה, דרך פתח הרחם, אלא שחתכו את דופן רחם אימו והוציאוהו, <strong>והבא אחריו</strong> שנולד בלידה רגילה, <strong>ר' טרפון אומר:</strong> בכל אחד מהם יש ספק שמא הוא בכור, ולפיכך <strong>שניהם ירעו עד שיסתאבו,</strong> כלומר, עד שיפול בהם מום, ואולם אינם ניתנים לכהן, שאינו יכול להוציא ממון מבעליו במקרה של ספק. <strong>ו</strong>לכן <strong>יאכלו במומן</strong> (כשיפול בהם מום) <strong>לבעלים. ר' עקיבא אומר: שניהן אינן בכור, הראשון</strong> — <strong>מפני שאינו "פטר רחם",</strong> שאינו הולד שפטר (פתח) את הרחם תחילה, <strong>והשני</strong> — <strong>מפני שקדמו אחר,</strong> שאינו הראשון שנולד לאמו.
 <big>ב גמרא</big> על מחלוקת ר' טרפון ור' עקיבא במשנתנו, מבררים: <strong>במאי קמיפלגי</strong> <small>[במה הם חלוקים]?</small> <strong>ר' טרפון מספקא ליה</strong> <small>[מסופק לו]</small> לגבי <strong>בכור לדבר אחד,</strong> שנולד ראשון אבל לא דרך פתח הרחם, או שפתח תחילה את הרחם למרות שאינו הראשון ללידה, <strong>אי הוי</strong> <small>[אם הוא</small> נחשב<small>]</small> <strong>בכור אי לא הוי</strong> <small>[אם איננו]</small> <strong>בכור. ור' עקיבא פשיטא ליה</strong> <small>[פשוט לו]</small> ש<strong>בכור לדבר אחד לא הוי</strong> <small>[איננו]</small> <strong>בכור.</strong>
 ובענין זה <strong>תנו רבנן</strong> <small>[שנו חכמים]</small> בביאור המידות שהתורה נדרשת בהן: המידה <strong>מכלל הצריך לפרט ומפרט הצריך לכלל, כיצד?</strong> נאמר: <strong>"קדש לי כל בכור"</strong> (שמות יג, ב), <strong>יכול</strong> לשון "כל" <strong>אפילו נקבה במשמע?
 ד  
 תלמוד לומר:</strong> "כל הבכור אשר יולד בבקרך ובצאנך ה<strong>זכר"</strong> (דברים טו, יט), ויש לשאול:
 <strong>אי</strong> (אם) <strong>"זכר", יכול</strong> כל זכר שנולד ראשון הריהו בכור, <strong>אפילו יצתה</strong> (יצאה) <strong>נקבה לפניו? תלמוד לומר: "פטר רחם"</strong> (שמות יג, ב), כלומר, דווקא זכר שיצא ראשון דרך פתח הרחם. ויש לשאול: <strong>אי</strong> (אם) <strong>פטר רחם, יכול</strong> כל זכר שיצא ראשון דרך פתח הרחם, <strong>אפילו יצא אחר יוצא דופן? תלמוד לומר: "בכור".</strong> ודנים בברייתא זו.
 <strong>אמר ליה</strong> <small>[לו]</small> <strong>רב שרביא לאביי: רישא</strong> <small>[בתחילה]</small> ששנינו: יכול אפילו יצאה נקבה לפניו? תלמוד לומר "פטר רחם", <strong>לא קנסיב לה תלמודא</strong> <small>[לוקח,</small> משתמש <small>הלימוד,</small> הברייתא<small>]</small> במילה <strong>"בכור"</strong> (תלמוד לומר "בכור") ללמדנו שאין הוא נחשב בכור, <strong>אלמא</strong> <small>[מכאן]</small> שהתנא מניח ש<strong>בכור לדבר אחד</strong> כגון שהוא ראשון לזכרים, ולא לוולדות, הוי <small>[הריהו]</small> קרוי <strong>"בכור".</strong> ואילו <strong>סיפא</strong> <small>[בסוף],</small> כשהוא שואל: יכול אפילו יצא אחר יוצא דופן? <strong>קנסיב לה תלמודא</strong> <small>[לוקח</small> <small>הלימוד]</small> את המלה <strong>"בכור",</strong> ללמדנו שאין די במה שהוא "פטר רחם" אלא אם נולד ראשון. <strong>אלמא</strong> <small>[מכאן]</small> שהוא מניח ש<strong>בכור לדבר אחד לא הוי</strong> <small>[נחשב]</small> <strong>בכור.</strong> ואם כן יש לכאורה סתירה בין שני חלקי הברייתא!
 <strong>אמר ליה</strong> <small>[לו]</small> אביי: <strong>לעולם בכור לדבר אחד לא הוי</strong> <small>[אינו קרוי]</small> <strong>בכור, ורישא הכי קאמר</strong> <small>[ובהתחלה כך הוא אומר]:</small> <strong>אי</strong> (אם) <strong>זכר, יכול</strong> כל זכר ו<strong>אפילו יוצא דופן? תלמוד לומר: "פטר רחם".</strong> ואין הברייתא עוסקת בנולד אחר נקבה.
 <strong>רבינא אמר: לעולם בכור לדבר אחד הוי</strong> <small>[הריהו]</small> <strong>בכור, וסיפא</strong> <small>[ובסוף]</small> שהוא למד מ"בכור" שהנולד אחר יוצא דופן אינו בכור — אינו למד ממשמעות המלה "בכור", אלא מייתור הכתובים, <strong>הכי קאמר</strong> <small>[</small>וכך הוא אומר]: <strong>אי סלקא דעתך</strong> <small>[אם עולה על דעתך</small> לומר<small>]</small> שזה ש<strong>יצא אחר יוצא דופן</strong> הריהו קדוש בבכורה, אם כן <strong>"בכור" דכתב רחמנא</strong> <small>[שכתבה התורה]</small> <strong>למה לי?</strong>
## דף יט:
 <strong>אי למעוטי היכא דיצתה</strong> <small>[אם למעט במקום שיצאה]</small> <strong>נקבה לפניו</strong> — <strong>מ"פטר רחם" נפקא</strong> <small>[יוצא</small> הדבר<small>]!</small> <strong>אלא שמע מינה</strong> <small>[למד מכאן]:</small> <strong>"בכור"</strong> — <strong>למעוטי היכא</strong> <small>[למעט במקום]</small> ש<strong>יוצא אחר יוצא דופן.</strong>
 <strong>אמר ליה</strong> <small>[לו]</small> <strong>רב אחא מדפתי לרבינא: אי סלקא דעתך</strong> <small>[אם עולה על דעתך]</small> כפי שאמרת, ש<strong>בכור לדבר אחד הוי</strong> <small>[הריהו]</small> <strong>בכור, תינח</strong> <small>[נניח,</small> מובן הדבר<small>]</small> אם היה התנא למד <strong>היכא</strong> <small>[במקום]</small> ש<strong>יוצא</strong> תחילה <strong>זכר יוצא דופן, ו</strong>אחריו יצא <strong>זכר</strong> <strong>דרך רחם</strong> — <strong>דלא</strong> <small>[שאין</small> הוא<small>]</small> <strong>קדוש</strong> בבכורה, <strong>דאימעוט ליה</strong> <small>[שנתמעט לו]</small> מקרה זה מ"בכור", משום ש<strong>בכור לרחמים</strong> (לרחם) <strong>איכא</strong> <small>[יש</small> כאן<small>],</small> אבל <strong>בכור לזכרים</strong> <strong>ליכא</strong> <small>[אין</small> כאן<small>],</small> שנולד זכר לפניו.
 <strong>אלא היכא</strong> <small>[במקום]</small> ש<strong>יצתה נקבה דרך דופן ו</strong>אחריה יצא <strong>זכר דרך רחם</strong> — <strong>ליקדש</strong> <small>[שיקדש]</small> זכר זה בבכורה, <strong>דהא איכא</strong> <small>[שהרי יש</small> כאן<small>]</small> <strong>בכור לזכרים ובכור לרחם! אלא מחוורתא</strong> <small>[מחוור,</small> ברור הדבר<small>]</small> <strong>כ</strong>דברי <strong>אביי,</strong> שבכור לדבר אחד אינו קרוי "בכור".
 
 <big>א משנה</big> <strong>הלוקח</strong> (הקונה) <strong>בהמה מן הגוי, ואינו יודע אם ביכרה,</strong> כלומר, אם כבר ילדה ונפטרה מן הבכורה, או <strong>אם לא ביכרה,</strong> ומשבאה לרשותו ילדה זכר. ר' ישמעאל אומר: אם היתה <strong>עז</strong> זו <strong>בת שנתה</strong> (בתוך שנתה הראשונה) כשילדה אצלו — הולד <strong>ודאי לכהן,</strong> שוודאי לא ילדה קודם לכן. <strong>מכאן ואילך,</strong> אם ילדה בגיל מבוגר יותר — הרי זה <strong>ספק.</strong> אם קנה <strong>רחל</strong> וילדה אצלו אפילו <strong>בת שתים</strong> (בשנתה השניה) — הולד <strong>ודאי לכהן, מכאן ואילך</strong> — <strong>ספק. פרה וחמור</strong> עד <strong>בנות שלש</strong> — <strong>ודאי לכהן, מכאן ואילך</strong> — <strong>ספק.</strong>
 <strong>אמר לו ר' עקיבא: אילו בוולד בלבד הבהמה נפטרת</strong> מן הבכורה, הייתי אומר <strong>כדבריך,</strong> שאין עז יולדת ולד גמור וחוזרת ויולדת עד סוף שנתה הראשונה. אלא אמרו חכמים: סימן הוולד בבהמה דקה — <strong>טינוף,</strong> שיוצא מרחמה כעין לכלוך מן הרחם, ובזה היא נפטרת מן הבכורה, <strong>ובגסה</strong> — כשיצאה <strong>שיליא</strong> שהעובר מצוי בתוכה, <strong>ובאשה</strong> — <strong>שפיר</strong> (עובר) או <strong>שיליא.</strong> וסימנים אלו יכולים להופיע לאחר שהרתה זמן קצר והפילה.
  אלא <strong>זה הכלל: כל שידוע ש</strong>כבר <strong>ביכרה</strong> קודם לכן — <strong>אין כאן לכהן כלום, וכל</strong> שידוע <strong>ש</strong>עדיין <strong>לא ביכרה</strong> — <strong>הרי זה לכהן, ואם ספק</strong> הוא — <strong>יאכל במומו לבעלים.</strong>
 <big>ב גמרא</big> שנינו במשנה כי לדעת ר' ישמעאל, הקונה עז וילדה אצלו בתוך שנתה הראשונה — בוודאי לא ילדה קודם לכן, והוא ודאי בכור. מכאן ואילך — הרי זה ספק בכור. ושואלים: <strong>מיכן ואילך</strong> <strong>אמאי</strong> <small>[מדוע]</small> <strong>ספק</strong> הוא? <strong>הלך</strong> (לך) <strong>אחר רוב בהמות, ורוב בהמות מתעברות ויולדות</strong> כבר <strong>בתוך שנתן</strong> הראשונה <strong>נינהו</strong> <small>[הן],</small> <strong>והא ודאי מילד אוליד</strong> <small>[וזו,</small> איפוא, ודאי ילדה] ברשות הגוי, ופטורה! <strong>לימא</strong> <small>[האם לומר]</small> כי <strong>ר' ישמעאל כ</strong>שיטת <strong>ר' מאיר סבירא ליה</strong> <small>[סבור הוא],</small> <strong>דחייש למיעוטא</strong> <small>[שחושש למיעוט],</small> ואינו הולך אחר הרוב?
  ודוחים:  <strong>אפילו תימא רבנן</strong> <small>[תאמר</small> שהוא כשיטת חכמים] שאין חוששים למיעוט, <strong>כי אזלי בתר רובא</strong> <small>[כאשר הולכים</small> חכמים <small>אחר הרוב]</small> הרי זה <strong>ברובא דאיתיה קמן</strong> <small>[ברוב שישנו לפנינו],</small> <strong>כגון</strong> שמצא חתיכת בשר במקום בו יש <strong>תשע חנויות</strong> שמוכרות בשר כשר ועוד חנות אחת של טריפה, שמותר לאכול את הבשר, <strong>ו</strong>כן ב<strong>סנהדרין</strong> שמכריעים את הדין לפי דעת רוב הדיינים המצויים לפנינו, <strong>אבל רובא דליתיה קמן</strong> <small>[רוב שאיננו לפנינו],</small> אלא שאנו יודעים על מציאותו באופן כללי, כגון שרוב בהמות יולדות בתוך שנתן — <strong>לא אזלי רבנן בתר רובא</strong> <small>[אין הולכים חכמים אחר הרוב].</small>
 ומקשים: <strong>והא</strong> <small>[והרי]</small> בענין <strong>קטן וקטנה, דרובא דליתיה קמן</strong> <small>[ש</small>הוא <small>רוב שאינו לפנינו],</small> <strong>וקאזלי רבנן בתר רובא</strong> <small>[והולכים החכמים אחר הרוב]!</small> <strong>דתנן</strong> <small>[ששנינו</small> בברייתא<small>]:</small> <strong>קטן וקטנה</strong> לפני בגרותם <strong>לא חולצין ולא מייבמין,</strong> שאם מת אחיו של הקטן בלא זרע — אינו מייבם את אלמנתו (אפילו היתה גדולה) ואינה חולצת נעלו כאשר אינו מייבם. וכן אם היתה האלמנה קטנה — אינה מתייבמת ואינה חולצת (אפילו לגדול), אלו <strong>דברי ר' מאיר. אמרו לו</strong> חכמים: <strong>יפה אמרת שאין חולצין</strong>, משום ש<strong>"איש" כתוב בפרשה</strong> ("ואם לא יחפוץ האיש לקחת את יבמתו". דברים כה, ז) ולא קטן, <strong>ומקשינן</strong> <small>[ומקישים,</small> משווים <small>אנו]</small> <strong>אשה</strong> שנזכרה בפסוק זה <strong>לאיש,</strong> ולכן אין חולצים לקטנה. 
 אבל <strong>מה טעם אין מייבמין? אמר להם:</strong> ב<strong>קטן</strong> — יש לחשוש <strong>שמא</strong> כשיגדל <strong>ימצא סריס,</strong> וכן <strong>קטנה</strong> — <strong>שמא תמצא איילונית,</strong> שאינה מסוגלת להוליד, ואלו אין בהם מצות יבום, מפני שאין מצוה זו קיימת אלא במי שיכול להוליד, <strong>ונמצאו פוגעין בערוה,</strong> שהרי אשת אחיו אסורה על האדם, שלא במקום ייבום.
 <strong>ורבנן</strong> <small>[וחכמים]</small> המתירים לייבם, מה הם אומרים? <strong>זיל בתר רובא</strong> <small>[לך אחר רוב]</small> ה<strong>קטנים, ורוב קטנים לאו</strong> <small>[לא]</small> <strong>סריסים נינהו</strong> <small>[הם],</small> וכן <strong>זיל בתר</strong> <small>[לך אחר]</small> רוב <strong>קטנות, ורוב קטנות לאו</strong> <small>[לא]</small> <strong>איילונית נינהו</strong> <small>[הן].</small> הרי שחכמים הולכים אחר הרוב, גם כשאינו מצוי לפנינו!
 <strong>אלא אמר רבא:</strong>
## דף כ.
 <strong>מחוורתא</strong> <small>[מחוור</small> הדבר<small>]</small> ש<strong>ר' ישמעאל כר' מאיר סבירא ליה</strong> <small>[סבור הוא],</small> <strong>דחייש למיעוטא</strong> <small>[שחושש למיעוט].</small> ולכן הקונה עז מן הגוי לאחר שנתה הראשונה, וילדה — הרי זה ספק בכור, שמא היא מן המיעוט שאינן יולדות בתוך שנתן.
 <strong>רבינא אמר:</strong> יש להסביר את דברי ר' ישמעאל אפילו תימא <small>[תאמר]</small> שהוא סבור כשיטת <strong>רבנן</strong> <small>[חכמים],</small> ההולכים אחר הרוב ואינם חוששים למיעוט. שכן, <strong>כי אזלי רבנן בתר רובא</strong> <small>[כאשר הולכים חכמים אחר הרוב]</small> הרי זה <strong>ברובא דלא תלי</strong> <small>[ברוב שלא תלוי]</small> <strong>במעשה,</strong> אלא שכך הוא טבעם של דברים, <strong>אבל רובא דתלי</strong> <small>[רוב שתלוי]</small> <strong>במעשה</strong> — <strong>לא,</strong> וכאן שהדבר תלוי בשאלה האם הבהמה נרבעה על ידי זכר — אין הולכים אחר הרוב.
 <big>א</big> הדיון שבמשנתנו הובא באופן מפורט יותר בברייתא. וכך <strong>תנו רבנן</strong> <small>[שנו חכמים]:</small> הלוקח מן הגוי <strong>עז,</strong> וילדה זכר כשהיא <strong>בת שנתה</strong> הראשונה — הולד <strong>ודאי לכהן,</strong> מפני שודאי לא ילדה קודם לכן. אם ילדה <strong>מיכן ולהלן,</strong> לאחר שמלאה לה שנה — <strong>ספק.</strong> וכן קנה <strong>רחל</strong> וילדה זכר <strong>בת שתים</strong> (בשנתה השניה) — <strong>ודאי לכהן,</strong> ילדה <strong>מיכן ולהלן</strong> — <strong>ספק.</strong> קנה <strong>פרה</strong> וילדה זכר <strong>בת שלש</strong> (בשנתה השלישית) — <strong>ודאי לכהן,</strong> ילדה <strong>מיכן ולהלן</strong> — <strong>ספק. חמורה</strong> — דינה <strong>כפרה. ר' יוסי בר' יהודה אומר: חמורה בת ארבע שנים. עד כאן דברי ר' ישמעאל.</strong>
 ו<strong>כשנאמרו דברים</strong> אלו <strong>לפני ר' יהושע, אמר להן, צאו אמרו לו לר' ישמעאל: טעית! אילו בוולד בלבד הבהמה נפטרת</strong> — <strong>היה כדבריך,</strong> שאין עז יולדת ולד גמור וחוזרת ויולדת בשנתה הראשונה. <strong>אלא</strong> שאמרו חכמים: <strong>סימן הוולד בבהמה דקה</strong> — <strong>טינוף,</strong> מעין לכלוך שיצא מרחמה, <strong>ובגסה</strong> — <strong>שליא, ובאשה</strong> — <strong>שפיר ושליא.</strong>
 והוסיף ר' יהושע: זה מה שלימדוני חכמים, <strong>ו</strong>אולם <strong>אני אין אני אומר כן, אלא</strong> לדעתי: <strong>עז שטינפה בת ששה</strong> חדשים — <strong>יולדת</strong> עוד פעם <strong>בתוך שנתה, רחל שטינפה בת שנתה</strong> — <strong>יולדת בתוך שתים. אמר ר' עקיבא: אני לא באתי לידי מדה זו,</strong> כלומר, איני יכול לדון באופן זה, <strong>אלא: כל שידוע ש</strong>כבר <strong>ביכרה</strong> קודם לכן — <strong>אין כאן לכהן כלום, וכל שלא ביכרה</strong> — <strong>הרי זו לכהן,</strong> ואם היה זה <strong>ספק</strong> — <strong>יאכל במומו לבעלים.</strong> ודנים בפרטי הברייתא.
  ותחילה שואלים: <strong>במאי קמיפלגי</strong> <small>[במה חלוקים]</small> <strong>ר' ישמעאל ור' יהושע? לימא</strong> <small>[האם לומר]</small> כי מדובר במקרה שיצא ממנה טינוף, ו<strong>ב</strong>שאלה אם <strong>טינוף פוטר</strong> מן הבכורה <strong>קמיפלגי</strong> <small>[חלוקים הם],</small> <strong>ר' ישמעאל סבר</strong> <small>[סבור]</small> כי <strong>טינוף אינו פוטר,</strong> שאינו סימן לולד, והנולד לאחר טינוף הריהו בכור גמור, <strong>ור' יהושע סבר</strong> <small>[סבור]</small> כי <strong>טינוף פוטר?</strong>
 ומשיבים: אינו כן, אלא <strong>אי דחזינן</strong> <small>[אם רואים אנו]</small> שהיה <strong>טינוף</strong> לפני לידת ולד זה — <strong>דכולי עלמא לא פליגי</strong> <small>[הכל אינם חלוקים]</small> ש<strong>טינוף פוטר. והכא</strong> <small>[וכאן]</small> <strong>ב</strong>שאלה אם <strong>חוששין ל</strong>כך שהיה <strong>טינוף</strong> לפני לידת ולד זה <strong>קא מיפלגי</strong> <small>[חלוקים הם],</small> <strong>ר' ישמעאל סבר</strong> <small>[סבור]:</small> <strong>אין חוששין לטינוף,</strong> ולכן ולד זה שנולד עכשיו הריהו בכור ודאי, ויינתן לכהן. <strong>ור' יהושע סבר </strong><small>[סבור]:</small> <strong>חוששין לטינוף,</strong> ומספק יישאר הולד ביד הבעלים. 
 ושואלים: <strong>ו</strong>כי ר' ישמעאל <strong>לא חייש</strong> <small>[אינו חושש]</small> למיעוט? <strong>והאמר</strong><small>[והרי אמר]</small> <strong>רבא</strong> לעיל, בדין עז שילדה לאחר שנתה הראשונה:       מחוורתא <small>[מחוור</small> הדבר<small>]</small> ש<strong>ר' ישמעאל,</strong> הסבור שהולד שילדה הוא ספק בכור, <strong>כר' מאיר סבירא ליה</strong> <small>[סבור הוא],</small> <strong>דחייש</strong> <small>[שחושש]</small> <strong>למיעוט,</strong> שהרי רוב בהמות יולדות בשנתן הראשונה! ומשיבים: <strong>כי חייש</strong> <small>[כאשר</small> הוא <small>חושש]</small> למיעוט — הרי זה <strong>לחומרא</strong> <small>[להחמיר],</small> ולחייב בבכורה מספק. אבל כאשר הליכה אחר המיעוט (וכגון מיעוט בהמות שמטנפות) מביאה <strong>לקולא</strong> <small>[להקל]</small> ולפטור מן הבכורה — <strong>לא חייש</strong> <small>[אינו חושש]</small> למיעוט.
 <strong>ואיבעית אימא</strong> <small>[ואם תרצה אמור]:</small> ר' ישמעאל <strong>בין לקולא בין לחומרא חייש</strong> <small>[בין להקל בין להחמיר חושש]</small> למיעוט, <strong>והכא</strong> <small>[וכאן]</small> שאינו חושש לטינוף, <strong>ב</strong>שאלה אם עז <strong>מטנפת וחוזרת ויולדת בתוך שנתה</strong> הראשונה <strong>קמיפלגי</strong> <small>[חלוקים הם],</small> ש<strong>ר' ישמעאל סבר</strong> <small>[סבור]:</small> אם עז <strong>מטנפת</strong> — <strong>אינה חוזרת ויולדת בתוך שנתה, והא מדאוליד</strong> <small>[וזו מכיון שהולידה]</small> בתוך שנתה — <strong>ודאי לא טניף</strong> <small>[טינפה</small> קודם<small>].</small> <strong>ור' יהושע סבר</strong> <small>[סבור]:</small> אם <strong>מטנפת</strong> — <strong>חוזרת ויולדת בתוך שנתה,</strong> וולד זה ספק בכור, שמא כבר טינפה וחזרה וילדה בתוך שנתה.
 <big>ב</big> שנינו בברייתא, כי לאחר שהביא ר' יהושע מה שלמד מרבותיו, הוסיף ואמר: <strong>ואני איני אומר כן, אלא עז שטינפה בת ששה</strong> — <strong>יולדת תוך שנתה, רחל שטינפה בת שנתה</strong> — <strong>יולדת בתוך שתים.</strong> ושואלים: <strong>מאי איכא</strong> <strong>בין גמריה לסבריה</strong> <small>[מה</small> הבדל <small>יש בין מה שקיבל</small> ר' יהושע <small>במסורת לסברתו],</small> שהוא אומר "אני איני אומר כן"? והרי שניהם מסכימים שעז שטינפה יכולה ללדת בתוך שנתה הראשונה!
  ומשיבים: חלוקים הם בעז  <strong>שטינפה בסוף ששה,</strong> לאחר שמלאו לה ששה חדשים, כשהתחיל החודש השביעי, וילדה בתוך שנתה, האם כבר נפטרה מתחילה מן הבכורה. <strong>ואיכא בינייהו</strong> <small>[ויש</small> ביניהם <small>מחלוקת]</small> לגבי מה שאמר <strong>זעירי,</strong> ש<strong>אמר זעירי: אין טינוף</strong> נחשב כסימן ולד לפטור מן הבכורה, אם היא חוזרת ומתעברת <strong>פחות משלשים יום</strong> לאחר הטינוף.
 <strong>לגמריה</strong> <small>[ל</small>פי <small>המסורת שבידו]</small> — <strong>אית ליה</strong> <small>[יש לו,</small> הריהו סבור<small>]</small> כדברי <strong>זעירי.</strong> והואיל ובהמה דקה יולדת לאחר חמישה חודשי עיבור שלמים, נמצא שאם ילדה בתוך שנתה, משמע שנתעברה לפני תום החודש השביעי. והטינוף שאירע בתחילת אותו חודש ("בסוף ששה") היה פחות משלושים יום קודם שנתעברה, ואין זה טינוף הפוטר מן הבכורה. ואילו <strong>לסבריה</strong> <small>[ל</small>פי <small>סברתו]</small> של ר' יהושע עצמו — <strong>לית ליה</strong> <small>[אינו מקבל</small> את דברי<small>]</small> <strong>זעירי,</strong> אלא לדעתו יש טינוף בפחות משלושים יום. ולכן גם אם טינפה בתחילת החודש השביעי — יש אפשרות שתתעבר קודם שייגמר חודש זה, ותלד בתוך שנתה.
 <strong>ואיבעית אימא</strong> <small>[ואם תרצה אמור]</small> באופן אחר: <strong>דכולי עלמא אית להו</strong> <small>[הכל יש להם,</small> מקבלים את דברי<small>]</small> <strong>זעירי,</strong> ואם טינפה בתחילת החודש השביעי — אינה מתעברת קודם שיתחיל החודש השמיני, ולא נותרו לה חמישה חודשי עיבור מלאים עד סוף שנתה. והכא <small>[וכאן]</small> <strong>ב</strong>שאלה האם בהמה <strong>יולדת למקוטעין</strong> כלומר, שלא בחמישה חדשים מלאים, <strong>קמיפלגי</strong> <small>[חלוקים הם],</small>
## דף כ:
 <strong>לגמריה</strong> <small>[</small><small>ל</small>פי <small>מסורתו]</small> — <strong>לא אמרינן</strong> <small>[אין אנו אומרים]</small> שבהמה <strong>יולדת למקוטעין,</strong> ואם ילדה בתוך שנתה — סימן שנתעברה פחות משלושים יום לאחר שטינפה, ואין זה טינוף הפוטר מן הבכורה. <strong>לסבריה</strong> <small>[ל</small>פי <small>סברתו]</small> — <strong>אמרינן</strong> <small>[אומרים אנו]</small> ש<strong>יולדת למקוטעין,</strong> ויתכן שנתעברה שלושים יום לאחר שטינפה, אלא שעיבורה נמשך פחות מחמישה חודשים מלאים.
 <strong>ואיבעית אימא</strong> <small>[ואם תרצה אמור]:</small> לדעת הכל אין טינוף פחות משלושים יום, וגם <strong>לא אמרינן</strong> <small>[אין אנו אומרים]</small> שהיא <strong>יולדת</strong> למקוטעין. <strong>והכא</strong> <small>[וכאן]</small> מדובר באופן שנראה טינוף ביום הראשון של החודש השביעי, ו<strong>ב</strong>שאלה האם <strong>מקצת היום</strong> נחשב <strong>ככולו קמיפלגי</strong> <small>[חלוקים הם],</small> <strong>לסבריה</strong> <small>[ל</small>פי <small>סברתו]</small> — <strong>אמרינן</strong> <small>[אומרים אנו]:</small> <strong>מקצת היום ככולו,</strong> וביום השלושים לטינוף יכולה להתעבר, ויתכן כי נשלמו חמישה חדשי העיבור בתוך שנתה. <strong>לגמריה</strong> <small>[ל</small>פי <small>מסורתו]</small> — <strong>לא אמרינן</strong> <small>[אין אנו אומרים]</small> <strong>מקצת היום ככולו.</strong> ולכן יכולה להתעבר רק למחרת, ולא נותרו חמישה חדשים מלאים עד לסוף השנה.
 <big>א</big> שנינו בברייתא ש<strong>אמר ר' עקיבא: אני לא באתי לידי מדה זו. אלא כל שידוע</strong> שכבר ביכרה קודם לכן — אין כאן לכהן כלום, וכל שלא ביכרה — הרי זה לכהן. ואם ספק — ייאכל במומו לבעלים. ושואלים: <strong>מאי איכא</strong> <small>[מה הבדל בהלכה</small> <small>יש]</small> <strong>בין ר' עקיבא לר' יהושע?</strong>
 <strong>אמר ר' חנינא מסורא:</strong> מדובר כאן בעז שהגיעה לידי ישראל כשהיא נותנת חלב, ובשאלה האם <strong>חלב פוטר</strong> מן הבכורה <strong>איכא בינייהו</strong> <small>[יש</small> מחלוקת <small>ביניהם],</small> האם דבר זה שהעז מניקה מוכיח שכבר ילדה, והולד שילדה עכשיו אינו בכור; <strong>ר' עקיבא סבר</strong> <small>[סבור]: חלב פוטר,</small> שהרי <strong>הלך אחר רוב בהמות, ורוב בהמות אין חולבות</strong> (נותנות חלב) <strong>אלא אם כן יולדות</strong> קודם. <strong>ור' יהושע סבר</strong> <small>[סבור]: הא איכא מיעוטא</small> <small>[הרי יש מיעוט]</small> בהמות ש<strong>חולבות אף על פי שאין יולדות,</strong> ויש לחשוש לכך, והריהו ספק בכור.
 ושואלים: <strong>ומי חייש</strong> <small>[והאם חושש]</small> <strong>ר' יהושע למיעוט? והתנן</strong> <small>[והרי שנינו</small> במשנה<small>]:</small> מי שנפטר בעלה בלא בנים, ולא היו לו אחים ליבם אותה, והיא רוצה להינשא. אם <strong>היתה לה</strong> לאישה זו <strong>חמותה</strong> שיצאה למדינת הים — <strong>אינה חוששת</strong> שמא ילדה חמותה אח לבעלה, והיא צריכה להמתין לו ליבום. אבל אם <strong>יצאה</strong> חמותה <strong>מליאה,</strong> כלומר, מעוברת — <strong>חוששת</strong> האלמנה שמא ילדה חמותה בן. <strong>ר' יהושע אומר: אינה חוששת.</strong>
 <strong>ואמרינן</strong> <small>[ואמרנו]:</small> <strong>מאי טעמא</strong> <small>[מה הטעם]</small> של <strong>ר' יהושע</strong> שאינה חוששת? <strong>קסבר</strong> <small>[סבור הוא]:</small> <strong>רוב</strong> הנשים ה<strong>מעוברות יולדות, ומיעוט</strong> מהן <strong>מפילות, וכל היולדות</strong> — מחצה מן הנולדים הם <strong>זכרים ומחצה נקבות.</strong> אם כן, כשאנו באים לדון האם יש לחשוש שחמותה ילדה אח לבעלה, <strong>סמוך מיעוטא</strong> <small>[צרף את המיעוט]</small> של נשים מעוברות ש<strong>מפילות, למחצה</strong> של <strong>נקבות</strong> שנולדות, <strong>והוו להו זכרים מיעוטא</strong> <small>[ונמצאו הזכרים</small> הנולדים <small>מיעוט],</small> <strong>ולמיעוטא לא חיישינן</strong> <small>[ולמיעוט אין אנו חוששים]!</small>
 <strong>אלא</strong> צריכים לומר: <strong>איפוך</strong> <small>[הפוך]</small> את הסברות, ואמור שר' יהושע הוא זה שטוען שהחלב פוטר מן הבכורה, משום שאינו חושש למיעוט חולבות שלא ילדו, ור' עקיבא חושש למיעוט שחולבות אף שלא ילדו, והרי זה בכור מספק. ומוסיפים, <strong>והתניא</strong> <small>[וכן שנויה</small> ברייתא<small>]</small> מפורשת כהסבר זה: <strong>חלב פוטר,</strong> אלו <strong>דברי ר' יהושע, ר' עקיבא אומר: חלב אינו פוטר.</strong>
 <big>ב</big> <strong>תנו רבנן</strong> <small>[שנו חכמים]</small> בברייתא: <strong>גדייה שילדה שלש בנות</strong> בבת אחת, <strong>וכל בנותיה ילדו</strong> גם הן <strong>שלש שלש</strong> — <strong>כולן,</strong> הבנות ובנותיהן, <strong>נכנסות ל</strong>אותו <strong>דיר</strong> כדי <strong>להתעשר,</strong> להפריש אחת מהן למעשר בהמה. כלומר, ייתכן שייוולדו עשר הגדיות באותה שנה, שהרי אין מעשרים מבהמות שנולדו בשנה אחת על בהמות שנולדו בשנה אחרת. <strong>אמר ר' שמעון: אני ראיתי</strong> גדיה כזו <strong>שעישרה</strong> את בנותיה ובנות בנותיה בתוך שנתה, כלומר, שנולדו כולן בשנה אחת. ושואלים על סגנון הברייתא: אם התנא רוצה להביא דוגמה לעשר גדיות שנולדו בשנה אחת, <strong>למה לי למיתני</strong> <small>[לשנות]</small> שכל בנותיה של הגדיה ילדו <strong>שלש שלש?</strong> די אם <strong>תוליד חד מינייהו תלת</strong> <small>[אחת מהן שלוש],</small> <strong>ואינך תרתי תרתי</strong> <small>[ו</small>השתים <small>האחרות</small> ילדו <small>שתים שתים],</small> ובסך הכל עשר גדיות, שלוש בנות ושבע בנותיהן!
  ומשיבים:  <strong>איידי דאיכא חדא דלא סגיא</strong> <small>[מתוך שיש אחת שאי אפשר]</small> <strong>בלא</strong> שתלד <strong>שלש, תנא כולהו</strong> <small>[שנה</small> לגבי <small>כולן]</small> ש<strong>ילדו שלש שלש.</strong> ושואלים: <strong>ולמה לי למיתני</strong> <small>[לשנות]</small> <strong>שלש כלל? לילדו כולהו תרתי</strong> <small>[שילדו כולן שתים],</small> <strong>ותיהדר איהי ותוליד בהדיהן</strong> <small>[ותחזור היא,</small> האם, <small>ותוליד גם היא עוד גדייה אחת יחד איתן],</small> ונמצאו בסך הכל עשר! ומכאן משמע שלדעתו לא ייתכן שעז תלד פעמיים במשך שנה.
## דף כא.
 ויש לשאול: <strong>לימא קסבר</strong> <small>[</small>האם <small>נאמר,</small> נלמד מכאן, ש<small>הוא סבור]</small> גם שעז ש<strong>מטנפת אינה חוזרת ויולדת בתוך שנתה?</strong> ודוחים: אין מכאן ראיה, שכן גם <strong>אם תימצי</strong> <small>[תוכל]</small> <strong>לומר</strong> שעז ש<strong>מטנפת חוזרת ויולדת בתוך שנתה,</strong> מכל מקום זו ה<strong>יולדת</strong> ולד גמור — <strong>ודאי אינה חוזרת ויולדת בתוך שנתה.</strong>
 <big>א</big> שנינו בברייתא, <strong>אמר ר' שמעון: אני ראיתי גדייה</strong> שעישרה בתוך שנתה. ושואלים: <strong>מאי איכא</strong> <small>[מה</small> הבדל <small>יש]</small> <strong>בין תנא קמא לר' שמעון?</strong> במה נחלקו? ומשיבים: <strong>איכא בינייהו</strong> <small>[יש ביניהם]</small> הבדל במקרה שהבנות טינפו בתחילת החודש השביעי ללידתן, כשהוא החודש השביעי לשנת מעשר בהמה שלהן. ונחלקו במה שאמר <strong>זעירי,</strong> שאין טינוף פחות משלושים יום, כלומר, שאין בהמה מתעברת בתוך שלושים יום לטינופה.
 <strong>תנא קמא אית ליה</strong> <small>[התנא הראשון יש לו],</small> סבור כדברי <strong>זעירי,</strong> ולפיכך לדעתו אינן יכולות להתעבר אלא בתחילת החודש השמיני. ומאחר ועז יולדת רק לאחר חמישה חודשים שלמים — נמצא שאין הבנות יולדות את בנותיהן בתוך השנה, ואינן מתעשרות עמהן. ור' שמעון לית ליה <small>[אין לו]</small> את דברי <strong>זעירי,</strong> אינו סבור כן, ולפיכך לדעתו גם אם טינפו הבנות בתחילת החודש השביעי — יש אפשרות שיתעברו עד תום אותו חודש, וילדו בתוך השנה. <strong>ואיבעית אימא</strong> <small>[ואם תרצה אמור]:</small> <strong>דכולי עלמא אית להו</strong> <small>[הכל יש להם],</small> סבורים כדברי <strong>זעירי, והכא</strong> <small>[וכאן]</small> <strong>ב</strong>שאלה האם עז <strong>יולדת למקוטעין,</strong> כלומר, בפחות מחמישה חודשים מלאים, <strong>קא מיפלגי</strong> <small>[חלוקים הם].</small> <strong>ל</strong>דעת <strong>תנא קמא</strong> <small>[התנא הראשון]</small> <strong>אינה יולדת למקוטעין,</strong> ולכן אינן יכולות ללדת לפני סוף השנה, שהרי התעברו בתחילת החודש השמיני. ואילו <strong>ל</strong>דעת <strong>ר' שמעון</strong> — <strong>יולדת</strong> למקוטעין, וייתכן שתלדנה קודם שתיגמר השנה, אף על פי שהתעברו בתחילת החודש השמיני.
 <strong>ואיבעית אימא</strong> <small>[ואם תרצה אמור]:</small> <strong>דכולי עלמא</strong> <small>[לדעת הכל]</small> מקבלים את דברי זעירי, שאין טינוף פחות משלושים יום, ולדעת הכל בהמה <strong>אינה יולדת למקוטעין, והכא</strong> <small>[וכאן]</small> <strong>ב</strong>שאלה האם <strong>מקצת היום ככולו קמיפלגי</strong> <small>[חלוקים הם],</small> <strong>ל</strong>דעת <strong>תנא קמא</strong> <small>[התנא הראשון]</small> — <strong>לא אמרינן</strong> <small>[אין אנו אומרים]</small> <strong>מקצת היום ככולו,</strong> <strong>לר' שמעון</strong> — <strong>אמרינן</strong> <small>[אומרים אנו]</small> <strong>מקצת היום ככולו,</strong> וייתכן כי ביום השלושים לטינוף כבר החל העיבור, ונתעברה בסוף החודש השביעי, וילדה ביום האחרון של שנתה.
 <strong>ואיבעית אימא</strong> <small>[ואם תרצה אמור]:</small> <strong>דכולי עלמא אמרינן</strong> <small>[לדעת הכל אומרים אנו]</small> <strong>מקצת היום ככולו,</strong> וגם לדעת התנא הראשון ייתכן שבהמה שטינפה בתחילת החודש השביעי תלד ביום האחרון של השנה. והכא <small>[וכאן]</small> <strong>ב</strong>שאלה האם <strong>מחוסר זמן</strong> (בהמה שלא מלאו לה שבעה ימים, ואינה ראויה להקרבה) נכנס לדיר יחד עם שאר הצאן כדי <strong>להתעשר קמיפלגי</strong> <small>[חלוקים הם],</small> לדעת התנא הראשון אינו נכנס לדיר להתעשר (וכדברי המשנה להלן נז,א), ולכן אין הבנות יכולות להתעשר עם ולדותיהן, שנולדו ביום האחרון של השנה. ולדעת ר' שמעון מחוסר זמן נכנס לדיר להתעשר, וניתן לעשרן יחד.
## דף כא:
 <strong>והתניא</strong> <small>[ו</small>אכן <small>כן שנויה</small> ברייתא<small>]</small> שכך סבור ר' שמעון: <strong>ר' שמעון בן יהודה אומר משום</strong> (משמו של ) <strong>ר' שמעון: מחוסר זמן נכנס לדיר להתעשר. והרי הן</strong> לענין זה <strong>כבכור, מה בכור קדוש לפני זמנו,</strong> משעה שנולד לפני היום השמיני, <strong>וקרב לאחר זמנו</strong> כלומר, מן היום השמיני והלאה — <strong>אף</strong> במעשר, <strong>מחוסר זמן קדוש לפני זמנו, וקרב לאחר זמנו.</strong>
 ושואלים: <strong>ואדיליף</strong> <small>[ועד ש</small>ר' שמעון <small>לומד]</small> דין מעשר <strong>מבכור, ניליף</strong> <small>[שילמד]</small> <strong>מקדשים,</strong> שאין מקדישים מחוסר זמן! ומשיבים: <strong>מסתברא</strong> <small>[מסתבר]</small> ש<strong>מבכור הוה ליה למילף</strong> <small>[היה לו ללמוד],</small> <strong>שכן</strong> יש בבכור ובמעשר צדדי דמיון שאין בקדשים: <strong>גואל, מום, תמורת, אכילה.</strong> גואל — שלא ניתן לפדות בכור ומעשר גם כשנופל בהם מום, שלא כשאר קדשים, שנפדים במומם. מום — שקדושה חלה עליהם גם אם הם בעלי מום, שלא כשאר קדשים שהקדישם בעלי מום. תמורת — שאם המיר בכור ומעשר בבהמת חולין — אין התמורה קריבה, שלא כתמורת קדשים, שקריבה. אכילה — שבכור ומעשר בעלי מום נאכלים בלא פדייה, מה שאין כן שאר קדשים.
  ומקשים:  <strong>אדרבה</strong> <small>[גדולה מזו,</small> להיפך<small>],</small> <strong>מקדשים הוה ליה למילף</strong> <small>[היה לו ללמוד]</small> למעשר, <strong>שכן</strong> יש במעשר צדדי דמיון לקדשים שאין בבכור: זכר, קדוש, במתנות, פשוט. זכר — שמעשר ושאר קדשים באים זכר ונקבה, ובכור אינו אלא זכר. קדוש — שצריך להקדישם, אבל בכור קדוש מאליו. במתנות — שמעשר ושאר קדשים אינם מתנה לכהן כמו הבכור. פשוט — שמעשר ושאר קדשים באים מן הפשוטים, ולא מן הבכורות! <strong>אלא ר' שמעון</strong> מגזירה שווה של לשון <strong>העברה העברה גמיר</strong> <small>[למד],</small> שבבכור נאמר: "והעברת" (שמות יג, יב), ובמעשר נאמר: "כל אשר יעבור" (ויקרא כז, לב).
 <big>א</big> במשנתנו הוזכר שטינוף הוא סימן לולד בבהמה דקה, ופוטר מן הבכורה. ושואלים: <strong>היכי דמי</strong> <small>[מה הוא בדיוק]</small> <strong>טינוף,</strong> מתי הוא נחשב כסימן לולד? <strong>אמר רבא: כדאמרי רעותא</strong> <small>[כשאומרים הרועים]</small> <strong>דצלתא אצר חיותא</strong> <small>[שהטינוף</small> הוא ולד ש<small>עצרה הבהמה</small> ברחמה<small>].</small> <strong>ושמואל אמר: בעבועי דדמא</strong> <small>[</small>כעין <small>אבעבועות של דם].</small> ובענין זה מוסיפים: <strong>וצריך להראותו לחכם,</strong> את הטינוף, שיאמר אם הוא סימן ולד. ושואלים: <strong>חכם מנא ידע</strong> <small>[מנין הוא יודע]?</small> וכי הוא מומחה לבהמות? <strong>אמר רב פפא:</strong> הכוונה היא ל<strong>רועה חכם,</strong> מומחה.
 ועוד בענין זה, <strong>אמר רב חסדא: הרי אמרו יצירת הוולד באשה ארבעים יום,</strong> שלאחר ארבעים ימי הריון, נחשב העובר לולד. ולפי זה <strong>בעי</strong> <small>[שאל]</small> <strong>רב חסדא:</strong> יצירת הולד <strong>בבהמה בכמה</strong> זמן היא? אמר ליה <small>[לו]</small> <strong>רב פפא לאביי: לאו היינו</strong> <small>[האם אין זה]</small> מה שאמר <strong>זעירי,</strong> ש<strong>אמר זעירי: אין טינוף</strong> סימן לולד כשהוא <strong>פחות משלשים יום?</strong> ודוחים: אין הכוונה שטינוף הוא ולד שנוצר לאחר שלושים ימי הריון, אלא <strong>ההוא לקבל איתמר</strong> <small>[נאמר],</small> שעד שלושים יום לאחר טינוף אינה מקבלת זכר ומתעברת. ואם נתעברה בתוך שלושים יום — אין הטינוף סימן ולד, והבא אחריו הוא בכור.
 <big>ב</big> במשנה עסקנו בדינו של הלוקח בהמה מן הגוי ואינו יודע אם ביכרה. ושואלים: <strong>מצינו</strong> (מצאנו) דין זה ב<strong>לוקח מגוי, לוקח מישראל מאי</strong> <small>[מה</small> דינו<small>]?</small> <strong>אמר רב:</strong> הנולד אצל הקונה הריהו <strong>בכור ודאי, דאם איתא דבכרה אישתבוחי הוה מישתבח ליה</strong> <small>[שאם אכן ביכרה, היה המוכר משתבח לו</small> בדבר זה<small>].</small>
 <strong>ושמואל אמר: בכור ספק,</strong> שמא <strong>סבר</strong> <small>[סבור]</small> המוכר: קונה זה, מאחר שאינו שואל אם כבר ביכרה, סימן ש<strong>לשחיטה קא בעי ליה</strong> <small>[צריך אותה],</small> ולא לולדות, ואינו טורח לספר לו על כך. <strong>ור' יוחנן אמר:</strong> הולד שייולד הריהו <strong>חולין ודאין, מאי טעמא</strong> <small>[מה הטעם]?</small> שכן <strong>אם איתא</strong> <small>[אכן]</small> המציאות היא ש<strong>לא בכרה, כיון דאיכא איסורא</strong> <small>[שיש איסור</small> בדבר<small>],</small> שהרי חייב ליתן את הבכור לכהן, והוא אסור עליו בהנאה, בוודאי <strong>אודועי הוה מודע ליה</strong> <small>[היה מודיע לו]</small> על כך, כדי שלא ייכשל באיסור.
  ומעירים, <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן</strong> ש<strong>אמר</strong> שאם לא הודיעו — הולד שתלד הריהו <strong>חולין.</strong> שנינו במשנה שהמוכר לחבירו בהמה בימים מסויימים שאנשים רגילים לקנות בהם בהמה לשחיטה, צריך להודיעו אם מכר באותו יום את אמה או את בנה, כדי שלא יעבור הקונה על איסור שחיטת אותו ואת בנו ביום אחד. ועל כך שנו בברייתא: <strong>אם לא הודיעו</strong> המוכר שמכר את האם — <strong>הולך</strong> הקונה <strong>ושוחט, ואינו נמנע.</strong> הרי שיכול הקונה לסמוך על שתיקת המוכר. ושואלים: <strong>לימא תיהוי תיובתא</strong> <small>[</small>האם <small>נאמר שתהא</small> זו <small>קושיה]</small> על <strong>רב ושמואל</strong> החולקים על ר' יוחנן? ודוחים: <strong>התם במוכר תליא מילתא</strong> <small>[שם,</small> לענין אותו ואת בנו, <small>במוכר תלוי הדבר],</small> שהטילו עליו חכמים חובה להודיע, ואנו סומכים על כך שהוא מקיים את חובתו. <strong>הכא בלוקח תליא מילתא</strong> <small>[כאן,</small> בדין בכורה, <small>בקונה תלוי הדבר],</small> שמוטל עליו לתת את בכורו לכהן, ולא במוכר, ואין ראיה ממה שלא הודיעו.
 <big>ג משנה</big> <strong>ר' אליעזר בן יעקב אומר: בהמה גסה ש</strong>עדיין לא ביכרה, ו<strong>שפעה חררת דם,</strong> הפילה חתיכת דם — <strong>הרי</strong> חררה זו תקבר, שמא יש שם ולד זכר שנתקלקלה צורתו, ונתקדש בבכורה כשיצא ממעי אמו, והוא אסור בהנאה כדין בכור. <strong>ופטורה</strong> מאז <strong>מן הבכורה,</strong> שהרי הנולד אחר כך אינו "פטר רחם".
 <big>ד גמרא</big> על מה ששנינו במשנתנו שבהמה גסה ששפעה חררת דם — אותה חררה תיקבר, <strong>תני</strong> <small>[שנה]</small> <strong>ר' חייא</strong> בברייתא: חררת דם <strong>אינה מטמאה לא במגע ולא במשא,</strong> שהנוגע בה או הנושא אותה אינו נטמא, כדין נוגע או נושא נבלת בהמה. ושואלים: <strong>ומאחר</strong> ש<strong>אינה מטמאה לא במגע ולא במשא,</strong> נמצא שאין חוששים שהיה שם ולד, ולפי זה <strong>אמאי</strong> <small>[מדוע]</small> <strong>תקבר?</strong>
## דף כב.
 ומשיבים: <strong>כדי לפרסמה</strong> את האם <strong>שנפטרה מן הבכורה,</strong> שקוברים את ולדה הראשון.
  ומקשים:  <strong>למימרא דולד מעליא הוא</strong> <small>[</small>מכאן יש <small>לומר שולד מעולה,</small> גמור, <small>הוא</small> נחשב<small>],</small> שהרי הוא פוטרה מן הבכורה, <strong>ו</strong>אם כן <strong>אמאי</strong> <small>[מדוע]</small> <strong>אין</strong> הוא <strong>מטמא לא במגע ולא במשא? אמר ר' יוחנן: משום ביטול ברוב נגעו בה,</strong> שהנפל שהיה שם ונימוק — בטל ברוב הדם שבחררה.
  ומעירים:  <strong>ואזדא</strong> <small>[והולך]</small> <strong>ר' יוחנן לטעמיה</strong> <small>[לטעמו,</small> לשיטתו<small>],</small> ש<strong>אמר ר' יוחנן: ר' אליעזר בן יעקב ור' שמעון אמרו דבר אחד,</strong> הלכו בשיטה אחת. ומסבירים: <strong>ר' אליעזר בן יעקב</strong> — <strong>הא דאמרן</strong> <small>[זו שאמרנו]</small> כלומר, במשנתנו, שנפל שנימוק בטל ברוב, ולכן אינו מטמא.
 <strong>ר' שמעון מאי היא</strong> <small>[מה הוא</small> עניינו<small>]?</small> <strong>דתנן</strong> <small>[ששנינו</small> במשנה<small>]:</small> אשה שהפילה שליא, ואין רואים ולד, אם <strong>השליא</strong> מצויה <strong>בבית</strong> — <strong>הבית טמא</strong> בטומאת מת, ומה שנמצא בו באותה שעה נטמא. <strong>לא</strong> משום <strong>שהשליא</strong> היא עצמה <strong>ולד, אלא</strong> משום <strong>שאין שליא בלא ולד,</strong> אבל אין מבחינים בו. <strong>ר' שמעון אומר:</strong> הבית טהור, מפני שה<strong>ולד נימוק עד שלא יצא,</strong> וכשיוצא הריהו כבר בטל ברוב בדם הלידה.
 <big>א</big> <strong>תנן התם</strong> <small>[שנינו שם]</small> במשנה במסכת אהלות: עובר שמת במעי אמו — מטמא את הבית משעה שהיא כורעת ללדת ונפתח רחמה, למרות שלא יצא. ומכל מקום <strong>אין לנפלים פתיחת הקבר</strong> (הרחם), כלומר, אינם מטמאים באופן זה, <strong>עד שיעגילו ראש,</strong> שראשם יהיה עגול וגדול <strong>כפיקה</strong> (פקעת). ושואלים: <strong>מאי</strong> <small>[מהו]</small> <strong>כפיקה? אמר רב הונא: כפיקה של</strong> חוט <strong>צמר</strong> שמכינים לאריגה. <strong>אמר ליה</strong> <small>[לו]</small> <strong>חייא בר רב לרב הונא: רבי, פריש</strong> <small>[פרש]</small> באיזה פקעת אתה מדבר, <strong>של</strong> חוט ה<strong>שתי, או של</strong> חוט ה<strong>ערב,</strong> שהוא עבה יותר, והפיקה שלו גדולה יותר?
 <strong>אמר ליה</strong> <small>[לו],</small> <strong>תניא</strong> <small>[שנויה</small> ברייתא<small>]:</small> <strong>פיקה של שתי,</strong> אלו <strong>דברי ר' מאיר. ר' יהודה אומר: של ערב. ר' אליעזר בר' צדוק אומר:</strong> פתיחת הקבר היא <strong>משיראו טפיפיות</strong> שבפתח רחמה. ושואלים: <strong>מאי</strong> <small>[מהו]</small> <strong>"טפיפיות"? אמר רב יהודה אמר שמואל משום</strong> (משמו של) <strong>ר' אליעזר בר' צדוק, כך היו מפרשין בירושלים: כפרידה שכורעת להטיל מימיה, ונראית</strong> בפתח הרחם קמטי בשר כעין <strong>פיקה מתוך פיקה,</strong> עיגול בתוך עיגול.
 ובאותו ענין <strong>אמר רב הונא: שמעתי</strong> שהוזכר שיעור של <strong>שתי פיקות</strong> להלכה, <strong>אחת של שתי ואחת של ערב,</strong> <strong>ואין לי לפרש</strong> לאיזה ענין נאמרו הדברים. <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל <strong>אמר</strong> בשם <strong>ר' יוחנן: שלש פיקות שמעתי, אחת</strong> — <strong>של שתי, ואחת</strong> — <strong>של ערב, ואחת</strong> — <strong>של פיקה גדולה של סקאין</strong> (עושי שקים) שהיא גדולה יותר, <strong>ואין לי לפרש. כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>פירשה משמיה</strong> <small>[משמו]</small> של <strong>ר' יוחנן: של אשה,</strong> ששנינו שאין לנפלים פתיחת קבר עד שיעגילו ראש כפיקה — <strong>כ</strong>פיקה <strong>של שתי.
   
  של בהמה</strong> — שעגול ראשו <strong>כ</strong>פיקה <strong>של ערב.</strong>
 <strong>פיקה גדולה של סקאין,</strong> עניינה <strong>כדתנן</strong> <small>[כמו ששנינו</small> במשנה<small>]:</small> <strong>גוש</strong> עפר <strong>הבא מבית הפרס</strong> (שדה שנחרש בה קבר) או <strong>מארץ העמים</strong> (מחוצה לארץ), שגזרו חכמים טומאה על הנוגע בו או הנושא אותו, מחשש שהוא נושא או נוגע בעצם מן המת — <strong>שיעורו</strong> (מידתו) <strong>כפיקה גדולה של סקאין, שהוא</strong> <strong>כ</strong>שיעור <strong>חותם</strong> שחותמים בו את פי <strong>המרצופין</strong> (האמתחות), <strong>ו</strong>שיעור זה <strong>ישנו בצד העליון של מגופת</strong> (מכסה) <strong>החבית הלחמית</strong> (של בית לחם), ובגוש בגודל כזה יש חשש לעצם בשיעור שיש בה כדי לטמא.
 <big>ב</big> <strong>אמר ריש לקיש משום ר' יהודה נשיאה: הלוקח ציר</strong> (רוטב של דגים מלוחים שנכבשו במים) <strong>מעם הארץ,</strong> שאינו מקפיד על טומאת אוכלים — <strong>משיקו במים,</strong> מניח את הכלי עם הציר במקוה עד שיגעו מי המקוה בציר, כדרך שמטהרים מים שנטמאו, <strong>וטהור.</strong>
 <strong>ממה נפשך</strong> <small>[מכל צד שתרצה</small> לדון על כך<small>],</small> שכן <strong>אי מיא רובא נינהו</strong> <small>[אם המים</small> שבציר <small>הם הרוב]</small> — <strong>כיון דעביד להו השקה טהרי להו</strong> <small>[כיון שעושה להם השקה</small> — <small>נטהרו להם],</small> <strong>ואי רובא ציר נינהו</strong> <small>[ואם הרוב ציר</small> הדגים עצמו <small>הוא,</small> הנוזל שפרש מגופם<small>]</small> — <strong>ציר לא בר קבולי</strong> <small>[ראוי לקבל]</small> <strong>טומאה הוא.</strong> אלא <strong>מאי איכא</strong> <small>[מה יש]</small> לחשוש — <strong>משום הנך מיעוטא דמיא</strong> <small>[אותו מיעוט של מים</small> טמאים<small>]</small> שיש בתערובת — <strong>הנך בטלו להו ברובא</strong> <small>[אלה</small> כבר <small>בטלו להם ברוב],</small> שהוא ציר הדגים, ולכן הציר כולו טהור.
 <strong>אמר ר' ירמיה: לא שנו</strong> פתרון זה של השקה <strong>אלא</strong> כשמשתמש בציר <strong>לטבול בהן פיתו, אבל ל</strong>תת אותו במים שב<strong>קדירה</strong> — <strong>לא,</strong> משום שאם המים הם המיעוט, ובטלו ברוב הציר — לא הועילה להם כלל ההשקה לטהרם, וכששופכים את הציר כולו למים שבקדירה — <strong>מצא מין את מינו וניעור,</strong> פגשו המים הטמאים שבציר את המים שבקדירה, והפכו המים לרוב, ומכיון שהמים שבציר מטמאים את שאר המים שבקדירה — נטמא התבשיל כולו. מסופר: <strong>יתיב</strong> <small>[יושב</small> היה<small>]</small> <strong>רב דימי, וקאמר להא שמעתא</strong> <small>[ואומר היה את השמועה הזו].</small> <strong>אמר ליה</strong> <small>[לו]</small> <strong>אביי: וכי טומאה שבטלה חזרה וניעורה? אמר ליה</strong> <small>[לו]:</small> <strong>ואת לא תסברא</strong> <small>[ואתה לא תסבור</small> כן<small>]?</small> <strong>והתנן</strong> <small>[והרי שנינו</small> במשנה<small>]:</small> <strong>סאה</strong> (מדת נפח) של <strong>תרומה טמאה,</strong> האסורה באכילה, <strong>שנפלה</strong>
## דף כב:
 <strong>למאה</strong> סאים תבואה של <strong>חולין טהורין, ר' אליעזר אומר: תירום,</strong> יוציא משם סאה אחת, איזו שתהיה, <strong>ותרקב,</strong> כדין טומאה טמאה שאסורה באכילה, ודי בכך, <strong>שאני אומר: היא</strong> (אותה) <strong>סאה שנפלה היא סאה שעלתה.</strong>
 <strong>וחכמים אומרים: תעלה,</strong> תיבטל אותה סאה במאה סאה חולין, ויש לכל התערובת דין חולין. <strong>ו</strong>מכל מקום מקפידים שלא להרטיב את התערובת במים כדי שלא לגרום טומאה לתערובת. ולכן אין ללוש אותה במים, מפני שהם מכשירים את החולין לקבל טומאה מן התרומה הטמאה, אלא <strong>תיאכל</strong> כל התערובת <strong>ניקודים</strong> כשהיא יבשה, <strong>או</strong> שתיאכל בתור <strong>קליות,</strong> שיקלו את גרגרי התבואה באש, <strong>או</strong> ש<strong>תילוש במי פירות,</strong> שאינם מכשירים לקבלת טומאה. <strong>או</strong> אם רוצה ללוש במים — <strong>תתחלק לעיסות</strong> קטנות, <strong>ובלבד</strong> שיהא זה באופן <strong>שלא יהא במקום אחד</strong> שיעור תרומה <strong>כביצה,</strong> שהוא השיעור בו אוכל טמא מטמא אוכלים אחרים.
 <strong>ותני עלה</strong> <small>[ושנויה</small> ברייתא <small>עליה]</small> על משנה זו: <strong>אותן חולין</strong> שנותרו לאחר שהרים מהם סאה
## דף כג.
 <strong>ל</strong>שיטת <strong>ר' אליעזר מה תהא עליהן</strong> — <strong>יאכלו נקודין או קליות, או ילושו במי פירות, או תתחלק לעיסות, ובלבד שלא יהא כביצה במקום אחד. ואמר עולא: מה טעם</strong> אמרו לנהוג כך בתערובת? והלא היא חולין! <strong>גזירה שמא</strong> אם ננהג בתערובת זו כחולין טהורים לכל דבר, <strong>יביא קב</strong> אדם <strong>חולין טמאים ממקום אחר, ו</strong>יערב אותם ב<strong>קב ועוד</strong> משהו (מעט) <strong>ממין זה,</strong> מתערובת זו, <strong>סבר</strong> <small>[כסבור</small> הוא<small>]:</small> <strong>איבטלינהו ברובא</strong> <small>[אבטלנו ברוב]</small> את קב החולין הטמאים. <strong>ו</strong>אולם, <strong>כיון דאיכא האי משהו</strong> <small>[שיש משהו זה]</small> של תבואה טמאה בתוך התערובת, הרי למרות שנתבטל בתחילה, מכל מקום, כשהוא פוגש את החולין הטמאים — <strong>מצא מין את מינו וניעור,</strong> ונמצא שאין רוב של חולין טהורים לבטל את הטמאים, ובא אותו אדם לידי מכשול של טומאת אוכלים. ומכאן מוכיח רב דימי כדברי ר' ירמיה, לגבי ציר הנלקח מעם הארץ, שאף שנתבטלו בו המים הטמאים, אם יתן את הציר לקדירה — ימצאו המים הטמאים את המים בקדירה, שהם מינם, ויחזרו לטומאתם הראשונה.
 <strong>אמר ליה</strong> <small>[לו]</small> אביי: אין להוכיח לענייננו מדברי עולא, שכן גם <strong>אם</strong> אתה אומר ש<strong>טומאה עוררת טומאה,</strong> וכי יכול אתה ללמוד מכאן ש<strong>טהרה עוררת טומאה?</strong> שהרי המים שבקדירה אינם טמאים, ואין כאן טומאה המוצאת טומאה!
  ועוד <strong>איתיביה</strong> <small>[הקשה לו]</small> אביי ממה ששנינו: <strong>אפר כשר</strong> של פרה אדומה, שהוא מטמא את הנושאו ואת הנוגע בו, <strong>שנתערב באפר מקלה,</strong> סתם אפר — <strong>הולכין אחר הרוב לטמא</strong> את הנושאו או את הנוגע בו, <strong>ואי רובא</strong> <small>[ואם הרוב]</small> <strong>אפר מקלה הוא</strong> — <strong>לא מטמא</strong> האפר. <strong>ואי אמרת</strong> <small>[ואם אתה אומר]</small> שגם כאשר המיעוט בטל ברוב — ה<strong>טומאה כמאן דאיתיה דמי</strong> <small>[כמו שהיא ישנה</small> מצויה, <small>היא נחשבת],</small> <strong>נהי</strong> <small>[אם אמנם]</small> <strong>במגע לא מטמא</strong> אפר זה, שהרי כאשר אדם נוגע באפר — ברוב הכשר הוא נוגע, מכל מקום <strong>לטמא</strong> <small>[שיטמא]</small> <strong>במשא,</strong> שהרי כשהוא נושא את התערובת — יש בה אפר פרה שמטמא את הנושא!
  השיב רב דימי: אין מכאן קושיה, שכן <strong>הא איתמר עלה</strong> <small>[הרי</small> כבר <small>נאמר עליה],</small> על משנה זו, כפי שהצעת, <strong>אמר ר' יוסי בר' חנינא:</strong> האפר המעורב <strong>טהור מלטמא במגע, אבל מטמא במשא.</strong>
 חזר והקשה אביי, <strong>והאמר</strong> <small>[והרי אמר]</small> <strong>רב חסדא: נבילה בטילה בשחוטה,</strong> אם נתערב בשר נבילה, שהיא מטמאה במשא ובמגע, ברוב של בשר בהמה שנשחטה כראוי, והיא טהורה — התערובת כולה טהורה, ומדוע? משום שזו תערובת של מין בשאינו מינו, שהולכים בה אחר הרוב. ואין השחוטה נחשבת כמינה של הנבילה, משום <strong>שאי אפשר לנבילה שתיעשה שחוטה.</strong> ואם טומאה שבטלה ברוב עדיין נחשבת כמצויה, כיצד אמר רב חסדא באופן סתמי שהנבילה בטלה בשחוטה? <strong>נהי</strong> <small>[אם אמנם]</small> ש<strong>במגע לא מטמא,</strong> שהנוגע בתערובת נוגע ברוב, מכל מקום <strong>לטמא</strong> <small>[שיטמא]</small> <strong>במשא,</strong> שהרי הגביה את כל התערובת!
 <strong>אמר ליה</strong> <small>[לו]</small> רב דימי לאביי: <strong>אתון</strong> <small>[אתם]</small> <strong>ב</strong>שם <strong>רב חסדא מתניתו לה</strong> <small>[שונים אתם אותה],</small> הלכה זו, ולפי דבריו אכן יש קושיה. אבל <strong>אנן</strong> <small>[אנו]</small> <strong>ב</strong>דברי <strong>ר' חייא מתנינן לה</strong> <small>[שונים אותה],</small> שכך <strong>תני</strong> <small>[שנה]</small> <strong>ר' חייא</strong> בברייתא: <strong>נבילה ושחוטה בטילות זו בזו, ואיתמר עלה</strong> <small>[ונאמר עליה]</small> על ברייתא זו, <strong>אמר ר' יוסי בר' חנינא: טהור מלטמא במגע, אבל מטמא במשא.</strong>
 חזר והקשה אביי: <strong>והא דתנן</strong> <small>[וזו ששנינו,</small> במשנתינו<small>],</small> <strong>ר' אליעזר בן יעקב אומר: בהמה גסה ששפעה חררת</strong> (חתיכת) <strong>דם</strong> — <strong>הרי זו תקבר,</strong> בגלל ולד שודאי מצוי בחררה, <strong>ונפטרה</strong> הבהמה <strong>מן הבכורה. ותני</strong> <small>[ושנה]</small> על כך <strong>ר' חייא</strong> בברייתא: חררה זו <strong>אינה מטמאה לא במגע ולא במשא.</strong> ואם טומאה שבטלה ברוב עדיין נחשבת כמצויה, <strong>אמאי</strong> <small>[מדוע]?</small> <strong>דנהי</strong> <small>[שאם אמנם]</small> <strong>במגע לא</strong> <small>[אינו]</small> <strong>מטמא,</strong> שהרי הולד אינו אלא מיעוט בחררה כולה, וכשהוא נוגע בה הריהו נוגע ברוב, מכל מקום תטמא במשא! אישתיק <small>[שתק]</small> רב דימי. ושואלים: מדוע שתק? <strong>דלמא</strong>
 <strong>ודאי שאני הכא</strong> <small>[שמא ודאי שונה כאן]</small> הדין, משום <strong>דהויא לה</strong> <small>[שהרי היא]</small> <strong>טומאה סרוחה,</strong> שנבילה שנתקלקלה אינה מטמאת כלל! ואומרים: <strong>הניחא</strong> <small>[זה</small> אמנם <small>נוח]</small> <strong>ל</strong>דעת <strong>בר פדא,</strong> <strong>דאמר</strong> <small>[שאומר]:</small> נבילה מטמאת <strong>טומאה חמורה,</strong> לטמא אדם הנושא אותה או נוגע בה, <strong>עד לגר,</strong> כלומר, דכל עוד היא ראויה לאכילה לגר תושב, שמותר באכילת נבילה, ואם אינה ראויה למאכל אדם — שוב אינה מטמאה. <strong>ו</strong>אילו <strong>טומאה קלה,</strong> כדין אוכל טמא, שמטמא אוכלים ומשקים בלבד, הריהי מטמאה <strong>עד</strong> שלא תהיה ראויה אפילו <strong>ל</strong>מאכל <strong>כלב.</strong> אם כן, חררה זו, <strong>הא</strong> <small>[הרי]</small> <strong>לא חזיא</strong> <small>[אינה ראויה]</small> <strong>לגר,</strong> אף שהיא ראויה לכלב, ולכן אינה מטמאה במשא. <strong>אלא ל</strong>דעת <strong>ר' יוחנן, דאמר</strong> <small>[שאומר]:</small>
## דף כג:
 <strong>אחת זו ואחת זו,</strong> גם טומאה חמורה וגם טומאה קלה יש בנבילה, <strong>עד</strong> שאינה ראויה <strong>ל</strong>אכילת <strong>כלב,</strong> מדוע אין החררה מטמאת במשא? <strong>הא חזיא</strong> <small>[הרי</small> היא <small>ראויה]</small> <strong>לכלב!</strong> ואומרים: אכן <strong>קשיא</strong> <small>[קשה]</small> הדבר.
 <big>א</big> <strong>גופא</strong> <small>[</small>ודנים ל<small>גופה]</small> של אותה מחלוקת שהבאנו, <strong>בר פדא אמר: טומאה חמורה,</strong> לטמא במשא ובמגע, יש בנבילה <strong>עד</strong> שלא תהיה ראויה עוד לאכילה <strong>לגר, וטומאה קלה,</strong> טומאת אוכלים — <strong>עד</strong> שלא תהיה ראויה <strong>לכלב. ור' יוחנן אמר: אחת זו ואחת זו</strong> יש בה <strong>עד</strong> שלא תהא ראויה <strong>לכלב.</strong> ושואלים: <strong>מאי טעמא</strong> <small>[מה הטעם]</small> של <strong>בר פדא?</strong> ומשיבים, <strong>דכתיב</strong> <small>[שנאמר]:</small> <strong>"לא תאכלו כל נבלה, לגר</strong> אשר בשעריך תתננה ואכלה" (דברים יד, כא), ומכאן למדנו כי דווקא נבילה <strong>הראויה</strong> לאכילה <strong>לגר קרויה "נבילה"</strong> כלומר, יש לה דין נבילה, לענין איסור אכילה ולענין טומאה, <strong>ושאינה ראויה לגר אינה קרויה "נבילה".</strong>
 ושואלים: <strong>ואידך</strong> <small>[והאחר,</small> ר' יוחנן<small>],</small> שאינו למד כן, מה הוא למד מכאן? ומשיבים: לדעתו הוזכרה כאן אכילת הגר כדי <strong>למעוטי היכא דהסריחה מעיקרא</strong> <small>[למעט מקום שהסריחה</small> הנבילה <small>מתחילה],</small> שמעולם לא היתה ראויה למאכל הגר, שאין דין נבילה חל עליה. אבל אם היתה ראויה מתחילה לגר — אין טומאת נבילה מסתלקת ממנה עד שתיפסל מאכילת כלב. ושואלים: <strong>ואידך</strong> <small>[והאחר,</small> בר פדא], מדוע הוא אינו דורש כך כתוב זה? ומשיבים: לדעתו, נבילה ש<strong>הסריחה מעיקרא</strong> <small>[מתחילתה]</small> <strong>לא צריכא קרא למעוטי</strong> <small>[אינה צריכה כתוב למעט אותה],</small> כי <strong>עפרא בעלמא הוא</strong> <small>[עפר בלבד היא]</small> ואינה נחשבת לכלום.
  וביחס למה שהסברנו, כי גם לדעת ר' יוחנן, נבילה שהיתה סרוחה מתחילה — לא חל עליה כלל דין נבילה, מקשים: <strong>תנן</strong> <small>[שנינו</small> במשנתנו<small>],</small> <strong>ר' אליעזר בן יעקב אומר: בהמה גסה ששפעה חררת דם</strong> — <strong>הרי זו תקבר, ונפטרת מן הבכורה. ותני</strong> <small>[ו</small>על כך <small>שנה]</small> <strong>ר' חייא</strong> בברייתא: <strong>אינה מטמאה לא במגע ולא במשא. ואמר ר' יוחנן: משום ביטול ברוב נגעו בה,</strong> שהולד שנימוק נתבטל בדם שבחררה, שהוא הרוב, ולכן אינו מטמא טומאת נבילה.
  ויש לשאול: <strong>מאי איריא</strong> <small>[מה שייך,</small> מדוע<small>]</small> הוצרך לנמק זאת <strong>משום ביטול ברוב? תיפוק לי</strong> <small>[תצא לו]</small> הלכה זו משום <strong>דלא איתחזי</strong> <small>[ש</small>הולד שבחררה <small>לא היה ראוי]</small> <strong>כלל</strong> מתחילתו לאכילת אדם, ואם כן לא חלה עליו טומאה! ומשיבים: <strong>הא נמי איתחזי מעיקרא אגב אימיה</strong> <small>[זה גם כן היה ראוי מתחילתו</small> לאכילה <small>אגב אמו,</small> קודם שהפילה<small>],</small> ומשום כך לא נסתלקה טומאה ממנו גם לאחר מכן.
 <big>ב</big> ועוד בענין ביטול טומאה ברוב, <strong>תנן התם</strong> <small>[שנינו שם],</small> במשנה במסכת מכשירין, <strong>ר' אליעזר בן יעקב אומר: ציר</strong> (של דגים מלוחים שנכבשו במים), שנלקח מעם הארץ החשוד על הטומאה, אלא שידוע לנו שהוא <strong>טהור,</strong> משום שהמים שבו, שהם בחזקת טמאים, בטלים ברוב הציר, אם אירע <strong>שנפל לתוכו מים כל שהוא</strong> — <strong>טמא,</strong> לפי שעכשיו נמצא שיש בו רוב של מים טמאים. <strong>אמר רב נחמן אמר רבה בר אבוה, זאת אומרת: נחשדו עמי הארץ לערב מחצה</strong> מים <strong>בציר,</strong> ולכן די במים מועטים שנוספו כדי להפוך את המים לרוב הציר. ושואלים: <strong>ולמה לי</strong> להסיק מכאן שנחשדו עמי הארץ לערב <strong>מחצה? אפילו</strong> היו המים <strong>בציר</strong> <small>[פחות]</small> <strong>ממחצה, נמי</strong> <small>[גם כן]</small> יהיה הציר טמא. שהרי המים שהם מעט פחות ממחצה, <strong>והני</strong> <small>[ואותו]</small> <strong>משהו</strong> מים שנפלו לציר, כשהם מצטרפים — <strong>הוה ליה פלגא</strong> <small>[הרי זה מחצה]</small> של הציר כולו, <strong>ופלגא לא בטיל</strong> <small>[ומחצה לא בטל]</small> במחצה!
  ומתקנים, <strong>אימא</strong> <small>[אמור]:</small> אין כוונת רב נחמן לומר שאינם מערבים פחות ממחצה, אלא: <strong>עד מחצה</strong> כלומר, קרוב למחצה. ומוסיפים, <strong>איבעית אימא</strong> <small>[אם תרצה אמור]:</small> יש לפרש את דברי רב נחמן כפשטם, שאם היו המים, עם המעט שנפל לתוכם, מחצה בציר — לא היה הציר טמא. וטעם הדבר הוא, כי <strong>טומאת עם הארץ,</strong> שכל היוצא מתחת ידו בחזקת טמא, אינה אלא <strong>דרבנן</strong> <small>[מדברי חכמים],</small> וכן <strong>טומאת משקין</strong> שהמים מטמאים — גם היא <strong>דרבנן</strong> <small>[מדברי חכמים].</small> ולכן יש לומר כי <strong>ברובא</strong> <small>[ברוב],</small> כאשר המים מצטרפים לרוב — <strong>גזרו רבנן</strong> <small>[חכמים]</small> טומאה על הציר. אבל, <strong>בפלגא ופלגא</strong> <small>[במחצה</small> מים <small>ומחצה</small> ציר<small>]</small> <strong>לא גזרו בה רבנן</strong> <small>[חכמים]</small> טומאה.
 <big>ג משנה</big> <strong>רבן שמעון בן גמליאל אומר: הלוקח</strong> (הקונה) <strong>בהמה מניקה מן הגוי</strong> — <strong>אין חוששין שמא</strong> הולד שינק ממנה <strong>בנה של אחרת היה,</strong> והיא עצמה עדיין לא ילדה. אלא כל ולד הולך אחר אימו, ובודאי בנה הוא, ולכן כל שתלד מעתה בודאי אינו בכור. <strong>נכנס לתוך עדרו וראה את המבכירות,</strong> שילדו זה עתה בכור, <strong>מניקות, ו</strong>את <strong>שאינן מבכירות,</strong> כלומר, אלו שכבר ילדו יותר מולד אחד, <strong>מניקות</strong> — <strong>אין חוששין שמא בנה של זו</strong> (המבכירה) <strong>בא לו אצל זו</strong> (שאינה מבכירה), <strong>או שמא בנה של זו בא לו אצל זו,</strong> ולכן כל אחד מן הולדות שבעדר הריהו ספק בכור. אלא אנו מניחים שכל ולד הולך אחר אימו, ולכן היונק מן המבכירה הריהו בכור ודאי, והיונק משאינה מבכירה — בודאי אינו בכור. 
 <big>ד גמרא</big> <strong></strong><strong>אמר רב נחמן משמיה</strong> <small>[משמו]</small> של <strong>רב: הלכתא בכוליה פירקין</strong> <small>[הלכה</small> היא כמו שנאמר <small>בכל</small> המשניות של <small>הפרק שלנו], וגם מה שלא נשנה בסתם, אלא בשמו של תנא מסויים,</small> <strong>בר מפלוגתא</strong> <small>[חוץ מאותם מקומות שיש בהם מחלוקת],</small> ששם צריך להכריע באופן שונה בכל מקום. <strong>אמר רב ששת, אמינא: כי ניים ושכיב רב אמר להא שמעתא</strong> <small>[אומר אני: כאשר נמנם ושכב רב אמר את השמועה הזו]</small> שהובאה בשמו, כלומר, לא דקדק בדבר. שכן <strong>אהייא</strong> <small>[על מה]</small> הוצרך לומר כלל זה, שהלכה כמשניות שבפרקנו? <strong>אילימא ארישא</strong> <small>[אם תאמר על</small> המשנה <small>הראשונה],</small> במי שלוקח בהמה מן הגוי ואינו יודע אם ביכרה (לעיל יט, ב) — הרי <strong>מפליגי</strong> <small>[חלוקים]</small> בה <strong>ר' ישמעאל ור' עקיבא!</strong>
 <strong>אלא</strong> על דברי <strong>ר' אליעזר בן יעקב,</strong> בענין בהמה גסה ששפעה חררת דם (לעיל כא, ב) — לא הוצרך לכך, שכן כלל בידינו הוא: <strong>משנת ר' אליעזר בן יעקב קב ונקי</strong> כלומר, מעט, אבל נקי וברור כסולת, והלכה כמותו!
  אלא אם על דברי <strong>רבן שמעון בן גמליאל</strong> במשנתנו הדברים אמורים — הלוא <strong>מפלג פליג</strong> <small>[חולק</small> התנא<small>] בברייתא</small> על הלכה זו! <strong>אלא</strong> תאמר שכוונת רב ל<strong>ר' יוסי בן המשולם</strong> במשנה הבאה (כד,ב) — <strong>הא</strong> <small>[הרי]</small> כבר <strong>אמר רב</strong> דבר זה <strong>חדא זימנא</strong> <small>[פעם אחת],</small> ש<strong>אמר רב: הלכתא</strong> <small>[הלכה]</small> <strong>כר' יוסי בן המשולם! אלא</strong> תאמר שכוונתו למשנה בענין <strong>שער</strong> בכור <strong>בעל מום</strong> (להלן כה,ב) — הלוא <strong>מיפלג פליגי</strong> <small>[חלוקים]</small> בה <strong>עקביא בן מהללאל ורבנן</strong> <small>[וחכמים]!</small>
 ומשיבים: <strong>לעולם</strong> כוונתו של רב לדבריו של <strong>רבן שמעון בן גמליאל</strong> במשנתנו. <strong>והא קא משמע לן</strong> <small>[</small>ודבר <small>זה משמיע לנו]:</small> <strong>דברייתא לא פלוגתא היא</strong> <small>[ש</small>מחלוקת <small>שבברייתא לא</small> נחשבת <small>למחלוקת],</small> ואין להתחשב בה.
  ושואלים:  <strong>וכיון</strong> ש<strong>אמר רב: הלכתא בכוליה פירקין בר מפלוגתא</strong> <small>[הלכה בכל הפרק שלנו חוץ</small> ממקום שיש בו <small>מחלוקת],</small>
## דף כד.
 מה שאמר <strong>הלכה כר' יוסי בן המשולם, למה לי?</strong> הרי דבריו נאמרו במשנה בלא חולק!
  ומשיבים:  <strong>אי אמר</strong> <small>[אילו היה אומר]</small> רב רק: <strong>הלכתא דכוליה פירקין</strong> <small>[הלכה של כל הפרק שלנו],</small> <strong>ולא אמר: הלכתא</strong> <small>[הלכה]</small> <strong>כר' יוסי בן המשולם, הוה אמינא</strong> <small>[הייתי אומר]:</small> מה שאמר שהלכה ככל הפרק — על דברי <strong>ר' יוסי בן המשולם קאי</strong> <small>[עומד,</small> מתייחס<small>],</small> <strong>ומאי</strong> <small>[ומה</small> עניינו<small>]</small> של <strong>"בכוליה פירקין"</strong> <small>[בכל פרקנו],</small> והרי אין מדובר אלא במשנה אחת — משום ש<strong>ר' יוסי תרתי</strong> <small>[שני</small> דברים<small>]</small> <strong>אמר</strong> במשנה הבאה. <strong>ו</strong>לפי דרך זו, אין רב מתכוון לפסוק כרבן שמעון גמליאל במשנתנו, משום שלדעתו <strong>פלוגתא דברייתא פלוגתא היא</strong> [המחלוקת שנחלקו עליו <small>בברייתא מחלוקת היא],</small> והלכה כדעת חכמים החולקים עליו. 
 לכך <strong>אשמעינן</strong> <small>[משמיע לנו]</small> רב באופן נפרד ש<strong>הלכה כר' יוסי</strong> בן המשולם, כדי <strong>לאשמועינן</strong> <small>[להשמיע לנו]</small> שכשהוא אומר שהלכה ככל מה ששנינו בפרקנו — על דברי <strong>רבן שמעון בן גמליאל קאי</strong> <small>[הוא עומד,</small> מתייחס<small>],</small> לומר שהלכה כמותו, <strong>ופלוגתא דברייתא לאו פלוגתא היא</strong> <small>[והמחלוקת ש</small>נחלקו עליו <small>בברייתא לא מחלוקת היא].</small>
 <big>א</big> בדיון הקודם הוזכרה מחלוקת רבן שמעון בן גמליאל וחכמים שבברייתא. ואומרים: <strong>מאי</strong> <small>[מה]</small> <strong>ברייתא</strong> זו שרמזנו לה? <strong>דתניא</strong> <small>[ששנויה</small> ברייתא<small>]:</small> <strong>הלוקח</strong> (הקונה) <strong>בהמה מניקה מן הגוי</strong> — הולד <strong>הבא אחריו בכור מספק,</strong> שמא זה שהניקה לא היה ולד שלה, <strong>מפני ש</strong>בהמה <strong>מרחמת</strong> על ולד ומניקה אותו <strong>אף על פי שאינה יולדת</strong> (שלא ילדה). <strong>רבן שמעון בן גמליאל אומר: דבר בחזקתו,</strong> חזקה שבהמה זו שמניקה כבר ילדה, ואם כן הבא אחריו אינו בכור.
 <strong>וכן היה רבן שמעון בן גמליאל אומר: הנכנס לתוך עדרו בלילה וראה כעשר</strong> או <strong>כחמש עשרה</strong> בהמות, מהן <strong>מבכירות</strong> שעדיין לא ילדו, <strong>ו</strong>מהן <strong>שאינן מבכירות</strong> שכבר ילדו ולד קודם לכן, ומצאן שכולן <strong>יולדות, למחר השכים ומצא</strong> שה<strong>זכרים</strong> שנולדו <strong>תלויות בשאין מבכירות,</strong> כלומר, הולכים אחריהן ויונקים מהן, <strong>ונקבות תלויות במבכירות</strong> — <strong>אינו חושש שמא בנה של זו</strong> המבכירה, שהוא בכור, <strong>בא לו אצל זו</strong> שאינה מבכירה, אלא זכר היונק משאינה מבכירה בודאי אינו בכור.
 <strong>איבעיא להו</strong> <small>[נשאלה להם]</small> שאלה ללומדים: <strong>"דבר בחזקתו" דקאמר</strong> <small>[שאומר]</small> <strong>רבן שמעון בן גמליאל,</strong> מה משמעו? האם הכוונה היא ש<strong>אינה מרחמת</strong> ומניקה ולד שאינה שלה <strong>אלא אם כן יולדת,</strong> כלומר, אלא אם כבר ילדה ולד משלה, <strong>הא היכא דאוליד</strong> <small>[אבל במקום ש</small>כבר <small>ילדה]</small> — <strong>חיישינן לרחומי</strong> <small>[חוששים אנו שהיא מרחמת]</small> על ולד שאינו שלה. <strong>או דלמא</strong> <small>[שמא]</small> כוונתו באופן מוחלט: <strong>דידה מרחמא, דלא דידה לא מרחמא ליה</strong> <small>[</small>על ולד <small>שלה — מרחמת,</small> על ולד <small>שאינו שלה — אינה מרחמת עליו]?</small>
 ושואלים: <strong>למאי נפקא מינה</strong> <small>[מה יוצא ממנה</small> משאלה זו<small>]?</small> מהי ההשלכה ההלכתית שלה? והרי בין לדרך זו ובין לדרך זו בוודאי כבר ילדה, ונפטרה מן הבכורה! ומשיבים: <strong>למלקא עלה</strong> <small>[ללקות עליה]</small> <strong>משום</strong> איסור <strong>"אותו ואת בנו לא</strong> תשחטו ביום אחד" (ויקרא כב, כח), אם שחט אותה ואת היונק ממנה באותו יום. <strong>אי אמרת</strong> <small>[אם אתה אומר]</small> כי באופן מוחלט, <strong>דידה מרחמא, דלא דידה לא מרחמא</strong> <small>[</small>על ולד <small>שלה מרחמת,</small> על שאינו שלה אינה מרחמת] — הרי הוא <strong>לקי</strong> <small>[לוקה]</small> מפני שהוא בודאי בנה. <strong>ואי אמרת דלא דידה נמי מרחמא</strong> <small>[ואם אתה אומר</small> שהיולדת, על ולד <small>שאינו שלה גם כן מרחמת]</small> — <strong>לא לקי</strong> <small>[אינו לוקה],</small> שמא אינו בנה.
  אם כן, <strong>מאי</strong> <small>[מה</small> הפתרון<small>]?</small> ומציעים, <strong>תא שמע</strong> <small>[בוא</small> ו<small>שמע]</small> ראיה ממה ששנינו במשנתנו, <strong>רבן שמעון בן גמליאל אומר: הלוקח בהמה</strong> מניקה <strong>מן הגוי</strong> — <strong>אינו חושש שמא בנה של אחרת היה.</strong> הרי דעתו מפורשת, שכל בהמה אינה מרחמת על ולד שאינו שלה, גם אם כבר ילדה! ודוחים: מי קתני <small>[האם הוא שונה]</small> "אינו חושש שמא בנה של אחרת <strong>הוא"?</strong> הלוא "אינו חושש שמא בנה של אחרת <strong>היה" קתני</strong> <small>[הוא שונה],</small> ויש לפרש כי <strong>הכי קאמר</strong> <small>[כך הוא אומר]:</small> <strong>אינו חושש שמא</strong> זה <strong>בנה של אחרת, אלא אם כן היה לה ולד מעיקרא</strong> <small>[מתחילה].</small> ואם כן אין להוכיח מכאן.
 ומציעים, <strong>תא שמע</strong> <small>[בוא</small> ו<small>שמע]</small> ראיה ממה ששנינו בהמשך משנתנו: <strong>נכנס בתוך עדרו וראה את המבכירות מניקות, ואת שאינן מבכירות מניקות</strong> — <strong>אינו חושש שמא בנה של זו בא לו אצל זו, או שמא בנה של זו בא לו אצל זו.</strong> ואם בהמה שילדה מרחמת על ולד שאינו שלה, אמאי <small>[מדוע]</small> אינו חושש?
 <strong>ליחוש דלמא רחומי רחים</strong> <small>[נחשוש שמא</small> ריחמה על ולד שאינו שלה<small>],</small> והוא היונק ממנה! אלא מכאן שגם בהמה שילדה אינה מרחמת על ולד שאינו שלה. ודוחים: אין מכאן ראיה, משום שגם אם נאמר שבדרך כלל מרחמת על ולד שאינו שלה — <strong>במקום דידה לא שבקא דידה ומרחמא דלא דידה</strong> <small>[במקום</small> שיש ולד <small>שלה, אינה מניחה את שלה ומרחמת</small> על <small>שאינו שלה].</small>
 ומציעים, <strong>תא שמע</strong> <small>[בוא</small> ו<small>שמע]</small> ראיה ממה שאמר רבן שמעון בן גמליאל בברייתא, שהלוקח בהמה מניקה מן הגוי אינו חושש שמא בנה של אחרת הוא, משום ש<strong>דבר בחזקתו כו'.</strong> ולאחר מכן הובא דין נוסף בשמו, בלשון "וכן היה רבן שמעון בן גמליאל אומר", שמבכירות ושאינן מבכירות שילדו יחד, אינו חושש שמא בנה של זו בא לו אצל זו ולהיפך. <strong>מאי לאו</strong> <strong>רישא דומיא דסיפא</strong> <small>[האם אין</small> הכוונה שהדין שאמר <small>בתחילה דומה</small> לדין <small>שבסוף]?</small> <strong>מה סיפא ודאי דידה</strong> <small>[מה בסוף,</small> הולד שהיא מניקה הוא ודאי שלה], שהרי הוא משתמש בלשון "אינו חושש", לפי שאינה מניחה את שלה ומרחמת על שאינו שלה — <strong>אף רישא ודאי דידה</strong> <small>[אף בתחילה,</small> הריהו <small>ודאי שלה],</small> למרות שייתכן שכבר ילדה. ומכאן שהוא מניח שגם זו שילדה אינה מרחמת על ולד שאינו שלה!
  ודוחים:  <strong>מידי איריא</strong> <small>[כלום שייכים</small> הדברים<small>]?</small> יש לומר כי <strong>האי כדאיתא, והאי כדאיתא</strong> <small>[זה כמו שהוא, וזה כמו שהוא],</small> במקום שולדה נמצא — ודאי שאינה מניקה ולד שאינו שלה, אבל במקום שאין לפנינו אלא ולד אחד שיונק ממנה — הרי זה רק ספק, שמא איננו בנה. ושואלים: <strong>ו</strong>אם אין שני המקרים זהים, <strong>מאי</strong> <small>[מהו]</small> שנאמר לפני הדין השני <strong>"וכן",</strong> המלמד שדין אחד הוא? ומשיבים: דבר זה נאמר <strong>אפטורה דבכורה</strong> <small>[על הפטור של בכורה],</small> בו עוסקת ברייתא זו, שהואיל ובהמה זו מניקה — בוודאי כבר ילדה.
 <big>ב</big> <strong>אמר רבה בר בר חנה אמר ר' יוחנן: ראה חזיר שכרוך אחר רחל</strong> ויונק ממנה — <strong>פטורה</strong> אותה רחל <strong>מן הבכורה,</strong> לכשתלד זכר לאחר מכן. <strong>ו</strong>מכל מקום <strong>אסור</strong> חזיר זה <strong>באכילה,</strong> שאין אומרים בוודאות שהוא ולדה של רחל זו <strong>"עד יבא ויורה צדק לכם"</strong> (הושע י, יב), כלומר, עד שיבוא אליהו ויאמר לנו מה דינו.
  ותמהים: מה שאמר ר' יוחנן ש<strong>פטור מן הבכורה כמאן</strong> <small>[כ</small>דעת <small>מי</small> הוא אומר<small>]</small> — <strong>כרבן שמעון בן גמליאל,</strong> הסבור במשנתנו, שהיונק מן הבהמה — בחזקת בנה הוא. <strong>ו</strong>אילו מה שהוא אומר שהוא <strong>אסור באכילה,</strong> הרי זה <strong>כרבנן</strong> <small>[כ</small>דעת <small>חכמים]</small> החולקים עליו, וסבורים שייתכן שהיא מניקה ולד שאינו שלה!
 <strong>ותו</strong> <small>[ועוד]</small> יש לתמוה: <strong>אי כרבנן</strong> <small>[אם</small> ר' יוחנן פוסק <small>כ</small>דעת <small>חכמים],</small> שרק יש לחשוש שמא הוא בנה, אבל ייתכן שאינו בנה — <strong>מאי</strong> <small>[מה</small> עניינו] של <strong>"עד יבא ויורה צדק לכם"</strong> שמשמעו הוראת דין? הרי רק לברר את המציאות אנו צריכים, לדעת האם ולדה הוא, ואם כן <strong>"עד שיודע לך דבר" מיבעי ליה</strong> <small>[נצרך לו]</small> לומר!
 <strong>וכי תימא</strong> <small>[ואם תאמר]:</small> <strong>מספקא ליה</strong> <small>[מסופק לו]</small> לר' יוחנן <strong>אי</strong> <small>[אם]</small> <strong>הלכה כרבן שמעון בן גמליאל אי כרבנן</strong> <small>[אם כחכמים],</small> ולכן הוצרך לאליהו שיכריע במחלוקת זו — על כך יש להקשות: <strong>אי מספקא ליה</strong> <small>[אם מסופק לו]</small> שמא אין הלכה כרבן שמעון בן גמליאל — <strong>אמאי</strong> <small>[מדוע]</small> <strong>פטורה מן הבכורה?</strong> והרי זה ספק! <strong>ותו</strong> <small>[ועוד]</small> יש להקשות: <strong>מי מספקא ליה</strong> <small>[האם</small> באמת <small>מסופק לו</small> כמי ההלכה<small>]?</small> <strong>והאמר</strong> <small>[והרי אמר]</small> <strong>רבה בר בר חנה אמר ר' יוחנן: כל מקום ששנה רבן שמעון בן גמליאל</strong> הלכה <strong>במשנתינו</strong> — <strong>הלכה כמותו, חוץ מ</strong>שלושה מקרים: בדין <strong>ערב, ו</strong>בדין <strong>צידן, ו</strong>בדין <strong>ראיה אחרונה!</strong>
 ומשיבים: <strong>לעולם</strong> יש לומר ש<strong>פשיטא ליה</strong> <small>[פשוט לו]</small> לר' יוחנן ש<strong>הלכה כרבן שמעון בן גמליאל,</strong> שבהמה מניקה בוודאי כבר ילדה, ופטורה מן הבכורה. <strong>מיהו מספקא ליה</strong> <small>[מכל מקום מסופק לו]</small> לר' יוחנן <strong>אי</strong> <strong>סבר</strong> <small>[אם סבור] רבן שמעון בן גמליאל</small> שבהמה ש<strong>יולדת</strong> (שילדה) <strong>מרחמת</strong> על ולד שאינו שלה, וייתכן איפוא שכבר ילדה, וחזיר זה אינו בנה, ואם כן הריהו אסור באכילה מספק. <strong>או</strong> האם סבור רבן שמעון בן גמליאל שכל בהמה, וגם בהמה שכבר ילדה, <strong>אינה מרחמת</strong> על ולד שאינו שלה. ולפי זה החזיר היונק ממנה בוודאי בנה הוא, ומותר באכילה. ושואלים: <strong>אי הכי</strong> <small>[אם כך],</small> <strong>עד דאשמעינן</strong> <small>[שהוא משמיע לנו]</small> דין זה ב<strong>חזיר</strong> — <strong>לישמעינן</strong> <small>[שישמיע לנו]</small> דין זה ב<strong>טלה</strong> הכרוך אחר רחל, <strong>ו</strong>לא לענין איסור אכילה, אלא <strong>למילקי עליה</strong> <small>[</small>לענין <small>ללקות עליו]</small> <strong>משום "אותו ואת בנו",</strong> שאם שחט שניהם ביום אחד — הריהו פטור משום ספק, שמא לדעת רבן שמעון בן גמליאל בהמה שילדה מרחמת על ולד שאינו שלה!
  ומשיבים:  <strong>חזיר איצטריכא ליה</strong> <small>[הוצרך לו]</small> להשמיענו, משום <strong>דאי אשמעינן</strong> <small>[שאם</small> היה <small>משמיע לנו]</small> דין זה ב<strong>טלה, הוה אמינא</strong> <small>[הייתי אומר]:</small> גם <strong>אם תמצא</strong> <small>[תוכל]</small> <strong>לומר דסבר</strong> <small>[ש</small>רבן שמעון בן גמליאל <small>סבור]</small> כי <strong>יולדת מרחמא</strong> <small>[מרחמת]</small> על ולד שאינו שלה, ויש ספק אם הוא בנה — אין זה אלא ולד שהוא בן <strong>מינה,</strong> אבל ולד שהוא <strong>לא</strong> בן <strong>מינה</strong> — <strong>לא,</strong> ואם כן, חזיר זה שיונק ממנה בוודאי בנה הוא, שאם לא כן לא היתה מניקה אותו. לכך <strong>אשמעינן</strong> <small>[משמיע לנו]</small> <strong>חזיר,</strong> כדי לומר שיולדת <strong>מרחמת</strong> על ולד שאינו שלה, <strong>ואפילו</strong> במקרה <strong>דלאו מינה נמי</strong> <small>[ש</small>הולד <small>אינו מינה גם כן].</small> והוא אסור באכילה, מפני <strong>דאיכא למימר דלמא מרחמא</strong> <small>[שיש לומר שמא מרחמת]</small> עליו למרות שאינו שלה, אלא הוא חזיר ממש.
  ומוסיפים:  <strong>והיינו</strong> <small>[וזהו]</small> ש<strong>אמר ר' יוחנן, בעי</strong> <small>[שאל]</small>
## דף כד:
 <strong>אחאי בריבי</strong> <small>[הגדול]:</small> <strong>ראה חזיר שכרוך אחר רחל, מהו</strong> דינו? ויש לשאול: <strong>מאי קמיבעיא ליה</strong> <small>[מה</small> שאלה <small>נשאלה לו]</small> לר' אחאי? <strong>אילימא</strong> <small>[אם תאמר]</small> <strong>ל</strong>ענין <strong>בכורה, וקמיבעיא ליה אי הלכתא</strong> <small>[ונסתפק לו אם הלכה]</small> <strong>כרבן שמעון בן גמליאל</strong> הפוטר מן הבכורה, משום שלדעתו בודאי כבר ילדה, <strong>אי הלכתא כרבנן</strong> <small>[אם הלכה כחכמים],</small> הסבורים שבהמה מרחמת ומניקה גם אם אינה יולדת, וספק הוא אם ילדה כבר — <strong>תיבעי ליה</strong> <small>[תישאל לו</small> השאלה<small>]</small> לגבי <strong>טלה</strong> שכרוך אחרי רחל!
  ואומרים: <strong>כי קמיבעיא ליה</strong> <small>[כאשר נשאלה לו</small> השאלה<small>]</small> הרי זה בשני דברים, <strong>ל</strong>פוטרה מן ה<strong>בכורה ואליבא דרבנן</strong> <small>[ועל פי</small> שיטת <small>חכמים],</small> ו<strong>ל</strong>ענין איסור <strong>אכילה</strong> של חזיר זה <strong>ואליבא</strong> <small>[ועל פי</small> שיטת<small>]</small> <strong>רבן שמעון בן גמליאל.</strong>
 ומפרטים: <strong>ל</strong>פוטרה מן <strong>בכורה ואפילו לרבנן דאמרי מרחמא</strong> <small>[ל</small>דעת <small>חכמים שאומרים</small> שבהמה <small>מרחמת]</small> על ולד שאינו שלה, שכן יש לומר: <strong>כי מרחמא דמינה</strong> <small>[כאשר</small> היא <small>מרחמת,</small> הרי זה על ולד <small>שהוא בן</small> <small>מינה],</small> אבל ולד ש<strong>לא</strong> בן מינה — <strong>לא,</strong> אינה מרחמת, ואם חזיר יונק ממנה הרי זו הוכחה שבנה הוא, ונפטרה מן הבכורה. <strong>או דלמא</strong> <small>[שמא]</small> לדעת חכמים, גם ולד ש<strong>לא</strong> בן <strong>מינה נמי מרחמא</strong> <small>[גם כן מרחמת],</small> ועדיין ספק הוא — שמא לא ביכרה עדיין, ולא נפטרה מן הבכורה.
  וכן נשאלה השאלה <strong>ל</strong>ענין איסור <strong>אכילה</strong> של חזיר זה <strong>ואפילו ל</strong>דעת <strong>רבן שמעון בן גמליאל,</strong> הסבור שהיונק מן הבהמה הרי זה בחזקת בנה. שכן גם <strong>אם תמצא לומר סבר</strong> <small>[</small>שהוא <small>סבור]</small> כי בהמה <strong>יולדת</strong> (שילדה כבר) <strong>מרחמא</strong> <small>[מרחמת]</small> על ולד שאינו שלה — הרי זה על ולד שהוא בן <strong>מינה,</strong> אבל ולד <strong>דלאו מינה</strong> <small>[שאינו</small> בן <small>מינה]</small> — <strong>לא,</strong> ומאחר שחזיר זה יונק מן הרחל — בוודאי בנה הוא, ומותר באכילה. <strong>או דלמא</strong> <small>[שמא]</small> הוא סבור כי בהמה שילדה, על ולד <strong>דלאו</strong> <small>[שאינו]</small> בן <strong>מינה נמי מרחמא</strong> <small>[גם כן מרחמת],</small> וגם במקרה זה יש ספק, והוא אסור באכילה. שאלה זו לא נפתרה, ונשארה ב<strong>תיקו</strong> <small>[תעמוד</small> השאלה במקומה<small>].</small>
 <big>א משנה</big> <strong>ר' יוסי בן המשולם אומר: השוחט את הבכור,</strong> והוא צריך לפנות את מקום השחיטה משיער, כדי שיוכל לשחוט כראוי, אלא שנאסר מן התורה לגזוז את הבכור, שנאמר: "ולא תגוז בכור צאנך" (דברים טו, יט), כיצד יעשה? עושה מקום בקופיץ (סכין גדולה) <strong>מיכן ומיכן,</strong> מצידי מקום השחיטה, <strong>ו</strong>אף שבכך הוא <strong>תולש את השער.</strong> <strong>ובלבד שלא יזיזנו</strong> את השיער ממקומו, אלא יישאר מעורב עם שאר השיער, כדי שלא ייראה הדבר כגזיזה. <strong>וכן תולש</strong> אדם <strong>את השער</strong> של הבכור, כדי שיוכל החכם <strong>לראות מקום מום</strong> שיש בו, ולהתירו בשחיטה מחוץ למקדש, ואין הדבר אסור משום גזיזת בהמת קדשים.
 <big>ב גמרא</big> <strong>אמר רב: הלכה כר' יוסי בן המשולם.</strong> ובענין זה מסופר, <strong>בעו מיניה</strong> <small>[שאלו ממנו]</small> <strong>מרב הונא: כנגדו ביום טוב, מהו</strong> הדין? האם כשרצונו לשחוט בהמה ביום טוב לצורך החג, מותר לו גם כן לפנות את מקום השחיטה משיער, אף שבכך הוא תולש את השיער? וצדדי השאלה: האם <strong>טעמא</strong> <small>[הטעם]</small> של <strong>ר' יוסי בן המשולם</strong> שהוא מתיר לעשות כן בבכור, הרי זה <strong>משום דקסבר</strong> <small>[שהוא סבור]</small> ש<strong>תולש לאו היינו</strong> <small>[איננו]</small> בכלל <strong>גוזז,</strong> ולא אסרה התורה דבר זה  בקדשים, <strong>ו</strong>מכל מקום ביום טוב אסור הדבר, משום <strong>דהוה ליה</strong> <small>[שהרי הוא]</small> <strong>עוקר דבר מ</strong>מקום <strong>גידולו,</strong> כמו קוצר, ודבר זה אסור ביום טוב. <strong>או דלמא</strong> <small>[שמא],</small>
 <strong>בעלמא סבר</strong> <small>[בכלל סבור] ר' יוסי בן המשולם</small> ש<strong>תולש היינו</strong> <small>[הריהו]</small> <strong>גוזז</strong> שנאסר בתורה, <strong>והיינו טעמא דשרי</strong> <small>[וזה הטעם ש</small>הוא <small>מתיר]</small> במשנתנו לפנות את השיער בקופיץ — משום <strong>דהוה ליה</strong> <small>[שהריהו]</small> <strong>דבר שאין מתכוין,</strong> שאינו מתכוון לתלוש את השיער, אלא רק להזיזו ממקומו. <strong>ו</strong>אם כן, גם ביום טוב מותר הדבר, שהרי אף <strong>ביום טוב, דבר שאין מתכוין</strong> — <strong>מותר?</strong>
 <strong>אמר להו</strong> <small>[להם]</small> רב הונא: <strong>זילו שיילוה</strong> <small>[לכו שאלו]</small> שאלה זו <strong>לרב חננאל,</strong> שהיה תלמידו של רב והיה שונה הלכות משמו, <strong>אי אמר</strong> <small>[אם יאמר</small> לכם<small>]</small> ש<strong>הלכה כר' יוסי בן המשולם, איפשוט לכו</strong> <small>[אפתור לכם]</small> את שאלתכם לגבי יום טוב. <strong>אתו שיילוה</strong> <small>[הלכו שאלו]</small> את רב חננאל, <strong>אמר להו</strong> <small>[להם],</small> <strong>הכי</strong> <small>[כך]</small> <strong>אמר רב: הלכה כר' יוסי בן המשולם. אתו לקמיה</strong> <small>[באו לפני]</small> <strong>רב הונא</strong> וסיפרו לו, <strong>אמר להו</strong> <small>[להם]:</small> <strong>כנגדו,</strong> באותו אופן <strong>ביום טוב מותר</strong> הדבר. ומוסיפים, <strong>איתמר נמי</strong> <small>[</small>דבר זה <small>נאמר גם כן]</small> במפורש בשם רב, שכך <strong>אמר רב חנניה בר שלמיא משמיה</strong> <small>[משמו]</small> של <strong>רב: כנגדו ביום טוב</strong>
## דף כה.
 <strong>מותר.</strong> ואם כן, טעם הדבר — כמבואר לעיל, משום שאינו מתכוון לתלוש.
  ושואלים:  <strong>ומי</strong> <small>[והאם]</small> <strong>אמר רב הכי</strong> <small>[כך]?</small> <strong>והא</strong> <small>[והרי]</small> <strong>אמר רב חייא בר אשי משמיה</strong> <small>[משמו]</small> של <strong>רב: מסוכריא דנזייתא</strong> <small>[פקק של</small> נקב <small>חבית]</small> העשוי מסמרטוטים — <strong>אסור להדוקיה ביומא טבא</strong> <small>[להדק אותו ביום טוב],</small> משום שהוא סוחט נוזל מתוכם. והרי זה דבר שאינו מתכוון!
  ומשיבים:  <strong>בההיא</strong> <small>[</small>בהלכה <small>זו]</small> <strong>אפילו ר' שמעון,</strong> הסבור כי דבר שאין מתכוון מותר, גם הוא <strong>מודה</strong> שהדבר אסור, וכפי ש<strong>אביי ורבא דאמרי תרוייהו</strong> <small>[שאמרו שניהם]:</small> <strong>מודה ר' שמעון ב"פסיק רישיה ולא ימות"</strong> <small>[חתוך ראשו ולא ימות],</small> כלומר, כאשר התוצאה היא הכרחית — אין זה משנה אם הוא מתכוון לה או לא. אבל כשעושה מקום בקופיץ — ייתכן שלא ייתלש שיער, ולפיכך מותר הדבר, משום שאינו מתכוון.
  ומקשים: והאם סבור רב כר' שמעון, שדבר שאינו מתכוון מותר?  <strong>והא</strong> <small>[והרי]</small> כשדנו בפסיקת ההלכה בענין זה, אמר רב חייא בר אשי אמר רב: הלכה כר' יהודה, שדבר שאין מתכוון אסור, <strong>ורב חנן בר אמי אמר שמואל: הלכה כר' שמעון,</strong> שדבר שאין מתכוון מותר. <strong>ורב חייא בר אבין מתני</strong> <small>[</small>היה <small>שונה]</small> את דברי רב ושמואל <strong>בלא גברי</strong> <small>[אנשים]</small> שאמרו את הדבר בשמם, <strong>רב אמר: הלכה כר' יהודה, ושמואל אמר: הלכה כר' שמעון!</strong>
 <strong>אלא, לעולם סבר</strong> <small>[סבור]</small> <strong>רב: דבר שאין מתכוין</strong> — <strong>אסור, ו</strong>טעם הדבר שהוא פוסק כר' יוסי בן המשולם במשנתנו, הרי זה משום ש<strong>תולש לאו היינו</strong> <small>[אינו</small> נחשב<small>]</small> <strong>גוזז. וביום טוב,</strong> שיש בו איסור עקירת דבר מגידולו — <strong>היינו טעמא דשרי</strong> <small>[זהו הטעם שמתיר],</small> משום <strong>דהוה ליה</strong> <small>[שהריהו]</small> <strong>עוקר דבר מגידולו כלאחר יד,</strong> שלא כדרכו, שהרי אין תולשים צמר אלא גוזזים, ואין זה בכלל המלאכה שנאסרה מן התורה.
 ושואלים: <strong>ותולש לאו היינו</strong> <small>[</small>האם <small>אינו</small> נחשב<small>]</small> <strong>גוזז? והתניא</strong> <small>[והרי שנויה</small> ברייתא]: <strong>התולש</strong> בשבת <strong>את הכנף</strong> (נוצה) מן העוף, <strong>והקוטמו,</strong> החותך את ראשה של הנוצה, <strong>והמורטו,</strong> המורט ממנה את השיער ומשאיר בידו קנה חלק — <strong>חייב שלש חטאות</strong> (כשעשה זאת בשוגג). <strong>ואמר ריש לקיש</strong> בבירור הדברים: <strong>תולש</strong> — <strong>חייב משום</strong> מלאכת <strong>גוזז, קוטם</strong> — <strong>חייב משום מחתך, ממרט</strong> — <strong>חייב משום ממחק</strong> (מחליק)! ומשיבים: <strong>שאני</strong> <small>[שונה]</small> תלישת <strong>כנף, דהיינו אורחיה</strong> <small>[שזהו דרכו],</small> שתולשים את הנוצה מן העוף. אבל צמר אין תולשים, אלא גוזזים.
 <big>א</big> ומדייקים: <strong>ומ</strong>כיון ש<strong>רב סבר</strong> <small>[סבור]</small> <strong>כר' יוסי בן המשולם,</strong> שהוא פוסק הלכה כמותו, יש לומר ש<strong>ר' יוסי בן המשולם סבר לה</strong> <small>[סבור]</small> <strong>כ</strong>דעת <strong>רב,</strong> שדבר שאין מתכוון אסור. ומקשים: <strong>ו</strong>האם <strong>סבר</strong> <small>[סבור]</small> <strong>ר' יוסי בן המשולם</strong> ש<strong>דבר שאין מתכוין אסור?</strong>
 <strong>והתניא</strong> <small>[והרי שנויה</small> ברייתא<small>]:</small> פרה אדומה, ששתי שערות שחורות לגמרי פוסלות בה, שהיו לה <strong>שתי שערות</strong> ש<strong>עיקרן</strong> (חלקן התחתון, הקרוב לעור) <strong>מאדים,</strong> אדום, <strong>ו</strong>אולם <strong>ראשן משחיר, ר' יוסי בן המשולם אומר: גוזז במספרים</strong> את ראשן השחור, ואז נמצאת הפרה כולה אדומה, <strong>ואינו חושש</strong> משום איסור גיזה בקדשים, משום שאינו מתכוון לגזוז את הפרה, אלא להכשירה!
 
   
  ומשיבים: <strong>שאני</strong> <small>[שונה]</small> <strong>פרה</strong> אדומה, שהתיר ר' יוסי בן המשולם לגוזזה, משום שפרה בכלל <strong>לאו</strong> <small>[אינה]</small> <strong>בת גיזה היא,</strong> שהרי אין לה צמר, ולא חל עליה איסור גזיזת קדשים. ומקשים: וכי אין איסור גיזה בפרה? <strong>והתניא</strong> <small>[והרי שנויה</small> ברייתא<small>]:</small> נאמר <strong>"לא תעבד בבכר שורך ולא תגז בכור צאנך"</strong> (דברים טו, יט), <strong>ו</strong>מעירים: <strong>אין לי אלא שור</strong> שהוא אסור <strong>בעבודה, וצאן</strong> שאסור <strong>בגיזה, מנין ליתן את האמור של זה בזה, ואת האמור של זה בזה,</strong> שגם שור וגם צאן אסורים בין בגיזה ובין בעבודה? <strong>תלמוד לומר: "לא תעבד... ולא תגז",</strong> בו' החיבור. הרי שגם בשור (ופרה) יש איסור גיזה!
 <strong>אלא</strong> צריך לומר טעם אחר: <strong>שאני</strong> <small>[שונה]</small> <strong>פרה</strong> אדומה, שהתיר ר' יוסי בן המשולם לגזוז את שערותיה, מפני שבכלל <strong>קדשי בדק הבית היא,</strong> שהיא מנכסי המקדש, אבל אינה קריבה על המזבח. ולא נאסרה גיזה ועבודה אלא בקדשי מזבח, כעין בכור, שנאמר בו איסור זה. ומקשים, <strong>והאמר</strong> <small>[והרי אמר]</small> <strong>ר' אלעזר: קדשי בדק הבית אסורין בגיזה ועבודה!</strong> ומשיבים: איסור זה הוא רק <strong>מדרבנן</strong> <small>[מדברי חכמים]</small> ולא מן התורה. ומקשים: <strong>והאיכא איסורא דרבנן</strong> <small>[והרי</small> על כל פנים <small>יש</small> בכך <small>איסור מדברי סופרים],</small> וכיצד אומר ר' יוסי שגוזז ואינו חושש! ומתרצים: <strong>אלא שאני</strong> <small>[שונה]</small> <strong>פרה</strong> אדומה, דלא שכיחא <small>[שאינה מצויה],</small> ולכן התיר בה ר' יוסי בן המשולם את הדבר.
  ושואלים: מדוע להיזקק להיתר זה?  <strong>וליחלה</strong> <small>[ושיחלל אותה]</small> כנגד מעות בשוויה, <strong>ולפקה</strong> <small>[ויוציא אותה]</small> <strong>לחולין, וליגזה</strong> <small>[ו</small>אז <small>יגזוז אותה],</small> <strong>והדר ליקדשה</strong> <small>[ו</small>לאחר מכן <small>יחזור ויקדישנה]!</small> ומשיבים: <strong>דמיה</strong> של פרה אדומה <strong>יקרין,</strong> ואין מעות מזומנים לפדותה בהם. ומקשים: <strong>וליעבד לה</strong> <small>[ושיעשה לה]</small> <strong>כ</strong>מו שאמר <strong>שמואל,</strong> ש<strong>אמר שמואל: הקדש</strong> שהוא <strong>שוה</strong> אפילו <strong>מנה</strong> (מאה דינר) <strong>שחיללו על שוה פרוטה</strong> — <strong>מחולל,</strong> יצא לחולין! ומשיבים: <strong>אימור</strong> <small>[אמור]</small> ש<strong>אמר שמואל</strong> דבר זה במקרה <strong>שחיללו,</strong> בדיעבד, אבל <strong>לכתחלה מי</strong> <small>[האם]</small> <strong>אמר</strong> שמותר? עד כאן הסברנו, כיצד מתיר ר' יוסי בן המשולם לגזוז שיער שחור של פרה אדומה, לפי ההנחה שהוא סבור כרב, שדבר שאין מתכוון אסור.
  ומוסיפים:  <strong>איבעית אימא</strong> <small>[אם תרצה אמור]</small> הסבר שונה: <strong>רב</strong> אמנם <strong>סבר לה</strong> <small>[סבור]</small> <strong>כר' יוסי בן המשולם,</strong> שתולש אינו נחשב גוזז, <strong>ו</strong>אולם <strong>ר' יוסי בן המשולם לא סבר לה</strong> <small>[אינו סבור]</small> <strong>כרב,</strong> אלא לדעתו דבר שאינו מתכוון מותר, ולכן הוא מתיר לגזוז פרה אדומה — מפני שאינו מתכוון לגזיזה.
 <big>ב</big> שנינו במשנה: <strong>ותולש את השער ובלבד שלא יזיזנו ממקומו. אמר רב אשי אמר ריש לקיש: לא שנו אלא</strong> שתולש <strong>ביד, אבל בכלי</strong> — <strong>אסור.</strong> ומקשים, <strong>והקתני</strong> <small>[והרי</small> הוא שונה] במשנה: <strong>עושה מקום בקופיץ מיכן ומיכן,</strong> ותולש את השיער. משמע שאפשר לעשות זאת בקופיץ, שהוא כלי! ומשיבים, <strong>תני</strong> <small>[שנה]:</small> <strong>"לקופיץ",</strong> שאינו עושה מקום בקופיץ, אלא עושה מקום בידו כדי שיוכל לשחוט בקופיץ.
 <big>ג</big> שנינו במשנה: <strong>וכן תולש את השער לראות מום. איבעיא להו</strong> <small>[נשאלה להם]</small> שאלה ללומדים: האם הכוונה היא שמותר לעשות זאת <strong>לכתחלה</strong> כדי לראות את מקום המום, כפי שהותר הדבר לצורך שחיטה, <strong>או</strong> רק ב<strong>דיעבד,</strong> שאם עשה כן — לא יזיזנו ממקומו? <strong>אמר ר' ירמיה, תא שמע</strong> <small>[בוא</small> ו<small>שמע]</small> פתרון לדבר ממה ששנינו בברייתא: <strong>צמר המסובך באוזן,</strong> המכסה את אוזן הבכור, ויש באוזן מום שצריך להראותו לחכם, <strong>ר' יוסי בן המשולם אומר: תולשו</strong> את הצמר, <strong>ומראה</strong> לחכם <strong>את מומו. שמע מינה</strong> <small>[למד מכאן]</small> ש<strong>לכתחלה</strong> אמר, שמותר לתולשו. ומסכמים: אכן, <strong>שמע מינה</strong> <small>[למד מכאן].</small>
 <strong>אמר רב מרי: אף אנן נמי תנינא</strong> <small>[אף אנו גם כן שנינו]</small> דבר זה במשנתנו: <strong>וכן התולש את השער לראות מקום מום. מאי</strong> <small>[מהו]</small> לשון <strong>"וכן"?</strong> לאיזו מן ההלכות שנאמרו בתחילה היא מתייחסת? <strong>אילימא</strong> <small>[אם תאמר]</small> לענין <strong>שלא יזיזו את</strong> השיער שנתלש מ<strong>מקומו</strong> — לשם מה הוצרך לומר דבר זה? <strong>השתא</strong> <small>[עכשיו,</small> הרי<small>]</small> <strong>ומה</strong> במקרה ש<strong>שוחט</strong> את הבכור, ש<strong>שחיטתו מוכחת</strong> (מוכיחה) <strong>עליו</strong> שלא היתה כוונתו לגיזה, אמר ר' יוסי בן המשולם ש<strong>לא יזיזנו,</strong> כדי שלא ייראה הדבר כגיזה בקדשים, האם כאשר תולש את הצמר רק כדי <strong>לראות מקום</strong> ה<strong>מום,</strong> ואין מעשה המוכיח שאינו גוזז, <strong>מיבעיא</strong> <small>[נצרכה]</small> לומר שלא יזיזנו?
 <strong>אלא לאו</strong> <small>[האם לא]</small> לענין ה<strong>תולש</strong> מתייחסת ההשוואה? <strong>שמע מינה</strong> <small>[למד מכאן],</small> איפוא, שמה שנאמר "וכן התולש" <strong>לכתחלה</strong> נאמר. ומסכמים: אכן <strong>שמע מינה</strong> <small>[למד מכאן]</small> שכן הוא.
 <big>ד משנה</big> <strong>שער</strong> של <strong>בכור בעל מום שנשר</strong> מאליו <strong>והניחו בחלון, ואחר כך שחטו,</strong> והרי צמרו מותר לאחר מיתה, מה דינו של הצמר שנשר בחייו? <strong>עקביא בן מהללאל מתיר</strong> את השימוש בו,
## דף כה:
 <strong>וחכמים אוסרין,</strong> אלו <strong>דברי ר' יהודה. אמר לו ר' יוסי: לא ב</strong>מקרה של <strong>זה</strong> שנשחט <strong>התיר עקביא בן מהללאל, אלא</strong> ב<strong>שער בעל מום שנשר והניחו בחלון, ואחר כך מת</strong> הבכור — <strong>בזה עקביא בן מהללאל מתיר</strong> את השיער שנשר בחייו, <strong>וחכמים אוסרין.</strong> וכל זה הוא בצמר שנשר מן הבכור, שחכמים אוסרים אותו גם לאחר מותו.
  אבל <strong>צמר המדולדל בבכור,</strong> שאמנם אינו מחובר לגופו, אבל לא נשר ממנו, <strong>את ש</strong>הוא <strong>נראה</strong> כחלק אחד <strong>עם הגיזה</strong> — <strong>מותר, ואת שאינו נראה עם הגיזה</strong> — <strong>אסור.</strong>
 <big>א גמרא</big> שנינו במשנה שר' יוסי אומר כי לא בזה שנשחט התיר עקביא את השיער שנשר בחייו, אלא בזה שמת. ותמהים: <strong>מכלל</strong> דברי ר' יוסי אתה למד שאם נשחט הבכור, <strong>דאסר</strong> <small>[ש</small>עקביא <small>אוסר]</small> את השיער שנשר בחייו? <strong>השתא</strong> <small>[עכשיו,</small> הרי<small>]</small> לפי דבריו, <strong>ב</strong>מקרה ש<strong>מת</strong> — <strong>שרי</strong> <small>[מותר]</small> השיער, למרות שהשיער שעל גופו אסור, שהרי קדשים שמתו (ולא נשחטו) אסורים בהנאה, וכי במקרה ש<strong>שחטו,</strong> כשהשיער שעליו מותר, <strong>מיבעיא</strong> <small>[נצרכה</small> לומר<small>]</small> שהצמר שנשר מתחילה גם הוא מותר?!
 <strong>אלא</strong> יש להבין את דברי ר' יוסי ביחס לדעת חכמים, וכך כוונתו: <strong>לא בזה</strong> שנשחט <strong>התיר עקביא וחכמים אוסרין,</strong> אלא אם <strong>שחטו</strong> — <strong>דברי הכל שרי</strong> <small>[מותר]</small> השיער, וגם לדעת חכמים, אלא <strong>כי פליגי</strong> <small>[כאשר נחלקו]</small> הרי זה <strong>ב</strong>מקרה ש<strong>מת,</strong> שעקביא מתיר גם במקרה זה את השיער שנשר בחייו. ולדעת חכמים דינו של שיער זה כדינו של השיער שעל גופו, שהוא אסור.
 <big>ב</big> <strong>אמר ר' אסי אמר ריש לקיש: מחלוקת</strong> עקביא בן מהללאל וחכמים, הריהי במקרה <strong>ש</strong>קודם שנשר השיער כבר <strong>התירו מומחה</strong> שמוסמך להתיר בכורות בשחיטה, <strong>דמר סבר</strong> <small>[שחכם זה,</small> חכמים, <small>סבור]:</small> <strong>גזרינן דלמא אתי לשהוייה</strong> <small>[גוזרים אנו</small> איסור על השיער שנשר ממנו בחייו, <small>שמא יבוא להשהותו,</small> את הבכור<small>],</small> ולא ישחטנו, כדי ליהנות מן השיער הנושר ממנו, <strong>ומר סבר</strong> <small>[וחכם זה,</small> עקביא, <small>סבור]:</small> <strong>לא גזרינן</strong> <small>[אין אנו גוזרים],</small> שאין לחשוש לכך, שכיון שהתירו החכם בשחיטה — הריהו שוחטו מיד. <strong>אבל</strong> אם <strong>לא התירו מומחה</strong> — <strong>דברי הכל אסור</strong> השיער שנשר ממנו, גם לאחר שמת או שנשחט.
 <strong>מתיב</strong> <small>[מקשה]</small> על כך <strong>רב ששת</strong> ממה ששנינו בברייתא: <strong>בעלי מומין</strong> פסולים להקרבה, שנתערבו בקדשים כשרים — <strong>אוסרין בכל שהוא,</strong> שאפילו נתערב אחד באלף — כולם אסורים בהקרבה. <strong>ור' יוסי אומר: יבקר</strong> (ייבדק) הדבר.
 <strong>והוינן בה</strong> <small>[והיינו מתקשים בה]:</small> <strong>מאי</strong> <small>[מה</small> פירוש<small>]</small> <strong>"יבקר"? אלימא</strong> <small>[אם תאמר]</small> שייבדק העדר ויימצא אותו אחד ש<strong>בעל מום הוא, ולישקליה</strong> <small>[ושיטול אותו],</small> וכל השאר מותרים בהקרבה — <strong>מכלל</strong> הדברים אתה למד <strong>דתנא קמא אמר לאו</strong> <small>[שהתנא הראשון אומר לא],</small> שלא ניתן לסמוך על כך ולהתיר את כל העדר? ומדוע לא? והרי בעל המום לפנינו!
 <strong>אמר רב נחמן אמר רבה בר אבוה:</strong> אין מדובר בתערובת של בהמות, אלא <strong>הכא</strong> <small>[כאן]</small> <strong>בגיזת בכור בעל מום עסקינן</strong> <small>[עוסקים אנו],</small> שנשרה ממנו בחייו, ובמקרה <strong>שנתערבו</strong> (שנתערבה) <strong>בגיזי חולין. ומאן תנא קמא</strong> <small>[ומיהו התנא הראשון]</small> האוסר גיזה זו? דעת ר' יהודה היא, <strong>דאמר</strong> <small>[שאומר]</small> במשנתנו, כי גם במקרה ש<strong>נשחטו</strong> בכורות בעלי מום <strong>אסרי רבנן</strong> <small>[אוסרים חכמים]</small> את הגיזה שנשרה מחיים. <strong>ו</strong>אילו <strong>ר' יוסי</strong> הולך <strong>לטעמיה</strong> <small>[לטעמו,</small> לשיטתו<small>],</small> <strong>דאמר</strong> <small>[ש</small>הוא <small>אומר]</small> שבמקרה ש<strong>נשחטו שרו רבנן</strong> <small>[מתירים חכמים]</small> את הגיזה שנשרה מחיים.
 
   
  וקתני <small>[ו</small>הרי <small>הוא שונה]:</small> <strong>"יבוקר",</strong> שיש צורך לבדוק בכור זה, כדי להתיר את הגיזה. ויש לשאול: <strong>מאי</strong> <small>[מה</small> פירוש<small>]</small> <strong>"יבוקר"? לאו</strong> <small>[האם לא]</small> שיראה מומחה <strong>אי</strong> <small>[אם]</small> הוא <strong>מום קבוע,</strong> או <strong>אי</strong> <small>[אם]</small> <strong>מום עובר הוא?</strong> ונמצא שאם היה בעל מום קבוע, הגיזה שנשרה מותרת לדעת ר' יוסי, <strong>אף על גב שלא התירו מומחה</strong> קודם לכן, ושלא כדברי ר' אסי בשם ריש לקיש שלדעת הכל היא אסורה!
 <strong>אמר רבא: לא,</strong> אין מכאן ראיה, ולשיטת ריש לקיש יש לפרש כך: <strong>יבוקר,</strong> ייבדק בכור זה אם כבר התירו מומחה, <strong>אי</strong> <small>[אם]</small> <strong>התירו מומחה</strong> — <strong>אין</strong> <small>[כן],</small> צמרו שנשר מותר, <strong>ואי</strong> <small>[ואם]</small> <strong>לא</strong> התירו מומחה — <strong>לא.</strong>
 מסופר, <strong>כי סליק</strong> <small>[כאשר עלה]</small> <strong>רבין</strong> מבבל לארץ ישראל, <strong>אמרה לשמעתא קמיה</strong> <small>[אמר את השמועה</small> הזו <small>לפני]</small> <strong>ר' ירמיה,</strong> כיצד פירשו ברייתא זו, לא בבעלי מום ממש, שנתערבו בתמימים, אלא בגיזת בכור בעל מום שנתערבה בגיזות אחרות. <strong>אמר</strong> ר' ירמיה: <strong>בבלאי טפשאי</strong> <small>[בבלים טפשים],</small> <strong>משום דיתבי בארעא דחשוכא אמרי שמעתא דמחשכן</strong> <small>[משום ש</small>הם <small>יושבים בארץ חשוכה</small> הם <small>אומרים שמועות חשוכות],</small> כלומר, שאינן בהירות וברורות, וכי <strong>לא שמיע להו הא דאמר</strong> <small>[לא שמעו את זו שאומר]</small> <strong>ר' חייא בר אבא אמר ר' יוחנן: מחלוקת</strong> ר' יוסי וחכמים, האם בדיקה מועילה לתערובת בהמות בעלות מום ובהמות כשרות, הריהי <strong>בשבדק</strong> את הבהמות <strong>ולא מצא</strong> את בעל המום ביניהן, האם מסתמכים על הבדיקה או לא.
 <strong>וקמיפלגי בפלוגתא</strong> <small>[וחלוקים הם במחלוקת]</small> של <strong>ר' מאיר ורבנן</strong> <small>[וחכמים]</small> בענין שדה שהיה בה קבר ואבד, <strong>דתנן</strong> <small>[ששנינו</small> במשנה<small>],</small> <strong>שהיה ר' מאיר אומר: כל דבר שהיה בחזקת טומאה,</strong> כגון שדה זו שהיה בה קבר — <strong>לעולם הוא בטומאתו,</strong> גם אם לא יימצא בו דבר, <strong>עד שיתוודע</strong> מקום <strong>הטומאה,</strong> ואז יהא מותר כל שאר השדה.
 <strong>וחכמים אומרים: חופר</strong> בכל השדה <strong>עד שמגיע לסלע או ל</strong>אדמה <strong>בתולה</strong> (שלא נעבדה), ואם לא מצא כלום — השדה טהורה. וכך לענייננו, דעת ר' יוסי, שאמר: יבוקר — היא כדעת חכמים החולקים על ר' מאיר, וסומכים על הבדיקה, ודעת התנא הראשון כדעת ר' מאיר החולק.
  ומעירים: כך פירש ר' חייא בר אבא בשם ר' יוחנן, ואילו  <strong>ר' אסי אמר</strong> בשם <strong>ר' יוחנן</strong> כך: <strong>מחלוקת</strong> ר' יוסי וחכמים היא <strong>כשבדק</strong> את תערובת הבהמות, <strong>ומצא</strong> בעל מום, ונחלקו האם בכח בדיקה זו להתיר את השאר. <strong>וקמיפלגי בפלוגתא</strong> <small>[וחלוקים הם במחלוקת]</small> של <strong>רבי ורבן שמעון בן גמליאל,</strong>
 <strong>דתניא</strong> <small>[ששנויה</small> ברייתא<small>]:</small> <strong>שדה שאבד בה קבר,</strong> מי ש<strong>נכנס בתוכה</strong> — הריהו <strong>טמא.</strong> נבדקה ו<strong>נמצא בתוכה קבר,</strong> אם <strong>נכנס לתוכה</strong> — <strong>טהור, שאני אומר: הוא</strong> ה<strong>קבר שאבד הוא</strong> ה<strong>קבר שנמצא,</strong> אלו הם <strong>דברי רבי. רבן שמעון בן גמליאל אומר:</strong> אין סומכים על קבר שנמצא שם, שמא יש שם עוד אחד, אלא <strong>תיבדק כל השדה כולה.</strong> ר' יוסי סבור כרבי, וסומך על הבדיקה כשנמצא בתערובת בעל מום, והתנא הראשון סבור כרבן שמעון, וחושש לבעל מום אחר שהיה שם.
  ושואלים:  <strong>ור' אסי</strong> שפירש כך בשם ר' יוחנן, <strong>מאי טעמא</strong> <small>[מה טעם]</small> לא אמר כר' חייא בר אבא, שנחלקו במחלוקת ר' מאיר וחכמים, בדין שדה שאבד בה קבר ולא נמצא? ומשיבים, <strong>אמר</strong> <small>[יכול הוא לומר]</small> <strong>לך: בשלמא</strong> <small>[נניח]</small> ל<strong>גבי טומאה,</strong> גם אם לא נמצאה הטומאה, <strong>אימר</strong> <small>[אמור]</small> ש<strong>בא עורב ונטלה,</strong> או <strong>בא עכבר ונטלה,</strong> ולכן לדעת חכמים יש מקום להסתמך על הבדיקה. <strong>אלא הכא</strong> <small>[כאן],</small> כשנתערב בעל מום בבהמות כשרות — <strong>בעל מום להיכא אזיל</strong> <small>[להיכן הלך]?</small> ולכן אם בדק ולא מצא — ודאי לא בדק כראוי, ואין להתיר את התערובת לדעת הכל. ושואלים: <strong>ואידך</strong> <small>[והאחר],</small> ר' חייא בר אבא, מה הוא משיב לטענה זו? ומשיבים: לדעתו, גם בתערובת בעל מום בתמימים ניתן לומר כן — <strong>אימר</strong> <small>[אמור]</small> ש<strong>מום עובר הוה</strong> <small>[היה]</small> באותו בעל מום <strong>ואיתסי</strong> <small>[והתרפא],</small> ולכן לא מצאו.
  ושואלים:  <strong>ור' חייא בר אבא מאי טעמא</strong> <small>[מה טעם]</small> <strong>לא אמר כר' אסי,</strong> שנחלקו במקרה שבדק ומצא, וכמחלוקת רבי ור' אלעזר בר' שמעון? ומשיבים, <strong>אמר</strong> <small>[יכול לומר]</small> <strong>לך: בשלמא</strong> <small>[נניח]</small> <strong>שדה, דרכה למיקבר</strong> <small>[לקבור] בה,</small> ויש לומר: <strong>כי היכי דקבר בה האי</strong> — <strong>קבר אינש אחרינא</strong> <small>[כמו שקבור בה זה — קבור בה גם אדם אחר],</small> ולכן סבור ר' אלעזר בר' שמעון כי יש לבדוק את השדה כולה. <strong>אלא קדשים, כיון דבדקו לן וקיימי</strong> <small>[שהם בדוקים לנו ועומדים],</small> <strong>דרכייהו למיפל בהו מומא</strong> <small>[</small>וכי <small>דרכם שיפול בהם מום]?</small> ושואלים: <strong>ואידך</strong> <small>[והאחר],</small> ר' אסי, מה הוא סבור? ומשיבים: <strong>אגב דמנגחי אהדדי שכיח בהו מומא</strong> <small>[שהם נוגחים זה את זה, מצוי בהם המום].</small>
 <big>ג</big> ושבים לדברי ר' אסי בשם ריש לקיש, שאף עקביא בן מהללאל לא התיר שער בכור בעל מום שנשר בחייו, אלא אם התירו מומחה בשחיטה קודם לכן. <strong>מיתיבי</strong> <small>[מקשים]</small> על כך ממה ששנינו בברייתא: <strong>התולש צמר מבכור תם, אף על פי שנולד בו</strong> אחר כך <strong>מום ושחטו</strong> — בכל זאת הצמר <strong>אסור.</strong> ויש לדייק: <strong>טעמא</strong> <small>[הטעם,</small> דווקא<small>]</small> משום שהיה <strong>תם</strong> בשעה שנשר — הצמר אסור,
## דף כו.
 <strong>הא</strong> <small>[אבל]</small> שער <strong>בעל מום שרי</strong> <small>[מותר],</small> <strong>אף על פי שלא התירו מומחה!</strong> ודוחים: יש לומר כי ה<strong>תנא</strong> של ברייתא זו, <strong>כל היכא</strong> <small>[מקום]</small> ש<strong>לא התירו מומחה</strong> — <strong>"תם" קרי ליה</strong> <small>[</small>הוא קורא לו], ואפילו אם היה בעל מום.
  ומציעים: אם כך אתה מפרש את הברייתא,  <strong>לימא כתנאי</strong> <small>[</small>האם <small>נאמר</small> שדברי ריש לקיש שנויים <small>כ</small>מחלוקת <small>תנאים]?</small> שכך שנויה ברייתא זו בשלימותה: <strong>התולש צמר מבכור תם, אף על פי שנולד בו</strong> אחר כך <strong>מום ושחטו</strong> — <strong>אסור</strong> הצמר. <strong>בכור בעל מום שתלש ממנו</strong> צמר, <strong>ואחר כך מת</strong> — <strong>עקביא בן מהללאל מתיר</strong> את הצמר, <strong>וחכמים אוסרים. אמר ר' יהודה: לא ב</strong>מקרה <strong>זה,</strong> שתלש ממנו ואחר כך מת, <strong>התיר עקביא בן מהללאל</strong> את הצמר לאחר שחיטה, <strong>אלא בשער בכור בעל מום שנשר והניחו בחלון, ואחר כך שחטו</strong> — <strong>בזה עקביא בן מהללאל מתיר וחכמים אוסרין.</strong>
 <strong>אמר ר' יוסי: מודה אבא</strong> (אבי) <strong>חלפתא,</strong> ההולך בשיטת חכמים, <strong>ב</strong>מקרה <strong>זה</strong> של שער בעל מום שנשר, שאם שחטו — <strong>שהוא מותר,</strong> שהרי <strong>אבל בייחוד</strong> (באמת ובבירור) <strong>אמרו חכמים:</strong> אם נשר שער בכור בעל מום — <strong>יניחנו בחלון, שמא יש תקוה,</strong> כלומר, שמא יתירוהו, שכן אם <strong>שחטו</strong> — <strong>דברי הכל מותר,</strong> ודוקא אם <strong>מת</strong> — בזה <strong>עקביא בן מהללאל מתיר, וחכמים אוסרים.</strong> עד כאן לשון הברייתא.
  ותוהים: מה שאמר  <strong>ר' יוסי</strong> בשם אביו — <strong>היינו</strong> <small>[הרי זה]</small> בדיוק מה שאמר <strong>תנא קמא</strong> <small>[התנא הראשון]</small> בברייתא, שדווקא אם מת הבכור אוסרים חכמים את הצמר, אבל אם שחטו — הריהו מותר! <strong>אלא לאו</strong> <small>[האם לא]</small> דין <strong>התירו מומחה איכא בינייהו</strong> <small>[יש ביניהם],</small>
 <strong>דתנא קמא סבר</strong> <small>[שהתנא הראשון סבור]:</small> <strong>התירו מומחה</strong> קודם שנתלש הצמר — <strong>אין</strong> <small>[כן],</small> הועילה שחיטתו להתיר את הצמר שנתלש, <strong>ואי</strong> <small>[ואם]</small> <strong>לא</strong> התירו מומחה — <strong>לא,</strong> הריהו אסור לדעת חכמים. <strong>ואתא</strong> <small>[ובא]</small> <strong>ר' יוסי למימר</strong> <small>[לומר]:</small> <strong>אף על גב</strong> <small>[אף על פי]</small> ש<strong>לא התירו מומחה</strong> הצמר מותר? ואם כן נחלקו תנאים בדברי ריש לקיש.
 <strong>אמר רבא: לא,</strong> יש לומר כי <strong>דכולי עלמא</strong> <small>[לדעת הכל],</small> <strong>אי</strong> <small>[אם]</small> <strong>התירו מומחה</strong> — <strong>אין</strong> <small>[כן],</small> מותר, ו<strong>אי</strong> <small>[אם]</small> <strong>לא התירו</strong> — <strong>לא. ושלש מחלוקת בדבר,</strong> שלוש דעות. <strong>דתנא קמא סבר</strong> <small>[שהתנא הראשון סבור]:</small> <strong>פליגי</strong> <small>[חלוקים]</small> עקביא וחכמים <strong>ב</strong>בכור ש<strong>מת, והוא הדין לשחטו</strong> שגם בזה אוסרים חכמים את הצמר. <strong>והאי דקמיפלגי</strong> <small>[וזה</small> שהוא שונה <small>שהם חלוקים]</small> <strong>במת</strong> — הרי זה <strong>להודיעך כחו</strong> של <strong>עקביא,</strong> שהוא מתיר את הצמר שנשר בחייו, למרות שהצמר שעל גופו אסור.
 <strong>ור' יהודה סבר</strong> <small>[סבור]:</small> <strong>במת</strong> — <strong>דברי הכל אסור,</strong> וגם לדעת עקביא. <strong>כי פליגי</strong> <small>[כאשר</small> הם <small>חלוקים]</small> הרי זה <strong>ב</strong>מקרה ש<strong>שחטו,</strong> שעקביא מתיר את הצמר, וחכמים אוסרים. <strong>ואתא</strong> <small>[ובא]</small> <strong>ר' יוסי למימר</strong> <small>[לומר]:</small> <strong>בשחטו</strong> — <strong>דברי הכל,</strong> וגם לדעת חכמים, הצמר <strong>מותר,</strong> <strong>כי פליגי</strong> <small>[כאשר נחלקו]</small> — הרי זה <strong>במת.</strong>
 <big>א</big> ובפסיקת ההלכה במחלוקת שבמשנתינו, <strong>אמר רב נחמן: הלכה כר' יהודה, הואיל ותנן בבחירתא כוותיה</strong> <small>[ושנינו ב</small>מסכת <small>המובחרת,</small> מסכת עדויות, <small>כשיטתו].</small> <strong>דתנן</strong> <small>[ש</small>כן <small>שנינו</small> שם במשנה<small>]:</small> <strong>שער בכור בעל מום שנשר והניחו בחלון, ואחר כך שחטו</strong> — <strong>עקביא בן מהללאל מתיר, וחכמים אוסרין.</strong>
 <strong>אמר רב נחמן בר יצחק: מתניתין נמי דיקא</strong> <small>[משנתנו גם כן מדוייקת]</small> כשיטה זו, <strong>דתנן</strong> <small>[ששנינו ב</small>סופה<small>]:</small> <strong>צמר המדולדל בבכור,</strong> שאינו מחובר לגופו, <strong>את ש</strong>הוא <strong>נראה עם הגיזה,</strong> כשגוזז אותו — <strong>מותר, ואת שאינו נראה</strong> — <strong>אסור,</strong> שדינו כדין צמר שנשר והניחו בחלון.
  ונברר: משנתנו  <strong>מני</strong> <small>[</small>כשיטת <small>מי היא]?</small> <strong>אילימא</strong> <small>[אם תאמר]</small> כשיטת <strong>ר' יוסי; ובמאי</strong> <small>[ובמה],</small> באיזה מקרה מדובר? <strong>אילימא</strong> <small>[אם תאמר]</small> <strong>בשחטו</strong> — הרי לשיטת ר' יוסי, <strong>בין עקביא בין רבנן</strong> <small>[חכמים]</small> <strong>אידי ואידי משרא שרי</strong> <small>[זה וזה מתירים הם],</small> גם את הצמר הנראה מן הגיזה, וגם את הצמר שאינו נראה מן הגיזה!
 <strong>ואלא</strong> צריך לומר שמדובר <strong>במת. ואי רבנן</strong> <small>[ואם</small> לשיטת <small>חכמים]</small> — הרי <strong>אידי ואידי מיסר אסרי</strong> <small>[זה וזה הם אוסרים],</small> בין זה שנראה מן הגיזה — שהרי גיזת הבכור שמת אסורה בהנאה, ובין זה שאינו נראה מן הגיזה — כדין צמר שנשר והניחו בחלון! <strong>ואי</strong> <small>[ואם]</small> לשיטת <strong>עקביא,</strong> המתיר צמר שנשר והניחו בחלון — הלוא <strong>איפכא מיבעיא ליה</strong> <small>[ההיפך היה צריך לו</small> לומר<small>],</small> שדווקא הצמר ה<strong>נראה עם הגיזה אסור, דמיתה קאסרה ליה</strong> <small>[</small>משום <small>שהמיתה אוסרת אותו],</small> כמו הצמר המחובר לגוף הבכור. ואילו הצמר ש<strong>אינו נראה עם הגיזה</strong> — <strong>מותר, דמעיקרא תליש</strong> <small>[</small>משום <small>שמתחילה,</small> קודם שמת, כבר היה <small>תלוש]!</small>
 <strong>אלא פשיטא</strong> <small>[פשוט]</small> שהוא כשיטת <strong>ר' יהודה</strong> במשנתנו. <strong>ובמאי</strong> <small>[ובמה]?</small> באיזה מקרה מדובר? <strong>אילימא</strong> <small>[אם תאמר]</small> <strong>במת</strong> — הלוא לדעתו <strong>בין לעקביא בין לרבנן</strong> <small>[לחכמים],</small> <strong>אידי ואידי מיסר אסרי</strong> <small>[זה וזה</small> הם <small>אוסרים]</small> לא רק את הצמר הנראה מן הגיזה — כדין הגיזה עצמה שהיא אסורה, אלא גם את זה שאינו נראה כחלק ממנה — כדין צמר שנשר והניחו בחלון!
 <strong>אלא לאו</strong> <small>[האם לא]</small> מדובר <strong>בשחטה,</strong> ששחט את הבכור? <strong>ואי</strong> <small>[ואם]</small> לשיטת <strong>עקביא</strong> — <strong>אידי ואידי משרא שרי</strong> <small>[זה וזה מותרים],</small> גם הנראה מן הגיזה, וגם שאינו נראה חלק ממנה! <strong>אלא לאו</strong> <small>[האם לא]</small> שיטת <strong>רבנן</strong> <small>[חכמים]</small> <strong>היא? ושמע מינה</strong> <small>[ולמד מכאן]:</small> <strong>בשחטו פליגי</strong> <small>[חלוקים הם],</small> וכשם שהם אוסרים במקרה זה את הצמר שנשר והניחו בחלון — כך הם אוסרים את הצמר שאינו נראה חלק מן הגיזה. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>ב</big> <strong>בעי</strong> <small>[שאל]</small> <strong>ר' ינאי: התולש צמר מעולה תמימה,</strong> ולאחר מכן נשחטה, והותר הצמר שעליה לכהנים, <strong>מהו</strong> דין הצמר שנתלש בחייה? ותמהים: <strong>תולש? מי איכא מאן דשרי</strong> <small>[האם יש מי שמתיר]</small> את הצמר במקרה שתלש במתכוון? <strong>אלא</strong> כך שאל: <strong>צמר שנתלש</strong> מעצמו <strong>מעולה תמימה,</strong> ונשחטה, <strong>מהו?</strong> האם גזרו חכמים שלא ליהנות ממנו, מחשש שמא ישהה אותה אצלו כדי ליהנות מצמרה?
  ומסבירים: לגבי צמר שנתלש מ<strong>חטאת ואשם לא תיבעי</strong> <small>[תישאל]</small> <strong>לך</strong> השאלה, ובוודאי אין לאסור את הצמר, ש<strong>כיון</strong> ש<strong>לכפרה אתו</strong> <small>[</small>הם <small>באים]</small> — <strong>לא משהו להו</strong> <small>[משהים אותם],</small> אלא ממהרים להקריבם, כדי לזכות בכפרה. וכן מצד אחר, <strong>בכור ומעשר נמי</strong> <small>[גם כן],</small> בוודאי אסרו חכמים את הצמר שנתלש ממנה בחייה, ש<strong>כיון דלאו</strong> <small>[שלא]</small> <strong>לכפרה אתו</strong> <small>[</small>הם <small>באים]</small> — יש לחשוש שמא <strong>משהו להו</strong> <small>[משהים אותם].</small> <strong>כי תיבעי</strong> <small>[כאשר תישאל]</small> <strong>לך</strong> השאלה הרי זה לענין <strong>עולה, מאי</strong> <small>[מה הדין]?</small> האם <strong>כיון</strong>
## דף כו:
 <strong>דעיקר לאו לכפרה אתי</strong> <small>[שעיקרה לא לכפרה</small> היא <small>באה]</small> — <strong>משהי לה</strong> <small>[משהה אותה],</small> <strong>או דלמא</strong> <small>[שמא]:</small> <strong>כיון</strong> שעל כל פנים, <strong>עולה נמי מכפרא</strong> <small>[גם כן מכפרת]</small> על ביטול מצות <strong>עשה</strong> — <strong>לא משהי לה</strong> <small>[אין משהה אותה]?</small>
 ומציעים: <strong>תא שמע</strong> <small>[בוא</small> ו<small>שמע]</small> ראיה ממה ששנינו בברייתא: <strong>התולש צמר מבכור תם, אף על פי</strong> שתלש אחר <strong>שנולד בו מום,</strong> ו<strong>שחטו</strong> — <strong>אסור.</strong> ונדייק: <strong>טעמא</strong> <small>[הטעם,</small> דווקא<small>]</small> במקרה ש<strong>תולש</strong> בכוונה הריהו אסור גם לאחר שחיטה, <strong>הא</strong> <small>[אבל]</small> אם <strong>נתלש</strong> מעצמו — <strong>שרי</strong> <small>[מותר].</small> שאין חוששים שמא יבוא להשהות את הבכור, כדי לשמור את הצמר שייתלש ממנו. <strong>וכל שכן עולה,</strong> שיש בה כפרה, שצמרה מותר, <strong>דלא משהי לה</strong> <small>[שאין</small> לחשוש ש<small>משהה אותה]!</small>
 ודוחים: <strong>הוא הדין אפילו נתלש נמי</strong> <small>[גם כן]</small> <strong>אסור, והאי דקתני</strong> <small>[וזה שהוא שונה]</small> בלשון <strong>"תולש"</strong> — הרי זה כדי <strong>להודיעך כחו</strong> של <strong>עקביא,</strong> עד כמה הוא מתיר, ש<strong>ב</strong>דינו של <strong>בעל מום,</strong> השנוי מיד אחר כך — <strong>אפילו בתולש</strong> במתכוון <strong>נמי שרי</strong> <small>[גם כן</small> הוא <small>מתיר].</small>
 ומקשים: <strong>והאנן</strong> <small>[והרי אנו]</small> <strong>"נשר" תנן</strong> <small>[שנינו]</small> במשנתנו, במחלוקת עקביא וחכמים לגבי בעל מום, ולא בתולש! ומשיבים: <strong>תנא</strong> <small>[שנה]</small> במשנתנו <strong>"נשר",</strong> כדי <strong>להודיעך כחן דרבנן</strong> <small>[של חכמים],</small> שהם אוסרים את הצמר אפילו במקרה זה, ואילו בברייתא <strong>תנא</strong> <small>[שנה]</small> <strong>"תולש",</strong> כדי <strong>להודיעך כחו</strong> של <strong>עקביא,</strong> כמה הוא מתיר.
 <big>א</big> שנינו במשנה: <strong>צמר המדולדל</strong> בבכור (שנתלש אבל לא נשר ממנו), את שהוא נראה עם הגיזה — מותר לאחר שחיטתו, יחד עם שאר הגיזה. ואת שאינו נראה עם הגיזה — אסור, כדין צמר שנשר מחיים (לדעת חכמים במשנה). ושואלים: <strong>היכי דמי</strong> <small>[כיצד הוא בדיוק]</small> <strong>"אינו נראה עם הגיזה"? אמר ר' אלעזר אמר ריש לקיש: כל שעיקרו</strong> של הצמר התלוש, חלקו התחתון, <strong>הפוך כלפי ראשו,</strong> כלפי מעלה. <strong>רב נתן בר אושעיא אמר: כל שאינו מתמעך עם הגיזה,</strong> שבולט מחוץ לשאר הצמר כשמועכים את הגיזה.
  ושואלים:  <strong>וריש לקיש,</strong> שהוצרך לפרש שנתהפך השיער, <strong>מאי טעמא</strong> <small>[מה טעם]</small> <strong>לא אמר כרב נתן בר אושעיא?</strong> והרי זו היא משמעותו הפשוטה של "אינו נראה מן הגיזה"! <strong>אמר ר' אילעא, קסבר</strong> <small>[סבור]</small> <strong>ריש לקיש:</strong> בוודאי לא אסרו חכמים צמר זה, <strong>לפי שאי אפשר לגיזה בלא</strong> שיהיו בה <strong>נימין</strong> (שערות) <strong>המדולדלות,</strong> ואם חוששים לכך — לא ניתן להשתמש לעולם בגיזת הבכור שמת. ולכן בעל כרחנו יש לומר שמדובר במקרה אחר, והוא שנתהפך השיער.
 
 <big>א משנה</big> <strong>עד כמה ישראל חייבין ליטפל בבכור</strong> בהמה טהורה, לגדלו, קודם שימסרנו לכהן? <strong>ב</strong>בהמה <strong>דקה</strong> (כבשים ועזים) — <strong>שלשים יום, ובגסה</strong> (בקר) — <strong>חמשים יום. רבי יוסי אומר: בדקה</strong> — <strong>שלשה חדשים. אמר לו הכהן בתוך הזמן</strong> הזה: <strong>"תנהו לי"</strong> — <strong>הרי זה לא יתננו לו. ואם</strong> בכור זה <strong>בעל מום הוא, ואמר לו</strong> הכהן: <strong>"תנהו לי שאוכלנו"</strong> — <strong>מותר</strong> ליתן לו. <strong>ובשעת המקדש, אם היה תמים,</strong> ו<strong>אמר לו: "תן</strong> לי <strong>ואקרבנו"</strong> — <strong>מותר.</strong>
 <strong>הבכור נאכל שנה בשנה,</strong> כלומר, בתוך שנתו הראשונה, <strong>בין</strong> שהוא <strong>תם בין</strong> שהוא <strong>בעל מום, שנאמר: "לפני ה' אלהיך תאכלנו שנה בשנה"</strong> (דברים טו, כ). <strong>נולד לו מום בתוך שנתו</strong> — <strong>רשאי לקיימו כל שנים עשר חדש. לאחר שנים עשר חדש</strong> — <strong>אינו רשאי לקיימו אלא שלשים יום.</strong>
 <big>ב גמרא</big> שנינו במשנה כי ישראל חייב לגדל את הבכור, קודם שיתננו לכהן, בבהמה הדקה שלושים יום, ובגסה חמישים יום. ושואלים: <strong>מנהני מילי</strong> <small>[מנין הדברים הללו]?</small> <strong>אמר רב כהנא: דאמר קרא</strong> <small>[שאמר הכתוב]</small> "מלאתך ודמעך לא תאחר, בכור בניך תתן לי. כן תעשה לשורך לצאנך" (שמות כב, כח — כט). וכך דורשים את הכתוב: <strong>"בכור בניך תתן לי"</strong> — <strong>"כן תעשה לצאנך",</strong> כלומר, כדין בכור האדם, שצריך לתת לכהן חמשה סלעים בפדיונו לאחר שלושים יום (במדבר יח, טז) — כן דין בכור מן הצאן, שניתן לכהן לאחר שלושים יום.
 <strong>"מלאתך ודמעך לא תאחר"</strong> — <strong>"כן תעשה לשרך",</strong> כלומר, כדין הביכורים מן התבואה ("מלאתך"), שמביאים ביכורים בחג השבועות, חמישים יום לאחר שהחלה התבואה להבשיל — כן דין בכור השור, שניתן לכהן לאחר חמשים יום.
  ומקשים: אם מכאן למדים,  <strong>איפוך אנא</strong> <small>[אהפוך אני],</small> ואומר: דין בכור השור כדין בכור האדם, ודין בכור הצאן כדין ביכורי התבואה! ומשיבים: <strong>מסתברא</strong> <small>[מסתבר]</small> שמקישים <strong>דמקדם למקדם</strong> <small>[</small>את <small>המוקדם</small> בפסוק השני <small>למוקדם</small> בפסוק הראשון<small>],</small> <strong>דמאחר לדמאחר</strong> <small>[</small>ואת <small>שמאוחר</small> בפסוק השני <small>למאוחר</small> שבפסוק הראשון<small>].</small> ודוחים: <strong>אדרבה,</strong> מקישים <strong>דסמיך ליה לדסמיך ליה</strong> <small>[</small>את <small>שסמוך לו ל</small>מה <small>שסמוך לו],</small> כלומר, את בכור השור לבכור אדם!
 <strong>אלא אמר רבא:
 $1בכודרות</strong> גם בכור צאן וגם בכור שור הוקשו בפסוק זה לבכור אדם, שצריך ליתנם לכהן לאחר שלשים יום, ואולם <strong>אמר קרא</strong> <small>[הכתוב]</small> "כן <strong>תעשה</strong> לשורך", <strong>הוסיף לך הכתוב עשייה אחרת בשורך,</strong> יתר על עשייה שבבכור אדם.
 ומקשים: לפי זה, <strong>ואימא</strong> <small>[ואמור]:</small> <strong>שיתין</strong> <small>[שישים</small> יום<small>],</small> פי שניים מבכור אדם, ולא רק חמישים! ומשיבים: הואיל ולא נתפרש הדבר בכתוב, <strong>לא מסרך הכתוב אלא לחכמים</strong> שיקבעו בדבר, והם קבעו חמישים יום.
  ומעירים, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>"בכור בניך תתן לי"</strong> — <strong>"כן תעשה לצאנך",</strong> כלומר, שיינתן לכהן לאחר שלושים יום. <strong>יכול אף לשורך</strong> שלושים יום? <strong>תלמוד לומר: "תעשה"</strong> — <strong>הוסיף לך הכתוב עשייה אחרת בשורך,</strong> והואיל ולא נאמר בכתוב בכמה זמן מדובר, <strong>לא מסרך הכתוב אלא לחכמים</strong> להגדיר את הדבר.
 <strong>מכאן אמרו</strong> חכמים: <strong>עד כמה ישראל חייבין להטפל</strong> (לטפל) <strong>בבכור: בבהמה דקה</strong> — <strong>שלשים יום,</strong> <strong>בגסה</strong> — <strong>חמשים יום. ר' יוסי אומר: בדקה</strong> — <strong>שלשה חדשים, מפני שטפולה מרובה,</strong> שצריך לטרוח הרבה בגידולה ובהאכלתה קודם שתהא ראויה לינתן לכהן. ומעירים, <strong>תנא</strong> <small>[שנה</small> החכם<small>]</small> בהסבר דבר זה: <strong>מפני ששיניה דקות,</strong> ועדיין אינה מסוגלת לאכול הכל.
 <big>ג</big> שנינו במשנה: <strong>אם אמר לו הכהן בתוך הזמן "תנהו לי"</strong> — <strong>הרי זה לא יתן לו.</strong> ושואלים: <strong>מאי טעמא</strong> <small>[מה טעם</small> הדבר<small>]?</small> <strong>אמר רב ששת: מפני שנראה ככהן המסייע</strong> לבעלים <strong>בבית הגרנות,</strong> כלומר, בעבודת התבואה בגורן, שאסור ליתן לו את התרומה בשכר עבודתו. שהרי כהן זה, נראה כמציע לבעלים לחסוך את הטרחה וההוצאות הכרוכים בטיפול בבכור, ובתמורה הוא מקבל את הבכור.
 בענין זה <strong>תנו רבנן</strong> <small>[שנו חכמים]:</small> <strong>הכהנים והלוים והעניים המסייעים בבית הרועים,</strong> כלומר, בעבודת הצאן, <strong>ובבית הגרנות,</strong> באיסוף ועימור התבואה, <strong>ובבית המטבחים,</strong> בעבודת השחיטה — <strong>אין נותנין להם תרומה ומעשר בשכרן, ואם עושין כן</strong> — <strong>חיללו</strong> את הקודש. <strong>ועליהן,</strong> על כהנים ולויים העושים כן, <strong>הכתוב אומר: "שחתם ברית הלוי"</strong> (מלאכי ב, ח), <strong>ואומר: "ואת קדשי בני ישראל לא תחללו ולא תמותו"</strong> (במדבר יח, לב).
 ושואלים: <strong>מאי</strong> <small>[מה</small> הטעם<small>]</small> של התוספת <strong>"ואומר"?</strong> מה הוסיף בכך? ומסבירים: <strong>וכי תימא</strong> <small>[ואם תאמר]:</small> מן הכתוב "שחתם ברית הלוי" יש להבין שחיללו את התרומה והמעשר, אבל בעונש <strong>מיתה לא</strong> ייענשו בעוון זה — לכן <strong>תא שמע</strong> <small>[בוא</small> ו<small>שמע]</small> דבר זה מן הכתוב: <strong>"ואת קדשי בני ישראל לא תחללו ולא תמותו".</strong>
 וממשיכה הברייתא: <strong>ובקשו חכמים לקונסן</strong> את הנותנים תרומה ומעשר לכהנים, ללויים ולעניים שעושים כן, <strong>ולהיות</strong> חוזרים ו<strong>מפרישין עליהן תרומה משלם</strong> (שלימה), כדי שלא ירויחו כלל בדבר. <strong>ומפני מה לא קנסום?</strong> <strong>דלמא</strong> <small>[שמא]</small> יטעו לומר שתבואה זו הריהי טבל גמור, ומתוך כך <strong>אתי לאפרושי</strong> <small>[יבואו להפריש]</small> תרומות ומעשרות <strong>מן הפטור על החיוב,</strong> כלומר, מתבואה זו שכבר נפטרה מדין תורה מתרומות ומעשרות, על תבואה אחרת, החייבת מן התורה בתרומות ומעשרות, ואין זה מועיל לפוטרה.
  ומוסיפה הברייתא: <strong>ובכולן,</strong> אף שאסור ליתן תרומה ומעשר לכהנים בשכר עבודתם, מכל מקום <strong>יש בהן</strong>
## דף כז.
 <strong>טובת הנאה לבעלים,</strong> כלומר, יכולים הבעלים ליהנות מן הזכות ליתן את המתנות לכהן מסויים.
 <strong>כיצד? ישראל שהפריש תרומה מכריו</strong> (מערימת התבואה שלו), <strong>ומצאו ישראל אחר, ואמר לו: "הא לך סלע</strong> (מטבע ששוויו ארבעה זוזים) <strong>זה, ותנהו</strong> את מה שהפרשת כתרומה <strong>לבן בתי</strong> שהוא <strong>כהן"</strong> — הרי זה <strong>מותר.</strong> אבל <strong>אם היה</strong> זה <strong>כהן</strong> שנתן סלע לבעלים, כדי שיתן את התרומה <strong>לכהן</strong> אחר — <strong>אסור,</strong> שהכהנים אינם רשאים ליתן דבר תמורת מתנותיהם.
  ושואלים:  <strong>ותנא מאי טעמא לא קאמר</strong> <small>[והתנא, מה טעם אינו אומר],</small> אינו מזכיר שיש טובת הנאה לבעלים גם ב<strong>מתנות כהונה,</strong> כלומר, בזרוע לחיים וקיבה שצריך כל שוחט בהמה לתת לכהן, אלא רק בתרומה? ומשיבים, <strong>אמר</strong> <small>[יכול לומר]</small> <strong>לך</strong> בתשובה: <strong>תרומה</strong> — דבר שיש בו <strong>קדושת הגוף היא, דכיון דלא מתחלא</strong> <small>[שכיון שאינה מתחללת],</small> שלא ניתן לפדותה, ולעולם יש לה דין תרומה — <strong>לא אתי למיטעי בה</strong> <small>[יבוא</small> הכהן <small>לטעות בה],</small> ולנהוג בה מנהג חולין, גם אם יקבל הבעלים מטבע של סלע בטובת הנאתה, שלא יחשוב שנתחללה באותה מטבע.
  אבל <strong>הני</strong> <small>[אלה],</small> מתנות כהונה, <strong>כיון</strong> ש<strong>קדושת דמים נינהו</strong> <small>[הם],</small> שיכול הכהן שקיבלם למוכרם, ומאותה שעה חולין גמורים הם, הרי אם יתנם הבעלים לכהן בטובת הנאה — <strong>אתי למיטעי בהון</strong> <small>[יבוא</small> הכהן <small>לטעות בהם],</small> ולומר <strong>דבר מיתחל קדושתייהו אארבעה זוזי</strong> <small>[שניתן היה לחלל את קדושתם על</small> אותם <small>ארבעה זוזים],</small> כלומר, על אותו סלע שניתן לבעלים (שיש ארבעה זוזים בסלע), <strong>ואתא למינהג</strong> <small>[ויבוא לנהוג]</small> <strong>בהן מנהג</strong> של <strong>חולין,</strong> שלא כדין מתנות כהונה, שצריך הכהן לאוכלם בכבוד.
 <big>א</big> בענין האיסור לכהן לסייע לבעלים בבית הגרנות, ובתמורה לכך לקבל את התרומה, <strong>אמר רבא: תרומת חוצה לארץ,</strong> שתיקנו חכמים להפריש מן התבואה בחוצה לארץ — <strong>אין בה משום</strong> איסור <strong>כהן המסייע בבית הגרנות.</strong> וכן מסופר ש<strong>רב חמא יהיב ליה לשמעיה</strong> <small>[היה נותן לו לשמשו],</small> שהיה כהן, תרומה בשכרו.
 ועוד בענין תרומת חוצה לארץ, <strong>אמר שמואל: תרומת חוצה לארץ</strong> שנתערבה בחולין — <strong>בטילה ברוב,</strong> ולא באחד למאה, כתרומת ארץ ישראל. מסופר, <strong>רבה,</strong> שהיה כהן, היה <strong>מבטלה ברוב</strong> חולין לכתחילה, <strong>ו</strong>כך היה <strong>אוכל לה</strong> <small>[אותה]</small> <strong>בימי טומאתו,</strong> למרות שאסור לאכול תרומה בטומאה.
 <strong>רב הונא בריה</strong> <small>[בנו]</small> של <strong>רב יהושע, כי מתרמי ליה חמרא</strong> <small>[כאשר היה מזדמן לידו יין]</small> של <strong>תרומה</strong> של חוצה לארץ, <strong>הוה רמי תרי נטלי</strong> <small>[היה מטיל,</small> שופך לכלי גדול, <small>שני ספלים]</small> של יין <strong>חולין, 
   
 וחדא נטלא</strong> <small>[וספל אחד]</small> של יין <strong>תרומה,</strong> כדי לבטל את התרומה ברוב, <strong>ושקיל חד</strong> <small>[ונוטל</small> משם ספל <small>אחד]</small> ושותה אותו. <strong>מיכן ואילך, רמי חדא</strong> <small>[</small>היה <small>שופך ספל אחד</small> של יין תרומה<small>]</small> לכלי זה שנתבטלה בו תרומה ברוב, <strong>ושקיל חדא</strong> <small>[ונוטל אחד],</small> ושותה. וכך היה חוזר ועושה בכל יין התרומה שבידו, שהיה מטיל ממנו ספל לכלי זה שבו התערובת, ונוטל מן הכלי ספל ושותה.
 <strong>ואמר שמואל: תרומת חוצה לארץ</strong> אינו צריך להפריש אותה תחילה, כדי להתיר את התבואה באכילה, אלא <strong>אוכל והולך</strong> מן התבואה <strong>ואחר כך מפריש.</strong>
 <big>ב</big> <strong>ואמר שמואל: אין תרומת חוצה לארץ אסורה</strong> לכהן טמא <strong>אלא במי שהטומאה יוצאה עליו מגופו,</strong> כגון בעל קרי, או נדה. אבל לא בכהן שנטמא במת, או בשרץ, או בנבילה. <strong>והני מילי</strong> <small>[ודברים אלה</small> אמורים<small>]</small> <strong>באכילה,</strong> שאסור לכהן שהוא טמא בטומאה כזו, לאוכלה. <strong>אבל בנגיעה</strong> — <strong>לית לן</strong> <small>[אין לנו]</small> <strong>בה,</strong> שאין איסור על הטמא לגעת בתרומת חוצה לארץ.
 <strong>אמר רבינא: הילכך, נדה,</strong> שהיא טמאה בטומאה היוצאת מגופה, <strong>קוצה</strong> (מפרישה) בידה <strong>חלה</strong> מן העיסה בחוצה לארץ, <strong>ואוכל לה</strong> <small>[אותה]</small> <strong>כהן קטן,</strong> שלא ראה קרי, שדין חלת חוצה לארץ כדין תרומת חוצה לארץ. <strong>ואי ליכא</strong> <small>[ואם אין]</small> <strong>כהן קטן</strong> שיאכלנה בטהרה — <strong>שקלה לה בריש מסא</strong> <small>[נוטלת אותה</small> הנדה <small>בקצה שיפוד],</small> <strong>ושדיא בתנורא</strong> <small>[ומשליכה</small> אותה <small>לתנור],</small> כדי שתישרף שם. <strong>והדר מפרשא חלה אחריתי</strong> <small>[וחוזרת ומפרישה חלה אחרת],</small> ולא מצד הדין, אלא <strong>כי היכי</strong> <small>[כדי]</small> ש<strong>לא תשתכח תורת חלה,</strong> שלא יישכח החיוב ליתן חלה לכהן. <strong>ו</strong>חלה זו <strong>אוכל לה</strong> <small>[אותה]</small> <strong>כהן</strong> שהוא <strong>גדול,</strong> גם כשהוא טמא.
 מסופר, <strong>רב נחמן ורב עמרם ורמי בר חמא הוו קאזלי בארבא</strong> <small>[היו הולכים,</small> מפליגים, <small>בספינה],</small> <strong>סליק</strong> <small>[הלך]</small> <strong>רב עמרם לאפנויי</strong> <small>[להתפנות</small> לצרכיו<small>],</small> <strong>אתאי ההיא איתתא עלת קמייהו</strong> <small>[באה אישה אחת</small> ו<small>נכנסה לפניהם],</small> לפני רב נחמן ורמי בר חמא, <strong>אמרה להו</strong> <small>[להם]:</small> <strong>טמא מת מהו שיטבול, ו</strong>כך <strong>אוכל תרומת חוצה לארץ? אמר ליה</strong> <small>[לו]</small> <strong>רב נחמן לרמי בר חמא:</strong>
## דף כז:
 <strong>וכי הזאה</strong> של מי פרה אדומה <strong>יש לנו</strong> לטהר את מי שנטמא במת? ומה תועלת יש בכך? <strong>אמר ליה</strong> <small>[לו]</small> <strong>רמי בר חמא:</strong> וכי <strong>לא ליחוש ליה לסבא</strong> <small>[נחשוש לו לזקן],</small> לרב עמרם, שלא לענות תשובה עד שישוב? <strong>אדהכי אתא</strong> <small>[בינתיים בא]</small> <strong>רב עמרם, אמר להו</strong> <small>[להם],</small> <strong>הכי</strong> <small>[כך]</small> <strong>אמר רב: טמא מת טובל ואוכל בתרומת חוצה לארץ.</strong>
 ומעירים: <strong>ולית הלכתא כוותיה</strong> <small>[ואין הלכה כמותו].</small> שהרי <strong>אמר מר זוטרא משמיה</strong> <small>[משמו]</small> של <strong>רב ששת:</strong> <strong>טמא שרץ טובל ואוכל בתרומת חוצה לארץ,</strong> והוסיף מר זוטרא: <strong>ולית הלכתא כוותיה</strong> <small>[ואין הלכה כמותו].</small>
 <big>א</big> שנינו במשנה: <strong>בכור נאכל שנה בשנה כו'.</strong> ומעירים: <strong>מדקאמר</strong> <small>[ממה ש</small>הוא <small>אומר]</small> בהמשך הדברים: <strong>"נולד בו מום בתוך שנתו",</strong> ולא "בתוך שנה", <strong>למימרא</strong> <small>[</small>יש <small>לומר]</small> ש<strong>לשנה דידיה</strong> <small>[שלו],</small> כלומר, לפי שנתו שלו <strong>מנינן</strong> <small>[מונים אנו],</small> שהוא נאכל עד שתימלא לו שנה מיום שנולד, ולא עד ראש השנה. ואומרים: <strong>מנא הני מילי</strong> <small>[מנין הדברים הללו]?</small>
 ש<strong>אמר רב יהודה אמר רב, דאמר קרא</strong> <small>[שאומר הכתוב]</small> בענין זה: <strong>"לפני ה' אלהיך תאכלנו שנה בשנה"</strong> (דברים טו, כ), <strong>איזוהי שנה שנכנסת בחברתה,</strong> כלומר, בתוך שנה אחרת? <strong>הוי אומר: שנה של בכור,</strong> שאם נולד באמצע השנה — שנתו הראשונה נכנסת לשנה הבאה למנין העולם.
 <strong>דבי</strong> <small>[</small>החכם <small>מבית</small> מדרשו<small>]</small> של <strong>רב תנא</strong> <small>[שנה]</small> דרשה אחרת על פסוק זה: "תאכלנו <strong>שנה בשנה"</strong> יש להבינו — שיהא נאכל <strong>יום אחד בשנה זו, ויום אחד בשנה זו</strong> שאחריה, ובכך <strong>לימד על הבכור, ש</strong>הוא <strong>נאכל</strong> ( כשמקריבים אותו בבית המקדש) <strong>לשני ימים ולילה אחד</strong> (שביניהם), וכדין קרבן שלמים.
  ושואלים: ולפי זה,  <strong>דבי</strong> <small>[</small>החכמים <small>מבית</small> מדרשו<small>]</small> של <strong>רב, מנא להו</strong> <small>[מנין להם]</small> שמונים לבכור שנה מיום הולדתו, ולא למנין העולם? ומשיבים: <strong>ילפי</strong> <small>[לומדים</small> הם<small>]</small> <strong>מ</strong>שאר ה<strong>קדשים</strong> שכאשר נאמר שיש להביא בן שנה או שנתיים, הרי זה למנין השנים שלו ולא של עולם. ושואלים: <strong>ו</strong>שאר <strong>קדשים גופייהו</strong> <small>[עצמם],</small> <strong>מנלן</strong> <small>[מנין לנו]</small> שכך דינם? <strong>אמר רב אחא בר יעקב: אמר קרא</strong> <small>[הכתוב]</small> <strong>"כבש בן שנתו"</strong> (ויקרא יב, ו) — לומר: <strong>שנתו שלו, ולא שנה של מנין עולם.</strong>
 ושואלים: <strong>ורב,</strong> אותה הלכה שבכור <strong>נאכל לשני ימים ולילה אחד, מנא ליה</strong> <small>[מנין לו]?</small> ואומרים: <strong>נפקא ליה</strong> <small>[יוצא לו</small> הדבר<small>]</small> <strong>מ</strong>מה שנאמר לאהרן ולבניו ביחס לבכור: <strong>"ובשרם יהיה לך כחזה התנופה וכשוק הימין"</strong> (במדבר יח, יח) — <strong>הקישו</strong> (השווה אותו) <strong>הכתוב</strong> את הבכור <strong>לחזה ושוק של</strong> קרבן <strong>שלמים,</strong> שצריך אדם לתת לכהן במתנה: <strong>מה להלן,</strong> בשלמים — הריהם נאכלים ב<strong>שני ימים ולילה אחד,</strong> כפי שמפורש בכתוב (ויקרא ז, טז), <strong>אף כאן</strong> בבכור — <strong>שני ימים ולילה אחד.</strong>
## דף כח.
 ושואלים: <strong>ואידך</strong> <small>[והאחר,</small> החכם מבית מדרשו של רב<small>],</small> מה הוא אומר? מדוע אינו למד מחזה ושוק? ומשיבים: <strong>אי מהתם</strong> <small>[אם משם],</small> <strong>איכא למימר</strong> <small>[יש לומר]</small> שהכתוב משווה אותו ל<strong>חזה ושוק של</strong> קרבן <strong>תודה,</strong> הניתנים אף הם לכהן, והם נאכלים רק ליום אחד ולילה.
  ושואלים:  <strong>ואידך</strong> <small>[והאחר,</small> רב יהודה בשם רב<small>],</small> מה הוא משיב על כך? ומשיבים: <strong>אמר קרא</strong> <small>[הכתוב]</small> בבכור: "ובשרם יהיה לך כחזה התנופה וכשוק הימין <strong>לך יהיה"</strong> (במדבר יח, יח) — <strong>הוסיף לך הכתוב הויה אחרת בבכור,</strong> שתהיה בו לכהן זכות נוספת, יום נוסף באכילה, יתר על חזה ושוק של תודה.
  ושואלים:  <strong>ואידך</strong> <small>[והאחר],</small> מדוע אינו דורש באופן זה? ומשיבים: <strong>הא מהתם</strong> <strong>איכא למימר</strong> <small>[הרי משם יש לומר]</small> באופן אחר: <strong>האי</strong> <small>[זה]</small> <strong>"יהיה לך"</strong> — <strong>לימד על בכור בעל מום שנותנו לכהן.</strong> והוזקק לכתוב זה, <strong>ש</strong>הרי <strong>לא מצינו לו</strong> <strong>בכל התורה כולה,</strong> שיינתן קרבן בעל מום לכהן.
  ושואלים:  <strong>ואידך</strong> <small>[והאחר],</small> מהיכן הוא למד דין זה? ומשיבים: <strong>אמר</strong> שם הכתוב <strong>"ובשרם</strong> יהיה לך" בלשון רבים, כלומר, <strong>אחד</strong> בכור <strong>תם ואחד</strong> בכור <strong>בעל מום.</strong> ושואלים: <strong>ואידך</strong> <small>[והאחר],</small> מדוע אינו למד מ"ובשרם"? ומשיבים: לשיטתו, <strong>"ובשרם" דהני בכורות דכולהו ישראל קאמר</strong> <small>[של אותם הבכורות של כל ישראל הוא אומר],</small> שיהיו לאהרן ולבניו, ולכן הוא בלשון רבים.
 <big>א</big> שנינו במשנה: <strong>נולד לו מום בתוך שנתו רשאי לקיימו כל שנים עשר חדש,</strong> לאחר שנתו — אינו רשאי לקיימו אלא שלושים יום. <strong>איבעיא להו</strong> <small>[נשאלה להם]</small> שאלה ללומדים: <strong>היכי קאמר</strong> <small>[כיצד הוא אומר]?</small> מה כוונת התנא? האם כוונתו: <strong>נולד לו בתוך שנתו</strong> — <strong>רשאי לקיימו כל שנים עשר חדש,</strong> עד שתשלם שנתו, <strong>ו</strong>כן <strong>לאחר שנתו נמי</strong> <small>[גם כן]</small> נותנים לו עוד <strong>שלשים</strong> יום. <strong>או דלמא</strong> <small>[שמא]</small> מדובר בשני מקרים: <strong>היכא</strong> <small>[במקום]</small> ש<strong>נולד בו מום בתוך שנתו</strong> — <strong>רשאי לקיימו כל שנים עשר חדש, ותו לא</strong> <small>[ולא עוד].</small> <strong>והיכא</strong> <small>[ובמקום]</small> ש<strong>נולד לו</strong> המום <strong>אחר שנתו</strong> — <strong>אינו רשאי לקיימו אלא שלשים</strong> יום?
  ומציעים, <strong>תא שמע</strong> <small>[בוא</small> ו<small>שמע]</small> ראיה ממה <strong>דתניא</strong> <small>[ששנויה</small> ברייתא<small>]:</small> <strong>בכור בזמן הזה,</strong> שלא ניתן להקריבו, <strong>עד שלא נראה</strong> בו מום <strong>להראותו לחכם</strong> — <strong>רשאי לקיימו שתים ושלש שנים. ומשנראה להראותו לחכם,</strong> אם <strong>נולד לו מום בתוך שנתו</strong> — <strong>רשאי לקיימו כל שנים עשר חדש.</strong>
 אבל <strong>אחר שנתו אינו רשאי לקיימו אפילו יום אחד, ואפילו שעה אחת. אבל מפני השבת אבידה לבעלים,</strong> כלומר, כדי שיוכל למצוא כהן, שהוא נחשב בעליו של הבכור, ולתת לו את הבכור, <strong>אמרו</strong> חכמים: <strong>רשאי לקיימו</strong> עוד שלשים יום.
   
  ושואלים:
 <strong>ועדיין תיבעי</strong> <small>[תישאל]</small> <strong>לי</strong> השאלה על הברייתא עצמה: האם <strong>שלשים יום</strong> אלו ניתנים לבכור שנולד בו מום <strong>אחר</strong> שעברה <strong>שנתו, או דלמא</strong> <small>[שמא]</small> לבכור שנולד בו מום <strong>קודם</strong> שעברה <strong>שנתו?</strong>
 ומציעים, <strong>תא שמע</strong> <small>[בוא</small> ו<small>שמע]</small> ממה ששנינו בברייתא: <strong>נולד לו מום בחמשה עשר יום בתוך שנתו,</strong> כלומר, חמישה עשר יום קודם שנסתיימה שנתו הראשונה — <strong>משלימין לו חמשה עשר יום אחר שנתו</strong> לכדי שלושים יום. ומכאן יש ללמוד כי מה ששנינו שרשאי לקיימו שלושים יום מתייחס רק לבכור שנולד בו מום לאחר שנתו. ומסכמים: אכן <strong>שמע מינה</strong> <small>[למד מכאן]</small> שכך הוא. ומעירים: <strong>מסייע</strong> הדבר <strong>לר' אלעזר,</strong> ש<strong>אמר ר' אלעזר:</strong> בכור שנולד לו מום בסוף שנתו <strong>נותנין לו שלשים יום משעה שנולד בו מום.</strong>
 <strong>איכא דאמרי</strong> <small>[יש שאומרים]</small> ענין זה באופן הפוך, <strong>אמר ר' אלעזר: מנין לבכור שנולד בו מום בתוך שנתו שנותנין לו שלשים יום אחר שנתו? שנאמר: "לפני ה' אלהיך תאכלנו שנה בשנה"</strong> (דברים טו, כ), ומשמע — שנה ועוד שנה; <strong>איזו</strong> (אלו) <strong>הן ימים החשובין</strong> (הנחשבים) כ<strong>שנה</strong> שלימה — <strong>הוי אומר אלו שלשים יום,</strong> שהם נחשבים בתורה כשנה שלימה לכמה עניינים. ומכאן שנותנים לבעל מום שלושים יום נוספים על השנה.
 <strong>מיתיבי</strong> <small>[מקשים]</small> על כך ממה ששנינו בברייתא: <strong>נולד לו</strong> לבכור <strong>מום בחמשה עשר יום</strong> האחרונים <strong>בתוך שנתו</strong> — <strong>משלימין לו חמשה עשר יום אחר שנתו.</strong> ונדייק: <strong>השלמה</strong> לכדי שלושים יום — <strong>אין</strong> <small>[כן],</small> <strong>מיהבא</strong> <small>[לתת לו]</small> שלושים ימים נוספים לאחר שנתו — <strong>לא.</strong> והרי זו <strong>תיובתא</strong> <small>[קושיה חמורה]</small> על דברי <strong>ר' אלעזר.</strong> ומסכמים: אכן, <strong>תיובתא</strong> <small>[קושיה חמורה</small> היא<small>]</small> ונדחו דבריו.
 <big>ב משנה</big> <strong>השוחט</strong> תחילה <strong>את הבכור ו</strong>רק לאחר מכן <strong>מראה את מומו</strong> למומחה למומי הבכור, והרי זה מום — <strong>ר' יהודה מתיר</strong> את הבכור לכהן. <strong>ר' מאיר אומר: הואיל ונשחט</strong> הבכור <strong>שלא על פי מומחה</strong> — <strong>אסור</strong> בהנאה. <strong>מי שאינו מומחה</strong> להכיר במומי בכור <strong>ורואה את הבכור,</strong> ואמר שמום זה קבוע, <strong>ונשחט</strong> הבכור <strong>על פיו,</strong> הואיל ולא נשחט הבכור בהיתר — <strong>הרי זה יקבר,</strong> כדין בכור שמת, שהוא אסור בהנאה, <strong>וישלם</strong> המתיר לכהן את דמיו של הבכור <strong>מביתו</strong> (מנכסיו).
 <big>ג גמרא</big> במחלוקת ר' יהודה ור' מאיר במשנתנו, לגבי בכור שהראו את מומו לחכם לאחר שכבר נשחט, <strong>אמר רבה בר בר חנה:</strong> אם היה המום <strong>בדוקין</strong> (קרומים, כתמים) <strong>שבעין</strong> — <strong>דכולי עלמא לא פליגי</strong> <small>[הכל אינם חלוקים],</small> וגם ר' יהודה מודה שהבכור <strong>אסור, מפני שהן משתנין</strong> על ידי המיתה, וייתכן כי לפני השחיטה היה זה מום עובר שאינו פוסל את הבכור. <strong>לא נחלקו אלא במומין שבגוף,</strong> שאינם משתנים על ידי המיתה, ש<strong>ר' מאיר סבר</strong> <small>[סבור]:</small> <strong>גזרינן</strong> <small>[גוזרים אנו]</small> על <strong>מומין שבגוף אטו</strong> <small>[משום]</small> <strong>דוקין שבעין, ור' יהודה סבר</strong> <small>[סבור]:</small> <strong>לא גזרינן</strong> <small>[אין אנו גוזרים]</small> על <strong>מומין שבגוף אטו</strong> <small>[משום]</small> <strong>דוקין שבעין.</strong>
 ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>השוחט את הבכור ו</strong>אחר כך <strong>מראה את מומיו</strong> — <strong>ר' יהודה אומר: בדוקין שבעין</strong> — <strong>אסור, מפני שהן משתנין, במומין שבגוף</strong> — <strong>מותר, מפני שאין משתנין. ר' מאיר אומר: אחד זה ואחד זה</strong> — <strong>אסור, מפני שהן משתנין.</strong> ויש לתהות על דברי ר' מאיר: <strong>מפני שהן משתנין סלקא דעתך</strong> <small>[עולה בדעתך]!</small> <strong>מומין שבגוף מי</strong> <small>[האם]</small> <strong>משתנין? אלא</strong> צריכים לומר שהכוונה היא שהוא אוסר גם במומים שבגוף, <strong>מפני</strong> דוקין שבעין, שהם מומים <strong>המשתנין.</strong>
 <strong>אמר רב נחמן בר יצחק:</strong>
## דף כח:
 <strong>מתניתין נמי דיקא</strong> <small>[</small>לשון <small>משנתנו גם כן מדוייקת]</small> כהסבר זה, ששנינו בה: השוחט את הבכור ומראה את מומו, <strong>ר' מאיר אומר: הואיל ונשחט שלא על פי מומחה</strong> — <strong>אסור. שמע מינה</strong> <small>[למד מכאן]:</small> <strong>קנסא קא קניס</strong> <small>[קנס קונס]</small> <strong>ר' מאיר,</strong> על שלא הראהו למומחה, ולא אסרו מספק שמא השתנה המום לאחר מיתה, ובעצם אין זה מום. ומכאן שמדובר במומי הגוף שאינם משתנים, ואין זה אלא גזירה משום דוקין שבעין, שהם משתנים על ידי המיתה. ומסכמים: אכן, <strong>שמע מינה</strong> <small>[למד מכאן]</small> שכן הוא.
  בענין זה <strong>איבעיא להו</strong> <small>[נשאלה להם]</small> שאלה לחכמים: מה ששנינו בברייתא <strong>מפני</strong> הדוקין שבעין <strong>המשתנין,</strong> האם כוונתו — <strong>וכולהו משתני</strong> <small>[וכולם,</small> כל הדוקין שבעין, <small>משתנים].</small> <strong>או דלמא</strong> <small>[שמא]</small> <strong>איכא דמשתני ואיכא דלא משתני</strong> <small>[יש שמשתנים ויש שאינם משתנים]?</small>
 ומסבירים: <strong>למאי נפקא מינה</strong> <small>[למה,</small> איזו מסקנה הלכתית <small>יוצאת ממנה,</small> משאלה זו<small>]</small> — <strong>לאכחושי סהדי</strong> <small>[להכחיש עדים],</small> שמעידים שמומים אלו היו בו בחייו, ולא נשתנו. <strong>אי אמרת</strong> <small>[אם אתה אומר]</small> ש<strong>כולהו משתני</strong> <small>[כולם משתנים]</small> — <strong>שקרי נינהו</strong> <small>[שקרנים הם],</small> <strong>ואי אמרת</strong> <small>[ואם אתה אומר]</small> כי <strong>איכא דמשתני ואיכא דלא משתני</strong> <small>[יש שמשתנים ויש שאינם משתנים]</small> — <strong>סמכינן עלייהו</strong> <small>[סומכים אנו עליהם].</small> אם כן <strong>מאי</strong> <small>[מה]</small> הדין?
  ומציעים, <strong>תא שמע</strong> <small>[בוא</small> ו<small>שמע]</small> ראיה ממה ש<strong>אמר רבה בר בר חנה: שח</strong> (סיפר) <strong>לי ר' יאשיה דמן אושא: בא ואראך בדוקין</strong> שבעין <strong>שהן משתנים. מדקאמר ליה</strong> <small>[ממה שאמר לו]</small> <strong>"בא ואראך"</strong> — <strong>מכלל</strong> הדברים אתה למד <strong>דאיכא דמשתני ואיכא דלא משתני</strong> <small>[שיש שמשתנים ויש שאינם משתנים],</small> והראהו אותם שהם משתנים.
 <big>א</big> שנינו במשנה: <strong>מי שאינו מומחה</strong> להכיר במומי הבכור ולהתירו, <strong>וראה את הבכור ונשחט על פיו</strong> — <strong>הרי זה יקבר, וישלם</strong> לכהן <strong>מביתו.</strong> ושואלים: <strong>לימא תנן סתמא</strong> <small>[האם לומר ששנינו</small> בסוף משנתנו ב<small>סתם]</small> <strong>כר' מאיר,</strong> בתחילת המשנה, שאוסר את הבכור בכל מקרה שנשחט שלא על פי מומחה? ודוחים: לא, <strong>דלמא</strong> <small>[שמא]</small> מדובר כאן <strong>בדוקין שבעין,</strong> שהם משתנים לאחר מיתה, <strong>ו</strong>אז הוא <strong>דברי הכל,</strong> וגם לשיטת ר' יהודה.
 ובענין תשלום זה ששנינו, <strong>תנא</strong> <small>[שנה</small> החכם<small>]:</small> <strong>כשהוא משלם</strong> לכהן על הבכור שאיבד ממנו — <strong>משלם רביע</strong> (רבע) מערכו של הבכור <strong>ל</strong>בהמה <strong>דקה, ומחצה</strong> מערכו של הבכור <strong>לגסה.</strong> ושואלים: <strong>מאי טעמא</strong> <small>[מה טעם</small> הדבר<small>]?</small> <strong>אמר רב פפא: זה,</strong> בבהמה גסה — <strong>הפסד</strong> הכהן <strong>מרובה,</strong> שהשקיע הרבה בגידולה, <strong>וזה,</strong> בבהמה דקה — <strong>הפסד מועט.</strong>
 ומקשים: <strong>אי הכי</strong> <small>[אם כך],</small> שהולכים לפי ההפסד — <strong>לפום פסידא לישלם</strong> <small>[לפי ההפסד ישלם],</small> ומדוע לא ישלם מחצית לדקה גם כן? <strong>אמר רב הונא בר מנוח משמיה</strong> <small>[משמו]</small> של <strong>רב אחא בר איקא: משום גזירת מגדלי בהמה דקה נגעו בה,</strong> שגזרו חכמים שלא לגדל בהמה דקה בארץ ישראל.
 <big>ב משנה</big> דיין ש<strong>דן את הדין</strong> וטעה, כגון ש<strong>זיכה</strong> בדיני ממונות <strong>את החייב וחייב את הזכאי,</strong> או שבאה לפניו שאלה בדיני טומאה וטהרה, ו<strong>טימא את הטהור</strong> או <strong>טיהר את הטמא</strong> — <strong>מה שעשה עשוי,</strong> כלומר, הדין שדן — קיים, <strong>וישלם</strong> את ההפסד <strong>מביתו.   
 ואם היה מומחה לבית דין,</strong> חכם שנטל רשות מבית דין לדון — <strong>פטור מלשלם.</strong>
 <big>ג גמרא</big> שנינו במשנתנו שדיין שטעה בדינו צריך לשלם על הנזק שנגרם על ידי כך. ושואלים: <strong>לימא תנן סתמא</strong> <small>[האם לומר ששנינו</small> במשנתנו ב<small>סתם]</small> <strong>כ</strong>דעת <strong>ר' מאיר, דדאין דינא דגרמי</strong> <small>[ש</small>הוא <small>דן דין של גורמים],</small> שמחייב אדם על נזק שהוא גורם, גם אם אינו עושה מעשה בידו? <strong>אמר ר' אילעא אמר רב:</strong> יש לפרש משנתנו גם למי שאינו דן "דינא דגרמי" ו<strong>כגון</strong> באופן <strong>שנשא ונתן ביד,</strong> כלומר, שהוא בעצמו לקח חפץ מאדם אחד ונתן לשני, ואם כן עשה מעשה.
  ושואלים: וכיצד יכול אתה להסביר כך את משנתנו?  <strong>בשלמא</strong> <small>[נניח]</small> מה ששנינו ש<strong>חייב את הזכאי</strong> — <strong>כגון שנשא ונתן ביד,</strong> שלקח מן הזכאי ונתן לידו של החייב. <strong>אלא זיכה את החייב היכי דמי</strong> <small>[כיצד מדובר]?</small> <strong>אי דאמר ליה</strong> <small>[אם שאמר לו]</small> <strong>"פטור אתה"</strong> — <strong>והא</strong> <small>[והרי]</small> <strong>לא נשא ונתן ביד</strong> שום דבר! <strong>אמר רבינא: כגון שהיה לו</strong> למלוה <strong>משכון</strong> של הלווה בידו, שעל ידו יכול היה להיפרע מן הלווה, <strong>ונטלו</strong> הדיין בידיו <strong>הימנו</strong> (ממנו), ונתנו ללווה בחזרה שלא כדין.
  וכן מה ששנינו: <strong>טימא את הטהור</strong> — <strong>דאגע בהו</strong> <small>[שהגיע בהם]</small> <strong>שרץ</strong> בפירות, שהיה ספק אם הם טמאים, כדי להבטיח שינהגו בהם דין טומאה. וכיוצא בזה מה ששנינו: <strong>טיהר את הטמא</strong> — <strong>שעירבן</strong> את הפירות שהיה בהם ספק <strong>עם פירותיו</strong> הטהורים של השואל, להראות שטהורים הם, ואחר כך הוכרע על פי חכם מומחה שהם טמאים, ואם כן עשה נזק בידיו ממש.
 <big>ד משנה</big> שנינו במשנה הקודמת, שדיין שהוא מומחה לבית דין וטעה — פטור מלשלם. ומוסיפים: <strong>ומעשה בפרה שניטלה האם</strong> (רחם) <strong>שלה,</strong> ובא הדבר לפני ר' טרפון, וסבר שהיא טריפה, ואסורה באכילה לבני אדם, <strong>והאכילה ר' טרפון לכלבים,</strong> כלומר, עשו כן על פי פסיקתו. <strong>ובא מעשה</strong> זה <strong>לפני חכמים</strong> בבית הדין <strong>ביבנה, והתירוה</strong> משום טריפה,
 <strong>ו</strong>טעמם, שהרי <strong>אמר תודוס הרופא: אין פרה וחזירה יוצאה מאלכסנדריא של מצרים שאין חותכין האם שלה</strong> קודם שתצא משם, <strong>בשביל שלא תלד</strong> במקום אחר. שהיו להם גזעים מובחרים של בהמות, שמחירם גבוה, ולא רצו שיתרבו במקומות אחרים. והואיל והפרות הללו חיות זמן רב לאחר מכן, הרי זה מוכיח שאינן נעשות טריפה על ידי כריתת הרחם.
 <strong>אמר ר' טרפון</strong> על עצמו: <strong>הלכה חמורך טרפון,</strong> כלומר, הפסדת את חמורך, שתצטרך למוכרו כדי לשלם עבור הפרה שהטרפת! <strong>אמר לו ר' עקיבא: ר' טרפון, אתה מומחה לבית דין, וכל המומחה לבית דין פטור מלשלם.</strong>
 <big>ה גמרא</big> ושואלים על דברי ר' עקיבא: <strong>ותיפוק ליה</strong> <small>[ותצא לו]</small> שר' טרפון פטור, משום ש<strong>טעה בדבר משנה,</strong> שהרי שנינו במשנה שבהמה שניטלה האם שלה אינה טריפה, <strong>ו</strong>חכם ש<strong>טעה בדבר משנה</strong> — הרי הוא <strong>חוזר</strong> בו, כלומר, אין תוקף למה שהורה. ומי שהאכילה לכלבים — מתוקף הוראה בטילה עשה!
  ומשיבים:  <strong>חדא ועוד קאמר</strong> <small>[</small>טענה <small>אחת ועוד</small> אחת <small>הוא אומר]:</small> <strong>חדא</strong> <small>[אחת]</small> — ש<strong>טעה בדבר משנה</strong> <strong>חוזר. ועוד, אי נמי</strong> <small>[אם גם כן]</small> <strong>בשיקול הדעת טעיתה,</strong> ולא בדבר משנה, ובמקרה זה אין הדין חוזר — בכל זאת <strong>מומחה לבית דין אתה, וכל המומחה לבית דין פטור מלשלם.</strong>
 <big>ו משנה</big> <strong>הנוטל שכר להיות רואה את הבכורות,</strong> אם יש בהם מום, ולהתירם — <strong>אין שוחטין על פיו</strong> את הבכור, <strong>אלא אם כן היה מומחה</strong>
## דף כט.
 <strong>כאילא</strong> שהיה <strong>ביבנה, שהתירו לו ביבנה חכמים להיות נוטל ארבע איסרות ל</strong>בדיקת <strong>בהמה דקה, וששה</strong> איסרות <strong>ל</strong>בדיקת <strong>גסה,</strong> על תנאי שיטלם <strong>בין</strong> אם נמצא הבכור <strong>תם ובין</strong> שהוא <strong>בעל מום.</strong>
 <big>א גמרא</big> שנינו שאילא היה נוטל ארבע איסרות על בדיקת בהמה דקה, וששה איסרות על הגסה. ושואלים: <strong>מאי טעמא</strong> <small>[מה הטעם]</small> שהוא מחלק במחיר בין דקה לגסה? ומשיבים: <strong>האי נפיש טירחיה</strong> <small>[זה,</small> בכור בהמה גסה, <small>טרחתו מרובה]</small> לבודקו, שצריך להשליכו לארץ ולכופתו, <strong>והאי לא נפיש טירחיה</strong> <small>[וזה,</small> בכור בהמה דקה, <small>אין טרחתו מרובה].</small>
 שנינו שהיה אילא נוטל שכרו, <strong>בין</strong> אם נמצא הבכור <strong>תם, ובין</strong> אם נמצא שהוא <strong>בעל מום.</strong> ושואלים: <strong>בשלמא</strong> <small>[נניח]</small> <strong>בעל מום</strong> מובן מדוע נוטל שכר — <strong>משום דקא שרי ליה</strong> <small>[שהוא מתיר לו]</small> את הבכור בשחיטה, <strong>אלא</strong> אם נמצא הבכור <strong>תם אמאי</strong> <small>[מדוע]</small> היה נוטל שכר? ומשיבים: ש<strong>אם כן,</strong> שרק על בעלי מום היה נוטל שכר, <strong>אתי למיחשדיה</strong> <small>[יבואו לחשוד אותו],</small> <strong>ואמרי</strong> <small>[ויאמרו]:</small> <strong>האי</strong> <small>[זה]</small> הבכור שאמר שהוא <strong>בעל מום,</strong> באמת <strong>תם הוא, והאי דקא שרי ליה</strong> <small>[וזה שהוא מתיר אותו]</small> — <strong>משום אגרא</strong> <small>[השכר]</small> התירו.
  ושואלים:  <strong>אי הכי</strong> <small>[אם כך],</small> שחוששים לחשדם של אנשים, הרי אם יאמר עליו שהוא <strong>תם נמי אמרי</strong> <small>[גם כן יאמרו]:</small> <strong>בעל מום הוא, והאי דלא קשרי ליה</strong> <small>[וזה שאינו מתיר אותו]</small> הרי זה משום שהוא <strong>סבר</strong> <small>[סבור]</small> כי מוטב לו שלא להתירו עכשיו, <strong>כי היכי דלשקול אגריה זימנא אחריתי</strong> <small>[כדי שיטול שכרו פעם אחרת,</small> נוספת<small>]</small> כשיביאו אותו שוב לראות אם יש בו מום! ומשיבים: <strong>חד זימנא תקינו ליה רבנן</strong> <small>[פעם אחת תיקנו לו חכמים]</small> ליטול שכר על כל בכור, <strong>תרי זימני לא תקינו ליה רבנן</strong> <small>[שתי פעמים לא תיקנו לו חכמים]</small> שיטול שכר, ולכן אין מקום לחשד כזה.
 <big>ב משנה</big> דיין <strong>הנוטל שכרו לדון</strong> — <strong>דיניו בטילים,</strong> וכן הנוטל שכר <strong>להעיד</strong> — <strong>עדותיו בטילין.</strong> הנוטל שכר <strong>להזות</strong> ממי פרה אדומה על טמא מת, או על מנת <strong>לקדש</strong> מתחילה את המים הללו באפר הפרה — <strong>מימיו</strong> שהיזה על הטמא, נחשבים ל<strong>מי מערה,</strong> כלומר, סתם מים, ו<strong>אפרו</strong> שקידש בו את המים, נחשב כ<strong>אפר מקלה,</strong> סתם אפר של שריפה, שלא הועיל כלום.
  ומוסיפים: אף שאסור לדיין וכו' ליטול שכר, מכל מקום  <strong>אם היה כהן,</strong> ומי שהוצרך לו היה <strong>מטמאהו מתרומתו,</strong> שהוצרך הכהן ליטמא לשם כך, ולכן אינו יכול לאכול ולהשתמש בתרומה — זה שהוצרך לו <strong>מאכילו ומשקו וסכו,</strong> נותן לו מאכל ומשקה ושמן לסוך את גופו מן החולין, עד שיטהר. <strong>ו</strong>כן <strong>אם היה</strong> הדיין, או העד, <strong>זקן</strong> — זה הנצרך לו <strong>מרכיבו על החמור. ו</strong>כן, למרות שאינו רשאי ליטול שכר, מכל מקום הנצרך לו <strong>נותן לו שכרו כפועל,</strong> שהרי הוצרך ליבטל ממלאכתו לשם כך.
 <big>ג גמרא</big> שנינו כי הנוטל שכרו לדון — דיניו בטלים. ושואלים: <strong>מנהני מילי</strong> <small>[מנין הדברים הללו]</small> שאסור לדיין לדון ולהורות בשכר? <strong>אמר רב יהודה אמר רב, דאמר קרא</strong> <small>[שאמר הכתוב]</small> בדברי משה לעם: <strong>"ראה למדתי אתכם</strong> חקים ומשפטים כאשר צוני ה' אלהי, לעשות כן" וכו' (דברים ד, ה), <strong>מה אני</strong> למדתי <strong>בחנם</strong> מפי הקדוש ברוך הוא — אף אתם למדתם ממני <strong>בחנם,</strong> וכן תעשו לדורות.
   
 ומעירים, <strong>תניא</strong>
 <strong>נמי הכי</strong> <small>[שנויה</small> ברייתא <small>גם כן כך]</small> על פסוק זה עצמו: <strong>"כאשר צוני ה' אלהי", מה אני</strong> למדתי מפי ה' <strong>בחנם</strong> — <strong>אף אתם</strong> למדתם ממני <strong>בחנם. ומנין שאם לא מצא</strong> רב ללמוד ממנו <strong>בחנם, שילמד</strong> אפילו <strong>בשכר? תלמוד לומר: "אמת קנה"</strong> (משלי כג, כג). <strong>ומנין שלא יאמר: כשם שלמדתיה בשכר כך אלמדנה</strong> לאחרים <strong>בשכר? תלמוד לומר: "אמת קנה ואל תמכר"</strong> (משלי כג, כג).
 <big>ד</big> שנינו במשנה כי הנוטל שכר כדי <strong>להזות ולקדש</strong> — <strong>מימיו מי מערה, אפרו אפר מקלה,</strong> הרי שאינו רשאי ליהנות מהם. <strong>ורמינהו</strong> <small>[ומשליכים,</small> מקשים<small>]</small> על כך ממה ששנינו במשנה: <strong>המקדש</strong> אשה <strong>במי חטאת</strong> או <strong>באפר חטאת</strong> — <strong>הרי זו מקודשת, אף על פי שהוא</strong> המקדש <strong>ישראל.</strong> הרי שרשאי ליהנות בהם!
 <strong>אמר אביי: לא קשיא</strong> <small>[אינו קשה],</small> <strong>כאן</strong> כשהוא נוטל שכר — <strong>בשכר הבאה</strong> של המים, <strong>ומלוי</strong> המים בכלי, שזוהי טירחה סתם, ועליה יכול לקבל שכר. <strong>כאן</strong> שאינו רשאי ליטול שכר — <strong>בשכר הזאה</strong> על הטמא, <strong>וקידוש</strong> המים על ידי האפר.
  ומעירים:  <strong>דיקא נמי</strong> <small>[מדוייק</small> הדבר <small>גם כן],</small> <strong>דקתני הכא</strong> <small>[שהוא שונה כאן]</small> במשנתנו: הנוטל שכרו <strong>להזות ולקדש, והתם קתני</strong> <small>[ו</small>אילו <small>שם הוא שונה]</small> בלשון כללית: <strong>המקדש במי חטאת ובאפר חטאת,</strong> ואינו מזכיר הזאה וקידוש. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>ה</big> שנינו במשנה: <strong>אם היה</strong> הדיין או העד וכו' <strong>כהן,</strong> וזה המוליכו כדי לדון היה <strong>מטמאהו מתרומתו כו'.</strong> ושואלים: <strong>איהו גופיה היכי אזיל</strong> <small>[הוא עצמו,</small> הכהן, <small>כיצד הוא הולך לשם,</small> למקום הטומאה<small>]?</small> והרי נאסר על הכהן להיטמא!
  ומשיבים: מדובר שהוא הולך  <strong>לבית הפרס,</strong> שדה שנחרש בה קבר, שטומאתו היא רק <strong>דרבנן</strong> <small>[מדברי חכמים],</small> ולא נאסר על הכהן ללכת שם. וכפי ש<strong>אמר רב יהודה אמר רב</strong> בענין ההולך לעשות פסחו, שצריך לעשותו בטהרה: <strong>מנפח אדם בית הפרס,</strong> כלומר, נופח בפיו כדי לפזר את העפר, כדי שיראה שאין שום עצם שייטמא בה מן התורה, <strong>והולך</strong> במקום שבדק. ומכל מקום, נטמא הכהן ואסור לאכול תרומה.
## דף כט:
 <strong>ורב יהודה בר אמי משמיה</strong> <small>[משמו]</small> של <strong>רב יהודה אמר:</strong> <strong>בית הפרס שנידש,</strong> שהלכו בו אנשים ודשוהו ברגליהם — <strong>טהור</strong> למי שצריך לעשות את הפסח, שאין חוששים שנותרה שם עצם בשיעור שעורה, שמטמאת. אבל אין הכהן שעבר שם רשאי לאכול תרומה.
 <strong>אי נמי</strong> <small>[או גם כן],</small> מדובר במשנתנו כשהכהן הוצרך להיטמא <strong>בשאר טומאות</strong> ולא בטומאת מת, כגון טומאת שרץ ונבילה, <strong>דלא מזהר עלייהו</strong> <small>[שאינו מוזהר עליהם],</small> שהרי אין הכהנים מוזהרים שלא ליטמא אלא בטומאת מת. ומכל מקום, גם אם נטמא בטומאה אחרת — הרי אינו יכול לאכול בתרומה.
 <big>א</big> שנינו במשנה: <strong>אם היה</strong> הדיין או העד <strong>זקן,</strong> הרי מי שנצרך לו <strong>מרכיבו על החמור,</strong> ונותן לו שכרו כפועל. בפירוש דבר זה <strong>תנא</strong> <small>[שנה</small> החכם<small>]:</small> <strong>כפועל בטל,</strong> כלומר, כפי השכר שמוכן פועל ליטול כדי שיתבטל ממלאכתו. <strong>אמר אביי:</strong> כוונת הדברים היא — <strong>כפועל בטל של אותה מלאכה</strong> שממנה הוא בטל. שצריך להביא בחשבון את גודל הטירחה ואת גובה השכר שיש לו במלאכתו הרגילה.
 <big>ב משנה</big> <strong>החשוד על הבכורות,</strong> לשוחטם באיסור ולמכור את בשרם — <strong>אין לוקחין</strong> (קונים) <strong>ממנו</strong> בשר, שמא בשר בכור הוא. ואפילו הוא טוען שהוא <strong>בשר צבאים.</strong> <strong>ולא</strong> קונים ממנו <strong>עורות שאינן עבודים</strong> (מעובדים). <strong>ר' אליעזר אומר: לוקחין ממנו עורות של נקבה,</strong> שבודאי אין זה עור של בכור, שאין בכור אלא זכר. <strong>ואין לוקחין ממנו צמר מלובן</strong> (מכובס) <strong>וצואי</strong> (מלוכלך), <strong>אבל לוקחין ממנו טוי</strong> (חוטים טוויים) <strong>ו</strong>כל שכן <strong>בגדים.</strong>
 <big>ג גמרא</big> שנינו במשנה שאין קונים מן החשוד על הבכורות <strong>בשר צבאים.</strong> ומסבירים: דווקא בשר צבאים, משום <strong>דמיחלף</strong> <small>[שמתחלף]</small> <strong>ב</strong>בשר של <strong>עגלה</strong> <small>[עגל],</small> שבשרם דומה.
  ועוד שנינו: <strong>ולא</strong> לוקחים ממנו <strong>עורות שאינן עבודים.</strong> ויש לדייק מכאן: <strong>הא</strong> <small>[אבל]</small> עורות <strong>עבודים זבנינן</strong> <small>[קונים אנו]</small> מן החשוד. והטעם הוא: שכן <strong>אם איתא</strong> <small>[אמנם]</small> עור של <strong>בכור הוה</strong> <small>[היה</small> זה<small>]</small> — <strong>לא הוה טרח ביה</strong> <small>[היה טורח בו</small> לעבד אותו<small>],</small> <strong>סבר</strong> <small>[</small>שהיה <small>סבור]:</small> <strong>אי שמעו ביה רבנן מפסדו לי מינאי</strong> <small>[אם ישמעו בו חכמים</small> שבכור הוא <small>יפסידו לי אותו ממני].</small>
 ועוד שנינו: <strong>ר' אליעזר אומר לוקחין ממנו,</strong> מן החשוד על הבכורות, <strong>עורות של נקבה.</strong> ומסבירים: <strong>מאי טעמא</strong> <small>[מה טעם</small> הדבר<small>]?</small> <strong>מידע ידיע</strong> <small>[</small>הדבר <small>ידוע]</small> שהוא עור של נקבה, שחסר בו העור של אבר הזכרות, ואם כן אין מה לחשוש.
 
   
  ושואלים: <strong>ותנא קמא</strong> <small>[והתנא הראשון]</small> שאינו מחלק בין עור לעור, מה הוא סבור? ומשיבים: <strong>אם כן,</strong> שקונים ממנו עורות של נקבה — עורות של <strong>זכר נמי</strong> <small>[גם כן]</small> יכול למכור, כשהוא <strong>חייק לזכרותיה</strong> <small>[חותך את עור הזכרות שלו],</small> <strong>ואמר</strong> <small>[אומר]</small> שחלק זה <strong>עכברים אכלוה</strong> <small>[אכלו אותו]!</small> ואומרים: <strong>ואידך</strong> <small>[והאחר,</small> ר' אליעזר<small>],</small> מה הוא משיב לכך? <strong>בי עכברים מידע ידיע</strong> <small>[מקום ש</small>אכלוהו <small>עכברים ידוע</small> וניכר<small>],</small> ואינו יכול לרמות.
  ועוד שנינו במשנה: <strong>ואין לוקחין ממנו,</strong> מן החשוד על הבכורות, <strong>צמר מלובן</strong> (מכובס) <strong>וצואי</strong> (מלוכלך). ותמהים: <strong>השתא</strong> <small>[עכשיו,</small> הרי<small>]</small> אמרת ש<strong>צמר מלובן לא זבנינן</strong> <small>[אין אנו קונים]</small> ממנו, למרות שיש בו טורח, ויש להניח שאם היה של בכור לא היה טורח בו — <strong>צואי מיבעיא</strong> <small>[נצרכה</small> לומר<small>]</small> שאין קונים ממנו? <strong>אלא,</strong> יש להבין כי <strong>חדא קתני</strong> <small>[</small>דבר <small>אחד שונה],</small> והכוונה היא ל<strong>צמר מלובן מצואתו,</strong> שאפילו צמר מלובן אין קונים ממנו.
  ועוד שנינו: <strong>אבל לוקחין ממנו טוי</strong> (חוטים טוויים) <strong>ובגדים.</strong> וגם כאן שואלים: <strong>השתא</strong> <small>[עכשיו,</small> הרי<small>]</small> <strong>טוי זבנינן</strong> <small>[אנו קונים]</small> ממנו, משום שאם צמר של בכור הוא לא היה משקיע בטווייתו — <strong>בגדים,</strong> שיש בעשייתם טורח מרובה יותר, <strong>מיבעיא</strong> <small>[נצרכה</small> לומר<small>]</small> שקונים? ומשיבים: <strong>מאי</strong> <small>[מהם]</small> <strong>בגדים</strong> שהוזכרו כאן? <strong>נמטי</strong> <small>[לבדים],</small> שאינם טוויים, לומר שלמרות שיש בהם פחות טורח — קונים ממנו.
 <big>ד משנה</big> <strong>החשוד על השביעית</strong> לזרוע או לסחור בפירות שמיטה — <strong>אין לוקחין ממנו פשתן, ואפילו סרק</strong> (פשתן סרוק) שהושקעה בו מלאכה וטורח. <strong>אבל לוקחין מהם,</strong> מהחשודים על השביעית, <strong>טוי</strong> (חוטי פשתן טוויים) <strong>ואריג</strong> העשוי מפשתן, שיש בעשייתם השקעה יתירה, שאין אדם טורח בדבר אסור שמא יפסידוהו.
 <big>ה גמרא</big> על מה ששנינו שאין לוקחים מהם טוי ואריג שואלים: <strong>השתא</strong> <small>[עכשיו,</small> הרי<small>]</small> אמרת ש<strong>טוי זבנינן</strong> <small>[קונים אנו]</small> ממנו, ואין אנו חוששים שהוא טורח בדבר איסור, מפני שהוא חושש שהוא עלול להפסידו, <strong>אריג</strong> שיש בו טירחה מרובה יותר, <strong>מיבעיא</strong> <small>[נצרכה</small> לומר<small>]</small> שמותר לקנות ממנו? ומשיבים: <strong>מאי</strong> <small>[מה</small> פירוש<small>]</small> <strong>אריג?</strong> לא אריג ממש, אלא <strong>תיכי</strong> <small>[גדילים]</small> שקולעים מפשתן שאינו טווי.
 <big>ו משנה</big> <strong>החשוד להיות מוכר תרומה לשום חולין</strong> — <strong>אין לוקחין</strong> <strong>ממנו אפילו מים ומלח,</strong> אלו <strong>דברי ר' יהודה. ר' שמעון אומר: כל</strong> דבר <strong>שיש בו זיקת</strong> שייכות ל<strong>תרומה ומעשרות</strong> <strong>אין לוקחין ממנו,</strong> אבל דבר שאין בו שום שייכות לתרומה ומעשרות — אפשר לקנות.
 <big>ז גמרא</big> ושואלים: מה שאמר ר' שמעון "כל שיש בו זיקת תרומה ומעשרות", <strong>לאתויי מאי</strong> <small>[להביא,</small> לרבות <small>את מה]?</small> איזה דבר הוא בא להוסיף? ומשיבים: <strong>לאתויי</strong> <small>[להביא]</small> <small>קרבי דגים, שהם בעצמם ודאי אינם חייבים בתרומה, אלא</small> <strong>דמערבי בהו</strong> <small>[שמערבים בהם]</small> <strong>שמן זית.</strong>
 מסופר, <strong>ההוא טבחא דהוה חשוד לזבוני</strong> <small>[טבח,</small> קצב <small>אחד שהיה חשוד למכור]</small>
## דף ל.
 <strong>תרבא דאטמא</strong> <small>[חלב של ירך],</small> שהוא אסור באכילה, <strong>במר דכנתא</strong> <small>[במקום</small> שומן <small>של מעיים],</small> שמותר באכילה, <strong>קנסיה</strong> <small>[קנס אותו]</small> <strong>רבא לזבוני</strong> <small>[</small>שלא <small>למכור]</small> <strong>אפילו אמגוזי</strong> <small>[אגוזים].</small> <strong>אמר ליה</strong> <small>[לו]</small> <strong>רב פפא לרבא: כמאן</strong> <small>[כ</small>דעת <small>מי]</small> אתה אומר? <strong>כ</strong>דעת <strong>ר' יהודה</strong> במשנתנו, שהרי ר' שמעון אוסר לקנות ממנו רק מה שיש בו שייכות לדבר שהוא חשוד עליו. אבל <strong>אי</strong> <small>[אם]</small> אתה הולך <strong>כ</strong>דעת <strong>ר' יהודה</strong> — <strong>אפילו מים ומלח נמי</strong> <small>[גם כן]</small> לא ימכור!
  השיב לו רבא: <strong>לעולם</strong> פוסק אני כ<strong>ר' שמעון,</strong> וגם כאן <strong>באיסורא דגופיה קנסינן ליה</strong> <small>[באיסור עצמו,</small> שהוא חשוד עליו, <small>קונסים אנו אותו],</small> שכן <strong>סתם דרדקי גרו באמגוזי</strong> <small>[סתם ילדים להוטים אחרי אגוזים],</small> <strong>ו</strong>אותו אדם <strong>אזיל ומשבש לבני טבחי</strong> <small>[הולך ומטעה את בני הקצבים],</small> <strong>וגרי להו באמגוזי</strong> <small>[ומפתה אותם באגוזים],</small> <strong>ומייתו ליה תרבא דאטמא</strong> <small>[ומביאים לו</small> מאבותיהם <small>חלב של ירך],</small> <strong>ומזבין ליה במר דכנתא</strong> <small>[ומוכר אותו במקום</small> חלב <small>של מעיים].</small>
 <big>א משנה</big> <strong>החשוד על השביעית</strong> — <strong>אינו חשוד על המעשרות,</strong> ומצד שני, <strong>החשוד על המעשרות</strong> — <strong>אינו חשוד על השביעית.</strong> אבל <strong>החשוד על זה ועל זה,</strong> כלומר, או על שביעית או על המעשרות — <strong>חשוד</strong> גם <strong>על הטהרות,</strong> למכור אוכלים טמאים כאילו היו טהורים. <strong>ויש שהוא חשוד על הטהרות ואינו חשוד לא על זה ולא על זה,</strong> לא על השביעית ולא על המעשרות. ועוד מוסיפים: <strong>זה הכלל</strong> בעניינים אלו: כל אדם <strong>החשוד על דבר</strong> מסויים לעבור בו עבירה — <strong>לא דנו,</strong> הריהו פסול לדון בענין זה, <strong>ולא מעידו,</strong> אינו מעיד עליו.
 <big>ב גמרא</big> שנינו במשנה שהחשוד על השביעית אינו חשוד על המעשרות. ומסבירים: <strong>מאי טעמא</strong> <small>[מה טעם</small> הדבר<small>]?</small> שכן <strong>שביעית לא בעיא</strong> <small>[אינה צריכה]</small> <strong>חומה,</strong> אין צריכים לאכול אותה לפנים מחומת ירושלים. אבל <strong>מעשר</strong> שני, <strong>כיון דבעי</strong> <small>[שצריך]</small> <strong>חומה</strong> — יש לומר כי <strong>חמיר ליה</strong> <small>[חמור לו</small> יותר<small>],</small> שיש בו קדושה יתירה, ואינו חשוד על כך.
  ועוד שנינו: <strong>החשוד על המעשר</strong> אינו חשוד על השביעית. ומסבירים: <strong>מאי טעמא</strong> <small>[מה טעם</small> הדבר<small>]?</small> <strong>מעשר</strong> שני <strong>אית ליה</strong> <small>[יש לו]</small> <strong>פדיון,</strong> ניתן לפדותו, ואז הוא מותר לגמרי במכירה. ואילו <strong>שביעית, כיון דקא מיתסרא ליה</strong> <small>[שהיא נאסרת לו]</small> בסחורה לעולם, <strong>ולית ליה</strong> <small>[ואין לה]</small> <strong>פדיון</strong> — <strong>חמירא ליה</strong> <small>[חמורה לו</small> יותר<small>].</small>
 ועוד שנינו: <strong>החשוד</strong> או <strong>על זה</strong> או <strong>על זה,</strong> על השביעית או על המעשר — חשוד על הטהרות. ומסבירים: <strong>כיון דחשיד אדאורייתא</strong> <small>[ש</small>הוא <small>חשוד</small> לעבור <small>על דברי תורה],</small> ששביעית ומעשר שני הריהם מן התורה — <strong>כל שכן שהוא</strong> חשוד לעבור <strong>אדרבנן</strong> <small>[על דברי סופרים],</small> והרי אכילת חולין בטהרה אינה מצוה מן התורה, אלא תקנת חכמים.
  ועוד שנינו: <strong>ויש חשוד על הטהרות</strong> ואינו חשוד לא על השביעית ולא על המעשר. ומסבירים: <strong>מאי טעמא</strong> <small>[מה טעם</small> הדבר<small>]?</small> <strong>נהי אדרבנן חשיד</strong> <small>[אם אמנם על דברי חכמים הוא חשוד]</small> — <strong>אדאורייתא לא חשיד</strong> <small>[על דברי תורה אינו חשוד].</small> <strong>ורמינהי</strong> <small>[ומשליכים, מראים סתירה]</small> ממה ששנינו בברייתא: מי ש<strong>נאמן על הטהרות</strong> — <strong>נאמן על שביעית.</strong> ונדייק מכאן: <strong>הא</strong> <small>[אבל]</small> <strong>חשיד</strong> <small>[</small>מי ש<small>חשוד]</small> על הטהרות — <strong>חשיד</strong> <small>[חשוד]</small> גם על השביעית!
 <strong>אמר ר' אילעי: מתניתין</strong> <small>[משנתנו]</small> האומרת שאינו חשוד — <strong>כשראינוהו שנוהג</strong> ומחמיר בענין שביעית <strong>בצינעא בתוך ביתו,</strong> ומשום כך אין מקום לחשד.
 <strong>ר' ינאי בר' ישמעאל אמר:</strong> בברייתא מדובר <strong>כגון דהוה חשיד לתרוייהו</strong> <small>[שהיה חשוד</small> קודם לכן <small>על שניהם],</small> על טהרות ועל שביעית, <strong>ואתא קמי רבנן וקביל אתרוייהו</strong> <small>[ובא לפני חכמים וקיבל</small> על עצמו לשמור <small>על שניהם],</small> <strong>והדר איחשד אחד מינייהו</strong> <small>[וחזר ונחשד על אחד מהם],</small> <strong>דאמרינן</strong> <small>[שאומרים אנו]:</small> <strong>מיגו דחשיד אהא</strong> — <strong>חשיד נמי אאידך</strong> <small>[מתוך שהוא חשוד על זה</small> — <small>חשוד גם כן על האחר],</small> אפילו היה זה איסור חמור יותר, שהרי רואים שאינו עומד בדיבורו.
 <big>ג</big> ושבים לתחילת משנתנו, ששנינו: החשוד על השביעית — אינו חשוד על המעשר. <strong>אמר רבה בר בר חנה אמר ר' יוחנן: זו,</strong> משנתנו, היא דברי ר' עקיבא סתימתאה (שדבריו נאמרים פעמים רבות במשנה בסתם, בלא להזכיר את שמו), <strong>אבל חכמים אומרים:</strong> מי ש<strong>חשוד על השביעית</strong> — <strong>חשוד</strong> גם <strong>על המעשר.</strong>
 ומעירים: <strong>מאן</strong> <small>[מי</small> הם<small>]</small> <strong>חכמים</strong> אלה? <strong>ר' יהודה, דבאתריה</strong> <small>[שבמקומו]</small> של <strong>ר' יהודה שביעית חמירא להו</strong> <small>[</small>היתה <small>חמורה להם</small> במיוחד<small>],</small> <strong>דההוא דהוה קרי ליה לחבריה</strong> <small>[שאחד קרא לו לחבירו]</small> בכינוי גנאי: <strong>"דיירא בר דיירתא"</strong> <small>[גר בן גיורת],</small> <strong>אמר ליה</strong> <small>[לו]</small> הלה: <strong>תיתי לי</strong> <small>[יפה לי],</small> <strong>דלא אכלי</strong> <small>[שאיני אוכל]</small> <strong>פירות שביעית כוותך</strong> <small>[כמותך].</small> משמע שבאותו מקום היה זה עלבון חמור, ומי שאינו מקפיד שם על השביעית ודאי שאינו מקפיד על המעשר.
 <strong>איכא דאמרי</strong> <small>[יש שאומרים]</small> את השמועה בלשון אחרת, <strong>אמר רבה בר בר חנה אמר ר' יוחנן: זו,</strong> משנתנו, דברי ר' עקיבא סתימתאה. <strong>אבל חכמים אומרים:</strong> מי ש<strong>חשוד על המעשר</strong> — <strong>חשוד על השביעית. ומאן</strong> <small>[ומי</small> הם<small>]</small> <strong>חכמים</strong> אלה? <strong>ר' מאיר היא,</strong> ש<strong>אמר:</strong> ה<strong>חשוד ל</strong>עבור על <strong>דבר אחד הוי</strong> <small>[הריהו]</small> <strong>חשוד ל</strong>עבור על <strong>כל התורה כולה,</strong> וגם על דבר חמור יותר.
 ומעירים: <strong>ר' יונה ור' ירמיה תלמידי ר' זעירא, ואמרי לה</strong> <small>[ויש אומרים]:</small> <strong>ר' יונה ור' זעירא, תלמידי ר' יוחנן,</strong> נחלקו באותו ענין, <strong>חד</strong> <small>[אחד</small> מהם<small>]</small> <strong>אמר: אבל חכמים אומרים חשוד על השביעית</strong> —
## דף ל:
 <strong>חשוד</strong> גם <strong>על המעשר, ומאן</strong> <small>[ומי</small> הם<small>]</small> <strong>חכמים</strong> אלה? <strong>ר' יהודה,</strong> ששביעית במקומו חמורה יותר, והחשוד על החמור — חשוד על הקל. <strong>וחד</strong> <small>[ואחד מהם]</small> <strong>אמר: החשוד על המעשר</strong> — <strong>חשוד על השביעית, ומאן</strong> <small>[ומי</small> הם<small>]</small> <strong>חכמים</strong> אלו? <strong>ר' מאיר,</strong> הסבור שחשוד לדבר אחד — חשוד לכל התורה כולה. והיכן נאמרו דברי ר' מאיר?
 <strong>דתניא</strong> <small>[ששנויה</small> ברייתא<small>]:</small> <strong>עם הארץ שקיבל עליו דברי חבירות,</strong> כלומר, קיבל על עצמו לנהוג בזהירות בכל הדברים שהחברים, המקפידים בענייני טומאה וטהרה, ובהפרשת תרומות ומעשרות, נזהרים בהם, וקיבלוהו חכמים להיות נאמן על כך, <strong>ו</strong>אולם לאחר מכן <strong>נחשד לדבר אחד,</strong> שראו שהוא עובר עליו — <strong>נחשד</strong> מאז <strong>לכל התורה כולה,</strong> אלו <strong>דברי ר' מאיר. וחכמים אומרים: אינו נחשד אלא לאותו דבר בלבד,</strong> ולא על דברים אחרים.
  ועוד שנינו בברייתא: <strong>הגר שקיבל עליו דברי תורה</strong> בזמן שנתגייר, <strong>אפילו נחשד</strong> לאחר מכן <strong>לדבר אחד</strong> מדברי תורה — <strong>הוי</strong> <small>[הריהו]</small> <strong>חשוד לכל התורה כולה, והרי הוא כישראל משומד</strong> (שהמיר דתו, שעובר באופן קבוע על דברי תורה). ומסבירים: מה שאמרנו שהריהו כישראל משומד, הרי <strong>נפקא מינה</strong> <small>[יוצא מזה]</small> להלכה, <strong>דאי קדיש</strong> <small>[שאם</small> אותו גר <small>מקדש אשה]</small> מישראל — <strong>קידושיו קידושין,</strong> כלומר, קידושיו תופסים, ואשת איש היא. ואין אנו אומרים כי מכיון שהוא חשוד לכל התורה כולה — כאילו לא נתגייר, ואין הקידושין חלים.
 <big>א</big> ועוד בעניינים אלו, <strong>תנו רבנן</strong> <small>[שנו חכמים]:</small> <strong>הבא</strong> לפני חכמים <strong>לקבל</strong> על עצמו <strong>דברי חבירות,</strong> <strong>חוץ מדבר אחד</strong> שאינו רוצה לקבל על עצמו — <strong>אין מקבלין אותו,</strong> ואין סומכים עליו גם על שאר דברים. וכן <strong>גוי שבא</strong> להתגייר על מנת <strong>לקבל</strong> עליו כל <strong>דברי תורה, חוץ מדבר אחד</strong> — <strong>אין מקבלין אותו. ר' יוסי בר' יהודה אומר: אפילו</strong> לא רצה לקבל עליו <strong>דקדוק אחד מדברי סופרים,</strong> גם אז אין מקבלים אותו.
 <strong>וכן בן לוי שבא</strong> ומוכן <strong>לקבל דברי לויה,</strong> כלומר, לעבוד את עבודת הלויים שבמקדש חוץ מדבר אחד, <strong>וכהן שבא</strong> ומוכן <strong>לקבל דברי כהונה, חוץ מדבר אחד,</strong> שלא רצה לקבל על עצמו — <strong>אין מקבלין אותו</strong> כלל. ואף אין אותו כהן נוטל חלקו במתנות הכהונה, <strong>שנאמר: "המקריב את דם השלמים</strong> ואת החלב מבני אהרן, לו תהיה שוק הימין למנה" (ויקרא ז, לג). כלומר, <strong>העבודה המסורה לבני אהרן,</strong> להקריב את הדם ואת החלב וכו', <strong>כל כהן שאינו מודה בה</strong> ומקבל אותה על עצמו — <strong>אין לו חלק בכהונה.</strong>
 <big>ב</big> ועוד <strong>תנו רבנן</strong> <small>[שנו חכמים]:</small> עם הארץ <strong>הבא לקבל דברי חבירות,</strong> ולהיחשב כחבר, <strong>אם ראינוהו</strong> קודם לכן <strong>שנוהג</strong> זהירות בטהרה ובהפרשת תרומות ומעשרות, <strong>בצינעה בתוך ביתו,</strong> ולא רק למראית עין — <strong>מקבלין אותו</strong> כחבר, <strong>ואחר כך מלמדין אותו</strong> כיצד לנהוג בדיוק. <strong>ואם לאו</strong> <small>[לא],</small> שלא ראינוהו נוהג כן מתחילה — קודם <strong>מלמדין אותו</strong> מה יעשה, <strong>ואחר כך מקבלין אותו. ר' שמעון בן יוחי אומר: בין כך ובין כך,</strong> גם אם לא ראינוהו נוהג כן מתחילה — <strong>מקבלין אותו, והוא למד כדרכו והולך,</strong> כלומר, בתוך שהוא עושה את הדברים, הוא לומד מאחרים כיצד לנהוג.
 <big>ג</big> ועוד בענין זה, <strong>תנו רבנן</strong> <small>[שנו חכמים]:</small> <strong>מקבלין</strong> עם הארץ תחילה כנאמן <strong>לכנפים,</strong> כלומר, לטהרת הידיים, לסמוך על כך שהוא נוטל ידיו, ואם נגע בטהרות — אין חוששים שנפסלו, <strong>ואחר כך מקבלין</strong> אותו כנאמן <strong>ל</strong>ענייני <strong>טהרות</strong> בכלל. <strong>ואם אמר: איני מקבל אלא לכנפים</strong> — <strong>מקבלין אותו</strong> לענין זה בלבד. אבל אם <strong>קיבל</strong> על עצמו <strong>ל</strong>הקפיד ב<strong>טהרות ולא קיבל לכנפים,</strong> שלא קיבל על עצמו ליטול ידיו, שדבר קל הוא — <strong>אף לטהרות לא קיבל,</strong> ואין סומכים עליו.
 <big>ד</big> <strong>תנו רבנן</strong> <small>[שנו חכמים]:</small> <strong>עד כמה מקבלין אותו?</strong> כמה זמן יעבור עד שיתקבל כחבר גמור, ונסמוך עליו בענייני טהרה? <strong>בית שמאי אומרים: ל</strong>ענין טהרת <strong>משקין</strong> — <strong>שלשים יום,
   
  ל</strong>טהרת <strong>כסות</strong> (הבגד), שהיו החברים מקפידים על טהרת כסותם — <strong>שנים עשר חודש. ובית הלל אומרים: אחד זה ואחד זה</strong> — <strong>לשנים עשר חודש.</strong>
 על נוסח הברייתא שואלים: <strong>אם כן, הוה ליה</strong> <small>[הרי זה]</small> אחד מהדברים שהם <strong>מקולי בית שמאי ומחומרי בית הלל,</strong> שבית שמאי מקילים בהם ובית הלל מחמירים, והרי לא שנינו כן ברשימה שבמסכת עדיות! <strong>אלא,</strong> כך צריך לשנות: <strong>בית הלל אומרים: אחד זה ואחד זה לשלשים</strong> יום.
 <big>ה</big> <strong>(סימן</strong> להלכות הבאות: חבר, תלמיד, תכלת, מכס, חצר, גבאי, <strong>בעצמו).</strong>
 <strong>תנו רבנן</strong> <small>[שנו חכמים]:</small> <strong>הבא לקבל</strong> על עצמו <strong>דברי חבירות צריך לקבל</strong> אותם <strong>בפני שלשה חבירים. ובניו ובני ביתו אינן צריכין לקבל</strong> על עצמם חבירות בנפרד <strong>בפני שלשה חבירים,</strong> אלא די במה שהוא עצמו קיבל בפניהם, ובני ביתו נגררים אחריו. <strong>רבן שמעון בן גמליאל אומר: אף בניו ובני ביתו צריכין לקבל בפני שלשה חבירים, לפי שאינו דומה חבר שקיבל</strong> על עצמו במפורש ומרצונו, <strong>לבן חבר שקיבל</strong> מחמת אביו, ואין לסמוך על כך.
 ובענין זה <strong>תנו רבנן</strong> <small>[שנו חכמים]</small> עוד: <strong>הבא לקבל דברי חבירות</strong> — <strong>צריך לקבל</strong> אותם <strong>בפני שלשה חבירים, ואפילו תלמיד חכם</strong> הבא לקבל דברי חבירות — <strong>צריך לקבל בפני שלשה חבירים. זקן,</strong> שנסמך כחכם, <strong>ויושב בישיבה</strong> ודן עם החכמים — <strong>אינו צריך לקבל בפני שלשה חבירים, ש</strong>אנו אומרים: <strong>כבר קיבל עליו</strong> דברי חבירות <strong>משעה שישב</strong> בישיבה. <strong>אבא שאול אומר: אף תלמיד חכם אינו צריך לקבל בפני שלשה חבירים. ולא עוד אלא שאחרים מקבלין</strong> דברי חבירות <strong>לפניו,</strong> אף על פי שהוא לא קיבלם על עצמו בפני שלושה.
 <strong>אמר ר' יוחנן: בימי בנו של ר' חנינא בן אנטיגנוס נשנית משנה זו,</strong> שתלמיד חכם צריך לקבל בפני שלושה חברים, כדי שיסמכו עליו כחבר. שכן מסופר, <strong>ר' יהודה ור' יוסי איסתפק להו מילתא</strong> <small>[נסתפק להם דבר]</small> <strong>ב</strong>הלכות <strong>טהרות, שדרו רבנן לגבי</strong> <small>[שלחו חכמים,</small> מתלמידיהם, <small>אצל]</small> <strong>בנו של ר' חנינא בן אנטיגנוס,</strong> וכך אמרו להם: <strong>אזילו אמרו ליה</strong> <small>[לכו ואמרו לו]:</small> <strong>לעיין</strong> <small>[שיעיין]</small> <strong>בה</strong> אדוני, בבעיה זו. <strong>אשכחוה דקא טעין</strong> <small>[מצאו אותו,</small> אותם חכמים, <small>שהוא טוען,</small> נושא<small>]</small> <strong>טהרות.</strong> ומתוך שחשש שיטמאום <strong>אותיב רבנן מדידיה לגבייהו</strong> <small>[הושיב חכמים משלו,</small> מתלמידיו, <small>לידם]</small> ליד התלמידים שבאו לשאול, כדי להשגיח עליהם שלא יגעו בטהרות, <strong>וקאי איהו לעיוני בה</strong> <small>[ועמד הוא לעיין בה]</small> בבעיה זו.
 <strong>אתו אמרי ליה</strong> <small>[באו</small> התלמידים <small>ואמרו לו]</small> <strong>לר' יהודה ור' יוסי</strong> שכך נהג בהם, כבעמי הארץ. <strong>אמר להו</strong> <small>[להם]</small> <strong>ר' יהודה: אביו של זה</strong> כלומר, ר' חנינא בן אנטיגנוס עצמו, <strong>ביזה תלמידי חכמים,</strong> שכך היה נוהג שלא לסמוך עליהם בעניינים אלה, <strong>אף הוא מבזה תלמידי חכמים!</strong>
 <strong>אמר לו ר' יוסי: כבוד זקן יהא מונח במקומו,</strong> חכם הוא וראוי לכבוד. ואין זה משום שהוא מבזה תלמידי חכמים, <strong>אלא מיום שחרב בית המקדש נהגו כהנים סילסול</strong> (מעלה) <strong>בעצמן, שאין מוסרין את הטהרות לכל אדם,</strong> ולכן יפה עשה, שהוא כהן.
 <big>ו</big> <strong>תנו רבנן</strong> <small>[שנו חכמים]:</small> <strong>חבר שמת</strong> — <strong>אשתו ובניו ובני ביתו הרי הן בחזקתן,</strong> והם נאמנים בדברי חבירות, <strong>עד שיחשדו,</strong> שיתברר שאינם נאמנים. <strong>וכן חצר שמוכרין בה תכלת</strong> לציצית — <strong>הרי היא בחזקתה,</strong> שמוכרים בה תכלת ולא תחליף תכלת, שהוא זול יותר, <strong>עד שתיפסל.</strong>
 <strong>תנו רבנן</strong> <small>[שנו חכמים]:</small> <strong>אשת עם הארץ שנשאת לחבר, וכן בתו של עם הארץ שנשאת לחבר, וכן עבדו של עם הארץ שנמכר לחבר</strong> — <strong>כולן צריכין לקבל דברי חבירות בתחלה,</strong> קודם שיהיו נאמנים, ואין סומכים על מה שנכנסו לרשותו. <strong>אבל אשת חבר שנשאת לעם הארץ, וכן בתו של חבר שנשאת לעם הארץ, וכן עבדו של חבר שנמכר לעם הארץ,</strong> הואיל והיו מורגלים בדברי חבירות — <strong>אין</strong> הם <strong>צריכין לקבל דברי חבירות בתחלה,</strong> שבחזקת נאמנים הם.
 <strong>ר' מאיר אומר:</strong> לא כן, אלא <strong>אף הן צריכין לקבל עליהן דברי חבירות לכתחלה,</strong> משום שמשבאו לרשות עם הארץ פעמים שהם משנים את מנהגם. וכן <strong>ר' שמעון בן אלעזר אומר משום</strong> (משמו של) <strong>ר' מאיר: מעשה באשה אחת שנשאת לחבר והיתה קומעת</strong> (קושרת) <strong>לו תפילין על ידו,</strong> לאחר זמן <strong>נשאת לעם הארץ והיתה קושרת לו קשרי מוכס על ידו,</strong> כלומר, היתה מסייעת לו בעניני המכס, שיש בהם ענייני גזלנות. משמע שאישה לפעמים הולכת אחר בעלה, ואין לסמוך על מה שנהגה מתחילה.
## דף לא.
 <big>א</big> ובענין עמי הארץ שקיבלו על עצמם דברי חבירות, <strong>תנו רבנן</strong> <small>[שנו חכמים]:</small> <strong>וכולן שחזרו בהן</strong> ממה שקיבלו על עצמם — <strong>אין מקבלין אותן</strong> עוד <strong>עולמית,</strong> אלו <strong>דברי ר' מאיר. ר' יהודה אומר:</strong> אם <strong>חזרו</strong> בהם <strong>במטמוניות</strong> (בסתר), אבל בפרהסיא המשיכו לנהוג כחברים — <strong>אין מקבלין אותן,</strong> שהם חשודים בגניבת דעת. אבל אם חזרו בהם מחבירותם <strong>בפרהסיא</strong> — <strong>מקבלין אותן,</strong> שאין לחשוד שהם מרמים.
 <strong>איכא דאמרי</strong> <small>[יש שאומרים]:</small> <strong>אם</strong> כשקיבלו עליהם מתחילה דברי חבירות, <strong>עשו דבריהן</strong> (דברי חבירות) גם <strong>במטמוניות,</strong> הרי למרות שחזרו בהם וקלקלו — <strong>מקבלין אותן</strong> עכשיו, אבל אם מתחילה עשו דברי חבירות רק <strong>בפרהסיא,</strong> הרי אם חזרו וקלקלו — <strong>אין</strong> חוזרים ו<strong>מקבלין אותן.</strong>
 <strong>ר' שמעון ור' יהושע בן קרחה אומרים: בין כך ובין כך מקבלין אותן, משום שנאמר: "שובו בנים שובבים"</strong> (ירמיהו ג, יד), שאפילו כאשר הם שובבים (חוטאים) יכולים הם לשוב. <strong>אמר ר' יצחק איש כפר עכו אמר ר' יוחנן: הלכה כאותו הזוג,</strong> שלעולם מקבלים אותם.
 <big>ב</big> <strong>תנו רבנן</strong> <small>[שנו חכמים]:</small> <strong>בראשונה היו אומרים,</strong> מי שהיה <strong>חבר ונעשה גבאי</strong> (גובה מסים) של מלך, שהוא חשוד על הגזל — <strong>דוחין אותו מחבירתו,</strong> וגם אם <strong>פירש</strong> מהגבאות — <strong>אין מקבלין אותו</strong> שוב. <strong>חזרו לומר</strong> לאחר מכן: אם <strong>פירש</strong> — <strong>הרי הוא ככל אדם,</strong> ומקבלים אותו.
  ובענין זה מסופר, <strong>רב הונא בר חייא איצטריכא ליה שעתא</strong> <small>[הוצרכה לו השעה],</small> שהיו חכמים צריכים אותו, <strong>הוה עייל גביה</strong> <small>[היו נכנסים אצלו]</small> <strong>רבה ורב יוסף וארבע מאה זוגא דרבנן</strong> <small>[וארבע מאות זוגות של חכמים,</small> תלמידים, איתם<small>].</small> <strong>שמע דאתו</strong> <small>[</small>כאשר היה <small>שומע שהם באים]</small> היה עושה להם כבוד גדול, <strong>קטיר להו ארבע מאה תכתקי</strong> <small>[</small>היה <small>קושר,</small> מתקין, <small>להם ארבע מאות כסאות]</small> לכבודם. <strong>לסוף שמעו</strong> חכמים ש<strong>נעשה גבאי</strong> של המלכות. <strong>שלחו ליה</strong> <small>[לו]</small> החכמים: <strong>זיל לחשיבותיה זיל לקדמותיה</strong> <small>[לך לחשיבותך,</small> שבחרת להתמנות לגבאי, וגם <small>לך לקדמותך],</small> למה שהיית בתחילה, ששוב איננו נצרכים לך. <strong>שלח להו</strong> <small>[להם]:</small> <strong>הדרי בי</strong> <small>[חוזר אני בי]</small> מן הגבאות. <strong>רב יוסף לא אזל</strong> <small>[הלך</small> אליו<small>],</small> <strong>רבה אזל</strong> <small>[הלך].
   
  וכך הסבירו את נימוקיהם,</small>
 <strong>רב יוסף אמר:</strong> הרי <strong>תנינא</strong> <small>[שנינו],</small> חבר ונעשה גבאי, גם אם <strong>פירש</strong> מגבאותו — <strong>אין מקבלין אותו; רבה אמר:</strong> הרי <strong>תנינא</strong> <small>[שנינו],</small> <strong>חזרו לומר: פירש</strong> — <strong>הרי הוא ככל אדם,</strong> ומקבלים אותו.
 <big>ג</big> ועוד בענין נאמנות, <strong>תנו רבנן</strong> <small>[שנו חכמים]:</small> <strong>כל הבכורות אדם רואה</strong> אם יש בהם מום ומתירם לשחיטה, <strong>חוץ מ</strong>בכורות <strong>של עצמו,</strong> מפני שהוא נוגע בדבר. <strong>ו</strong>אולם <strong>רואה</strong> אדם <strong>את קדשיו,</strong> שאם הקדיש בהמות — יכול הוא בעצמו לראות אם נפל בהן מום, ולפדותם. <strong>ו</strong>כן רואה אדם <strong>את מעשרותיו</strong> (מעשר בהמה שלו), ויכול להחליט שהם פסולים, ואינו צריך לעלות ולהקריבם במקדש. <strong>ו</strong>כן <strong>נשאל</strong> אדם <strong>על טהרותיו</strong> של עצמו, שאם היתה בהם שאלה של טומאה, יכול הוא לפסוק שטהורים הם, ואינו חשוד לומר על טמא שהוא טהור. ודנים בפרטי ברייתא זו.
 <strong>אמר מר</strong> <small>[החכם]:</small> <strong>כל הבכורות אדם רואה חוץ משל עצמו.</strong> ושואלים: <strong>במאי עסקינן</strong> <small>[במה אנו עוסקים]?</small> באיזה מקרה מדובר? <strong>אילימא בחד</strong> <small>[אם תאמר ב</small>אדם <small>אחד]</small> שרואה את המום — וכי יחיד <strong>מי מהימן</strong> <small>[האם</small> הוא <small>נאמן]</small> להתיר בכורות? והלוא שנינו (להלן לו,ב) שאין מתירים בכור אלא על פי שלושה אנשים! <strong>אלא</strong> ודאי מדובר פה <strong>בתלתא</strong> <small>[בשלושה]</small> שרואים את הבכור, ואחד מן השלושה הוא בעליו. ואולם על כך יש לתמוה: שלושה שדנו יחד <strong>מי חשידי</strong> <small>[האם</small> הם <small>חשודים]</small> כשאחד מהם נוגע בדבר? <strong>והתנן</strong> <small>[והרי שנינו</small> במשנה<small>]:</small> חכם שאשה <strong>מיאנה</strong> בבעלה בפניו, <strong>או שחלצה</strong> ליבם <strong>בפניו</strong> — <strong>ישאנה,</strong> ואין חוששים שהתיר לה למאן או לחלוץ מפני שהוא נוגע בדבר, ורוצה לשאת אותה לאשה. <strong>מפני שהוא</strong> חבר <strong>בית דין,</strong> שהרי יש שם עוד שני דיינים!
  ומשיבים:  <strong>לעולם</strong> מדובר כאן <strong>בחד</strong> <small>[ב</small>דיין <small>אחד],</small> <strong>וכדאמר</strong> <small>[וכמו שאמר]</small> <strong>רב חסדא</strong> שכך <strong>אמר ר' יוחנן</strong> בענין אחר, שמדובר <strong>ביחיד מומחה</strong> שרשאי לדון לבדו, <strong>הכא נמי</strong> <small>[כאן גם כן]</small> מדובר <strong>ביחיד מומחה,</strong> שהוא רשאי להתיר בכור לבדו. ומכל מקום אינו נאמן לראות בכורות שלו, משום שהוא נוגע בדבר. וממשיכים לברר את פרטי הדינים בברייתא זו.
  נאמר לגבי חכם: <strong>ורואה את קדשיו,</strong> ומחליט שיש בהם מום. ומסבירים: מדוע אין חושדים בו? משום <strong>דאי בעי</strong> <small>[שאם</small> היה <small>רוצה]</small> להוציאם לחולין — יכול היה לעשות זאת בהיתר, שהיה <strong>מיתשיל עלייהו</strong> <small>[נשאל עליהם],</small> הולך לחכם ומבקש שיתיר את נדרו, שנדר בהמות אלו להקדש.
 <strong>ו</strong>מה שאמרו שאדם רואה את <strong>מעשרותיו,</strong> מעשר בהמה שלו, אם יש בהם מום, ואין חושדים בו, הרי זה משום <strong>דאי בעי</strong> <small>[שאם</small> היה <small>רוצה]</small> להיפטר מלהקריבם, יכול היה לעשות זאת בהיתר, <strong>שדי ביה מומא בכוליה עדריה</strong> <small>[</small>שהיה <small>מטיל מום בכל עדרו],</small> מתחילה, כשיש בכולו רק בהמות חולין, ואחר כך מעשרו.
 <strong>ו</strong>מה שאמרו בברייתא ש<strong>נשאל</strong> אדם <strong>על טהרותיו,</strong> ואינו חשוד לומר על טמא שהוא טהור, טעמו — מפני שאינו מפסיד אם נטמאו, <strong>דהא חזא ליה</strong> <small>[שהרי</small> הדבר הטמא <small>ראוי לו]</small> לאכילה <strong>בימי טומאתו.</strong>
 
 <big>א משנה</big> <strong>כל פסולי המוקדשין,</strong> קדשים שנפל בהם מום ונפסלו מהקרבה, והם נפדים — <strong>הנאתן,</strong> הרווח ממכירתם, הריהו <strong>להקדש.</strong> ומשום כך, כדי שההקדש לא יפסיד, הריהם <strong>נמכרין באיטליז</strong> במקום השוק, שם מרובים הקונים, ומחירם גבוה. ואין אומרים שיש בזה זלזול בקדשים. <strong>ו</strong>כן <strong>נשחטין,</strong> פסולי המוקדשים שנפדו, <strong>באיטליז,</strong> בבית המטבחיים שבשוק, <strong>ו</strong>כן כשמוכרים את בשרם הריהם <strong>נשקלין בליטרא,</strong> במשקל, כדרך ששוקלים בשר רגיל.
 <strong>חוץ מן הבכור והמעשר</strong> (מעשר בהמה), שכשנפל בהם מום והותרו לשחיטה, אינם נמכרים ואינם נשחטים אלא בתוך ביתו, ואינם נשקלים בליטרא אלא באומד, כיון <strong>שהנייתן</strong> אינה אלא <strong>לבעלים</strong> (הבכור — לכהן, והמעשר — לבעליו), ולא להקדש, שהרי אין להם פדייה. והואיל ואין להקדש רווח בכך — אין נוהגים בקדשים מנהג חולין. אבל <strong>פסולי המוקדשין</strong> — <strong>הנייתן להקדש.</strong>
 ומוסיפים: למרות שבשר בכור אינו נשקל בליטרא, מכל מקום <strong>שוקלין מנה כנגד מנה בבכור,</strong> שאם יש לו בשר חולין במשקל ידוע — מותר לשקול כנגדו חתיכה מן הבכור ולמוכרה כך, לפי שאין זו דרך שקילה של בשר חולין.
## דף לא:
 <big>א גמרא</big> שנינו במשנה: <strong>כל פסולי המוקדשין הנאתן,</strong> הרווח ממכירתם, <strong>להקדש,</strong> ולכן הם נמכרים באיטליז ונשחטים באיטליז ונשקלים בליטרא. ושואלים: <strong>אימת</strong> <small>[מתי]</small> מדובר שמוכרים ושוחטים אותם? <strong>אילימא</strong> <small>[אם תאמר]</small> <strong>לאחר פדיונו,</strong> אחרי שפדו אותם הבעלים מיד ההקדש — האם אז <strong>הנאתן להקדש?</strong> הלא לאחר שנפדו רכוש הבעלים הם, ולפיכך <strong>הנאתן</strong> של ה<strong>בעלים הוא!</strong>
 <strong>אלא</strong> תאמר שמדובר כאן <strong>לפני פדיונו,</strong> ודמי מכירתם (פדיונם) ניתנים להקדש. ואולם בשלב זה האם הם <strong>נשחטין? הא בעי</strong> <small>[הרי צריכים</small> הם<small>]</small> <strong>העמדה</strong> לפני הכהן <strong>והערכה</strong> של מחירם כדי לפדותם, ובהמה שחוטה אינה יכולה לעמוד לפני הכהן!
 ומוסיפים: <strong>הניחא למאן דאמר</strong> <small>[זה,</small> אמנם, <small>נוח ל</small>דעת <small>האומר]</small> ש<strong>קדשי מזבח</strong> שנפל בהם מום <strong>לא היו בכלל</strong> דין <strong>העמדה והערכה,</strong> אלא דווקא קדשי בדק הבית, וניתן איפוא לשוחטם קודם פדיון. <strong>אלא למאן דאמר</strong> <small>[ל</small>דעת <small>מי שאומר]</small> שאף הם <strong>היו בכלל העמדה והערכה, מאי איכא למימר</strong> <small>[מה יש לומר]?</small>
 <strong>אלא לעולם</strong> יש לומר שמדובר שנמכרים ונשחטים באטליז <strong>לאחר פדיון, ומאי</strong> <small>[ומה]</small> שנאמר <strong>הנאתן להקדש</strong> — לא על ההנאה מדמי המכירה מדובר, אלא <strong>אדמעיקרא</strong> <small>[על</small> פדיונם <small>מתחילה].</small>
 <strong>דכיון דשרי להו מר</strong> <small>[שכיון שמתיר אותם החכם</small> במשנתנו<small>]</small> שיהיו <strong>נמכרין באיטליז ונשחטין באיטליז ונשקלין בליטרא</strong> לאחר הפדיון — <strong>טפי ופריק מעיקרא</strong> <small>[מוסיף ופודה</small> אותם <small>מתחילה]</small> מיד ההקדש במחיר גבוה יותר, שהרי יכול למוכרו לאחר הפדיון ביוקר.
 <big>ב</big> שנינו במשנה: <strong>חוץ מן הבכור ומן המעשר שהנייתן לבעלים,</strong> ולכן גם כאשר נפל בהם מום, ומותר לשוחטם — אינם נמכרים באיטליז. ושואלים: <strong>בשלמא</strong> <small>[נניח]</small> <strong>בכור</strong> — <strong>באיטליז הוא דלא מיזדבן</strong> <small>[שלא נמכר],</small> <strong>הא בביתיה מיזדבן</strong> <small>[אבל בביתו,</small> שלא בפרהסיא, <small>נמכר].</small> <strong>אלא מעשר,</strong> אפילו <strong>בביתיה</strong> <small>[בביתו]</small> <strong>מי מיזדבן</strong> <small>[האם נמכר]?</small>
 <strong>והתניא</strong> <small>[והרי שנויה</small> ברייתא<small>]:</small> <strong>בבכור נאמר</strong> רק: <strong>"לא תפדה"</strong> (במדבר יח, יז), שלא ניתן לפדותו ולהוציאו לחולין, <strong>ו</strong>אולם משעה שהגיע ליד הכהן, שהוא נחשב בעליו של הבכור — הריהו <strong>נמכר</strong> כשהוא <strong>חי.</strong> ואילו <strong>במעשר</strong> בהמה <strong>נאמר: "לא יגאל"</strong> (ויקרא כז, לג), <strong>ו</strong>לכן, לא רק שאין פודים אותו, אלא גם <strong>אינו נמכר לא חי ולא שחוט, לא תם ולא בעל מום!</strong>
 ומספרים: <strong>הא מילתא איקשיא ליה</strong> <small>[דבר זה</small> היה <small>קשה לו]</small> <strong>לרב ששת באורתא</strong> <small>[בלילה],</small> <strong>ושנייה בקדמותא</strong> <small>[ותירץ אותה בבוקר]</small> <strong>מברייתא,</strong> ש<strong>במעשר בהמה של יתומים</strong> קטנים <strong>עסקינן</strong> <small>[עוסקים אנו],</small> שנפל בו מום ונשחט, שהתירו חכמים למוכרו. <strong>ומשום השבת אבידה נגעו בה,</strong> שאין היתומים יכולים לאכול את כל בשרו, וכדי שלא יפסידו התירו חכמים למכור אותו לאחרים.
  מסופר, <strong>ר' אידי סרסיה</strong> <small>[שמשו]</small> של <strong>רב ששת הוה שמעה מיניה</strong> <small>[היה שומע אותה,</small> שמועה זו, <small>ממנו]</small> מפי רב ששת, <strong>אזל אמרה בי מדרשא ולא אמרה משמיה</strong> <small>[הלך ואמר אותה בבית המדרש ולא אמרה משמו]</small> של רב ששת, <strong>שמע רב ששת איקפד</strong> <small>[הקפיד</small> עליו<small>]</small> על שלא אמרה משמו, <strong>אמר: מאן דעקיץ</strong> — <strong>ליעקציה עקרבא</strong> <small>[מי שעוקץ</small> אותי, פוגע בי — <small>שיעקוץ אותו עקרב]!</small> ושואלים: <strong>ורב ששת מאי נפקא ליה מינה</strong> <small>[מה יוצא לו מזה]</small> אם אומרים בשמו או אין אומרים בשמו, שהקפיד כל כך? ומשיבים: כפי ש<strong>אמר רב יהודה אמר רב: מאי דכתיב</strong> <small>[מהו שנאמר]</small> שביקש דוד <strong>"אגורה באהלך עולמים"</strong> (תהלים סא, ה)? <strong>וכי איפשר לאדם לגור</strong> באותה שעה <strong>בשני עולמים,</strong> בעולם הזה ובעולם הבא?
 <strong>אלא</strong> כך <strong>אמר דוד: רבונו של עולם,</strong> עשה ש<strong>יאמרו דבר שמועה מפי בעולם הזה,</strong> גם לאחר שאמות, ובכך אזכה לחיות באותה שעה גם בעולם הזה. שכך <strong>אמר ר' יוחנן משום</strong> (משמו) של <strong>ר' שמעון בן יוחי: כל תלמיד חכם שאומרים דבר שמועה מפיו בעולם הזה</strong> — <strong>שפתותיו דובבות</strong> (רוחשות ולוחשות) באותה שעה <strong>בקבר.</strong>
 <strong>ואמר ר' יצחק בר זעירי:</strong> <strong>מאי קראה</strong> <small>[מהו הפסוק</small> המלמד על כך<small>]</small> — <strong>"וחכך כיין הטוב הולך לדודי למישרים דובב שפתי ישנים"</strong> (שיר השירים ז, י), שדברי התורה (שבחיכה של כנסת ישראל) הרי הם <strong>ככומר</strong> (ערימה) <strong>של ענבים,</strong> שמניחים אותם יחד כדי שיתחממו ויתססו, מה כומר של ענבים כיון ש<strong>אדם נוגע בו</strong> — <strong>דובב,</strong> נע, ומשמיע קול לחישה — <strong>אף תלמידי חכמים, כיון שאדם אומר דבר שמועה מפיו</strong> של תלמיד חכם — דובבות שפתיו בקבר.
 ושבים לגופו של הענין, <strong>מאי</strong> <small>[מהי]</small> אותה <strong>ברייתא</strong> שעליה סמך רב ששת? <strong>דתניא</strong> <small>[ששנויה</small> ברייתא<small>]:</small> <strong>מעשר בהמה של יתומים</strong> — <strong>מוכרין אותו. ומעשר בהמה ששחטו,</strong> ואסור למכור את בשרו — <strong>מבליעו,</strong> את מחיר הבשר, <strong>ב</strong>מחיר <strong>עורו, בחלבו ובגידו ובקרניו</strong> של המעשר, שהם מותרים במכירה. שמוכרם ביוקר, ונותן לו את הבשר במתנה.
  ושואלים:  <strong>מאי קאמר</strong> <small>[מה הוא אומר]</small> התנא? שהרי מתחילה משמע שמעשר בהמה של יתומים נמכר כדרכו, ואחר כך נאמר שאין מוכרים בשר מעשר אלא בהבלעה! <strong>אמר אביי,</strong> אין בברייתא אלא דין אחד, והתנא <strong>הכי קאמר</strong> <small>[כך הוא אומר]:</small> <strong>מעשר בהמה של יתומים מוכרין אותו,</strong> וכיצד מוכרים אותו — <strong>בהבלעה.</strong>
 ואומרים: <strong>מכלל</strong> הדברים אתה למד שמעשר של <strong>גדול,</strong> שאינו יתום, אפילו <strong>בהבלעה לא</strong> ימכרנו. ושואלים: <strong>מאי שנא מהא דתניא</strong> <small>[מה שונה</small> דין זה <small>מזו ששנויה]:</small> <strong>הלוקח</strong> (הקונה) <strong>לולב מחבירו בשביעית</strong> (בשנת השמיטה) — <strong>נותן לו</strong> המוכר גם <strong>אתרוג במתנה, לפי שאינו רשאי ללוקחו</strong> (לקנותו) את האתרוג <strong>בשביעית,</strong> שאסור לסחור בפירות שביעית.
 <strong>והוינן בה</strong> <small>[והיינו עוסקים בכך]:</small> אם <strong>לא רצה</strong> המוכר <strong>ליתן לו במתנה מאי</strong> <small>[מה</small> יעשה<small>]?</small> <strong>ואמר רב הונא: מבליע לו</strong> את <strong>דמי</strong> ה<strong>אתרוג בלולב,</strong> שמוסיף במחירו של הלולב עד שנכללים בו גם דמי האתרוג!
  ומשיבים:  <strong>התם לא מוכחא מילתא</strong> <small>[שם לא מוכח הדבר],</small> שאין מחיר האתרוג יקר כל כך, ואין התוספת במחיר הלולב ניכרת כל כך. אבל <strong>הכא מוכחא מילתא</strong> <small>[כאן מוכח הדבר],</small> שמשלם לו עבור הבשר, שכן מחירו גבוה בהרבה ממחיר העור והגידים.
 <strong>אמר רבא</strong> לאביי: <strong>אם כן</strong> אתה מפרש, שכל הברייתא אינה עוסקת אלא בדין אחד, במעשר של יתומים, מה שנאמר בברייתא <strong>"מעשר בהמה" תרי זמני</strong> <small>[שתי פעמים]</small> <strong>למה לי? אלא אמר רבא:</strong> שתי הלכות יש בברייתא, והתנא <strong>הכי קאמר</strong> <small>[כך הוא אומר]:</small> <strong>מעשר בהמה של יתומים</strong> ששחטוהו — <strong>מוכרין אותו כדרכו. ומעשר בהמה</strong> של <strong>גדול ששחטו</strong> — <strong>מבליעו</strong> את בשרו <strong>ב</strong>מכירת <strong>עורו בחלבו בגידו ובקרניו.</strong>
 <strong>אמר רבא: מנא אמינא לה</strong> <small>[מנין אני אומר אותה]</small> את ההלכה הזו, שניתן למכור בשר מעשר בהבלעה? <strong>דכתיב</strong> <small>[שנאמר]</small> לגבי מעשר: <strong>"והיה הוא ותמורתו יהיה קדש לא יגאל"</strong> (ויקרא כז, לג), שאם אמר על בהמת חולין שתהא תמורת המעשר — שניהם קדושים, ואינם נמכרים.
  ויש ללמוד מדין התמורה על איסור המכירה ("לא יגאל"): <strong>אימתי</strong> מעשר <strong>עושה תמורה</strong> — <strong>מחיים,</strong> שהרי בהמת קדשים שחוטה אינה עושה תמורה. ואם כן יש לומר גם כי מעשר, <strong>אימתי אינו נגאל</strong> (נמכר) — <strong>מחיים, הא</strong> <small>[אבל]</small> <strong>לאחר שחיטה</strong> — <strong>נגאל.</strong> ומדין תורה מותר, איפוא, למכור את המעשר לאחר שחיטה, <strong>ורבנן</strong> <small>[וחכמים]</small> <strong>ההוא</strong> ש<strong>גזרו</strong> ואסרו למכור את בשרו <strong>לאחר שחיטה, אטו</strong> <small>[משום]</small> חשש שיבואו למוכרו <strong>לפני שחיטה.</strong>
 ואולם דוקא לגבי <strong>דבר הנישום מחיים,</strong> בשר הבהמה, שלפי משקלו אומדים את ערכה של הבהמה כשמוכרים אותה בחייה — <strong>גזור רבנן</strong> <small>[גזרו חכמים]</small> שלא למכור <strong>לאחר שחיטה, אטו</strong> <small>[משום]</small> חשש שיבואו למוכרו <strong>לפני שחיטה,</strong>
## דף לב.
 <strong>דבר שאינו נישום מחיים,</strong> כגון העור והגידים, שאין מוכרים בהמה בחייה בשביל גידיה ועצמותיה — <strong>לא גזור רבנן</strong> <small>[לא גזרו חכמים]</small> שלא למוכרם לאחר שחיטה, ולכן כשרוצה למכור בשר יכול להבליעו בעור וגידים, כפי ששנינו בסוף הברייתא. <strong>וביתמי אוקמוה רבנן אדאורייתא</strong> <small>[וביתומים העמידו אותה חכמים על דין תורה],</small> שלאחר שחיטה מותר למכור את בשר המעשר, גם בלא הבלעה.
  ומעירים:  <strong>ואף רב שמואל בר רב יצחק סבר לה להא</strong> <small>[סבור כ</small>שמועה <small>זו]</small> שאמר <strong>רבא,</strong> שמן התורה מותר למכור מעשר בעל מום שנשחט, ולכן התירו חכמים לעשות כן במעשר של יתומים בלא הבלעה. ש<strong>אמר רב שמואל בר רב יצחק: מנין למעשר בהמה של יתומים</strong> שנפל בו מום ונשחט, <strong>שמוכרים אותו כדרכו?</strong>
 <strong>שנאמר</strong> לגבי בהמות קדשים שנפל בהן מום: <strong>"רק בכל אות נפשך תזבח ואכלת בשר</strong> כברכת ה' אלהיך אשר נתן לך" (דברים יב, טו), <strong>איזהו דבר שאין בו ברכה מחיים,</strong> שאסור ליהנות ממנו כלל בעודו חי, <strong>אלא לאחר שחיטה</strong> ("תזבח... כברכת ה' ")? <strong>הוי אומר זה מעשר בהמה</strong>, שנאמר בו "לא יגאל", ואסור למוכרו בחייו, אלא רק לאחר שחיטה. שנינו בברייתא לעיל כי חכמים התירו להבליע מחיר בשר מעשר במכירת העור והחלב, הגידים והקרנים שלו. 
 <strong>איבעיא להו</strong> <small>[נשאלה להם</small> לחכמים<small>]:</small> <strong>מהו להבליעו</strong> את מחיר בשר המעשר <strong>ב</strong>תוך מחיר ה<strong>עצמות</strong> של המעשר? <strong>ר' חייא ור' שמעון ברבי</strong> נחלקו בכך, חד <small>[אחד</small> מהם<small>]</small> <strong>אמר: מבליעו, וחד</strong> <small>[ואחד</small> מהם<small>]</small> <strong>אמר: אין מבליעו.</strong>
 ומעירים: <strong>ולא פליגי</strong> <small>[ואינם חלוקים],</small> <strong>הא</strong> <small>[זה]</small> שאמר שאין מבליעים — <strong>ב</strong>בהמה <strong>דקה,</strong> שאין העצמות ראויות לעשות בהן דבר, ואין מוכרים אותן, וממילא לא ניתן להבליע בשר בדמיהן. <strong>הא</strong> <small>[זו]</small> <strong>בגסה</strong> שמעצמותיה אפשר לעשות כלים שונים, והן עומדות למכירה.
 <strong>ואיבעית אימא</strong> <small>[ואם תרצה אמור]:</small> <strong>אידי ואידי</strong> <small>[זה וזה]</small> מדברים <strong>בגסה, ולא פליגי</strong> <small>[ואינם חלוקים],</small> <strong>מר כי אתריה, ומר כי אתריה</strong> <small>[חכם זה כמקומו, וחכם זה כמקומו],</small> שיש מקומות שעושים כלים מעצמות ומוכרים אותן, ויש מקומות שאין עושים כלים מעצמות, ואין מוכרים אותן.
 <big>א</big> <strong>גופא</strong> <small>[</small>ושבים לדון ב<small>גופה]</small> של הברייתא ששנינו לעיל: <strong>בבכור הוא אומר: "לא יפדה"</strong> ("אך בכור שור... לא תפדה" במדבר יח, יז), <strong>ו</strong>אין רשאים לפדותו ולהוציאו לחולין, אבל הוא <strong>נמכר,</strong> שרשאי הכהן שקיבלו למוכרו. ואילו <strong>במעשר נאמר "לא יגאל"</strong> (ויקרא כז, לג), <strong>ו</strong>לפיכך, לא רק שאינו נפדה, אלא גם <strong>אינו נמכר, לא חי ולא שחוט, ולא תם ולא בעל מום.</strong> ושואלים: <strong>מנא הני מילי</strong> <small>[מנין הדברים הללו]</small> שמה שנאמר במעשר "לא יגאל" מלמד על איסור מכירה?
 <strong>אמר רב חיננא אמר רב, וכן אמר רב דימי אמר ר' יוחנן: נאמר "לא יגאל" במעשר</strong> (ויקרא  כז,לג), <strong>ונאמר "ולא יגאל" בחרמים,</strong> כלומר, בנכסים שאדם מקדיש בלשון חרם, והם עוברים לרשות הכהנים. שכך נאמר בהם: "אך כל חרם... לא ימכר ולא יגאל" (ויקרא כז, כח), ולמדים איפוא בגזירה שווה: <strong>מה להלן,</strong> בחרמים, איסור <strong>מכירה עמו</strong> (עם איסור הגאולה), <strong>אף כאן,</strong> במעשר בהמה — איסור <strong>מכירה עמו.</strong>
 <strong>אמר ליה</strong> <small>[לו]</small> <strong>רב נחמן בר יצחק לרב הונא בריה</strong> <small>[בנו]</small> של <strong>רב יהושע:</strong> חייבים לומר שהכתוב "לא יגאל" <strong>מפני</strong> <small>[מופנה]</small> לגזירה שווה זו, ואינו נצרך כדי ללמוד ממנו דבר אחר (ובאופן זה לא ניתן להקשות על לימוד זה מן הסברה, משום שכאילו נאמר הדבר בתורה במפורש). <strong>דאי לא מפני</strong> <small>[שאם אינו מופנה],</small> <strong>איכא למפרך</strong> <small>[יש לפרוך]</small> השוואה זו, ולומר: <strong>מה לחרמים</strong> שיש בהם חומרה מיוחדת, <strong>שכן חלים על הכל,</strong> על כל דבר שאדם מחרים מנכסיו. מה שאין כן במעשר בהמה, שאינו שייך אלא בבהמות כשרות.
  ומעירים:  <strong>לאיי אפנויי מפני</strong> <small>[ובאמת מופנה</small> הוא הכתוב<small>],</small> שכן אפשר היה ש<strong>לא יאמר "ולא יגאל" בחרמים, ויגמר</strong> <small>[וילמד]</small> הלכה זו <strong>ממעשר: מה מעשר קדוש ואינו נגאל,</strong> שאינו נפדה — <strong>אף חרמים קדושים ואינם נגאלין.</strong> אם כן, <strong>"ולא יגאל" דכתב רחמנא</strong> <small>[שכתבה התורה]</small> <strong>למה לי?</strong> הרי זה <strong>לאפנויי</strong> <small>[להפנות אותו</small> לדרשה<small>]</small> זו.
  ודוחים: עדיין יש לומר כי "לא יגאל" שנאמר בחרמים הוצרך לגופו ואינו מופנה, שכן  <strong>איכא למיפרך</strong> <small>[יש</small> מקום <small>לפרוך]</small> את ההשוואה למעשר, ולומר: <strong>מה למעשר,</strong> שהוא חמור יותר, <strong>שכן קדוש לפניו ולאחריו,</strong> שאם טעה במנין הבהמות, וקרא בטעות "עשירי" לתשיעי, וגם לאחד עשר, הרי אלו מוקדשים. מה שאין כן בחרמים, שהקדש בטעות אינו חל כלל. ולכך הוצרך להיאמר גם בו "לא יגאל" ללמד שאינו נפדה!
 <strong>אלא</strong> כך צריך לומר: <strong>לא יאמר "לא יגאל" בחרמים, ויגמר</strong> <small>[וילמד]</small> <strong>מבכור: מה בכור קדוש ואינו נגאל,</strong> שהרי נאמר בו "לא תפדה" — <strong>אף חרמים קדושין ואינן נגאלין.</strong> אם כן, <strong>"לא יגאל" דכתב רחמנא</strong> <small>[שכתבה התורה]</small> בחרמים <strong>למה לי? לאפנויי</strong> <small>[להפנות]</small> אותו, כדי ללמד על מעשר בגזירה שווה שאינו נמכר.
 ודוחים: אף כאן <strong>איכא למיפרך</strong> <small>[יש מקום לפרוך]</small> את ההשוואה של חרמים לבכור, ולומר: <strong>מה לבכור שכן קדושתו מרחם,</strong> מה שאין כן חרמים, שצריכים להקדישם, ולכך הוצרך לומר בהם "לא יגאל"!
  אלא כך יש לומר: <strong>לא יאמר "לא יגאל" במעשר, ויגמר</strong> <small>[וילמד]</small> בגזירה שווה <strong>העברה העברה מבכור,</strong> שבמעשר נאמר: "אשר יעבור תחת השבט" (ויקרא כז, לב), ובבכור נאמר: "והעברת כל פטר רחם לה' " (שמות יג, יב), <strong>מה בכור קדוש ואינו נגאל, אף מעשר קדוש ואינו נגאל.</strong> אם כן, <strong>"לא יגאל" דכתב רחמנא</strong> <small>[שכתבה התורה]</small> <strong>במעשר למה לי? לאפנויי</strong> <small>[להפנות אותו],</small> כדי ללמוד בגזירה שווה מחרמים, שגם במעשר יש איסור מכירה.
 ומקשים: <strong>ואכתי</strong> <small>[ועדיין],</small> מה שנאמר "לא יגאל" <strong>במעשר נמי</strong> <small>[גם כן]</small> <strong>לא מפני</strong> <small>[אינו מופנה],</small> והוא נצרך ללמד שמעשר עצמו אינו נפדה. <strong>דאיכא למיפרך כדפרכינן</strong> <small>[ש</small>הרי <small>יש</small> מקום <small>לפרוך</small> את ההשוואה של מעשר לבכור, <small>כמו ש</small>כבר <small>פרכנו]</small> את ההשוואה של חרמים לבכור, מכך שבכור קדוש מרחם!
  ומשיבים:  <strong>"והעברת"</strong> האמור בבכור <strong>קרא יתירא</strong> <small>[כתוב מיותר]</small> <strong>הוא,</strong> ומופנה לדרשה זו, כאילו היא מפורשת בכתוב, ולא ניתן לפורכה.
  ושואלים:  <strong>בכור נמי</strong> <small>[גם כן],</small> <strong>נילף</strong> <small>[נלמד]</small> בגזירה שווה <strong>גאולה גאולה מחרמים,</strong> שאסור למוכרו, כפי שלמדנו מחרמים למעשר! ומשיבים: גאולה הכתובה ב<strong>מעשר</strong> — <strong>מפני</strong> <small>[מופנה],</small> ללמוד דין זה בגזירה שווה מחרמים. אבל מה שנאמר ב<strong>בכור</strong> — <strong>לא מפני</strong> <small>[אינו מופנה],</small> אלא לגופו, שאין פודים את הבכור.
  ושואלים:  <strong>ומאי חזית</strong> <small>[ומה ראית לומר]</small> ש<strong>"לא תפדה"</strong> שכתוב ב<strong>בכור</strong> — <strong>לגופיה</strong> <small>[לגופו]</small> הוא שנאמר, <strong>ו</strong>זה שנאמר ב<strong>מעשר</strong> — <strong>לאפנויי</strong> <small>[להפנותו]</small> לדרשה? <strong>ואימא</strong> <small>[ואמור</small> כך<small>]:</small> של <strong>מעשר</strong> — <strong>לגופיה</strong> <small>[לגופו]</small> הוא נצרך, ללמד שאינו נפדה, ואילו של <strong>בכור</strong> — <strong>לאפנויי</strong> <small>[להפנות אותו]</small> לדרשה, ללמוד מחרמים בגזירה שווה שאינו נמכר!
  ומשיבים:  <strong>דנין</strong> לשון <strong>גאולה</strong> שבמעשר <strong>מ</strong>לשון <strong>גאולה</strong> שבחרמים, <strong>ואין דנין</strong> לשון <strong>פדייה</strong> שבבכור <strong>מ</strong>לשון <strong>גאולה</strong> שבחרמים.
  ודוחים:  <strong>מאי נפקא מינה?</strong> <strong>הא תנא דבי</strong> <small>[הרי</small> בכגון זה <small>שנה</small> החכם <small>מבית</small> מדרשו<small>]</small> של <strong>ר' ישמעאל:</strong> נאמר <strong>"ושב הכהן"</strong> (ויקרא יד, לט), ונאמר <strong>"ובא הכהן"</strong> (ויקרא א, מד), ואומרים אנו: <strong>זו היא שיבה זו היא ביאה,</strong> כלומר, בשני המקרים המשמעות היא שבא הכהן אל הבית, ולפיכך למדים בגזירה שווה זה מזה, למרות שהמילים אינן זהות, אלא רק תוכנן!
  ומשיבים:  <strong>הני מילי</strong> <small>[דברים אלה]</small> שאפשר ללמוד גזירה שווה ממילים שאינן זהות, אמורים <strong>היכא דליכא דדמי ליה</strong> <small>[במקום שאין</small> כתוב אחר <small>שדומה לו]</small> בדיוק, שיכול להילמד בגזירה שווה, <strong>אבל איכא דדמי ליה</strong> <small>[</small>במקום ש<small>יש דומה לו]</small> — <strong>מדדמי ליה ילפינן</strong> <small>[מן הדומה לו אנו למדים].</small>
 ומקשים עוד: <strong>ולילף</strong> <small>[ושילמד]</small> <strong>בכור</strong> בגזירה שווה <strong>העברה העברה ממעשר,</strong> שאסור למוכרו, <strong>דהא</strong> <small>[שהרי]</small> לגבי <strong>מעשר נמי</strong> <small>[גם כן]</small> כבר <strong>גמר</strong> <small>[למד]</small> דין זה בגזירה שווה <strong>גאולה גאולה מחרמים!</strong>
 ומשיבים: <strong>מיעט רחמנא</strong> <small>[מיעטה התורה]</small> בכור מאיסור זה <strong>גבי</strong> <small>[אצל]</small> <strong>חרמים,</strong> שאמרה <strong>"הוא"</strong> ("קדש קדשים הוא לה' ". ויקרא כז, כח) — להדגיש: <strong>הוא ולא בכור.</strong> ומקשים: <strong>ואימא</strong> <small>[ואמור]</small> כי <strong>"הוא"</strong> בא להדגיש: <strong>ולא מעשר!</strong> ומשיבים: <strong>מעשר</strong> דומה לחרמים, שיש בו לשון <strong>גאולה כמותו.</strong>
 <strong>רבא אמר,</strong> איסור מכירה של מעשר נלמד באופן זה: "לא יגאל" של <strong>חרמים</strong> המלמד שאין פודים אותו, <strong>לא צריך</strong> כלל לאומרו, <strong>דאיתנהו היכא</strong> <small>[ש</small>הרי <small>היכן נמצאים</small> החרמים הללו<small>]</small> המיועדים לכהנים? <strong>אי בי</strong> <small>[אם בבית]</small> ה<strong>בעלים</strong> — <strong>הקדש נינהו</strong> <small>[הם]</small> ואין בכוחו לפדותם, <strong>אי בי</strong> <small>[אם בבית]</small> ה<strong>כהן</strong> הם נמצאים כבר — <strong>חולין נינהו</strong> <small>[הם],</small> והכהן יכול למוכרו לכל מי שירצה.
 <strong>דתניא</strong> <small>[ששנויה</small> ברייתא<small>]:</small> <strong>חרמים, כל זמן שהן בבית בעלים</strong> — <strong>הרי הן כהקדש לכל דבריהם, שנאמר: "כל חרם קדש קדשים הוא לה' "</strong>(ויקרא כז, כח), ואם <strong>נתנן לכהן</strong> — משעה שהגיעו לידו <strong>הרי הן כחולין לכל דבריהם, שנאמר: "כל חרם בישראל לך יהיה"</strong> (במדבר יח, יד). ואם כן, <strong>"לא</strong>
## דף לב:
 <strong>יגאל" דכתב רחמנא</strong> <small>[שכתבה התורה]</small> <strong>למה לי?</strong> ולכן צריך לומר: <strong>אם אינו ענין לחרמים תנהו ענין למעשר,</strong> שאסור למוכרו, בנוסף למה שנאמר בו "לא יגאל", שאסור לפדותו. ומקשים: <strong>אימא</strong> <small>[אמור]:</small> <strong>תנהו ענין לבכור</strong> שאסור למוכרו! ומשיבים: <strong>מעשר</strong> — נאמרה בו לשון <strong>גאולה כמותו</strong> (כמו בחרם).
 <strong>רב אשי אמר:</strong> אין צורך ללמוד איסור מכירה של מעשר ממה שנאמר בחרמים, אלא <strong>"לא יגאל"</strong> האמור ב<strong>מעשר</strong> — <strong>לא ימכר הוא. אמר רב אשי: מנא אמינא לה</strong> <small>[מנין אני אומר אותה]?</small> <strong>דכתיב</strong> <small>[שנאמר]</small> לגבי מעשר: <strong>"והיה הוא ותמורתו יהיה קדש לא יגאל"</strong> (ויקרא כז, לג), ויש ללמוד מדין התמורה על דין הגאולה:
 <strong>אימתי</strong> מעשר <strong>עושה תמורה</strong> — <strong>מחיים,</strong> שאם המיר בהמת קדשים מתה בבהמת חולין — אינה מתקדשת בכך. ולפיכך צריך לומר גם כן: <strong>אימתי אינו נגאל,</strong> אין בעליו רשאי לפדותו — <strong>מחיים,</strong> ומכאן יש לדייק: <strong>הא</strong> <small>[אבל]</small> <strong>לאחר שחיטה</strong> — <strong>נגאל.</strong> ואולם, כיצד אפשר לפדות מעשר לאחר שנשחט? <strong>הא בעי</strong> <small>[הרי צריך]</small> <strong>העמדה והערכה</strong> לפני הכהן, כדי שיוכל לפדותו, כדין שאר קדשי מזבח, ומשנשחט שוב אי אפשר להעמידו!
 <strong>אלא שמע מינה</strong> <small>[למד מכאן]</small> שמה שנאמר <strong>"לא יגאל"</strong> — <strong>לא ימכר הוא,</strong> וקודם שנשחט המעשר אינו יכול למוכרו לאדם אחר, אבל לאחר שנשחט — מותר הדבר.
  ומקשים:  <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> ש<strong>קדשי מזבח</strong> אף הם <strong>היו בכלל העמדה והערכה. אלא למאן דאמר</strong> <small>[ל</small>שיטת <small>מי שאומר]</small> <strong>קדשי מזבח לא היו בכלל העמדה והערכה,</strong> אלא רק קדשי בדק הבית, ואם כן ניתן לפדות מעשר לאחר שחיטה, <strong>מאי איכא למימר</strong> <small>[מה יש לומר]?</small> מדוע לא נפרש כפשוטו, ש"לא יגאל" משמעו — לא ייפדה?
 ומשיבים: <strong>אנן הכי קאמרינן</strong> <small>[אנו, כך אנו אומרים]:</small> הואיל ו"לא יגאל" האמור אינו אלא מחיים, כדין תמורה, אבל לאחר שחיטה מותר הדבר — לא ניתן לפרש זאת כאיסור פדייה, שכן <strong>מי איכא</strong> <small>[האם יש,</small> ייתכן, דבר<small>]</small> ש<strong>מחיים לא מיפריק</strong> <small>[אינו נפדה],</small> <strong>ולאחר שחיטה מיפריק</strong> <small>[נפדה]?</small> אלא מכאן שאין מדובר באיסור פדייה, אלא באיסור מכירה. ודוחים: <strong>אלמה</strong> <small>[מדוע]</small> <strong>לא</strong> נאמר שניתן לפדותו רק לאחר שחיטה? והרי יש טעם לחלוקה כזו: <strong>מחיים דאלימא קדושתיה</strong> <small>[שתקיפה,</small> חזקה, <small>קדושתו]</small> — <strong>לא מיפריק</strong> <small>[אינו נפדה],</small> ודווקא <strong>לאחר שחיטה דאקיל ליה קדושתיה</strong> <small>[שהוקלה לו קדושתו]</small> — <strong>מיפריק</strong> <small>[נפדה]!</small>
 ודוחים: <strong>ולא כל</strong> ש<strong>כן הוא,</strong> שנאמר היפך דבר זה: <strong>ומה מחיים, דאלים למיתפס</strong> <small>[ש</small>המעשר <small>תקיף,</small> חזק, כדי <small>לתפוס]</small> את <strong>פדיונו</strong> בקדושתו, שהרי הוא עושה תמורה — <strong>לא מיפריק</strong> <small>[אינו נפדה],</small> <strong>לאחר שחיטה, דלא אלים למיתפס</strong> <small>[שאינו חזק לתפוס]</small> <strong>פדיונו,</strong> שהרי השחוטה אינה עושה תמורה — האם <strong>מיפריק</strong> <small>[נפדה]?</small> <strong>אלא שמע מינה</strong> <small>[למד מכאן]:</small> <strong>"לא יגאל"</strong> — <strong>לא ימכר הוא.</strong>
 ואומרים: אם כן, <strong>ולכתוב רחמנא</strong> <small>[ושתכתוב התורה]</small> במפורש <strong>"לא ימכר"!</strong> ומשיבים: <strong>אי כתב רחמנא</strong> <small>[אילו כתבה התורה]</small> <strong>"לא ימכר", הוה אמינא</strong> <small>[הייתי אומר]:</small> <strong>איזדבוני הוא דלא מזדבן</strong> <small>[להימכר הוא שאינו נמכר],</small> מפני <strong>דקא עביד עובדין דחול</strong> <small>[שהוא עושה</small> בו <small>מעשים של חול],</small> שהוא נוהג בו כבהמת חולין רגילה, ודמיו נעשים חולין, <strong>אבל איפרוקי</strong> — <strong>מיפריק</strong> <small>[להיפדות</small> — <small>הוא נפדה],</small> <strong>דהא עיילי</strong> <small>[שהרי נכנסים]</small> <strong>דמיו להקדש, להכי כתב רחמנא</strong> <small>[לכך כתבה התורה]:</small> <strong>"לא יגאל",</strong> שאסור לפדותו,
   
  ומכאן אתה למד <strong>דלא איזדבוני מיזדבן</strong> <small>[שאינו נמכר] ולא איפרוקי מיפריק [ואינו נפדה].</small> <big>א משנה</big> <strong>בית</strong>
 <strong>שמאי אומרים: לא ימנה ישראל עם הכהן ל</strong>אכילת <strong>בכור</strong> בעל מום. <strong>ובית הלל מתירין</strong> שישראל יאכל מן הבכור הזה, <strong>ואפילו</strong> מתירים ל<strong>גוי</strong> לאכול ממנו.
 <big>ב גמרא</big> שנינו במשנתנו, כי לדעת בית הלל מותר אפילו לגוי לאכול מן הבכור. ואומרים: <strong>מתניתין מני</strong> <small>[משנתנו</small> כשיטת <small>מי היא]?</small> כשיטת <strong>רבי עקיבא היא, דתניא</strong> <small>[ששנויה</small> ברייתא<small>]:</small> <strong>בכור</strong> בעל מום, <strong>אין נמנין עליו אלא חבורה שכולה כהנים,</strong> אלו <strong>דברי בית שמאי. ובית הלל אומרים: אפילו זרים. ר' עקיבא מתיר</strong> להאכילו <strong>אפילו</strong> ל<strong>גוי.</strong> ומה שמתירים בית הלל במשנתנו להאכיל לגוי, הריהו איפוא כפי שפוסק ר' עקיבא לפי שיטתם.
  ומסבירים את הנימוקים: <strong>מאי טעמא</strong> <small>[מה הטעם]</small> של <strong>בית שמאי? דכתיב</strong> <small>[שנאמר]</small> לאהרן ובניו לגבי הבכורות: "אך בכור שה או בכור כשב... <strong>ובשרם יהיה לך</strong> כחזה התנופה וכשוק הימין" (במדבר יח, יח), כלומר, דינם כדין חזה ושוק שמקבלים הכהנים מכל זבח שלמים: <strong>מה התם</strong> <small>[שם],</small> בחזה ושוק, <strong>כהנים</strong> — <strong>אין</strong> <small>[כן]</small> אוכלים בו, <strong>ישראל</strong> — <strong>לא,</strong> שהרי נאמר לגביהם: "תאכלו במקום טהור אתה ובניך ובנותיך אתך" (ויקרא י, יד), <strong>אף הכא</strong> <small>[כאן],</small> באכילת בכור, <strong>כהנים</strong> — <strong>אין</strong> <small>[כן]</small> אוכלים ממנו, <strong>ישראל</strong> — <strong>לא.</strong>
## דף לג.
 <strong>ובית הלל</strong> טוענים כנגד זה: <strong>הני מילי</strong> <small>[דברים אלה</small> אמורים<small>]</small> דווקא בבכור <strong>תם,</strong> שקרב במקדש, <strong>אבל</strong> בבכור <strong>בעל מום</strong> — הרי <strong>כתיב</strong> <small>[נאמר]:</small> "בשעריך תאכלנו <strong>הטמא והטהור יחדיו יאכלנו"</strong> (דברים טו, כב). <strong>ו</strong>קל וחומר הוא: <strong>מה</strong> אם כהן <strong>טמא שאינו אוכל ב</strong>בשר <strong>קדשים קלים</strong> — <strong>אוכל ב</strong>בשר <strong>בכור</strong> בעל מום, <strong>זר שאוכל בקדשים קלים,</strong> כגון שלמים, הנאכלים לכל אדם — <strong>אינו דין שיאכל בבכור?</strong>
 ומקשים: <strong>איכא למיפרך</strong> <small>[יש</small> מקום <small>לשבור]</small> את הקל וחומר, ולומר: <strong>מה ל</strong>כהן <strong>טמא</strong> שהותר לאכול בכור בעל מום — <strong>שכן</strong> איסור הטמא בקדשים <strong>הותר מכללו בעבודת צבור,</strong> שהרי אם אין כהנים טהורים — מקריבים את קרבנות הציבור בכהנים טמאים. אבל זר — אסור לעולם להקריב!
 <strong>ובית הלל</strong> משיבים על כך: <strong>אטו</strong> <small>[וכי]</small> <strong>בעבודה</strong> של הקרבנות <strong>קאמר</strong> <small>[הוא אומר]</small> קל וחומר? <strong>באכילה קאמרינן</strong> <small>[אנו אומרים],</small> ולענין אכילת קדשים, <strong>אכילת זר עדיף</strong> על אכילה של טמא, שטמא אינו אוכל קדשים קלים ואילו זר אוכל, ולכן לענין אכילת בכור בעל מום נלמד הזר בקל וחומר מן הטמא.
  ועוד שנינו בברייתא: <strong>ור' עקיבא מתיר</strong> לכל להימנות על בשר בכור בעל מום, <strong>ואפילו גוי.</strong> ומסבירים: <strong>מאי טעמא</strong> <small>[מה הטעם]</small> של <strong>ר' עקיבא?</strong> נאמר <strong>"כצבי וכאיל"</strong> (דברים  טו,  כב), <strong>מה צבי ואיל מותר</strong> באכילה <strong>לגוי, אף פסולין,</strong> בכור שנפל בו מום ונפסל, <strong>מותר לגוי.</strong>
 ושואלים: <strong>ואידך</strong> <small>[ו</small>התנא <small>האחר]</small> בשם בית הלל, שאינו מתיר להאכיל לגוי מן הבכור, מדוע אינו למד כן? ומשיבים: <strong>תלתא</strong> <small>[שלוש]</small> פעמים <strong>"צבי ואיל" כתיבי</strong> <small>[נאמרו]</small> בפסולי המוקדשים, זה שבבכור (דברים טו, כב), ועוד שנים (דברים יב, טו. דברים טו,  כב), <strong>חד</strong> <small>[אחד]</small> נצרך <strong>לכ</strong> מו שאמר <strong>ר' יצחק, וחד</strong> <small>[ואחד]</small> <strong>לכ</strong> מו שאמר <strong>ר' אושעיא, וחד</strong> <small>[ואחד]</small> בא ללמד <strong>לכ</strong> מו שאמר <strong>ר' אלעזר הקפר.</strong>
 <strong>ואידך</strong> <small>[והכתוב האחר]</small> ללמד: <strong>מה צבי ואיל פטורים מן הבכורה, אף פסולי המוקדשין,</strong> למרות שאינם קרבים על המזבח, מכל מקום <strong>פטורין מן הבכורה.</strong>
 <big>א</big> <strong>תנו רבנן</strong> <small>[שנו חכמים]:</small> <strong>בכור</strong> בעל מום, <strong>אין מאכילין אותו לנדות,</strong> אלו <strong>דברי בית שמאי. ובית הלל אומרים: מאכילין אותו לנדות.</strong> ואומרים: <strong>מאי טעמא</strong> <small>[מה הטעם]</small> של <strong>בית שמאי? דכתיב</strong> <small>[שנאמר]</small> בבכור: <strong>"ובשרם יהיה לך</strong> כחזה התנופה וכשוק התרומה" (במדבר יח, יח), הניתנים לכהן מכל זבח שלמים, <strong>מה התם</strong> <small>[שם]</small> <strong>נדות לא</strong> אוכלות מן הבשר, שהרי קדשים הם ואסור לטמא לאוכלם — <strong>אף הכא</strong> <small>[כאן],</small> בבכור בעל מום, <strong>נדות לא.</strong>
 <strong>ובית הלל</strong> אומרים: <strong>הני מילי</strong> <small>[דברים אלה</small> אמורים<small>]</small> בבשר בכור <strong>תם,</strong> שהוקש לחזה ושוק <strong>אבל</strong> בכור <strong>בעל מום</strong> — הלא נאמר בו במפורש ש<strong>הטמא והטהור אכלה</strong> (דברים  טו,  כב).
 <strong>ובית שמאי</strong> טוענים: <strong>הני מילי</strong> <small>[דברים אלה]</small> שהטמא יכול לאכול אותו, אמורים <strong>היכא</strong> <small>[במקום]</small> ש<strong>אין טומאה יוצאה עליו מגופו,</strong> כגון שנטמא במת או בשרץ. <strong>אבל היכא</strong> <small>[במקום]</small> ש<strong>טומאה יוצאה עליו מגופו,</strong> כגון זב או נידה — <strong>לא.</strong> ומניין לחלק בין זה לזה?
 <strong>דאשכחן דפליג רחמנא</strong> <small>[ש</small>הרי <small>אנו מוצאים שחילקה התורה]</small> לענין אכילת קדשים <strong>בין טומאה יוצאה עליו מגופו, לבין שאין טומאה יוצאה עליו מגופו. דתנן</strong> <small>[ששנינו</small> במשנה<small>]:</small> קרבן <strong>הפסח שבא בטומאה,</strong> שהיה רוב הציבור טמא בטומאת מת, ובמקרה זה הריהו נאכל על ידי הטמאים, בכל זאת <strong>לא יאכלו ממנו זבים ומצורעין וזבות ונדות ויולדות,</strong> שטומאה יוצאת עליהם מגופם.
 <strong>ובית הלל</strong> משיבים: <strong>התם הוא דגלי רחמנא</strong> <small>[שם,</small> בפסח, <small>הוא שגילתה התורה]</small> ואמרה: <strong>"טמא</strong> ל<strong>נפש"</strong> (במדבר ט, י), כלומר, טמא מת, ולא טמא בטומאה אחרת. <strong>אבל הכא</strong> <small>[כאן],</small> כשהתירה התורה לאכול בכור בעל מום — <strong>"טמא" סתמא כתיב</strong> <small>[סתם כתוב],</small> "הטמא והטהור יחדיו יאכלוהו" (במדבר יח, יח), <strong>לא שנא</strong> <small>[אין הבדל]</small> אם הוא טמא לנפש או טמא אחר.
 <big>ב</big> <strong>תנו רבנן</strong> <small>[שנו חכמים]:</small> אף ששוחטים בהמה ביום טוב ומפשיטים את עורה — <strong>אין מרגילין ביום טוב,</strong> כלומר, אין מפשיטים את עור הבהמה דרך הרגליים, כדי שיישאר שלם, על מנת להשתמש בו כחמת. <strong>כיוצא בו אין מרגילין</strong> כלל (גם ביום חול) <strong>בבכור,</strong> אפילו בעל מום, <strong>ולא בפסולי המוקדשין</strong> שנפדו ונשחטו, מפני שיש בכך בזיון לבהמת קדשים.
  ושואלים:  <strong>בשלמא</strong> <small>[נניח]</small> ב<strong>יום טוב</strong> אין מרגילין, משום <strong>דקא טרח טירחא דלא חזי ליה</strong> <small>[שהוא טורח טירחה שאינה ראויה לו],</small> שאינה לצורך יום טוב. <strong>אלא בכור,</strong> שאין מרגילים בו, <strong>מאן תנא</strong> <small>[מיהו התנא]</small> הסבור כן? <strong>אמר רב חסדא:</strong> שיטת <strong>בית שמאי היא,</strong> ש<strong>אמר: אין מאכילין אותו,</strong> את הבכור בעל המום, <strong>לנדות.</strong> שלדעתם דין בכור בעל מום כדין בכור תם, שקרב על המזבח, ואסור לטמאים. ולכן גם אין מרגילים בו, כדין בכור תם, שאין נוהגים כן בקדשים.
  ועל מה ששנינו עוד: <strong>ולא</strong> מרגילים <strong>בפסולי המוקדשין,</strong> שואלים: <strong>מאן תנא</strong> <small>[מיהו התנא]</small> הסבור כן? <strong>אמר רב חסדא: ר' אלעזר בר' שמעון היא, דתנן</strong> <small>[ששנינו</small> בברייתא<small>]:</small> <strong>היו לפניו שתי חטאות</strong> שהקדיש לשם כפרת חטאו, שאם תמות או תאבד אחת יתכפר בשניה, <strong>אחת</strong> מהן <strong>תמימה, ואחת בעלת מום</strong> (שלאחר שהקדישה נפל בה מום), הרי <strong>תמימה</strong> — <strong>תקרב,</strong> ואילו <strong>בעלת מום</strong> — <strong>תיפדה.</strong>
 <strong>נשחטה בעלת מום</strong> לאחר פדיונה, <strong>אם</strong> נשחטה <strong>עד שלא נזרק דמה של</strong> ה<strong>תמימה</strong> על המזבח לכפרה — הרי היא <strong>מותרת.</strong> אבל <strong>אם</strong> נשחטה רק <strong>משנזרק דמה של תמימה</strong> על המזבח, ונמצא שהיתה בחיים כשנתכפרו הבעלים — הריהי <strong>אסורה</strong> בהנאה, כדין חטאת שנתכפרו בעליה באחרת, שדינה למיתה.
 <strong>ר' אלעזר בר' שמעון אומר: אפילו</strong> נשחטה בעלת המום, וה<strong>בשר</strong> מונח כבר <strong>בקדירה, ונזרק דמה של תמימה</strong> — <strong>אסורה</strong> בעלת המום, מפני שעדיין שם חטאת עליה. הרי שהוא סבור שפסולי המוקדשים, נשארה בהם קדושה ראשונה, אפילו לאחר שחיטה, ומשום כך הוא אוסר גם להרגיל בהם.
  ושואלים:  <strong>ורב חסדא, לוקמה</strong> <small>[שיעמיד]</small> ברייתא זו <strong>כולה כבית שמאי,</strong> וכדין בכור בעל מום שנשחט — כך דין שאר פסולי המוקדשים! ומשיבים: <strong>דלמא</strong> <small>[שמא]</small> יש לחלק ולומר כי <strong>עד כאן לא</strong> שמענו כי <strong>קאמרי</strong> <small>[אומרים]</small> <strong>בית שמאי</strong> כך <strong>אלא בבכור,</strong> משום ש<strong>קדושתו מרחם,</strong> משעה שנולד, ולכן אין הקדושה פוקעת ממנו, ואסור לנהוג בו כבחולין, <strong>אבל פסולי המוקדשין</strong> האחרים, ש<strong>אין קדושתו מרחם</strong> — <strong>לא,</strong> אלא משעה שהותרו בשחיטה — שוב אין בהם קדושה, ויעשה בהם כרצונו.
## דף לג:
 ושואלים: <strong>ולוקמה</strong> <small>[ויעמיד]</small> רב חסדא את הברייתא <strong>כולה כ</strong>דעת <strong>ר' אלעזר בר' שמעון,</strong> שאין מרגילים בפסולי המוקדשים, ואף בכור בעל מום בכלל זה! ומשיבים: <strong>דילמא</strong> <small>[שמא]</small> <strong>עד כאן לא</strong> שמענו כי <strong>קאמר</strong> <small>[אומר]</small> <strong>ר' אלעזר בר' שמעון התם</strong> <small>[שם]</small> שבעל מום עומד בקדושתו, ואסור להרגיל בו, <strong>אלא</strong> בשאר <strong>פסולי המוקדשין, דאלימי למיתפס פדיונו</strong> <small>[שהם תקיפים</small> בקדושתם עד כדי <small>לתפוס</small> את <small>פדיונם]</small> בקדושה. <strong>אבל בכור</strong> בעל מום, שלא ניתן לפדותו, <strong>דלא אלים למיתפס</strong> <small>[שאינו תקיף</small> עד כדי <small>לתפוס]</small> את <strong>פדיונו</strong> בקדושה — שמא <strong>לא</strong> <small>[אינו]</small> עומד בקדושתו, ומותר להרגיל בו.
 ושואלים: <strong>ו</strong>כי <strong>ר' אלעזר בר' שמעון לית ליה</strong> <small>[אין לו,</small> אינו מקבל<small>]</small> את ההלכה ששנינו במשנה בלא חולק, ש<strong>כל פסולי המוקדשין נמכרין באיטליז ונשקלין בליטרא? אלמא</strong> <small>[הרי]</small> ש<strong>כיון דאיכא רווחא</strong> <small>[שיש רווח]</small> <strong>להקדש</strong> — <strong>שרי לה</strong> <small>[מותר לו]</small> לנהוג מנהג חולין בפסולי המוקדשים. ומדוע לא יתיר להרגיל בהם לאחר פדיונם? והרי על ידי כך ירויח ההקדש, שיפדו אנשים את הפסולים במחיר גבוה יותר!
 <strong>אמר רב מרי בריה</strong> <small>[בנו]</small> של <strong>רב כהנא: מה שמשביח בעור</strong> על ידי שמפשיט אותו בשלימות — <strong>פגם בבשר,</strong> שמקצת הבשר הולך לאיבוד בדרך הפשטה זו. וההיתר להרגיל אינו מעלה את ערך הבהמה. <strong>במערבא</strong> <small>[במערב,</small> בארץ ישראל<small>]</small> <strong>משמיה</strong> <small>[משמו]</small> של <strong>רבינא אמרי</strong> <small>[אומרים]</small> טעם אחר לאיסור להרגיל בפסולי המוקדשים — <strong>מפני שנראה כעובד עבודה בקדשים,</strong> והרי אסור לעבוד בפסולי המוקדשים.
 <strong>ר' יוסי בר אבין אומר: גזירה שמא</strong> ימתין לשוחטם עד שימצא מי שיצטרך לעור כזה, ובתוך כך <strong>יגדל מהן עדרים עדרים,</strong> וייכשל באיסור גיזה ועבודה.
 <big>א משנה</big> <strong>בכור שאחזו דם,</strong> שחלה מחמת ריבוי דם, וצריכים להקיז את דמו לרפואה, <strong>אפילו מת</strong> הבכור אם לא יקיזו את דמו — <strong>אין מקיזין לו דם,</strong> שמא מתוך כך יטיל בו מום, ואסור להטיל מום בקדשים, אלו <strong>דברי ר' יהודה. וחכמים אומרים: יקיז</strong> לו דם, <strong>ובלבד שלא יעשה בו</strong> תוך כדי כך <strong>מום.</strong> <strong>ואם עשה בו מום</strong> בתוך ההקזה — <strong>הרי זה לא ישחט עליו,</strong> בגלל מום זה, אלא ימתין לו עד שיפול בו מום אחר. <strong>ר' שמעון אומר: יקיז</strong> בכל מקרה, <strong>אף על פי שהוא עושה בו מום,</strong> מפני שאינו מתכוון להטיל בו מום אלא לרפאותו.
 <big>ב גמרא</big> בענין ששנינו במשנתנו <strong>תנו רבנן</strong> <small>[שנו חכמים]</small> בברייתא: <strong>בכור שאחזו דם, מקיזין לו את הדם במקום שאין עושים בו מום, ואין מקיזין לו את הדם במקום שעושין בו מום,</strong> אלו <strong>דברי ר' מאיר.</strong>
 <strong>וחכמים אומרים:</strong> מקיזים <strong>אף במקום שעושה בו מום, ובלבד שלא ישחט</strong> הבכור <strong>על אותו המום. ר' שמעון אומר: אף נשחט על אותו המום. ר' יהודה אומר: אפילו מת</strong> מהמחלה — <strong>אין מקיזין לו את הדם.</strong>
 מסופר, <strong>מתני ליה</strong> <small>[</small>היה <small>משנה לו,</small> מלמד אותו<small>]</small> <strong>ר' אלעזר לבריה</strong> <small>[לבנו],</small> <strong>ואמרי לה</strong> <small>[ויש אומרים]</small> שהיה מלמד זאת <strong>ר' חייא לבריה</strong> <small>[לבנו]:</small> <strong>כמחלוקת כאן</strong> בברייתא זו — <strong>כך מחלוקת בחבית של תרומה. דתנן</strong> <small>[ששנינו</small> במשנה<small>]:</small> <strong>חבית של</strong> שמן של <strong>תרומה שנולד בה ספק טומאה,</strong> ואסור לאוכלה — שמא טמאה היא, ודינה בשריפה, ומצד אחר אסור להשתמש בה לצרכים אחרים, כגון להדליק בה את הנר — שמא טהורה היא, ואינה מותרת אלא באכילה. מה ייעשה בה? ר' אליעזר אומר: אם היתה החבית מונחת <strong>במקום התורפה</strong> (במקום גלוי) שאינה נשמרת בו, ועלולה להיטמא — <strong>יניחנה במקום המוצנע,</strong> וכן <strong>אם היתה</strong> חבית זו <strong>מגולה</strong> — <strong>יכסנה.</strong>
 <strong>ר' יהושע אומר</strong> להיפך: <strong>אם היתה מונחת במקום המוצנע</strong> — <strong>יניחנה במקום התורפה, אם היתה מכוסה</strong> — <strong>יגלנה,</strong> כדי שתיטמא, ויוכל להשתמש בה. <strong>רבן גמליאל אומר: לא יחדש בה דבר,</strong> כלומר, יניחנה כמות שהיא.
  ויש לומר כי <strong>ר' מאיר,</strong> האומר שאין מקיזים דם לבכור במקום שההקזה עושה בו מום, סבור <strong>כר' אליעזר,</strong> האוסר להניח את התרומה במקום שהיא עלולה ליטמא בו. <strong>ורבנן</strong> <small>[וחכמים],</small> האומרים שמקיזים דם לבכור אף במקום שעושה בו מום, כדי שלא ימות וניתן יהיה ליהנות ממנו (לכשיפול בו מום אחר), סבורים <strong>כ</strong>דעת <strong>ר' יהושע,</strong> האומר שגורמים טומאה לתרומה, כדי שניתן יהיה להשתמש בה. <strong>ור' יהודה,</strong> האומר שאין מקיזים כלל דם לבכור, סבור <strong>כ</strong>דעת <strong>רבן גמליאל,</strong> האומר שאין נוגעים כלל בחבית התרומה כשנפל בה ספק.
 
   
 את ההשוואה הזו דוחים: <strong>ממאי</strong> <small>[ממה]</small> אתה מוכיח זאת? הרי יש מקום לחלק בין המקרים. <strong>דלמא</strong> <small>[שמא]</small> <strong>עד כאן לא</strong> שמענו כי <strong>קאמר</strong> <small>[אומר]</small> <strong>ר' מאיר התם</strong> <small>[שם,</small> בבכור<small>]</small> שאין מקיזים במקום שעושה בו מום, אלא משום <strong>דקא עביד</strong> <small>[שהוא עושה</small> מום<small>]</small> <strong>בידים, אבל הכא דגרמא</strong> <small>[כאן,</small> בחבית, <small>שהוא רק גורם]</small> טומאה לחבית, ואינו עושה מעשה בגופה — <strong>כר' יהושע סבירא ליה</strong> <small>[סבור הוא],</small> שיניחנה במקום התורפה!
 <strong>ו</strong>כן <strong>עד כאן לא</strong> שמענו כי <strong>קאמר</strong> <small>[אומר]</small> <strong>ר' אליעזר התם</strong> <small>[שם,</small> בחבית<small>]</small> שנפל בה ספק, שצריך לשומרה שלא תבוא לידי טומאה, <strong>אלא</strong> משום <strong>שמא יבא אליהו</strong> הנביא <strong>ויטהרנה,</strong> שיאמר שלא נטמאה. <strong>אבל הכא</strong> <small>[כאן,</small> בבכור<small>],</small> <strong>דאי שביק ליה מיית</strong> <small>[שאם יניח אותו</small> כמו שהוא <small>ימות]</small> — <strong>כרבנן סבירא ליה</strong> <small>[כ</small>דעת <small>חכמים הוא סבור],</small> שיקיז במקום שאינו עושה מום, גם אם יש חשש בדבר!
  ועוד אפשר לחלק בין הדברים: <strong>ועד כאן לא</strong> שמענו כי <strong>קאמרי רבנן הכא</strong> <small>[אומרים חכמים כאן,</small> בבכור<small>]</small> שמותר להקיז דמו, למרות שהוא עושה בו מום, אלא משום <strong>דאי שביק ליה מיית</strong> <small>[שאם יניח אותו</small> בוודאי <small>ימות],</small> <strong>אבל התם</strong> <small>[שם,</small> בחבית<small>],</small> שיש מקום לומר <strong>שמא יבא אליהו ויטהרנה</strong> — <strong>כר' אליעזר סבירא להו</strong> <small>[סבורים הם],</small> שיש להצניעה, שלא תבוא לידי טומאה! ועוד אפשר לומר, <strong>ועד כאן לא</strong> שמענו כי <strong>קאמר</strong> <small>[אומר]</small> <strong>ר' יהודה הכא</strong> <small>[כאן,</small> בבכור<small>],</small> שאין מקיזים לו דם, אלא משום <strong>דקא עביד</strong> <small>[שהוא עושה</small> מום<small>]</small> <strong>בידים, אבל התם דגרמא</strong> <small>[שם,</small> בחבית, <small>שהוא רק גורם</small> לדבר<small>],</small> שמא <strong>כר' יהושע סבירא ליה</strong> <small>[סבור הוא],</small> שמניח אותה על מנת שתיטמא מאליה!
 <strong>ועד כאן לא</strong> שמענו כי <strong>קאמר</strong> <small>[אומר]</small> <strong>רבן גמליאל התם</strong> <small>[שם,</small> בחבית<small>]</small> שלא יחדש בה דבר, אלא משום <strong>שמא יבא אליהו ויטהרנה, אבל הכא</strong> <small>[כאן,</small> בבכור<small>],</small> <strong>דאי שביק ליה מיית</strong> <small>[שאם יניח אותו</small> בוודאי <small>ימות],</small> <strong>כרבנן סבירא ליה</strong> <small>[כ</small>דעת <small>חכמים הוא סבור],</small> שמקיזים אף במקום שעושים מום!
 <strong>ועוד:</strong> אין מקום להשוות את המחלוקות שבשני הדינים, בהטלת מום שבבכור ובטומאת התרומה, שכן <strong>הכא בקראי פליגי</strong> <small>[כאן ב</small>דרשת <small>המקראות</small> הם <small>חלוקים],</small> <strong>והכא בקראי פליגי</strong> <small>[וכאן ב</small>דרשת <small>המקראות</small> הם <small>חלוקים].</small> ומה היא המחלוקת בדרשת המקראות לגבי הטלת מום בבכור? ש<strong>אמר ר' חייא בר אבא אמר ר' יוחנן: הכל,</strong> כל התנאים שנחלקו בברייתא האם מותר להקיז דם לבכור שאחזו דם, <strong>מודים במחמץ</strong> מנחה שבמקדש <strong>אחר מחמץ</strong> (אחר שכבר חימצו אותה) — <strong>שהוא חייב, דכתיב</strong> <small>[שנאמר]</small> במנחה: <strong>"לא תאפה חמץ"</strong> (ויקרא ו, י) למרות שכבר נאמר <strong>"לא תעשה</strong> חמץ" (שם ב, יא).
  וכן הכל מודים <strong>במסרס אחר מסרס,</strong> במי שעושה מעשה של סירוס בבעל חיים שכבר סירסוהו — <strong>שהוא חייב, דכתיב</strong> <small>[שנאמר]:</small> <strong>"ומעוך וכתות ונתוק וכרות</strong> לא תקריבו לה' ובארצכם לא תעשו" (ויקרא כב, כד). ויש לשאול: מדוע הוצרך הכתוב להזכיר נתוק? <strong>אם על כורת,</strong> שחותך את האשכים מחיבורם, <strong>חייב, על נותק,</strong> שעוקר לגמרי את האשכים ממקומם, <strong>לא כל שכן? אלא להביא נותק אחר כורת ש</strong>גם <strong>הוא חייב.</strong>
 ו<strong>לא נחלקו</strong> החכמים בברייתא <strong>אלא במטיל מום בבעל מום,</strong> שבכור שאחזו דם, והוא עומד למות מכך — אין לך מום גדול מזה, ש<strong>ר' מאיר</strong> האוסר להקיז לו דם במקום שעושה בו מום, <strong>סבר</strong> <small>[סבור]:</small> נאמר לגבי קרבנות <strong>"כל מום לא יהיה בו"</strong> (ויקרא כב,  כא), והוא מפרשו שלא יעשה (כאילו היה מנוקד: יהיה) בו כל מום, גם אם היה בו כבר מום קודם לכן. <strong>ורבנן</strong> <small>[וחכמים]</small> המתירים להקיז לו דם אף במקום שעושה בו מום, <strong>סברי</strong> <small>[סבורים]:</small> הואיל ונאמר תחילה <strong>"תמים יהיה לרצון"</strong> (ויקרא כב,  כא), הרי זה מלמד שדווקא בתמים יש איסור להטיל מום, ולא בבעל מום.
  ושואלים:  <strong>ור' מאיר, האי</strong> <small>[זה</small> הכתוב<small>]</small> <strong>"תמים יהיה לרצון" מאי עביד ליה</strong> <small>[מה עושה</small> הוא <small>בו]?</small> ומשיבים: <strong>מיבעי ליה למעוטי</strong> <small>[צריך אותו</small> כדי <small>למעט]</small> מי שהיה <strong>בעל מום מעיקרו</strong> <small>[מתחילתו],</small> לפני הקדשתו, שאינו בכלל איסור זה.
  ומקשים:  <strong>בעל מום מעיקרו פשיטא</strong> <small>[פשוט]</small> שמותר לעשות בו מום אף אחר שהקדישוהו, הלוא <strong>דיקלא בעלמא</strong> <small>[דקל,</small> עץ, <small>בלבד]</small> <strong>הוא,</strong> כלומר, לא נתפסה בו קדושת קרבן כלל!
 <strong>אלא למעוטי</strong> <small>[למעט]</small> <strong>פסולי המוקדשין,</strong> קדשים שנפל בהם מום לאחר שהוקדשו, ונפסלו, לומר שאין איסור להטיל בהם מום <strong>לאחר פדיונן.</strong> שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ואסירי</strong> <small>[ו</small>הם <small>אסורים]</small> <strong>בגיזה ועבודה</strong> כמו לפני פדיונם — <strong>ב</strong>עשיית <strong>מומין נמי ליתסרו</strong> <small>[גם כן ייאסרו],</small> <strong>קא משמע לן</strong> <small>[משמיע לנו]</small> שאין איסור על הטלת מום בהם.
  ומצד שני שואלים: <strong>ורבנן נמי</strong> <small>[וחכמים גם כן],</small> מדוע הם סבורים שאין איסור להטיל מום בקרבן שכבר נפל בו מום? <strong>הכתיב</strong> <small>[הרי נאמר]</small> <strong>"כל מום לא יהיה בו"!</strong> ומשיבים: כתוב זה <strong>לגרמא הוא דאתי</strong> <small>[לגרימת</small> מום בבהמה תמימה <small>הוא בא],</small> שלא זו בלבד שאסור להטיל מום בבהמת קדשים, אלא גם אסור לגרום שיפול בה מום. <strong>דתניא</strong> <small>[ששנויה</small> ברייתא<small>]:</small> ממה שנאמר <strong>"מום לא יהיה בו"</strong> — <strong>אין לי</strong>
## דף לד.
 <strong>אלא שלא יתן בו מום</strong> בידיים. ו<strong>מנין שלא יביא דבילה</strong> או <strong>בצק ויניחנה על</strong> גבי <strong>האוזן</strong> של הבכור, <strong>כדי שיבא כלב ויאכלנה,</strong> ובתוך כך יפגום את האוזן? <strong>תלמוד לומר: "כל מום</strong> לא יהיה בו" (ויקרא כב, כא) — <strong>אחד מום</strong> שעושה בידים, <strong>ואחד כל מום,</strong> לרבות גרמא. הרי שלענין הקזת דם הבכור יש לפרש שנחלקו בדרשת הכתובים.
  וכן <strong>הכא</strong> <small>[כאן],</small> לענין תרומה שנולד בה ספק טומאה, יש לומר כי <strong>בקראי פליגי</strong> <small>[במקראות הם חלוקים],</small> ש<strong>אמר רב יהודה אמר שמואל, וכן אמר ריש לקיש, וכן אמר רב נחמן אמר רבה בר אבוה:</strong> נאמר לאהרן ולבניו <strong>"ואני הנה נתתי לך את משמרת תרומתי"</strong> (במדבר יז, ח), שצריך אתה לשמור על טהרתן,
 <strong>ר' אליעזר,</strong> האומר שצריך להצניע את חבית התרומה, <strong>סבר</strong> <small>[סבור]:</small> <strong>בשתי תרומות הכתוב מדבר, אחת תרומה טהורה ואחת תרומה תלויה</strong> (ספק טמאה), <strong>ואמר רחמנא</strong> <small>[ואמרה התורה]:</small> <strong>עביד</strong> <small>[עשה]</small> <strong>לה שימור,</strong> שגם התלויה צריכה שמירה שלא תיטמא. <strong>ור' יהושע,</strong> האומר שמותר לגרום לה ליטמא, סבור — <strong>"תרומתי" כתיב</strong> <small>[כתוב],</small> בלשון יחיד, ורק בתרומה טהורה מדובר.
  ומקשים על הסבר זה: <strong>למימרא</strong> <small>[האם לומר]</small> ש<strong>ר' אליעזר סבר</strong> <small>[סבור]</small> כי <strong>יש אם למקרא,</strong> שסומכים על דרך הקריאה של המלים בתורה, ולא על דרך הכתיבה? <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו בברייתא: נאמר באמה העבריה שחזרה לבית אביה: "לעם נכרי לא ימשול למוכרה <strong>בבגדו בה"</strong> (שמות כא, ח), לומר: <strong>כיון שפירש</strong> האדון <strong>טליתו</strong> ("בגדו") <strong>עליה</strong> ויעדה כאשה לעצמו, אם נתגרשה או נתאלמנה, <strong>שוב</strong> האב <strong>אינו רשאי למוכרה,</strong> אלו <strong>דברי ר' עקיבא.</strong>
 <strong>ר' אליעזר אומר: כיון שבגד בה</strong> האב, במה שמכרה לאמה, אם השתחררה מן האדון, <strong>שוב</strong> האב <strong>אינו רשאי למוכרה.</strong> משמע שאינו למד מן הקרי, ש"בגדו" עניינו לשון בגד, אלא מן הכתיב, שמשמעו לשון בגידה!
 <strong>אלא,</strong> יש לדחות הסבר זה ולומר: <strong>הכא בהא קמיפלגי</strong> <small>[כאן,</small> לעניין תרומה תלויה, <small>בזה הם חלוקים],</small> במה שנאמר באותו כתוב "לך" ("ואני נתתי לך את משמרת תרומתי"); <strong>ר' יהושע סבר</strong> <small>[סבור]:</small> את התרומה <strong>הראויה לך</strong> לאכילה — <strong>שמור, ושאינה ראויה לך</strong> (משום שיש בה ספק טומאה) — <strong>לא תשמור. ור' אליעזר</strong> אומר: <strong>הא נמי</strong> <small>[זו גם כן]</small> <strong>ראויה היא,</strong> ומדוע? <strong>שמא יבוא אליהו ויטהרנה,</strong> שיאמר שלא נטמאה.
 <big>א</big> ושבים לעיקר ההלכה, בענין הקזת דם לבכור שאחזו דם. <strong>אמר רב יהודה אמר שמואל: הלכה כר' שמעון. מתקיף לה</strong> <small>[מקשה על כך]</small> <strong>רב נחמן בר יצחק: הי</strong> <small>[לאיזה]</small> מדברי <strong>ר' שמעון</strong> מתכוונים? <strong>אילימא</strong> <small>[אם תאמר]</small> <strong>ר' שמעון דמתניתין</strong> <small>[של משנתנו],</small> שמתיר להקיז את דמו אף על פי שהוא עושה בו מום, משום שאינו מתכוון לכך אלא לרפאותו — על כך יש לתמוה: וכי <strong>עד השתא לא אשמעינן</strong> <small>[עד עכשיו לא השמיע לנו]</small> <strong>שמואל</strong> הלכה זו, ש<strong>דבר,</strong> מעשה אסור, <strong>שאין מתכוין</strong> לעשותו, <strong>מותר?</strong>
 <strong>והא</strong> <small>[והרי]</small> <strong>ר' חייא בר אשי אמר</strong> בשם <strong>רב: הלכה כר' יהודה,</strong> הסבור שדבר שאין מתכוון אסור, <strong>ורב חנין בר אשי אמר</strong> בשם <strong>שמואל: הלכה כר' שמעון,</strong> הסבור שדבר שאין מתכוין מותר. <strong>ו</strong>כן <strong>רב חייא בר אבין מתני</strong> <small>[</small>היה <small>משנה]</small> לתלמידיו את ההלכה הזו שאמרנו <strong>בלא גברי</strong> <small>[אנשים]</small> שמסרו אותה, אלא במישרין — <strong>רב אמר: הלכה כר' יהודה, ושמואל אמר: הלכה כר' שמעון! אלא</strong> הכוונה היא לדברי
 <strong>ר' שמעון</strong> שנאמרו ב<strong>ברייתא,</strong> שלא זו בלבד שאין איסור בעצם המעשה, אלא שמותר לשחוט את הבכור בגלל המום שגרמה ההקזה. ומעירים: <strong>ורב שישא בריה</strong> <small>[בנו]</small> של <strong>רב אידי מתני לה בהדיא</strong> <small>[היה שונה אותה במפורש</small> כך<small>],</small> <strong>אמר רב יהודה אמר שמואל: הלכה כ</strong>דברי <strong>ר' שמעון</strong> שב<strong>ברייתא.</strong>
 <big>ב משנה</big> <strong>הצורם</strong> (עושה פגם) ב<strong>אוזן בבכור</strong> — <strong>הרי זה לא ישחוט</strong> את הבכור הזה <strong>עולמית,</strong> אלו <strong>דברי ר' אליעזר. וחכמים אומרים:</strong> אם <strong>נולד בו מום אחר</strong> לאחר מכן — <strong>ישחוט עליו.</strong>
 <big>ג גמרא</big> ושואלים: <strong>ומי קניס</strong> <small>[והאם קונס]</small> <strong>ר' אליעזר</strong> על מי שעבר עבירה, שיהיה אסור <strong>לעולם? ורמינהי</strong> <small>[ומשליכים,</small> מראים סתירה<small>],</small> ממה ששנינו במשנה: <strong>מי שהיתה לו בהרת,</strong> נגע צרעת,
## דף לד:
 <strong>ונקצצה</strong> הבהרת בלא מתכוון — הריהו <strong>טהור</strong> מטומאת צרעת, שהרי אין בו עוד בהרת. אם <strong>קצצה</strong> ב<strong>מתכוין</strong> לטהר עצמו על ידי כך, גזרו חכמים שיהא טמא, כאילו לא נקצצה. ונחלקו חכמים במשנה מתי יטהר. <strong>ר' אליעזר אומר: לכשיולד לו נגע אחר,</strong> ושוב אינו נהנה ממה שעשה — <strong>יטהר הימנו,</strong> מן הנגע שקצץ, ודנים בו לפי נגעו החדש.
 <strong>וחכמים אומרים:</strong> אין לו תקנה כשייוולד לו נגע אחר, <strong>עד שתפרח</strong> הצרעת <strong>בכולו,</strong> שהוא סימן טהרה למצורע (ויקרא יג, יב), <strong>או עד שתמעט בהרתו מ</strong>גודל <strong>כגריס,</strong> שאז אינה עוד סימן טומאה. משמע איפוא, שר' אליעזר אינו קונס אותו לעולם, אלא רק שלא ייהנה ממה שעשה. ואף במשנתנו, מדוע קונס ר' אליעזר את הצורם אוזן הבכור, שלא ישחט את הבכור גם כשיפול בו מום אחר?
 <strong>רבה ורב יוסף דאמרי תרווייהו</strong> <small>[שאמרו שניהם]</small> תירוץ לסתירה זו: <strong>כי קניס</strong> <small>[כאשר קונס]</small> <strong>ר' אליעזר</strong> במשנתנו — הרי זה <strong>בממונו,</strong> אבל <strong>בגופו</strong> — <strong>לא קניס</strong> <small>[אינו קונס].</small>
 וטעם ההבדל: <strong>ממונו</strong> — אם לא ייאסר עליו הבכור לעולם, <strong>איכא למימר דאתי למיעבד</strong> <small>[יש</small> מקום <small>לומר שיבוא לעשות]</small> בו מום, כיון שאינו מפסיד בכך, שהרי ממילא הוא אסור בבכור עד שיפול בו מום. אבל <strong>גופו,</strong> גם אם אינו טמא אלא עד שיוולד לו נגע אחר — <strong>מי איכא למימר דאתי למיעבד</strong> <small>[האם יש לומר שיבוא לעשות]</small> איסור זה? הרי לא הרויח דבר, ולעולם יחשוש שמא לא יפול בו נגע אחר.
  ולעיקר קושיית הגמרא <strong>אמר רבא:</strong> וכי מדברי <strong>ר' אליעזר</strong> על דברי <strong>ר' אליעזר קשיא</strong> <small>[קשה],</small> <strong>דרבנן אדרבנן לא קשיא</strong> <small>[ו</small>מדברי <small>חכמים על</small> דברי <small>חכמים אינו קשה]?</small> הרי גם בדבריהם יש סתירה, שאת המטיל מום בבכור אינם קונסים עולמית, ואת הקוצץ בהרת הם קונסים לעולם!
 <strong>אלא</strong> צריך לומר כך: מדברי <strong>ר' אליעזר</strong> על דברי <strong>ר' אליעזר לא קשיא</strong> <small>[אינו קשה]</small> — <strong>כדשנינן</strong> <small>[כמו שתירצנו].</small> <strong>רבנן אדרבנן נמי לא קשיא</strong> <small>[</small>מדברי <small>חכמים על</small> דברי <small>חכמים גם כן אינו קשה],</small> והם הולכים בשיטה אחת כאן וכאן: <strong>הכא במאי דעבד קנסוה</strong> <small>[כאן במה שעשה קנסו אותו],</small> <strong>הכא במאי דעבד קנסוה</strong> <small>[כאן במה שעשה קנסו אותו].</small>
 ומפרטים: לענין מטיל מום בבכור, <strong>במאי איכוין</strong> <small>[במה</small> שהוא <small>התכוון</small> לעשות<small>],</small> <strong>למישרייה בהאי מומא</strong> <small>[להתירו</small> את הבכור <small>במום הזה]</small> — <strong>בהאי מומא קנסוה רבנן</strong> <small>[במום זה קנסוהו חכמים],</small> <strong>דבהאי מומא לא לישתרי ליה</strong> <small>[שבמום זה לא יותר לו]</small> הבכור לעולם, ודינו כבכור תם, שהוא אסור עד שיפול בו מום אחר. <strong>ו</strong>כן <strong>הכא</strong> <small>[כאן,</small> בקציצת הבהרת<small>],</small> גם כן, <strong>במאי דעבד קנסוה</strong> <small>[במה שעשה קנסו אותו],</small> הוא <strong>איכוין לטהורי נפשיה בהאי קציצה</strong> <small>[</small>הוא <small>התכוון לטהר</small> את <small>עצמו בקציצה זו]</small> — <strong>בהאי קציצה קנסוה רבנן</strong> <small>[בקציצה זו קנסוהו חכמים],</small> שלא יוכל ליטהר על ידה מנגעו. ודנים בדברי ר' אליעזר שאמר: לכשיולד לו נגע אחר יטהר הימנו.
 <strong>בעי</strong> <small>[שאל]</small> <strong>רב פפא:</strong> האם <strong>"יטהר" תנן</strong> <small>[שנינו</small> במשנה<small>],</small> שמיד כשייוולד בו נגע אחר הריהו נטהר מטומאת הנגע הראשון שקצצו, <strong>או "ויטהר" תנן</strong> <small>[שנינו],</small> שאינו טהור אף מן הראשון עד שיטהר מן הנגע החדש?
  ומסבירים:  <strong>למאי נפקא מינה</strong> <small>[מה יוצא מזה]</small> אם נפרש כך או כך? <strong>ל</strong>ענין <strong>חתן שנראה בו נגע</strong> חדש, בתוך שבעת ימי המשתה, לאחר שהיה בו נגע וקצצו,
 <strong>דתנן</strong> <small>[ששנינו</small> במשנה<small>]:</small> <strong>חתן</strong> בתוך ימי חופתו שנראה בו נגע צרעת — <strong>נותנין לו שבעה ימים,</strong> ימי המשתה, קודם שיראהו הכהן ויטמאהו, בין <strong>לו</strong> לנגע שבגופו, <strong>ו</strong>בין שהיה זה נגע צרעת <strong>לאצטליתו</strong> (בגדו העליון) <strong>ול</strong>שאר <strong>כסותו. וכן</strong> אם נראה לאדם סתם נגע <strong>ברגל</strong> — <strong>נותנין לו כל ימי הרגל,</strong> קודם שיראהו הכהן.
  ומעתה, <strong>אי אמרת</strong> <small>[אם אתה אומר]</small> "לכשיוולד לו נגע אחר <strong>יטהר" תנן</strong> <small>[שנינו]</small> — גם במקרה זה הוא טהור במשך שבעת ימי המשתה,
   
  שהרי <strong>מקמייתא טהר ליה</strong> <small>[מ</small>הבהרת <small>הראשונה,</small> שקצצה, <small>נטהר לו],</small> <strong>לבתרייתא נטרין ליה</strong> <small>[לאחרונה,</small> שנולדה עכשיו, <small>ממתינים לו]</small> <strong>שבעה ימי משתה.</strong>
 <strong>אלא אי אמרת</strong> <small>[אם אתה אומר]:</small> "לכשיוולד לו נגע אחר <strong>ויטהר</strong> הימנו" <strong>תנן</strong> <small>[שנינו]</small> — אין טעם בדבר, שהרי <strong>סוף סוף כי לא מטמיא לבתרייתא</strong> <small>[</small>גם <small>כאשר אינו מיטמא ל</small>בהרת ה<small>אחרונה],</small> מכל מקום <strong>הא מיטמא וקאי מקמייתא</strong> <small>[הרי</small> הוא <small>מיטמא ועומד מהראשונה].</small> ושואלים: אם כן <strong>מאי</strong> <small>[מה]</small> הפתרון? לשאלה זו לא נמצא פתרון, ועל כן <strong>תיקו</strong> <small>[תעמוד]</small> במקומה.
 <big>א</big> שנינו במשנה כי הצורם אוזן בבכור — קנסוהו שלא ישחט את הבכור בגלל המום שהטיל בו. <strong>בעי מיניה</strong> <small>[שאל אותו]</small> <strong>ר' ירמיה מר' זירא: צורם אוזן בבכור, ומת</strong> האיש שעשה עבירה זו, <strong>מהו לקנוס בנו אחריו,</strong> שגם הוא לא ישחט את הבכור בגלל מום זה? ומשווים ספק זה לשני מקרים אחרים שיש בהם ספק דומה.
 <strong>אם תימצי</strong> <small>[תרצה]</small> <strong>לומר</strong> לגבי <strong>מוכר עבדו</strong> הכנעני <strong>לגוים, ומת</strong> המוכר, ש<strong>קנסו בנו אחריו,</strong> לפדותו מיד הגוי, כפי שהוא היה צריך לעשות, אפשר לומר כי שם יש טעם מיוחד לדבר — משום <strong>דכל יומא ויומא מפקע ליה</strong> <small>[שבכל יום ויום מפקיע אותו</small> אדוניו הגוי<small>]</small> <strong>ממצו‍ת,</strong> שהרי העבד הכנעני מחויב במקצת מצוות, וכאשר הוא אצל הגויים אינו יכול לקיימן, וצריך איפוא לפדותו. אבל טעם זה אינו שייך בענין המטיל מום בבכור.
  ומצד אחר, <strong>אם תימצי</strong> <small>[תרצה]</small> <strong>לומר</strong> לגבי מי ש<strong>כוון מלאכתו</strong> לעשות אותה <strong>במועד</strong> (בחול המועד), שהביא עצמו למצב בו יפסיד אם לא יעשה אותה, וכך יתאפשר לו הדבר. ואסרו עליו חכמים לעשות מלאכה זאת במועד, ומה שעשה מאבדים ממנו, ומכל מקום אם <strong>מת</strong> קודם המועד <strong>לא קנסו בנו אחריו,</strong> והוא מותר לעשות עבודה זו בחול המועד — יש לומר כי דוקא שם יש לומר כן, <strong>משום</strong> שהאב עדיין <strong>לא עבדא לאיסורא</strong> <small>[לא עשה את האיסור],</small> שלא עשה מלאכה במועד.
  אבל <strong>הכא מאי</strong> <small>[כאן,</small> בצורם אוזן בבכור, <small>מה</small> הדין<small>]?</small> האם נאמר כי <strong>לדידיה קנסו רבנן</strong> <small>[לו</small> עצמו, שעשה איסור, <small>קנסו חכמים],</small> <strong>והא ליתיה</strong> <small>[והרי אינו</small> קיים עוד<small>].</small> <strong>או דלמא לממוניה קנסו רבנן</strong> <small>[או שמא את ממונו קנסו חכמים],</small> <strong>והא איתיה</strong> <small>[והרי</small> הממון <small>ישנו]?</small>
 <strong>אמר ליה</strong> <small>[לו]</small> ר' זירא, <strong>תניתוה</strong> <small>[שניתם אותה],</small> כלומר, יש פתרון לדבר ממה ששנינו: <strong>שדה שנתקווצה</strong> (שהוציאו ממנה את הקוצים) <strong>ב</strong>שנת ה<strong>שביעית,</strong> שאסורה בה כל עבודת אדמה — <strong>תזרע למוצאי שביעית,</strong> שאין זו עבודת אדמה ממש. אבל אם <strong>ניטייבה</strong> (זיבלו אותה), או <strong>נידיירה</strong> עשו אותה דיר לצאן, כדי שתתמלא בזבל הצאן, שעבודה חשובה היא, שמשביח את הקרקע — <strong>לא תזרע למוצאי שביעית,</strong> שקנסו חכמים שלא ייהנה ממה שעשה באיסור. <strong>ו</strong>על כך <strong>אמר רב אסי בר חנינא: נקטינן</strong> <small>[מוחזקים אנו],</small> שאם <strong>הטיבה ומת</strong> — <strong>בנו זורעה</strong> במוצאי שביעית. <strong>אלמא</strong> <small>[מכאן]</small> ש<strong>לדידיה קנסו רבנן</strong> <small>[לו</small> עצמו <small>קנסו חכמים],</small> <strong>לבריה לא קנסו רבנן</strong> <small>[לבנו לא קנסו חכמים].</small>
 <strong>אמר אביי: נקטינן</strong> <small>[מוחזקים אנו],</small>
## דף לה.
 <strong>טימא טהרות</strong> של חבירו <strong>ומת,</strong> שקנסוהו חכמים לשלם על הנזק שגרם לו, אם מת — <strong>לא קנסו בנו אחריו</strong> שישלם. <strong>מאי טעמא</strong> <small>[מה טעם</small> הדבר<small>]?</small> <strong>היזק שאינו ניכר</strong> לעין <strong>לא שמיה</strong> <small>[אין שמו,</small> אינו נחשב<small>]</small> <strong>היזק</strong> מן התורה, שצריך לשלם עבורו, אלא <strong>קנסא דרבנן</strong> <small>[קנס</small> מדברי <small>חכמים]</small> הוא, ומאחר שכן <strong>לדידיה</strong> <small>[לו עצמו]</small> <strong>קנסו רבנן</strong> <small>[חכמים],</small> <strong>לבריה</strong> <small>[לבנו]</small> <strong>לא קנסו רבנן</strong> <small>[חכמים].</small>
 <big>א משנה</big> <strong>מעשה בזכר של רחלים</strong> (איל) <strong>זקן, ושערו מדולדל,</strong> משום שהיה בכור ואסור בגיזה, <strong>וראהו קסטור</strong> (ממונה, פקיד רומאי) <strong>אחד, ואמר: מה טיבו של זה,</strong> שהניחוהו להזקין ולא שחטוהו <strong>אמרו לו: בכור הוא, ואינו נשחט אלא אם כן היה בו מום. נטל</strong> הקסטור <strong>פיגום</strong> (פגיון, סכין) <strong>וצרם</strong> (עשה חתך) ב<strong>אזנו, ובא מעשה לפני חכמים והתירו</strong> את הבכור הזה בשחיטה. <strong>ואחר שהתירו, הלך</strong> אותו קסטור <strong>וצירם באזני בכורות אחרים</strong> כדי להתירם, ואסרו חכמים את הבכורות בשחיטה, למרות שהיה בהם מום.
  כיוצא זו, <strong>פעם אחת היו תינוקות</strong> (ילדים) <strong>משחקין בשדה, וקשרו זנבי טלאים זה בזה, ו</strong>כשרצו לכאן ולכאן <strong>נפסקה</strong> (נתלש) <strong>זנבו של אחד מהם ו</strong>התברר כי <strong>הרי הוא בכור, ובא מעשה לפני חכמים והתירו</strong> את הבכור במום זה. <strong>ראו שהתירו, הלכו וקשרו זנבות בכורות אחרים,</strong> כדי שיפול בהם מום, <strong>ואסרו</strong> חכמים לשוחטם. <strong>זה הכלל: כל</strong> מום <strong>שהוא</strong> נעשה <strong>לדעתו,</strong> במכוון, כדי להתירו — <strong>אסור, שלא לדעתו</strong> — <strong>מותר.</strong>
 <big>ב גמרא</big> שנינו במשנה: מעשה בקסטור שהטיל מום בבכור, והתירו חכמים לשוחטו. ועוד <strong>פעם אחרת היה</strong> מעשה בתינוקות, והתירו חכמים לשוחטו. ומעירים: <strong>וצריכא</strong> <small>[וצריך]</small> לספר שהתירו חכמים בתחילה בשני המקרים. <strong>דאי אשמעינן</strong> <small>[שאם</small> היה <small>משמיע לנו]</small> רק את המעשה ב<strong>גוי,</strong> היינו אומרים כי דווקא שם התירו את הבכור, משום <strong>דלא אתי למיסרך</strong> <small>[שאין</small> חשש <small>שיבוא להתרגל]</small> לעשות את הדברים הללו בעתיד, שהרי אין זה מעניינו. <strong>אבל קטן דאתי למיסרך</strong> <small>[שיבוא להתרגל]</small> ולעשות כן גם בעתיד — <strong>אימא</strong> <small>[אמור]</small> ש<strong>לא</strong> יתירו מתחילה, גם כשעשה זאת שלא במתכוון.
 <strong>ואי אשמועינן</strong> <small>[ואם</small> היה <small>משמיע לנו]</small> רק לגבי <strong>קטן,</strong> שאין אוסרים את הבכור כשעשה בו מום שלא במתכוון, היינו אומרים שהוא <strong>משום דלא אתי לאיחלופי</strong> <small>[שאין</small> חשש <small>שיבוא</small> הדבר <small>להתחלף]</small> <strong>בגדול,</strong> שאין אנשים למדים ממה שנעשה בקטנים. <strong>אבל גוי,</strong> שיש חשש <strong>דאתי לאיחלופי</strong> <small>[שיבוא להתחלף]</small> <strong>ב</strong>ישראל <strong>גדול,</strong> שיתיר לעצמו לעשות כן — <strong>אימא</strong> <small>[אמור]</small> ש<strong>לא</strong> יתירו, על כן <strong>צריכא</strong> <small>[צריך]</small> שיסופרו שני המעשים. ועוד בענין הקסטור שהטיל מום בבכור והתירוהו חכמים.
 <strong>אמר רב חסדא אמר רב קטינא: לא שנו</strong> שהבכור מותר, <strong>אלא</strong> משום ש<strong>אמרו ליה</strong> <small>[לו]</small> לאותו גוי שאין הבכור נשחט <strong>"אלא אם כן היה בו מום",</strong> ומשמעות הדבר היא, שאירע בו מום מאליו. <strong>אבל אם אמרו ליה</strong> <small>[לו]:</small> "אינו נשחט אלא <strong>אם נעשה בו מום"</strong> — <strong>כמאן דאמרו ליה "זיל עביד ביה מומא" דמי</strong> <small>[כמי שאמרו לו: "לך עשה בו מום" נחשב],</small> וזה ודאי אסור.
 <strong>אמר רבא: מכדי</strong> <small>[הואיל]</small> ובשני האופנים, משמעות הדבר שהמום <strong>ממילא</strong> <small>[מאליו]</small> <strong>הוא</strong> נמצא בבכור, ולא כשאדם עושה אותו, אם כן <strong>מה לי</strong> אם אמר <strong>"היה", מה לי</strong> אם אמר <strong>"נעשה"? אלא "נעשה" נמי</strong> <small>[גם כן]</small> <strong>ממילא</strong> (מאליו) <strong>הוא, ולא שנא</strong> <small>[ואין זה משנה]</small> אם כך או כך אמר, ובשניהם הבכור מותר.
 שנינו במשנה, <strong>זה הכלל: כל שהוא לדעת אסור.</strong> ומסבירים: <strong>לאיתויי מאי</strong> <small>[להביא,</small> לרבות את <small>מה]</small> בא כלל זה? <strong>לאיתויי גרמא</strong> <small>[להביא גרם],</small> כשגורם שיפול בו מום, ולא רק אם עשה בו מום במישרין.
  ומה ששנינו: <strong>שלא לדעת</strong> מותר — <strong>לאיתויי</strong> <small>[להביא]</small> מקרה ש<strong>מסיח לפי תומו,</strong> שסיפר לגוי בתום לב שהבכור אינו מותר אלא כשנופל בו מום, והטיל בו הגוי מום.
 <big>ג משנה</big> <strong>היה בכור</strong> של בהמה <strong>רדפו</strong> רודף אדם, ו<strong>בעטו</strong> האיש כדי להתגונן, <strong>ו</strong>על ידי כך <strong>עשה בו מום</strong> — <strong>הרי זה שוחטין</strong> את הבכור <strong>עליו,</strong> בגלל מום זה, מפני שלא נעשה מתוך כוונה.
 <big>ד גמרא  אמר רב פפא: לא שנו</big> שבכור זה מותר <strong>אלא שבעטו בשעת רדיפה, אבל</strong> אם בעט בו <strong>לאחר רדיפה</strong> — <strong>לא,</strong> שהרי אז בוודאי כוונתו היתה לעשות בו מום. ותמהים: <strong>פשיטא</strong> <small>[פשוט]</small> שכן הוא!
  ומשיבים:  <strong>מהו דתימא</strong> <small>[שתאמר]:</small> נתיר את הבכור, משום שלא נתכוון להטיל בו מום, אלא בעט בו משום ש<strong>צעריה הוא דמדכר</strong> <small>[צערו הוא שנזכר],</small> שהבכור רצה להזיק לו, ולכן בועט בו מתוך כעס, על כן <strong>קא משמע לן</strong> <small>[משמיע לנו]</small> שיש לחשוש שמתכוון לעשות בו מום.
 <strong>איכא דאמרי</strong> <small>[יש שאומרים]</small> להיפך, <strong>אמר רב פפא: לא תימא</strong> <small>[תאמר]:</small> דווקא אם בעטו <strong>בשעת רדיפה</strong> — <strong>אין</strong> <small>[כן],</small> מותר לשוחטו על מום זה, <strong>אבל שלא בשעת רדיפה</strong> — <strong>לא. אלא אפילו</strong> בעטו <strong>לאחר רדיפה נמי</strong> <small>[גם כן]</small> שוחטים אותו על מום זה, <strong>מאי טעמא</strong> <small>[מה טעם</small> הדבר<small>]?</small> <strong>צעריה דמדכר</strong> <small>[צערו</small> הוא <small>שנזכר],</small> ואינו מתכוון לעשות בו מום.
 <big>ה</big> ובענין הטלת מום בבכור, <strong>אמר רב יהודה: מותר להטיל מום בבכור קודם שיצא לאויר העולם,</strong> משום שאינו קדוש בבכורה עד שייוולד, ואין זה בכלל איסור הטלת מום בקדשים. <strong>אמר רבא:</strong> הואיל ובכור אינו קדוש עד שיצא ראשו, <strong>גדיא</strong> <small>[גדי</small> עזים<small>]</small> יכול לעשות בו מום <strong>באודניה</strong> <small>[באוזנו],</small> מפני שיש לו אזניים ארוכות, והן יוצאות לחוץ קודם שיצא כל ראשו. ואילו <strong>אימרא</strong> <small>[טלה</small> של כבשים<small>],</small> שאזניו קטנות ומצויות באחורי ראשו — מטיל מום <strong>בשפוותיה</strong> <small>[בשפתיו],</small> מפני שהן יוצאות תחילה. אבל לא באזנו, מפני שהיא יוצאת לאחר שכבר יצא רוב ראשו. <strong>איכא דאמרי</strong> <small>[יש שאומרים]</small> בשם רבא: <strong>אימרא נמי באודניה</strong> <small>[טלה גם כן</small> מטיל מום <small>באוזנו],</small> <strong>אימור</strong> <small>[אמור]:</small> ודאי <strong>דרך צדעיו נפק</strong> <small>[יצא],</small> שחלקו האחורי של ראשו, ובו אזניו, יצא תחילה.
 <big>ו</big> <strong>אמר רבא</strong> בעניינים אלו: מום שבפיו של בכור, <strong>אכל ולא מיחזי</strong> <small>[אם כשאוכל אינו נראה],</small> <strong>פעי ומיחזי</strong> <small>[</small>וכשהוא <small>פועה נראה]</small> לפי שפותח את פיו הרבה — <strong>הוי מומא</strong> <small>[הרי זה מום].</small> ושואלים: <strong>מאי קא משמע לן</strong> <small>[מה משמיע לנו]</small> בכך? הלא כבר <strong>תנינא</strong> <small>[שנינו]</small> מעין הדברים הללו במשנה להלן: <strong>החוטין</strong> (החניכיים) <strong>החיצונות</strong> של הפה <strong>שנפגמו</strong> ונחסרו מעט, <strong>ושנגממו</strong> (נעשו בהן חתכים) — הרי זה מום. וכן החניכיים <strong>הפנימיות שנעקרו</strong> לגמרי. ויש לשאול: <strong>מאי טעמא</strong> <small>[מה הטעם]</small> כשנעקרו הפנימיות הרי זה מום? והרי אין זה מום גלוי, ששוחטים בגללו את הבכור! <strong>לאו משום דכי פעי מיחזי</strong> <small>[האם לא משום שכאשר הוא פועה</small> הרי זה <small>נראה]?</small> ואם כן לא חידש רבא דבר!
 <strong>אמר רב פפא: רבא נמי</strong> <small>[גם כן]</small> אינו מחדש דבר, אלא <strong>טעמא דמתניתין</strong> <small>[</small>את <small>טעמה של המשנה]</small> הוא <strong>מפרש: מאי טעמא</strong> <small>[מה טעם]</small> <strong>נעקרו</strong> החניכיים <strong>הוי מומא</strong> <small>[הרי זה מום]</small> — <strong>משום דכי פעי מיחזי</strong> <small>[שכאשר הוא פועה</small> הרי זה <small>נראה].</small>
 <big>ז משנה</big> <strong>כל המומין הראויין</strong> (היכולים) <strong>לבא בידי אדם,</strong> אבל לא ידוע אם נעשו בידי אדם, ואז אסור לשחוט את הבכור עליהם, או אם נעשו מאליהם — <strong>רועי ישראל נאמנין</strong> להעיד שמאליהם נעשו, <strong>רועים כהנים אינן נאמנין,</strong> לפי שהכהנים הם הנהנים מכך שהבכור נעשה בעל מום, והם נוגעים איפוא בדבר. <strong>רבן שמעון בן גמליאל אומר: נאמן הוא</strong> הכהן להעיד <strong>על</strong> בכור <strong>של חבירו, ואין נאמן על של עצמו.</strong> ואילו <strong>ר' מאיר אומר: ה</strong>כהן, הואיל והוא <strong>חשוד על הדבר,</strong> להטיל מום בבכור — <strong>לא דנו</strong> (דן בו) בעצמו, <strong>ולא מעידו,</strong> לא מעיד עליו אפילו עבור אדם אחר.
 <big>ח גמרא</big> <strong>ר' יוחנן ור' אלעזר</strong> נחלקו בפירוש המשנה: <strong>חד</strong> <small>[אחד</small> מהם<small>]</small> <strong>אמר: "רועי ישראל"</strong> הם רועים ישראלים <strong>בי</strong> <small>[בביתם]</small> של <strong>כהנים,</strong> והם <strong>נאמנין</strong> להעיד על מומי הבכור, ואין הם חשודים שמשקרים בעדותם. וטעם הדבר, שכן <strong>ללגימא,</strong> שיתנו להם הכהנים לאכול עמם מבשר הבכור, <strong>לא חיישינן</strong> <small>[אין אנו חוששים].</small>
 אבל <strong>"רועי כהנים",</strong> הם רועים כהנים <strong>בי</strong> <small>[בבית]</small> <strong>ישראל</strong> והם <strong>אין נאמנין,</strong> שכן <strong>מימר אמר</strong> <small>[אומר הוא</small> הרועה הכהן לעצמו<small>]:</small> <strong>כיון דקא טרחנא ביה לא שביק לדידי ויהיב לאחריני</strong> <small>[כיון שאני טורח בו,</small> בבכור זה, <small>לא יניח אותי, ויתן</small> הבכור <small>ל</small>כהנים <small>אחרים],</small> ולכן חושדים בו שמא הטיל בו מום לצורך עצמו, והוא משקר.
 <strong>והוא הדין</strong> ל<strong>כהן,</strong> שאינו נאמן להעיד <strong>לכהן</strong> אחר על בכורו, אף שהוא עצמו לא ייהנה מן הבכור, משום <strong>דחיישינן</strong> <small>[שחוששים אנו]</small> <strong>לגומלין,</strong> שמא יגמלו לזה לזה, וישקרו זה עבור חבירו.
 <strong>ואתא</strong> <small>[ובא]</small> <strong>רבן שמעון בן גמליאל למימר</strong> <small>[לומר]:</small> <strong>נאמן הוא</strong> הכהן <strong>על</strong> בכור <strong>של חבירו,</strong> ואין חוששים לגומלין, <strong>ו</strong>אולם <strong>אינו נאמן על של עצמו. ואתא</strong> <small>[ובא]</small> <strong>ר' מאיר למימר</strong> <small>[לומר]:</small> <strong>החשוד על הדבר לא דנו ולא מעידו,</strong> וכיון שהכהנים חשודים על הבכורות — אינם מעידים כלל, אפילו לא על של כהן אחר. זו היתה שיטת הפירוש למשנה של אחד מן האמוראים שהוזכרו לעיל.
 <strong>וחד</strong> <small>[ואחד</small> מהם<small>]</small> <strong>אמר</strong> ופירשה כך: <strong>"רועי ישראל"</strong> הם רועים של ישראל, <strong>והן</strong> הרועים <strong>כהנים</strong> הם — <strong>נאמנין</strong> להעיד על הבכור שבעדרו של הבעלים, שמום שבו נפל בו מאליו. ואינו חשוד להטיל בו מום, מתוך הנחה שיקבל אותו מן הבעלים.
## דף לה:
 <strong>מימר אמר</strong> <small>[אומר</small> הוא לעצמו<small>]:</small> <strong>לא שביק צורבא מרבנן ויהיב לדידי</strong> <small>[יניח</small> הבעלים כהן <small>תלמיד חכם ויתן</small> דווקא <small>לי]</small> את הבכור. אבל <strong>"רועי כהנים"</strong> רועים של כהנים <strong>והן ישראל</strong> — <strong>אינן נאמנין, דחיישינן</strong> <small>[</small>מפני <small>שחוששים אנו]</small> <strong>ללגימא,</strong> שמא הוא משקר על מנת שיאכיל הכהן גם אותו מן הבכור.
 <strong>וכל שכן</strong> רועה <strong>כהן ל</strong>בעלים <strong>כהן</strong> אינו מעיד לו על בכורו, <strong>דחיישינן</strong> <small>[</small>מפני <small>שחוששים אנו]</small> <strong>לגומלין,</strong> שהכהנים חשודים לשקר בעדותם זה על בכורו של זה, <strong>וחיישינן</strong> <small>[וחוששים אנו]</small> גם <strong>ללגימא. ואתא</strong> <small>[ובא]</small> <strong>רבן שמעון למימר</strong> <small>[לומר]:</small> <strong>נאמן</strong> הכהן <strong>על</strong> בכור <strong>של חבירו</strong> הכהן, <strong>ואינו נאמן על של עצמו. ואתא</strong> <small>[ובא]</small> <strong>ר' מאיר למימר</strong> <small>[לומר]:</small> <strong>החשוד על הדבר,</strong> כגון, הכהנים החשודים על הבכורות, <strong>לא דנו ולא מעידו</strong> כלל. ונחלקו, איפוא, ר' יוחנן ור' אלעזר, האם לדעת התנא הראשון במשנתנו, כהנים רועי בהמות ישראל נאמנים על מומי הבכור.
  ושואלים:  <strong>בשלמא למאן דאמר</strong> <small>[נניח ל</small>דעת <small>מי שאומר]</small> כי לדעת התנא הראשון <strong>רועי</strong> בהמות <strong>ישראל והן</strong> הרועים <strong>כהנים נאמנין</strong> — <strong>היינו דאתא</strong> <small>[זהו שבא]</small> <strong>ר' מאיר למימר</strong> <small>[לומר]:</small> <strong>החשוד על הדבר לא דנו ולא מעידו,</strong> שהרועה הכהן פסול מלהעיד גם על של הבעלים הישראל.
 <strong>אלא למאן דאמר</strong> <small>[ל</small>דעת <small>מי שאומר]</small> שהתנא הראשון סבור כי <strong>רועי כהנים בי</strong> <small>[בבית]</small> <strong>ישראל אין נאמנין, מאי אתא</strong> <small>[מה בא]</small> <strong>ר' מאיר לאשמועינן</strong> <small>[להשמיע לנו]?</small> הרי <strong>היינו תנא קמא</strong> <small>[זו היא</small> שיטת <small>התנא הראשון]!</small>
 ומשיבים: <strong>איכא בינייהו</strong> <small>[יש ביניהם]</small> מה שאמר <strong>ר' יהושע בן קפוסאי. דתניא</strong> <small>[ששנויה</small> ברייתא<small>],</small> <strong>ר' יהושע בן קפוסאי אומר: בכור בי</strong> <small>[בבית]</small> <strong>כהן,</strong> שנפל בו מום — <strong>צריך שנים מן השוק להעיד עליו,</strong> שלא נעשה במתכוון בידי אדם. אבל בני ביתו, ואפילו הרועים, אינם נאמנים.
 <strong>רבן שמעון בן גמליאל אומר: אפילו בנו</strong> של הכהן מעיד עליו, <strong>אפילו בתו</strong> מעידה עליו. <strong>ר' יוסי אומר: אפילו עשרה והן בני ביתו אין מעידין עליו.</strong> וכך נחלקו במשנתנו: התנא הראשון סבור כר' יהושע בן קפוסאי, שרועים כהנים אינם נאמנים להעיד על בכור של הבעלים, אבל שני כהנים מן השוק נאמנים על כך. ולדעת ר' מאיר גם שני כהנים מן השוק אינם נאמנים, מפני שהכהנים חשודים על הדבר.
  ומעירים, <strong>כמאן אזלא הא דאמר</strong> <small>[כ</small>דעת <small>מי הולכת זו שאמר]</small> <strong>רב חסדא אמר רב קטינא: ספק בכור שנולד בי</strong> <small>[בבית]</small> <strong>ישראל,</strong> כגון שספק אם כבר ביכרה אמו, והוא נשאר ביד בעליו, וכשיפול בו מום רשאי לאוכלו — בני ביתו אינם נאמנים להעיד שמום שבו לא נעשה במתכוון, אלא <strong>צריך שנים מן השוק להעיד עליו,</strong> ואז מותר לבעליו לאוכלו?
 <strong>כמאן</strong> <small>[כ</small>דעת <small>מי]</small> נאמרה — <strong>כ</strong>דעת <strong>ר' יהושע בן קפוסאי,</strong> האומר שבני ביתו של כהן אינם נאמנים להעיד על הבכור שבביתו. וכדין הכהן בבכור, כן דין הבעלים בספק בכור.
 <strong>רב נחמן אמר: 
   
 בעלים</strong> עצמם <strong>מעידין עליו,</strong> על ספק בכור. <strong>דאי לא תימא הכי</strong> <small>[שאם לא תאמר כך],</small> אלא כל אדם חשוד על מום של בכורו, אם כן, <strong>מעשר</strong> בהמה, שאף הוא נאכל על ידי הבעלים לכשיפול בו מום, <strong>ל</strong>דעת <strong>ר' מאיר מי מעיד עליו?</strong> והרי לדעתו, כל החשוד על של עצמו אינו נאמן על של אחרים, וכל אדם חשוד על מעשר שלו!
  ודוחים את הראיה: לגבי <strong>מעשר, ודאי</strong> כל אדם <strong>מהימן</strong> <small>[נאמן]</small> על של עצמו, ומדוע? <strong>דאי בעי שדי ביה מומא בכוליה עדריה</strong> <small>[שאם</small> היה <small>רוצה</small> לעשות את המעשר בעל מום, היה <small>מטיל מום בכל עדרו]</small> בהיתר, ואחר כך מעשר. <strong>אלא</strong> כך טוען רב נחמן: אם <strong>ספק בכור</strong> אין הבעלים נאמנים עליו, <strong>לר' מאיר מי מעיד עליו?</strong> והרי כל אדם חשוד על ספק בכור שלו!
 <strong>וכי תימא</strong> <small>[ואם תאמר]: הכי נמי דלית ליה תקנתא</small> <small>[כך גם כן, ש</small>לר' מאיר <small>אין לו תקנה]</small> לספק בכור, <strong>והתנן</strong> <small>[והרי שנינו</small> במשנה<small>],</small> <strong>שהיה ר' יוסי אומר: כל</strong> ספק בכור <strong>שחליפיו ביד כהן,</strong> כגון שנולדו לבהמתו המבכירה שני זכרים, ואינו יודע איזה מהם בכור, והכהן מקבל אחד מהם. האחר, שנשאר בידי הבעלים, לכשיפול בו מום ויישחט — <strong>פטור מן המתנות,</strong> מלתת לכהן זרוע לחיים וקיבה שנותנים מכל בהמת חולין, <strong>ור' מאיר מחייב</strong> במתנות. ומכאן שאף ר' מאיר סבור שאם נפל בו מום הריהו נשחט עליו!
 <strong>אלא שמע מינה</strong> <small>[למד מכאן]:</small> <strong>בעלים מעידין עליו,</strong> על ספק בכור שלו, למרות שכהנים אינם נאמנים על הבכור, ומדוע נאמן? כי <strong>כהנים הוא דחשידי אמומי</strong> <small>[ש</small>הם <small>חשודים על</small> הטלת <small>מומים],</small> אבל <strong>ישראל לא חשידי אמומי</strong> <small>[אינם חשודים על</small> הטלת <small>מומים].</small>
 <big>א</big> ובפסיקת ההלכה בענין עדות על מומי הבכור, <strong>איתמר</strong> <small>[נאמר],</small> <strong>רב נחמן אמר: הלכה כרבן שמעון בן גמליאל,</strong> שכהן יכול להעיד על בכור של כהן אחר, שנפל בו מום מאליו, ואפילו הוא בן ביתו. <strong>רבא אמר: הלכה כר' יוסי,</strong> שבני ביתו של אדם אינם נאמנים.
  ושואלים:  <strong>ומי</strong> <small>[והאם]</small> <strong>אמר רבא הכי</strong> <small>[כך]?</small> <strong>והאמר</strong> <small>[והרי אמר]</small> <strong>רבא:</strong> אם <strong>בעלים</strong> היו <strong>עומדים עמנו בחוץ,</strong> ובכור זה <strong>נכנס שלם</strong> לבית <strong>ויצא חבול</strong> — <strong>מעידין עליו</strong> בני הבית שהמום שבו נפל מאליו. משמע שאין חושדים בבני ביתו של הכהן! ומשיבים: <strong>אימא</strong> <small>[אמור]</small> שכך אמר רבא: אם <strong>כל בעלים,</strong> כל בני הבית היו <strong>עומדים</strong> בחוץ, ונכנס הבכור לבית ויצא חבול — יש להניח שנפל בו מום זה מאליו, <strong>ולא חיישינן</strong> <small>[ואין אנו חוששים].</small>
 ושואלים: <strong>אי הכי מאי למימרא</strong> <small>[אם כך</small> אתה מפרש, <small>מה</small> בא רבא <small>לומר]?</small> הרי פשוט הדבר! ומשיבים: <strong>מהו דתימא</strong> <small>[שתאמר]:</small> <strong>ניחוש לחשדא</strong> <small>[נחשוש לחשד],</small> שמא מתחילה עשו דבר שיגרום לו מום זה, <strong>קא משמע לן</strong> <small>[משמיע לנו]</small> שאין אנו חוששים. ומסכמים: <strong>והלכתא</strong> <small>[והלכה]</small> <strong>כרבן שמעון בן גמליאל,</strong> שבנו וביתו של כהן מעידים על הבכור. <strong>ודוקא בנו ובתו</strong> מעידים עליו, <strong>אבל אשתו לא</strong> נאמנת, <strong>מאי טעמא</strong> <small>[מה טעם</small> הדבר<small>]?</small> <strong>אשתו כגופו דמי</strong> <small>[נחשבת].</small>
 <big>ב</big> <strong>אמר ליה</strong> <small>[לו]</small> <strong>רב פפא לאביי: ל</strong>דעת <strong>ר' מאיר, דאמר</strong> <small>[שאומר]</small> <strong>החשוד על הדבר לא דנו ולא מעידו,</strong> ולכן כהנים אינם מעידים כלל על בכור, מפני שהם חשודים על כך. <strong>וקאמר</strong> <small>[ו</small>מצד אחר <small>אומר]</small> <strong>ר' מאיר</strong> כי <strong>החשוד ל</strong>עבור על <strong>דבר אחד חשוד ל</strong>עבור על <strong>כל התורה כולה.</strong> אם כן, <strong>כהנים, הכי נמי דלא דייני דינא</strong> <small>[כך גם כן</small> תאמר <small>שאינם דנים דין],</small> לשיטתו, שהרי הם חשודים לכל התורה כולה? <strong>והכתיב</strong> <small>[והרי נאמר]</small> לגבי הכהנים: <strong>"ועל פיהם יהיה כל ריב וכל נגע"</strong> (דברים כא, ה), ומשמע שהם דנים דין!
## דף לו.
 השיב לו אביי: <strong>אימר דאמר</strong> <small>[אמור שאומר]</small> <strong>ר' מאיר</strong> שהכהנים חשודים על הטלת מום בבכור, <strong>ל</strong>ענין <strong>חששא</strong> <small>[חשש],</small> שלא לסמוך עליהם בענין זה. אבל <strong>לאחזוקינהו</strong> <small>[להחזיק אותם]</small> בוודאות כעוברי עבירה <strong>מי אמר</strong> <small>[האם</small> הוא <small>אומר]?</small>
 <big>א</big> <strong>איבעיא להו</strong> <small>[נשאלה להם</small> שאלה ללומדים<small>]:</small> <strong>עד מפי עד, מהו</strong> להיות כשר <strong>לעדות בכור,</strong> להעיד בשמו של אדם אחר שמום שבבכור זה לא הוטל בו בכוונה? <strong>רב אסי אסר, ורב אשי שרי</strong> <small>[התיר].</small> <strong>אמר ליה</strong> <small>[לו]</small> <strong>רב אסי לרב אשי, והא תנא דבי</strong> <small>[והרי שנה</small> החכם <small>מבית</small> מדרשו<small>]</small> של החכם <strong>מנשה</strong> בברייתא: <strong>אין עד מפי עד כשר אלא לעדות האשה,</strong> להעיד שבעלה מת. אבל לא לכל עדות אחרת!
  אמר לו: <strong>תני</strong> <small>[שנה]</small> ותקן: אין עד מפי עד כשר <strong>אלא לעדות שהאשה כשרה לה בלבד,</strong> והרי אשה כשרה להעיד על מומי הבכור.
  מסופר, <strong>רב יימר אכשר</strong> <small>[הכשיר]</small> <strong>עד מפי עד בבכור, קרי עליה</strong> <small>[קרא עליו]</small> <strong>מרימר</strong> בלשון גנאי: <strong>"יימר שרי בוכרא"</strong> <small>[מתיר בכורות].</small> ומסכמים: <strong>והלכתא</strong> <small>[והלכה],</small> <strong>עד מפי עד כשר לעדות בכור.</strong>
 <big>ב</big> ועוד בענייני עדות בכור, <strong>אמר ר' אילעא: לא היו מוחזקין בו</strong> בבעל חיים <strong>שהוא בכור, ובא</strong> כהן <strong>אחד ואמר שהוא בכור ומומו עמו,</strong> שלא הוטל בו בכוונה — <strong>נאמן,</strong> ויכול החכם להתיר לשוחטו.
  ושואלים:  <strong>מאי קא משמע לן</strong> <small>[מה השמיע לנו</small> ר' אילעא בכך<small>],</small> <strong>ש</strong>אומרים אנו: <strong>הפה שאסר הוא הפה שהתיר,</strong> וסומכים עליו? הלוא <strong>תנינא</strong> <small>[שנינו]</small> כבר דבר זה במשנה: <strong>האשה שאמרה "אשת איש הייתי וגרושה אני"</strong> — <strong>נאמנת, שהפה שאסר,</strong> שאמרה שהיא אשת איש — <strong>הוא הפה שהתיר,</strong> שאמרה שאיננה נשואה כעת!
  ודוחים, <strong>מהו דתימא</strong> <small>[שתאמר]:</small> <strong>התם</strong> <small>[שם]</small> <strong>הוא</strong> שסומכים על דבריה, משום <strong>דאי בעיא לא אמרה</strong> <small>[שאם</small> היתה <small>רוצה</small> להינשא בחיי בעלה <small>לא</small> היתה <small>אומרת]</small> שהיא אשת איש, ויכולה היתה להינשא. <strong>אבל הכא</strong> <small>[כאן,</small> לענין בכור<small>]</small> <strong>דלא סגיא דלא אמרה</strong> <small>[ש</small>אם רצונו לשחוט את הבכור <small>אינו יכול שלא לומר]</small> לחכם שבכור הוא, לפי ש<strong>קדשים בחוץ לא אכיל</strong> <small>[אין</small> אדם <small>אוכל]</small> בלי שיאמר לו החכם שבעל מום הוא,
 <strong>אימא</strong> <small>[אמור]</small> ש<strong>לא הפה שאסר הוא,</strong> על כן <strong>קא משמע לן</strong> <small>[משמיע לנו]</small> ר' אילעא, שאף במקרה זה הוא נאמן, ומדוע? <strong>דאי משום הכי</strong> <small>[שאם משום כך],</small> משום אכילת קדשים תמימים בחוץ אתה אומר שהוא בא לפני חכם — הרי יכול היה שלא להיזקק לחכם שיתיר לו, <strong>הוה שדי ביה מומא דניכר ואכיל ליה</strong> <small>[</small>ש<small>היה מטיל בו מום הניכר ואוכל אותו],</small> בלא להראותו כלל לחכם.
 <strong>מתקיף לה</strong> <small>[מקשה על כך]</small> <strong>מר בר רב אשי: מאי שנא מההוא גברא דאוגר ליה חמרא לחבריה</strong> <small>[מה שונה הדבר מאדם אחד שהשכיר לו חמור לחבירו],</small> <strong>ואמר ליה</strong> <small>[לו]:</small> <strong>לא תיזיל באורחא</strong> <small>[אל תלך בדרך]</small> של <strong>נהר פקוד, דאיכא מיא</strong> <small>[שיש שם מים]</small> והחמור עלול להחליק וליפול, <strong>זיל באורחא</strong> <small>[לך בדרך]</small> של <strong>נרש, דליכא מיא</strong> <small>[שאין שם מים].</small> והשוכר <strong>אזל באורחא</strong> <small>[הלך בדרך]</small> של <strong>נהר פקוד,</strong> שלא כדעת המשכיר, <strong>ומית חמרא</strong> <small>[ומת החמור],</small> <strong>ואתא ואמר ליה</strong> <small>[ובא ואמר לו]</small> למשכיר: <strong>באורחא</strong> <small>[בדרך]</small> של <strong>נהר פקוד אזלי</strong> <small>[הלכתי],</small> <strong>ומיהו מיא לא הוו</strong> <small>[ומכל מקום מים לא היו],</small> ולא משום כך מת החמור.
 <strong>ואמר רבא:</strong> במקרה זה אפשר להאמין לו, שהרי <strong>מה לו לשקר,</strong> כי <strong>אי בעי אמר</strong> <small>[אם</small> היה <small>רוצה</small> לשקר היה יכול <small>לומר]:</small> <strong>באורחא</strong> <small>[בדרך]</small> של <strong>נרש אזלי</strong> <small>[הלכתי].</small> <strong>ואמר אביי:</strong> אין להאמינו על כך, מפני שאת הנימוק של <strong>"מה לו לשקר" במקום</strong> שיש <strong>עדים</strong> המכחישים את דבריו <strong>לא אמרינן</strong> <small>[אין אנו אומרים].</small> והרי הכל יודעים שיש מים בנהר פקוד, וכאילו העידו עדים בפנינו על כך. ואף לענין הבכור, כאשר הכהן טוען שמום שבו נפל מאליו — אין לסמוך על ההנחה שאינו צריך לשקר, שהרי ידוע שהכהנים מטילים מומים בבכור!
  ודוחים:  <strong>הכי השתא</strong> <small>[כך אתה משווה]?</small> <strong>התם ודאי איכא מיא</strong> <small>[שם ודאי יש מים]</small> בדרך נהר פקוד, וכנגד זה לא תועיל הסברה של "מה לו לשקר". ואילו כאן, האפשרות <strong>דאישדי ביה מומא</strong> <small>[שהטיל בו מום]</small> — <strong>חששא</strong> <small>[חשש]</small> בלבד <strong>הוא, ובמקום חששא</strong> <small>[חשש]</small> בלבד <strong>אמרינן</strong> <small>[אומרים אנו]</small> <strong>"מה לו לשקר".</strong> מסופר, <strong>יתיב</strong> <small>[יושב</small> היה<small>]</small> <strong>רבינא וקאמר להאי שמעתא בלא גברא</strong> <small>[ואומר את ההלכה הזו</small> שאמר ר' אילעא לגבי הבכור <small>בלא</small> שם <small>איש],</small> אלא בסתם, <strong>אמר ליה</strong> <small>[לו]</small> <strong>רבא זוטי</strong> <small>[הקטן]</small> (להבדילו מרבא המפורסם) <strong>לרבינא: אנן משמיה</strong> <small>[אנו משמו]</small> של <strong>ר' אילעא מתנינן לה</strong> <small>[שונים אנו אותה].</small>
 <big>ג</big> ועוד בענין שנחשדו הכהנים על מומי הבכור, מסופר, <strong>ר' צדוק,</strong> שהיה כהן, <strong>הוה ליה בוכרא</strong> <small>[היה לו בכור],</small> <strong>רמא ליה שערי בסלי</strong> <small>[הטיל לו שעורים בסלים]</small> קלועים מנצרים, <strong>בהדי דקאכיל</strong> <small>[בתוך שהיה אוכל]</small> הבכור מהסל <strong>איבזע שיפתיה</strong> <small>[נקרעה שפתו]</small> מן הנצרים, שהיו חדים, ונעשה בעל מום. <strong>אתא לקמיה</strong> <small>[בא</small> ר' צדוק <small>לפני]</small> <strong>ר' יהושע</strong> לשאול האם מאמינים לו שמום זה נפל שלא במתכוון, וכך <strong>אמר ליה</strong> <small>[לו]</small> לר' יהושע: <strong>כלום חילקנו בין</strong> כהן <strong>חבר</strong> (תלמיד חכם) כמוני <strong>ל</strong>כהן <strong>עם הארץ</strong> לגבי נאמנות על מומי הבכור? <strong>אמר לו ר' יהושע: הן</strong> <small>[כן],</small> וכיון שתלמיד חכם אתה — הרי אתה נאמן.
 <strong>אתא לקמיה</strong> <small>[בא</small> ר' צדוק <small>לפני]</small> <strong>רבן גמליאל</strong> הנשיא, שהיה ראש הישיבה ביבנה באותה שעה, <strong>אמר ליה</strong> <small>[לו]:</small> האם <strong>חילקנו בין חבר לעם הארץ? אמר ליה</strong> <small>[לו]</small> <strong>רבן גמליאל: לא. אמר ליה</strong> <small>[לו]</small> ר' צדוק: <strong>והא</strong> <small>[והרי]</small> <strong>ר' יהושע אמר לי הן! אמר לו: המתן עד שיעלו בעלי תריסין</strong> (בעלי המגינים, הלוחמים), שהוא כינוי של כבוד לתלמידי החכמים החשובים, <strong>לבית המדרש.</strong>
 <strong>כיון שנכנסו לבית המדרש, עמד השואל</strong> ר' צדוק <strong>ושאל</strong> בפומבי את ר' יהושע: <strong>כלום חילקנו בין חבר לעם הארץ? אמר ליה</strong> <small>[לו]</small> <strong>ר' יהושע: לאו. אמר ליה</strong> <small>[לו]</small> <strong>רבן גמליאל: והלא משמך אמרו לי הן!</strong>
 <strong>יהושע, עמוד על רגליך, ויעידו בך,</strong> יעיד ר' צדוק שכך אמרת! <strong>עמד ר' יהושע על רגליו ואמר: היאך</strong> (איך, מה) <strong>אעשה</strong> בענין זה? <strong>אילמלי</strong> (אם) <strong>אני</strong> הייתי <strong>חי והוא מת</strong> — <strong>יכול החי להכחיש את המת,</strong> והייתי יכול לומר שלא כך אמרתי, <strong>עכשיו שאני חי והוא חי, היאך חי יכול להכחיש את החי?</strong> אכן כך אמרתי.
 <strong>והיה רבן גמליאל עומד ודורש</strong> בבית המדרש, <strong>ור' יהושע</strong> עודו <strong>עומד על רגליו,</strong> שהרי רבן גמליאל לא נתן לו רשות לשבת, <strong>עד שריננו</strong> (התלחשו והתלוננו) <strong>כל העם ואמרו לחוצפית המתורגמן,</strong> שהיה מתרגם את דברי רבן גמליאל לעם: עמוד, כלומר, הפסק את התרגום. <strong>ועמד,</strong> הפסיק.
 <big>ד משנה</big> אף שאין הכהן נאמן להעיד על הבכור שמום שבו נפל מאליו, מכל מקום <strong>נאמן הכהן לומר: הראיתי בכור זה</strong> לחכם, <strong>ו</strong>אמר לי ש<strong>בעל מום הוא,</strong> והוא מותר בשחיטה.
 <big>ה גמרא</big> <strong>אמר רב יהודה אמר רב: נאמן הכהן לומר "בכור זה נתן לי ישראל במומו",</strong> כלומר, כשכבר היה בו מום. <strong>מאי טעמא</strong> <small>[מה טעם</small> הדבר<small>]?</small> <strong>כל מילתא דעבידא לאיגלויי</strong> — <strong>לא משקרי בה אינשי</strong> <small>[כל דבר שעשוי להתגלות</small> — <small>אין אנשים משקרים בו],</small> והרי ניתן לשאול את הישראל האם כך היה מעשה. <strong>אמר רב אשי: אף אנן נמי תנינא</strong> <small>[אף אנו גם כן שנינו]</small> במשנתנו דין זה: <strong>נאמן הכהן לומר "הראיתי בכור זה ובעל מום הוא". מאי טעמא</strong> <small>[מה טעם</small> הדבר<small>]</small> שהוא נאמן? <strong>לאו משום דאמרינן</strong> <small>[האם לא משום שאנו אומרים]:</small> <strong>כל מילתא דעבידא לאיגלויי לא משקרי בה אינשי</strong> <small>[כל דבר שעשוי להתגלות אין אנשים משקרים בו]?</small>
 ודוחים: יש לומר כי דווקא <strong>התם</strong> <small>[שם]</small> <strong>הוא</strong> שמאמינים לו שהראהו לחכם, אבל לא משום שהדבר עשוי להתגלות, אלא משום ש<strong>קדשים</strong> תמימים <strong>בחוץ לא אכיל</strong> <small>[אינו אוכל]</small> הכהן, ואם לא היה החכם מתיר לו — לא היה אוכל. <strong>אבל הכא</strong> <small>[כאן],</small> שהכהן אומר שניתן לו מתחילה בכור בעל מום, <strong>כיון דחשידי</strong> <small>[ש</small>הכהנים <small>חשודים]</small> להטיל מום בבכור — הריהם <strong>חשידי</strong> <small>[חשודים]</small> לשקר בענין זה.
  ועוד <strong>מתיב</strong> <small>[מקשה]</small> <strong>רב שיזבי</strong> על דברי רב, ממה ששנינו: <strong>האומר למי שאין נאמן על המעשר "קח לי</strong> (קנה עבורי) תבואה <strong>ממי שהוא נאמן",</strong> שאינו קונה פירות מעמי הארץ, החשודים שאינם מעשרים, <strong>או:</strong> "קנה לי <strong>ממי שהוא מעשר"</strong> — שליח זה <strong>אינו נאמן.</strong> ולדברי רב, <strong>אמאי</strong> <small>[מדוע]</small> אינו נאמן? <strong>נימא</strong> <small>[נאמר]:</small> <strong>כל מילתא דעבידא לאיגלויי לא משקרי בה אינשי</strong> <small>[כל דבר שעשוי להתגלות אין אנשים משקרים בו]!</small>
 ומשיבים: <strong>שאני התם</strong> <small>[שונה שם],</small>
## דף לו:
 שאינו חושש לשקר, מפני <strong>דאית ליה לאשתמוטי</strong> <small>[שיש לו</small> דרך <small>להשתמט]</small> ולומר שקנה מאדם שלדעתו הוא נאמן.
  ומעירים:  <strong>סיפא</strong> <small>[הסוף</small> של אותה משנה<small>]</small> על כל פנים <strong>ודאי מסייעא ליה</strong> <small>[מסייע לו]</small> לרב יהודה, שאמר שהכהן נאמן לומר שקיבל מישראל בכור במומו, משום שאין אדם משקר בדבר העשוי להתגלות. שכך שנינו: אם אמר לשליח שיקנה פירות דוקא <strong>מאיש פלוני,</strong> שהוא מעשר — <strong>הרי זה</strong> השליח <strong>נאמן</strong> לומר שקנה ממנו.
  ודוחים: משם אין ראיה, כי  <strong>התם</strong> <small>[שם]</small> <strong>כיון דאית ליה</strong> <small>[שיש לו]</small> לשליח <strong>תובע,</strong> המשלח שאמר לו ללכת דווקא לאיש פלוני, והוא עשוי לבדוק את הדבר — <strong>מירתת</strong> <small>[מפחד</small> לשקר<small>].</small> אבל הכהן שאמר שקיבל מישראל בכור במומו, אינו חושש שילך החכם ויברר דבר זה.
 <strong>אמר ר' ירמיה בר אבא,</strong> כששמע את דברי רב יהודה: <strong>מנא ליה</strong> <small>[מנין לו]</small> <strong>ליהודה הא</strong> <small>[</small>הלכה <small>זו]</small> שהכהן נאמן לומר כן? הרי <strong>אנא</strong> <small>[אני]</small> <strong>בגידול קבעתיה</strong> <small>[קבעתי,</small> לימדתי <small>אותה]</small> כלומר, שניתי לגידול הלכה זו בשם רב, <strong>וגידול קבע בדידיה</strong> <small>[בשלו],</small> שנה אותה לרב יהודה, אבל הוא שיבש את הדברים. <strong>והכי אמרי ליה</strong> <small>[וכך אמרתי לו]</small> לגידול: <strong>נאמן ישראל לומר "בכור זה נתתי לכהן במומו",</strong> ומתירים לכהן לשחוט את הבכור על פיו.
  ותוהים:  <strong>ישראל</strong> — <strong>פשיטא</strong> <small>[פשוט]</small> שהוא נאמן, שהרי אין לו ענין בדבר! ומשיבים: <strong>לא צריכא</strong> <small>[נצרכה]</small> אלא <strong>ב</strong>טלה שהיה <strong>קטן</strong> בשעה שנתנו לכהן, <strong>והגדיל,</strong> ואז העיד עליו. <strong>מהו דתימא</strong> <small>[שתאמר]:</small> <strong>לא קים ליה</strong> <small>[ברור לו</small> הדבר<small>]</small> שזה הוא הטלה שנתן לו, ושמא הוא טלה אחר, שהטיל בו הכהן מום, על כן <strong>קא משמע לן</strong> <small>[משמיע לנו]</small> שאפשר לסמוך עליו.
  ומעירים:  <strong>בסורא מתנו כלשנא בתרא</strong> <small>[</small>היו <small>שונים כלשון אחרונה],</small> כפי שאמר ר' ירמיה בר אבא, שישראל נאמן להעיד שנתן לכהן בכור במומו, ואילו <strong>בפומבדיתא</strong> היו שונים <strong>כלשנא קמא</strong> <small>[כלשון הראשונה],</small> כפי שאמר רב יהודה בשם רב, שאפילו הכהן נאמן לומר שנתן לו ישראל בכור במומו, משום שהוא דבר העשוי להתגלות. ומסכמים: <strong>והלכתא</strong> <small>[והלכה]</small> <strong>אפילו כלשנא קמא</strong> <small>[כלשון ראשונה],</small> ואפשר לסמוך על הכהן.
  בענין זה מסופר, <strong>רפרם</strong> שהיה <strong>בפומבדיתא הוה ליה בוכרא ויהביה ליה לכהן בלא מומא</strong> <small>[היה לו בכור, ונתן אותו לכהן</small> כשהוא <small>בלא מום],</small> <strong>אזל שדא ביה מומא</strong> <small>[הלך</small> הכהן <small>הטיל בו מום].</small> <strong>יומא חד חלש בעיניה</strong> <small>[יום אחד חלה</small> רפרם <small>בעיניו],</small> והיה מתקשה לפתוח את עיניו, <strong>אייתיה לקמיה</strong> <small>[</small>ו<small>הביא לו]</small> אותו כהן את הבכור כדי שיתיר אותו בשחיטה, וכך <strong>אמר ליה</strong> <small>[לו]:</small> <strong>בכור זה נתן לי ישראל במומו. ארפסיניה לעיניה, חזייה בשקריה</strong> <small>[פקח</small> רפרם <small>את עיניו</small> בכח, <small>ראה אותו והכירו]</small> שהוא הבכור שנתן לו בלא מום. <strong>אמר ליה</strong> <small>[לו]</small> לאותו כהן: <strong>לאו אנא דיהיבתיה לך</strong> <small>[</small>האם <small>לא אני</small> הוא <small>שנתתי אותו לך]?</small>
 ומעירים: <strong>ואפילו הכי לא חש לה למילתא</strong> <small>[ואפילו כך לא חשש לדבר]</small> לומר שלא יהיו כהנים נאמנים בענין זה, מפני שסבור היה: <strong>האי הוא דחציף</strong> <small>[</small>כהן <small>זה הוא שחצוף],</small> שהרי העיז פניו לשקר לאותו אדם שממנו קיבל את הבכור. אבל <strong>כולי עלמא לא חציפי</strong> <small>[הכל,</small> סתם כהנים <small>אינם חצופים],</small> ואפשר לסמוך שלא ישקרו בכגון זה, כאשר עשוי הדבר להתגלות.
 <big>א</big> מסופר, <strong>ההוא שרוע דאתא לקמיה</strong> <small>[</small>בכור שהיה <small>שרוע,</small> שעינו אחת גדולה ואחת קטנה, <small>שבא לפני]</small> <strong>רב אשי,</strong> כדי שיתיר אותו בשחיטה, כדין בעל מום. <strong>אמר: למאי ניחוש ליה</strong> <small>[למה נחשוש לו]?</small> בין <strong>אי</strong> <small>[אם]</small> <strong>כהן הוא</strong> המביא את הבכור, בין <strong>אי</strong> <small>[אם]</small> <strong>ישראל הוא</strong> — אין לחשוש להטלת מום במכוון, ש<strong>הרי</strong> זה <strong>בכור ומומו עמו,</strong> שנולד כשהוא בעל מום.
 <strong>אמר ליה</strong> <small>[לו]</small> <strong>רבינא לרב אשי: ודלמא</strong> <small>[ושמא]</small> <strong>ישראל הוא, ואמר רב יהודה: אין רואין בכור</strong> של <strong>ישראל</strong> לבודקו ולהתירו בשחיטה. <strong>אלא אם כן</strong> יש <strong>כהן עמו,</strong> שיקבל בכור זה. שמא ישחטנו הישראל לעצמו!
 <strong>אמר ליה</strong> <small>[לו]</small> רב אשי: <strong>הכי השתא</strong> <small>[כך אתה משווה]?!</small> <strong>התם</strong> <small>[שם],</small> שאמרו שצריך שיהא כהן עמו, יש מקום לחשש, כי <strong>נהי</strong> <small>[אם אמנם]</small> ש<strong>קדשים</strong> תמימים <strong>בחוץ לא אכיל</strong> <small>[אין</small> אדם <small>אוכל],</small> ולכן הביאו לחכם כדי שיאמר שיש בו מום, מכל מקום <strong>אממוניה דכהן חשיד</strong> <small>[על</small> גזל <small>ממונו של הכהן הוא חשוד],</small> ליטול את הבכור לעצמו.
  ואולם <strong>הכא</strong> <small>[כאן],</small> במקרה שלפנינו, <strong>מכדי ידע דהאי</strong> <small>[הואיל</small> וישראל זה <small>יודע שזה]</small> השרוע <strong>מום מובהק הוא,</strong> והוא עומד לשחיטה, <strong>מאי טעמא אתיוה קמיה רבנן</strong> <small>[מה טעם הביא אותו לפני חכמים]</small> כדי שיתירוהו — <strong>משום כבודו</strong> של <strong>חכם;</strong> וכי אדם זה אשר <strong>על</strong> (בגלל) <strong>כבודו</strong> של <strong>חכם לא עביד</strong> <small>[אינו עושה]</small> מעשה, <strong>איסורא עבד</strong> <small>[איסור עושה]</small> לגזול את הכהן? ולכן אין מקום לחשוד בו.
 <big>ב משנה</big> <strong>הכל נאמנין על מומי מעשר</strong> בהמה, להעיד שנפל בו מום מאליו. ואפילו הבעלים, שמותרים על ידי כך לשוחטו.
 <big>ג גמרא</big> ומסבירים: <strong>מאי טעמא</strong> <small>[מה טעם</small> הדבר<small>]</small> שהבעלים נאמן על מומי מעשר בהמה? מפני <strong>דאי בעי שדי ביה מומא מעיקרא</strong> <small>[שאם היה רוצה</small> שיהיה בו מום <small>היה מטיל בו מום מתחילה]</small> בהיתר, קודם שעישר את בהמותיו. ותמהים: כשהוא מוציא את בהמותיו דרך פתח הדיר כדי לעשרם, <strong>מי ידע הי נפיק</strong> <small>[האם</small> הוא <small>יודע</small> מתחילה <small>איזה מהם יצא]</small> עשירי כדי שיטיל בו מום?
 <strong>וכי תימא מפיק ליה בריש עשרה</strong> <small>[ואם תאמר</small> ש<small>מוציא אותו</small> בכוונה <small>בראש עשרה],</small> כלומר, בעשירי — הלא <strong>"לא יבקר בין טוב לרע"</strong> (ויקרא כז, לג) <strong>אמר רחמנא</strong> <small>[אמרה התורה]</small> לגבי מעשר, לומר שאסור לעשות כך! <strong>אלא</strong> כך צריך לומר: <strong>דאי בעי שדי ביה מומא בכולי עדריה</strong> <small>[שאם היה רוצה</small> שיהיה בו מום <small>היה מטיל מום בכל עדרו],</small> בהיתר, ואחר כך מעשרם.
 <big>ד משנה</big> <strong>בכור שנסמית</strong> (נתעוורה) <strong>עינו</strong> או <strong>שנקטעה ידו</strong> או <strong>שנשברה רגלו,</strong> ואין ספק שהוא בעל מום קבוע — <strong>הרי זה ישחט על פי שלשה בני הכנסת,</strong> שלושה יהודים רגילים, הבאים לבית הכנסת, ואינו צריך התרת חכם. <strong>ר' יוסי אומר: אפילו יש שם עשרים ושלשה</strong> (כמנין סנהדרין קטנה, סנהדרין ב,א) <strong>אינו נשחט אלא על פי מומחה</strong> לראיית מומי הבכור.
 <big>ה גמרא</big> מסופר, <strong>ר' שמלאי ור' יהודה נשיאה</strong> <small>[הנשיא]</small> <strong>תרוייהו משמיה</strong> <small>[שניהם משמו]</small> של <strong>ר' יהושע בן לוי אמרי</strong> <small>[אומרים],</small> <strong>ואמרי לה</strong> <small>[ויש אומרים]</small> ש<strong>ר' שמלאי ור' יהושע בן לוי תרוייהו משום</strong> <small>[שניהם משמו]</small> של <strong>ר' יהודה נשיאה אמרי</strong> <small>[אומרים]:</small> <strong>התרת בכור בחוצה לארץ</strong> (ובכור בחוצה לארץ אינו עומד להקרבה אפילו בזמן המקדש) — <strong>על פי שלשה בני הכנסת. אמר רבא: ו</strong>דווקא <strong>במומין מובהקין,</strong> ברורים, שאין בהם כל ספק.
 ושואלים: <strong>מאי קא משמע לן</strong> <small>[מה השמיע לנו בזו]?</small> הלא כבר <strong>תנינא</strong> <small>[שנינו]</small> דבר זה במשנתנו: <strong>בכור שנסמית עינו</strong> או <strong>שנקטעה ידו</strong> או <strong>שנשתברה רגלו</strong> — <strong>הרי זה ישחט על פי שלשה בני הכנסת,</strong> משמע — דוקא במומים ברורים כאלה. ומשנתנו עוסקת בזמן הזה, כשהבכור אינו עומד להקרבה אף בארץ ישראל!
  ומשיבים:  <strong>אי ממתניתין הוה אמינא</strong> <small>[אם ממשנתנו הייתי אומר]:</small> מה שמתירים שלשה בני הכנסת בזמן הזה, וכיוצא בזה <strong>בחוצה לארץ</strong> (אפילו בזמן המקדש), הרי זה <strong>אפילו</strong> ב<strong>מומין שאין מובהקין, והאי דקתני</strong> <small>[וזה ש</small>הוא <small>שונה]</small> מומים <strong>מובהקין,</strong> הרי זה כדי <strong>להודיעך כחו</strong> של <strong>ר' יוסי,</strong> עד כמה הוא מחמיר, שלדעתו אפילו במומים כאלו אין מתיר אלא מומחה. לכן <strong>קא משמע לן</strong> <small>[משמיע לנו]</small> רבא שמדובר דווקא במומים מובהקים.
 <big>ו</big> <strong>אמר רב יהודה</strong> שכך <strong>אמר ר' ירמיה בר אבא, ספק</strong> אמר את הדבר <strong>משמיה</strong> <small>[משמו]</small> של <strong>רב, ספק משמיה</strong> <small>[משמו]</small> של <strong>שמואל:</strong> <strong>שלשה מתירין את הבכור במקום שאין מומחה.</strong> ושואלים: <strong>מאי קא משמע לן</strong> <small>[מה משמיע לנו</small> בכך<small>]?</small> הלוא <strong>תנינא</strong> <small>[שנינו]</small> במשנתנו: בכור שנסמית עינו וכו' <strong>הרי זה ישחט על פי שלשה בני הכנסת!</strong>
 ומשיבים: <strong>אי ממתניתין הוה אמינא</strong> <small>[אם ממשנתנו הייתי אומר]:</small> אפילו <strong>במקום</strong> שיש <strong>מומחה</strong> יכולים שלושה בני הכנסת להתיר, <strong>קא משמע לן</strong> <small>[משמיע לנו]:</small> <strong>במקום שאין מומחה</strong> — <strong>אין</strong> <small>[כן]</small> מתירים שלשה בני הכנסת, אבל <strong>במקום שיש מומחה</strong> — <strong>לא.</strong>
 <strong>אמר רב חייא בר עמרם: שלשה מתירין את הבכור במקום שאין מומחה, שלשה מתירין את הנדר במקום שאין חכם.</strong> ומבארים: מה שאמר <strong>שלשה מתירין את הבכור במקום שאין מומחה</strong> —
## דף לז.
 בא <strong>לאפוקי</strong> <small>[להוציא]</small> <strong>מ</strong>דברי <strong>ר' יוסי</strong> במשנתנו, שאמר שאין מתירים כלל בהדיוטות. ומה שאמר ש<strong>שלשה מפירין את הנדר במקום שאין חכם</strong> שיכול להתיר לבדו — <strong>לאפוקי</strong> <small>[להוציא]</small> <strong>מ</strong>דברי <strong>ר' יהודה, דתניא</strong> <small>[ששנויה</small> ברייתא<small>]:</small> <strong>הפרת נדרים בשלשה, ר' יהודה אומר:</strong> רק אם <strong>אחד מהם חכם.</strong> אבל במקום שאין חכם — שלושה אינם מתירים את הנדר.
  ועל מה שנאמר ששלושה מתירים את הנדר <strong>במקום שאין חכם,</strong> ומשמע שחכם מתירו לבדו, שואלים: <strong>כגון מאן</strong> <small>[מי]?</small> מיהו החכם שיכול להתיר נדר לבדו? <strong>אמר רב נחמן: כגון אנא</strong> <small>[אני].</small> וביחס למה ששנינו, <strong>ר' יהודה אומר: אחד מהן חכם,</strong> שואלים: <strong>מכלל</strong> זה יש להבין <strong>דהנך כל דהו</strong> <small>[שאלה,</small> האחרים, הם אנשים <small>כל שהם]</small> ואפילו הדיוטות גמורים? <strong>אמר רבינא:</strong> כל אחד מהם צריך להיות אדם <strong>דמסתברי ליה וסבר</strong> <small>[שמסבירים לו</small> את ההלכה <small>והוא מבין].</small>
 <big>א</big> שנינו במשנה, <strong>ר' יוסי אומר: אפילו יש שם עשרים ושלשה,</strong> אין הבכור נשחט אלא על פי מומחה. <strong>אמר רב חננאל אמר רב: אין הלכה כר' יוסי.</strong> ותוהים: <strong>פשיטא</strong> <small>[פשוט]</small> שכך הוא! הלא כל מקום שנחלקו <strong>יחיד ורבים</strong> — <strong>הלכה כרבים!</strong> ומשיבים: <strong>מהו דתימא</strong> <small>[שתאמר]</small> שר' יוסי יש לו מעמד מיוחד, משום ש<strong>נמוקו עמו,</strong> ואולי הלכה כמותו במקרה זה גם נגד הרבים, על כן <strong>קא משמע לן</strong> <small>[משמיע לנו]</small> שלא.
  ואומרים:  <strong>תפשוט מהא</strong> <small>[תפתור מ</small>שמועה <small>זו]</small> שנאמרה בשם רב, <strong>דהך קמייתא</strong> <small>[שאותה</small> שמועה <small>ראשונה]</small> שנאמרה לעיל (לו,ב) ספק בשם רב ספק בשם שמואל, ששלושה מתירים את הבכור במקום שאין מומחה, ובניגוד לדעת ר' יוסי — <strong>משמיה</strong> <small>[משמו]</small> של <strong>שמואל איתמר</strong> <small>[נאמרה],</small> <strong>דאי משמיה</strong> <small>[שאם משמו]</small> של <strong>רב</strong> נאמרה, <strong>תרתי</strong> <small>[שתי</small> פעמים<small>]</small> לפסוק הלכה <strong>למה לי?</strong>
 משיבים: אין מכאן הוכחה, ואפשר לומר ששתיהן נאמרו בשמו של רב, אלא <strong>חדא מכלל דחבירתה איתמר</strong> <small>[אחת מכלל חבירתה נאמרה],</small> שמכלל ההלכה שפסק רב ששלושה מתירים במקום שאין מומחה, למדו שהוא פוסק שאין הלכה כר' יוסי, וכך אמרו כאן בשמו.
 <big>ב משנה</big> <strong>השוחט את הבכור,</strong> ומכר את בשרו, <strong>ונודע שלא הראהו</strong> מתחילה לחכם שיתירנו, ומכר להם איפוא דבר האסור בהנאה, שטעון קבורה (ראה לעיל כח,א), ומיקח טעות הוא — <strong>מה שאכלו</strong> הקונים מבשרו — <strong>אכלו, ו</strong>קנסו את המוכר ש<strong>יחזיר להם</strong> את כל <strong>הדמים</strong> ששילמו. <strong>ומה שלא אכלו</strong> —        <strong>הבשר יקבר, ויחזיר את</strong> כל <strong>הדמים</strong> לקונים.
 <strong>וכן השוחט את הפרה ומכרה, ונודע שהיא טרפה,</strong> ואסורה באכילה — <strong>מה שאכלו אכלו,</strong> והוא יחזיר להם את הדמים. <strong>ומה שלא אכלו</strong> — <strong>הם יחזירו לו את הבשר,</strong> ואם ירצה ימכרנו לגוי או יתננו לכלב, <strong>והוא יחזיר להם את הדמים. מכרוהו</strong> הקונים את בשר הטריפה <strong>לגוים, או הטילוהו לכלבים</strong> — <strong>ישלמו</strong> לזה שמכר להם <strong>דמי טרפה,</strong> שמחירה זול, והוא יחזיר להם את שאר הכסף שקיבל מהם.
 <big>ג גמרא</big> <strong>תנו רבנן</strong> <small>[שנו חכמים]:</small> <strong>המוכר בשר לחבירו ונמצא</strong> שהוא <strong>בשר בכור</strong> שלא התיר חכם לשוחטו, או שמכר לו <strong>פירות ונמצא</strong> שהיו <strong>טבלים,</strong> פירות שאינם מעושרים, או שמכר לו <strong>יין ונמצא יין נסך</strong> — <strong>מה שאכלו</strong> הקונים <strong>אכלו, ויחזיר להם את</strong> כל <strong>הדמים.</strong>
 <strong>ר' שמעון בן אלעזר אומר:</strong> אם מכר להם <strong>דברים שהנפש קצה</strong> (מואסת) <strong>בהן</strong> — <strong>יחזיר להן את</strong> כל <strong>הדמים,</strong> שאין להם הנאה במה שאכלו. <strong>ו</strong>אם מכר להם דברים <strong>שאין הנפש קצה בהם</strong> — לא יחזיר להם את כל הדמים ששילמו, אלא <strong>ינכה להם</strong> <strong>את הדמים</strong> של מה שאכלו, שהרי נהנו. <strong>ואלו הן דברים שהנפש קצה בהן: נבילות וטריפות שקצים ורמשים. ואלו הן דברים שאין הנפש קצה בהן: בכורות</strong> שלא הותרו, <strong>טבלים ויין נסך.</strong>
 ושואלים: לשיטת ר' שמעון בן אלעזר, <strong>בכור</strong> מדוע מנכה לקונה את הדמים על מה שאכל? <strong>ולימא ליה</strong> <small>[ושיאמר לו]</small> הקונה: <strong>מאי אפסדתך</strong> <small>[מה הפסדתי לך]?</small> הלא אף אתה לא היית רשאי ליהנות ממנו!
 ומשיבים: <strong>לא צריכא</strong> <small>[נצרכה]</small> הלכה זו, אלא <strong>כגון דזבין ליה ממקום מומא</strong> <small>[שמכר לו</small> חתיכה <small>ממקום</small> שהיה בו <small>המום],</small> שהרי היה בבכור זה מום, אלא שלא הראהו לחכם. <strong>דאמר ליה</strong> <small>[שאומר לו]</small> המוכר: <strong>אי לאו דאכלת הוה מחזינא ליה</strong> <small>[אם לא שאכלת</small> כבר את הבשר <small>הייתי מראה אותו]</small> לחכם, והיה רואה שיש בו מום, <strong>ושרי ניהליה</strong> <small>[</small>ו<small>מתיר לי]</small> לאוכלו. ומעירים: והוא <strong>כ</strong>דעת <strong>ר' יהודה</strong> (לעיל כח,א), שאפשר להתיר את בכור בעל מום גם לאחר שנשחט.
  וכן לגבי <strong>טבלים,</strong> יכול המוכר לטעון: אם לא היית אוכל אותם, <strong>הוה מתקיננא להו ואכלנא להו</strong> <small>[הייתי מתקן אותם,</small> מפריש מהם תרומות ומעשרות, <small>ואוכל אותם].</small> וכיוצא בזה לגבי <strong>יין נסך</strong> — אין מדובר שמכר לו יין נסך לבדו, אלא שמכר לו יין שנאסר <strong>על ידי תערובת</strong> יין נסך. <strong>ו</strong>אם לא היה שותה אותו הקונה, היתה לו תקנה ליהנות ממנו, <strong>כ</strong>דברי <strong>רבן שמעון בן גמליאל,</strong>
 <strong>דתנן</strong> <small>[ששנינו</small> במשנה<small>]:</small> <strong>יין נסך שנפל לבור</strong> — היין שבבור <strong>כולו אסור בהנאה. רבן שמעון בן גמליאל אומר: ימכר</strong> היין שבבור <strong>כולו לגוים, חוץ מדמי יין נסך שבו.</strong>
 
 <big>א משנה</big> <strong>על אלו מומין שוחטין את הבכור</strong> (בכור הבהמה הטהורה) מחוץ למקדש? ותחילה מביאים את רשימת המומים שבאוזן: <strong>נפגמה</strong> (חסרה מעט) <strong>אזנו מן החסחוס,</strong> מן החלק הקשה יותר של האוזן, <strong>אבל לא</strong> אם נפגמה מן <strong>העור</strong> בלבד. וכן <strong>נסדקה</strong> האוזן, <strong>אף על פי שלא חסרה.</strong> וכן אם <strong>ניקבה</strong> האוזן, וגודל הנקב הוא לפחות <strong>מלא כרשינה</strong> (מין קיטנית), <strong>או שיבשה</strong> האוזן. <strong>איזהו יבשה,</strong> שאמרו חכמים שהוא מום? <strong>כל שתנקב ואינה מוציאה טיפת דם. ר' יוסי בן המשולם אומר: יבשה</strong> היא זו <strong>שתהא נפרכת</strong> (מתפוררת) כשממשמשים בה.
 <big>ב גמרא</big> על רשימת המומים שבמשנה זו ובמשניות שלאחריה, שואלים: <strong>אמאי</strong> <small>[מדוע]</small> מותר לשחוט בגללם את הבכור ולאוכלו? הלא רק <strong>פסח ועור כתיב</strong> <small>[נאמר]</small> בענין זה — "וכי יהיה בו מום פסח או עור כל מום רע לא תזבחנו לה' אלהיך. בשעריך תאכלנו" וכו' (דברים טו, כא—כב)!
  ומשיבים:  <strong>כתיב נמי</strong> <small>[נאמר גם כן]</small> מתחילה <strong>"כי יהיה בו מום"</strong> (דברים טו, כא—כב), ומשמע — גם מומים אחרים. ומקשים: <strong>ואימא</strong> <small>[ואמור]</small> ונדרוש כך את הכתוב: <strong>"כי יהיה בו מום"</strong> — הרי זה <strong>כלל, "פסח או עור"</strong> — <strong>פרט,</strong> והרי לפי כללי מדרש ההלכה, <strong>כלל ופרט</strong> — <strong>אין בכלל אלא מה שבפרט; פסח ועור</strong> — <strong>אין</strong> <small>[כן],</small> <strong>מידי אחרינא</strong> <small>[דבר אחר]</small> — <strong>לא!</strong>
 ומשיבים: מה שנאמר בהמשך <strong>"כל מום רע"</strong> הרי בזה <strong>חזר וכלל,</strong> ונמצא שיש שם <strong>כלל ופרט וכלל</strong> (מום, פיסח ועיוור, מום), ולפי כללי מדרש ההלכה — <strong>אי אתה דן</strong> מן הכללים <strong>אלא</strong> לדבר שהוא <strong>כעין הפרט; מה הפרט מפורש</strong> פיסח ועיוור — הם <strong>מומין שבגלוי, ואינן חוזרין,</strong> אינם מתרפאים, <strong>אף כל</strong> שאר המומים — <strong>מומין שבגלוי ואינן חוזרין.</strong>
 ומקשים, <strong>ואימא</strong> <small>[ואמור]</small> כך: <strong>מה הפרט מפורש,</strong> פיסח ועיוור — הם <strong>מומין שבגלוי, ו</strong>בעל חיים <strong>בוטל ממלאכתו</strong> בגללם, <strong>ו</strong>מום זה <strong>אינו חוזר</strong> (מתרפא), <strong>אף כל</strong> שאר המומים — <strong>מומין שבגלוי, ובוטל ממלאכתו, ואינו חוזר.</strong> אבל מום שאין בו הגדרות אלו — אין שוחטים בגללו את הבכור! <strong>אלמה תנן</strong> <small>[ומפני מה שנינו]</small> במשנה: <strong>נפגמה אזנו מן החסחוס ולא מן העור?</strong> והרי אין זה מבטל אותו מעבודה!
  ומשיבים: מה שנאמר בפסוק זה  <strong>"כל מום רע",</strong> לשון <strong>ריבויא</strong> <small>[ריבוי]</small> <strong>הוא,</strong> לרבות כל מום, גם כשאינו כעין הפרט המפורש. ומקשים: <strong>אי הכי</strong> <small>[אם כך],</small> שיש פה ריבוי כולל, <strong>מומין שבסתר,</strong> שאינם גלויים, <strong>נמי</strong> <small>[גם כן]</small> ייחשבו כמומים לענין זה! <strong>אלמה תנן</strong> <small>[מפני מה שנינו]</small> ברשימת המומים ששוחטים עליהם: <strong>חוטין</strong> (חניכיים) <strong>החיצונות שנפגמו</strong> ונחסרו, ושנגממו (שיש בהן חתכים), <strong>ו</strong>החניכיים <strong>הפנימיות שנעקרו</strong> לגמרי;
## דף לז:
 ונדייק: <strong>נעקרו</strong> הפנימיות — <strong>אין</strong> <small>[כן]</small> שוחטים את הבכור, אבל אם <strong>נפגמו ונגממו</strong> — <strong>לא,</strong> מפני שהוא מום שבסתר! ומשיבים: אין מרבים מ"כל מום רע" מומים שבסתר, משום ש<strong>בעינא</strong> <small>[צריכים אנו]</small> שיהיה <strong>"מום רע",</strong> שנראה בגלוי, ויש בכך גנאי, <strong>ו</strong>כשהוא בסתר <strong>ליכא</strong> <small>[ואין כאן]</small> מום רע. ומקשים: <strong>אי הכי</strong> <small>[אם כך],</small> שכל המומים נתרבו מ"כל מום רע", חוץ ממומים שבסתר — <strong>מום עובר נמי</strong> <small>[גם כן]</small> יהיה מותר לשחוט בגללו את הבכור! <strong>אלמה תנן</strong> <small>[מדוע שנינו</small> במשנה<small>]:</small> נפגמה אזנו מן החסחוס, שוחטים על כך את הבכור, <strong>ולא</strong> אם נפגמה <strong>מן העור,</strong> מפני שהוא מום עובר?
  ומשיבים:  <strong>מום עובר</strong> אין למדים מריבוי הכתוב, משום ש<strong>סברא הוא: השתא</strong> <small>[עכשיו,</small> הרי<small>]</small> על מום עובר אפילו <strong>מיפרק לא פרקינן עלויה</strong> <small>[לפדות אין אנו פודים עליו]</small> את הקרבן, <strong>משחט שחטינן עלויה</strong> <small>[</small>וכי <small>שוחטים אותו עליו]</small> מחוץ למקדש בלא פדיון? ומניין שאין פודים בהמה בגלל מום עובר — <strong>דתניא</strong> <small>[ששנויה</small> ברייתא<small>],</small> נאמר בפרשת פדיון בהמה מיד ההקדש: <strong>"ואם כל בהמה טמאה אשר לא יקריבו ממנה קרבן לה' "</strong>(ויקרא כז, יא) — <strong>ב</strong>קרבנות טהורים <strong>בעלי מומין הכתוב מדבר.</strong>
 ודנים: <strong>אתה אומר בבעלי מומין שנפדו הכתוב מדבר? או אינו</strong> מדבר <strong>אלא בבהמה טמאה ממש,</strong> כמו חמור וסוס, שהקדישם. אבל בהמה טהורה, גם אם נפל בה מום, שמא לא ניתן להוציאה מיד ההקדש בפדיון! ומשיבים: <strong>כשהוא אומר</strong> בהמשך: <strong>"ואם בבהמה הטמאה"</strong> (ויקרא כז, כז) — <strong>הרי בהמה טמאה אמור, הא מה אני מקיים "אשר לא יקריבו ממנה"</strong> — <strong>הוי אומר: זה בעלי מומין שנפדו.</strong> ומכאן למדנו שהם נפדים.
 <strong>יכול יפדו</strong> קרבנות <strong>על מום עובר</strong> שנפל בהם? <strong>תלמוד לומר: "אשר לא יקריבו ממנה קרבן לה' "</strong>(ויקרא כז, יא) — <strong>מי שאינה קריבה כל עיקר</strong> היא הנפדית, <strong>יצתה זו,</strong> בעלת מום עובר, <strong>שאינה קריבה היום אלא למחר.</strong>
 <strong>איבעית אימא</strong> <small>[אם תרצה אמור]</small> הסבר אחר, מדוע מום עובר אינו בכלל ריבוי הכתוב "כל מום רע" ששוחטים בגללו את הבכור: <strong>אם כן,</strong> שגם על מום עובר שוחטים, <strong>פסח ועור</strong> שהזכיר הכתוב <strong>למה לי?</strong> די היה שיאמר הכתוב "כל מום רע"! אלא בא למעט מום עובר, שאינו כשני מומים אלה, שהם קבועים.
 <big>א</big> שנינו במשנה: אוזן הבכור ש<strong>נסדקה אף על פי שלא חסרה</strong> שוחטים עליה את הבכור מחוץ למקדש. ובענין זה <strong>תנו רבנן</strong> <small>[שנו חכמים]</small> בברייתא: גודל <strong>הסדק</strong> ששוחטים עליו — <strong>כל שהוא, הפגימה</strong> — <strong>בין</strong> שנעשתה <strong>בידי אדם, בין בידי שמים.</strong> ושואלים: האם <strong>מכלל</strong> הדברים אתה למד ש<strong>סדק בידי שמים לא</strong> נחשב למום? והרי גם זה מום הנראה לעין!
 <strong>אלא</strong> כך צריך לומר: הסדק כל שהוא, <strong>סדק ופגימה</strong> — <strong>בין בידי שמים בין בידי אדם.</strong> ועוד שנו חכמים באותה ברייתא: <strong>וכמה שיעור פגימה? כדי שתחגור</strong> (תתעכב) <strong>בה ציפורן,</strong> שכשאדם מעביר ציפורנו על האוזן הריהי נכנסת שם.
 <big>ב</big> שנינו במשנה כי אוזן הבכור ש<strong>נקבה מלא</strong> כרשינה — שוחטים על כך את הבכור. ובענין זה <strong>תנו רבנן</strong> <small>[שנו חכמים]</small> בברייתא: <strong>כמה נקיבת האוזן? מלא כרשינה. ר' יוסי בר' יהודה אומר: בכעדשה,</strong> שהיא קטנה מעט ממנה. <strong>ואיזו היא יבשה? שאם תינקב אינה מוציאה טיפת דם. ר' יוסי בן המשולם אומר: יבשה כדי שתהא נפרכת</strong> (מתפוררת).
 <strong>תנא</strong> <small>[שנה</small> החכם<small>]:</small> <strong>קרובין דבריהן להיות שוין</strong> למעשה. ושואלים: <strong>דבריהן דמאן</strong> <small>[של מי]</small> קרובים להיות שווים? <strong>אילימא</strong> <small>[אם תאמר]</small> דבריהם של <strong>תנא קמא</strong> <small>[התנא הראשון]</small> <strong>ור' יוסי בן המשולם</strong> בענין אוזן שיבשה, האם כשאינה מוציאה דם, או כשהיא נפרכת — <strong>טובא איכא</strong> <small>[הרבה יש</small> ביניהם<small>]!</small> <strong>אלא,</strong> הכוונה היא לדבריהם של <strong>תנא קמא</strong> <small>[התנא הראשון]</small> <strong>ור' יוסי בר' יהודה,</strong> שכן כרשינה ועדשה כמעט שוות בגודלן.
 ועל דבריו של ר' יוסי בר' יהודה שואלים: ניקבה <strong>כעדשה</strong> — <strong>אין</strong> <small>[כן],</small> הרי זה מום, <strong>בציר</strong> <small>[פחות]</small> <strong>מכעדשה</strong> — <strong>לא? ורמינהי</strong> <small>[ומשליכים,</small> מראים סתירה<small>]</small> ממה ששנינו בברייתא בענין עבד עברי שאינו רוצה לצאת לחפשי, ורוצעים את אזנו, כלומר, עושים בה נקב במרצע. נאמר: "ולקחת את ה<strong>מרצע</strong> ונתתה באזנו ובדלת" (דברים טו, יז) — <strong>אין לי אלא</strong> ב<strong>מרצע</strong> בלבד, <strong>מנין לרבות</strong> שאר דברים שיש להם חוד, <strong>הסול</strong> (עץ מחודד), <strong>והסירה</strong> (מין קוץ), <strong>והמחט, והמקדח, והמכתב</strong> (חרט, שכותבים בו)?
 <strong>תלמוד לומר: "ולקחת"</strong> (דברים טו, יז) — <strong>כל דבר שנלקח ביד,</strong> אלו <strong>דברי ר' יוסי בר' יהודה. רבי אומר,</strong> כך יש לדרוש את המלה <strong>"מרצע": מה מרצע מיוחד של מתכת</strong> — <strong>אף כל</strong> דבר שרוצעים בו יהא <strong>של מתכת,</strong> אבל לא סול וסירה.
 <strong>וקתני סיפא</strong> <small>[והוא שונה בסוף]</small> אותה ברייתא: <strong>אמר רבי, יודן ברבי</strong> (הגדול) <strong>היה דורש</strong> כך: <strong>כשהן רוצעין</strong> את אזנו של העבד — <strong>אין רוצעין אלא במילת,</strong> בחלק הרך, התחתון של האוזן.
 <strong>וחכמים אומרים:</strong> אין לומר כן, שהרי מקובל בידינו ש<strong>אין עבד עברי כהן נרצע, מפני ש</strong>הוא <strong>נעשה</strong> בכך <strong>בעל מום,</strong> ונפסל לעבודת המקדש. <strong>ואם תאמר במילת היו רוצעין, היאך עבד כהן נעשה בעל מום</strong> ברציעה? והרי נקב בחלק זה של האוזן חוזר ונרפא! <strong>הא</strong> <small>[הרי]</small> למדת מכאן ש<strong>אין רוצעין אלא בגובה של אוזן,</strong> כלומר, בסחוס, שהוא גבוה מן המילת. על כל פנים, למדנו מדברי ר' יוסי בר' יהודה כי נקב שנעשה על ידי מחט, נחשב למום, למרות שהוא בוודאי פחות מכעדשה!
 <strong>אמר רב חנא בר קטינא: לא קשיא</strong> <small>[אין</small> זה <small>קשה],</small> <strong>כאן</strong> שאמר ר' יוסי בר' יהודה בכעדשה — הרי זה שיעור כדי <strong>לשחוט</strong> על ידו את הבהמה מחוץ למקדש, <strong>כאן,</strong> שנקב כל שהוא נחשב למום — הרי זה כדי <strong>לפסול</strong> את הבהמה להקרבה, כפי שהוא פוסל את הכהן לעבודה.
 <big>ג</big> על שיעור הנקב באוזן הבכור, שלדעת חכמים הוא ככרשינה, שואלים: <strong>מאי</strong> <small>[מה</small> היא<small>]</small> <strong>כרשינה? אמר רב שרביא:</strong> היא הקרויה בארמית <strong>"הינדא".</strong>
 ובפרטי הלכה זו <strong>בעא מיניה</strong> <small>[שאל אותו]</small> <strong>רב הושעיא מרב הונא רבה</strong> <small>[הגדול]:</small> האם הכוונה היא ל<strong>כרשינה הנכנסת ויוצאה</strong> בנקב, והוא איפוא גדול מעט מן הכרשינה, <strong>או</strong> ל<strong>כרשינה העומדת</strong> בתוך החור, שהנקב הוא בדיוק ככרשינה? <strong>אמר לו: זו,</strong> הלכה מפורשת בענין זה <strong>לא שמעתי,</strong> אבל <strong>כיוצא בה שמעתי,</strong> שלשון "מלא (כרשינה)" משמעה, שתהא נכנסת ויוצאת.
 <strong>דתנן</strong> <small>[ששנינו</small> במשנה<small>]:</small> <strong>השדרה והגולגולת</strong> של מת <strong>שחסרו,</strong> אינן מטמאות טומאת אוהל. ושאלו במשנה: <strong>כמה חסרון בשדרה ולא יהא</strong> <strong>מטמא באהל? בית שמאי אומרים:</strong> אם היתה חסרה <strong>שתי חוליות, ובית הלל אומרים: חוליא אחת. ובגולגולת,</strong> כמה תהא חסירה ולא תטמא? <strong>בית שמאי אומרים:</strong> אם חסרה <strong>כמלא מקדח, ובית הלל אומרים:</strong> אם הוא גדול עד <strong>כדי ש</strong>אם <strong>ינטל</strong> חלק בגודל זה <strong>מן החי וימות.</strong>
 ומסופר, <strong>ויתיב</strong> <small>[ויושב</small> היה<small>]</small> <strong>רב חסדא וקמיבעיא ליה</strong> <small>[ונשאלה לו]</small> שאלה זו: <strong>כדי שינטל מן החי</strong> — <strong>וכמה?</strong> מהו השיעור? <strong>אמר ליה</strong> <small>[לו]</small> <strong>רב תחליפא בר אבודימי, הכי</strong> <small>[כך]</small> <strong>אמר שמואל: כ</strong>גודל מטבע הקרויה <strong>סלע.</strong>
 ומעירים: <strong>ואיתמר</strong> <small>[ונאמר]</small> שנחלקו אמוראים בשם מי אמר רב תחליפא דבר זה לרב חסדא, <strong>רב ספרא אמר: שמעתתא אמר ליה</strong> <small>[שמועה של</small> אמוראים <small>אמר לו],</small> כפי שנאמר כאן, בשם שמואל. <strong>ורב שמואל בר יהודה אמר: מתניתא אמר ליה</strong> <small>[ברייתא אמר לו],</small> שנאמר שם ששיעור זה הוא כסלע. <strong>וסימניך,</strong> שתזכור מה אמר כל אחד — הלשון המצויה בתלמוד <strong>"תני רב שמואל בר יהודה",</strong> ויש בכך רמז שלדברי רב שמואל בר יהודה השיב רב תחליפא לרב חסדא מתוך ברייתא, ולדעת רב ספרא — מתוך שמועה של שמואל.
 <strong>ואמר ליה</strong> <small>[לו]</small> רב חסדא לרב תחליפא: <strong>אם כן,</strong> ששיעור החסרון לדעת בית הלל הוא כסלע, <strong>עשיתה דברי בית שמאי ודברי בית הלל אחד,</strong> שהרי שיעור מקדח וסלע — שיעור אחד הם, וכפי <strong>דתנן</strong> <small>[ששנינו</small> במשנה<small>]:</small> <strong>מאור</strong> (חלון) <strong>שלא נעשה בידי אדם,</strong> אלא כגון שנפלה אבן מעצמה, <strong>שיעורו</strong> כדי להביא את טומאת המת מחדר לחדר, הוא <strong>מלא אגרוף גדול, וזהו אגרופו של בן אבטיח,</strong> שהיה ידוע כאיש גדול במיוחד. <strong>אמר ר' יוסי: וישנו</strong> שיעור האגרוף הזה, <strong>כראש גדול של אדם.</strong>
 אבל אם <strong>נעשה</strong> החלון <strong>בידי אדם, שיערוהו</strong> כמה יהא גדול ויביא את הטומאה — <strong>כמלא מקדח גדול של לשכה,</strong> שהיה מונח בלשכה שבמקדש, <strong>שהוא כ</strong>גודל המטבע <strong>פונדיון של האיטלקי, ו</strong>הוא <strong>כ</strong>שיעור <strong>סלע נירונית</strong> (של הקיסר נירון). <strong>וישנו,</strong> ושיעורו —
## דף לח.
 <strong>כמלא נקב של עול</strong> של בהמה. הרי ששיעור "כמלא מקדח" שאמרו בית שמאי לענין גולגולת שנפחתה, שווה בגודלו לסלע, שהוא השיעור לדעת בית הלל (לפי הפירוש שהביא רב תחליפא)! <strong>אישתיק</strong> <small>[שתק]</small> רב תחליפא, <strong>ואמר ליה</strong> <small>[לו]</small> <strong>רב חסדא: שמא</strong> לא כמלא מקדח לבדו אמרו בית שמאי, אלא כמלא <strong>מקדח וחיסומו שנינו,</strong> כלומר, נקב המאפשר הכנסה והוצאה של המקדח, והוא גדול יותר מסלע שאמרו בית הלל?
 <strong>ואמר ליה</strong> <small>[לו]</small> <strong>רב תחליפא: לא תימא</strong> <small>[אל תאמר]</small> בלשון <strong>שמא, אלא</strong> אמור: <strong>ודאי</strong> הכוונה היא ל<strong>מקדח וחיסומו.</strong> ו<strong>צריך</strong> אתה <strong>להתלות עליה,</strong> על הסבר זה <strong>כ</strong>על עדותו של <strong>חזקיה אבי עקש,</strong> שאין בה פקפוק. ומכאן יש ללמוד לדין משנתנו, כי כשם ש"מלא מקדח" משמעו נקב שמקדח יכול להיכנס ולצאת בו, כך "מלא כרשינה" שבמשנתנו משמעו — כרשינה נכנסת ויוצאת.
 <big>א</big> ומה היא אותה עדות של חזקיה אבי עקש? <strong>דתנן</strong> <small>[ששנינו],</small> <strong>זו עדות העיד חזקיה אבי עקש לפני רבן גמליאל ביבנה, שאמר משום</strong> (בשם) <strong>רבן גמליאל הזקן</strong> בענייני טומאת כלים: <strong>כל</strong> כלי <strong>שאין לו תוך</strong> (בית קיבול) <strong>בכלי חרס</strong> — <strong>אין לו אחורים</strong> <strong>לחליקה,</strong> אין חילוק, הבחנה, בין צדדיו השונים. שאין דינו כדין כלי חרס האמור בתורה, שמיטמא רק מתוכו, ולא מגבו. אלא אם <strong>נטמא תוכו,</strong> כלומר, הצד שמשתמשים בו — <strong>נטמא</strong> גם <strong>גבו,</strong> וכן אם <strong>נטמא גבו</strong> — <strong>נטמא תוכו.</strong>
 ותוהים על הלכה זו: הרי <strong>כלי חרס,</strong> בטומאה שנכנסה <strong>בתוכו תלה רחמנא</strong> <small>[תלתה התורה]</small> את הטומאה, שנאמר: "וכל כלי חרס אשר יפול מהם אל תוכו" (ויקרא יא, לג), ומשום כך רק אם <strong>אית ליה</strong> <small>[יש לו]</small> <strong>תוך</strong> (בית קיבול) — <strong>איטמי ליה</strong> <small>[נטמא לו]</small> הכלי, אבל אם <strong>לית ליה</strong> <small>[אין לו]</small> <strong>תוך</strong> — <strong>לא איטמי ליה</strong> <small>[אינו נטמא]</small> כלל!
 <strong>אמר רב יצחק בר אבין:</strong> אין מדובר כאן על כלי חרס, אלא על כלי שטף, כגון כלי עץ, שהם מקבלים טומאה גם אם אין להם בית קיבול. ולפי זה <strong>הכי קאמר</strong> <small>[כך הוא אומר],</small> כך יש להשלים את הדברים: <strong>כל שאין לו תוך</strong> (בית קיבול) <strong>בכלי חרס,</strong> שאינו נטמא כלל — <strong>כנגדו</strong> (במקביל לו) <strong>בכלי שטף,</strong> אם אין לו בית קיבול — <strong>אין לו אחורים לחליקה,</strong> אין חלוקה בין צדדיו השונים, אלא אם <strong>נטמא תוכו</strong> הצד שמשתמשים בו — <strong>נטמא</strong> גם <strong>גבו, נטמא גבו</strong> — <strong>נטמא תוכו.</strong>
 ושואלים: <strong>למה לי למיתלייה</strong> <small>[למה לו לתלות את</small> ההלכה <small>הזו]</small> <strong>בכלי חרס,</strong> אם דין זה אינו שייך בהם כלל? <strong>נימא</strong> <small>[שיאמר]</small> כך בפשטות: <strong>כל שאין לו תוך</strong> (בית קיבול) <strong>בכלי שטף</strong> — <strong>אין לו אחורים לחליקה!</strong>
 ומשיבים, <strong>הא קא משמע לן</strong> <small>[</small>דין <small>זה משמיע לנו]</small> בהשוואה זו: שכלי שטף ש<strong>יש לו תוך</strong> (בית קיבול) — <strong>הרי הוא ככלי חרס; מה כלי חרס,</strong> אם <strong>נטמא תוכו</strong> — <strong>נטמא גבו,</strong> אבל אם <strong>לא נטמא תוכו</strong> — <strong>לא נטמא גבו. אף כלי שטף,</strong> אם <strong>נטמא תוכו</strong> — <strong>נטמא גבו,</strong> אבל אם <strong>לא נטמא תוכו</strong> — <strong>לא נטמא גבו.</strong>
 ותמהים: <strong>בשלמא</strong> <small>[נניח]</small> <strong>כלי חרס, גלי ביה רחמנא</strong> <small>[גילתה בו התורה]</small> <strong>"תוכו",</strong> שהוא נטמא כשנפלה טומאה דווקא לתוכו, <strong>אלא כלי שטף, מי גלי ביה רחמנא</strong> <small>[האם גילתה בו התורה]</small> <strong>תוכו?</strong> ואם כן, גם אם נגעה בו הטומאה מגבו הריהו נטמא כולו!
  ומסבירים: אכן,  <strong>אי</strong> <small>[אם]</small> מדובר <strong>בטומאה דאורייתא</strong> <small>[מן התורה]</small> — <strong>הכי נמי</strong> <small>[כך גם כן</small> הדין<small>],</small> שכלי שטף נטמא גם מגבו. ואולם <strong>הכא במאי עסקינן</strong> <small>[כאן במה אנו עוסקים]?</small> <strong>בטומאת משקין,</strong> שמשקים שנגעו בטומאה ונטמאו, נגעו בכלי שטף וטימאוהו, וטומאה זו אינה אלא <strong>דרבנן</strong> <small>[</small>מדברי <small>סופרים]. והוא מה</small> <strong>דתנן</strong> <small>[ששנינו</small> במשנה<small>]:</small> <strong>כלי שנטמא אחוריו במשקין</strong> — רק <strong>אחוריו טמאין,</strong> ואילו <strong>תוכו, אגנו</strong> (הקפל שבשפתו), <strong>אזנו</strong> (ידית שלו שבצורת אוזן) <strong>וידיו</strong> (ידית ישרה שלו) — טהורין. 
   
 אבל אם <strong>נטמא תוכו</strong> — <strong>כולו טמא.</strong>
 ומסבירים את טעם הדבר: לפי <strong>דמדאורייתא</strong> <small>[שמן התורה]</small> <strong>אין אוכל מטמא כלי, ואין משקה מטמא כלי, ורבנן הוא דגזור</strong> <small>[וחכמים הם שגזרו]</small> שמשקה שנטמא יטמא כלים, <strong>משום</strong> חשש שמא יבואו אנשים להקל בדין <strong>משקה זב וזבה</strong> (כגון מי רגליהם ורוקם), שהם אב הטומאה, ומטמאים גם כלים.
 <strong>הלכך</strong> <small>[על כן],</small> <strong>שויוה רבנן</strong> <small>[עשו אותה חכמים],</small> את טומאת כלי שטף שנטמא מאחוריו במשקים, <strong>כטומאה</strong> של <strong>כלי חרס,</strong> שאם נטמא מגבו — לא נטמא תוכו, <strong>ולא שויוה רבנן</strong> <small>[עשו אותה חכמים]</small> <strong>כטומאה דאורייתא</strong> <small>[מן התורה]</small> <strong>דנפשיה</strong> <small>[של עצמו,</small> של כלי שטף<small>],</small> שאם נטמא מגבו, שכולו טמא.
  וטעם הדבר, כי <strong>עבדו רבנן היכירא</strong> <small>[עשו חכמים היכר]</small> בטומאה שמדבריהם, <strong>כי היכי דלא לישרוף עליה</strong> <small>[כדי שלא ישרפו עליה]</small> <strong>תרומה וקדשים</strong> שנגעו בכלי זה, שהרי מדין תורה טהורים הם ואסור לשורפם. ושואלים: <strong>אי הכי</strong> <small>[אם כך],</small> שבמקרה זה מדובר, כלי שטף ש<strong>אין לו תוך נמי</strong> <small>[גם כן],</small> מדוע העיד חזקיה אבי עקש, שאם נטמא גבו נטמא תוכו (הצד שמשתמשים בו)? <strong>ליעביד נמי היכירא</strong> <small>[שיעשו גם כן היכר],</small> ולא ייטמא תוכו, כדי שלא ישרפו על כך תרומה וקדשים!
  ומשיבים:  <strong>כיון דעבדו היכירא</strong> <small>[שעשו</small> חכמים <small>היכר]</small> <strong>ב</strong>טומאת משקים של כלי שטף ש<strong>יש לו תוך, ידיע</strong> <small>[ידוע]</small> ממילא כי גם טומאת משקים בכלי ש<strong>אין לו תוך</strong> — <strong>דרבנן</strong> <small>[מדברי סופרים]</small> היא, ולא יבואו לשרוף בגללה תרומה וקדשים.
  ושואלים:  <strong>ו</strong>כלי ש<strong>אין לו תוך בכלי שטף,</strong> האם <strong>דאורייתא בר קבולי</strong> <small>[מן התורה ראוי לקבלת]</small> <strong>טומאה הוא,</strong> עד שהוצרכו חכמים לגזור שייטמא מאחוריו במשקים טמאים? הלוא כדי שיהיה הכלי ראוי לקבלת טומאה, <strong>דומיא דשק בעינן</strong> <small>[בדומה לשק צריכים אנו]</small> שיהיה, <strong>מה שק</strong> שנזכר בענין זה (ויקרא יא, לב) הריהו <strong>מיטלטל</strong> כשהוא <strong>מלא וריקן</strong> — <strong>אף כל</strong> כלי צריך שיהא <strong>מיטלטל מלא וריקן</strong> כדי שיהיה ראוי לקבל טומאה, וכלי שאין לו תוך הרי אינו יכול להיות מלא!
  ומשיבים: מדובר כאן  <strong>בהנך דחזו</strong> <small>[באותם</small> כלים <small>שראויים]</small> <strong>למדרסות,</strong> שמשמשים לישיבה, והם נטמאים בטומאת זב וזבה, גם אם אין להם בית קיבול. ומקשים: <strong>אי הכי</strong> <small>[אם כך],</small> כלי <strong>חרס</strong> שאין לו תוך <strong>נמי</strong> <small>[גם כן]</small> — נגזור עליו שייטמא ממשקים טמאים, אם הוא ראוי למדרס! ומשיבים: <strong>אין</strong> כלל דין טומאת <strong>מדרס בכלי חרס.</strong>
 <big>ב</big> ושבים לקושיית רב חסדא בענין גולגולת שנפחתה, שלדעת בית שמאי אינה מטמאת באוהל אם נחסרה בשיעור מקדח. ואם נפרש כשמואל, שלדעת בית הלל, שיעורו של חסרון זה הוא כסלע, נמצא שאין מחלוקת בין בית שמאי לבית הלל, שהרי שנינו, בענין מאור (חלון) המביא את הטומאה, שמקדח שווה בגודלו לסלע. <strong>רב פפא אמר: מקדח גדול שנינו</strong> בענין מאור המביא את הטומאה, ודווקא הוא שווה בשיעורו לסלע.
  ו<strong>מכלל</strong> הדברים אתה למד ש<strong>מקדח סתם</strong> שהוזכר בדברי בית שמאי, לענין גולגולת שנפחתה — <strong>זוטרא נמי</strong> <small>[קטן]</small> <strong>מכסלע</strong> ששנו בית הלל. ומקשים: <strong>הניחא</strong> <small>[זה נוח]</small> <strong>ל</strong>דעת <strong>ר' מאיר</strong> בפירוש דעת בית שמאי, <strong>אלא לרבנן</strong> <small>[ל</small>דעת <small>חכמים]</small> <strong>מאי איכא למימר</strong> <small>[מה יש לומר]?</small>
 <strong>דתנן</strong> <small>[ששנינו</small> במשנה<small>]:</small> <strong>באיזה מקדח אמרו</strong> בית שמאי דעתם בענין גולגולת שנפחתה — <strong>ב</strong>מקדח <strong>קטן של רופאים,</strong> שמשתמשים בו לקדיחה של עצמות, אלו <strong>דברי ר' מאיר. וחכמים אומרים:</strong> מדובר <strong>ב</strong>מקדח <strong>גדול,</strong> כגון <strong>של לשכה</strong> שבמקדש. והרי לפי המשנה בענין מאור המביא את הטומאה, מקדח זה שיעורו כסלע!
  ועוד שואלים: <strong>ול</strong>שיטת <strong>ר' מאיר, מי ניחא</strong> <small>[האם נוח]</small> הדבר? והרי אם מקדח סתם, ששנו בית שמאי, קטן מסלע — <strong>הוה ליה</strong> <small>[הרי זה]</small> <strong>מקולי בית שמאי ומחומרי בית הלל,</strong> שאם נפחתה גולגולת בשיעור מקדח בלבד, בית שמאי מקילים ומטהרים מטומאת אוהל, ובית הלל מחמירים ומטמאים. <strong>ואנן</strong> <small>[ואנו]</small> כלל בידינו בענין זה: <strong>דתנן תנן</strong> <small>[</small>מה <small>ששנינו</small> במסכת עדיות שהוא מקולי בית שמאי, <small>שנינו],</small> <strong>דלא תנן לא תנן</strong> <small>[</small>ומה <small>שלא שנינו</small> שם <small>לא שנינו],</small> אלא בכל מקום בית שמאי מחמירים ובית הלל מקילים!
 <strong>אמר רב נחמן:</strong> דוקא לגבי <strong>סלע נירונית שנינו</strong> במשנה בענין מאור, שהוא <strong>כ</strong>שיעור <strong>מקדח גדול.</strong> ואילו <strong>סלע סתם,</strong> שהוא השיעור לדעת בית הלל, <strong>זוטרא</strong> <small>[קטן]</small> אפילו <strong>מ</strong>נקב של <strong>מקדח סתם.</strong> ונמצא שבית שמאי מחמירים יותר, אפילו לשיטת ר' מאיר.
 <big>ג משנה</big> על אלו מומים שבעין שוחטים את הבכור מחוץ למקדש: <strong>הריס</strong> (העפעף) <strong>של עין שניקב</strong> או <strong>שנפגם</strong> או <strong>שנסדק,</strong> וכן <strong>הרי</strong> שהיה <strong>ב</strong>תוך <strong>עינו דק,</strong> מעין כתם, וכן <strong>תבלול, חלזון, נחש, עצב. איזהו תבלול</strong> — מעין חוט <strong>לבן הפוסק בסירא,</strong> בעגול המקיף את השחור שבעין, <strong>ונכנס ב</strong>תוך ה<strong>שחור</strong> שבעין. אבל אם היה חוט <strong>שחור</strong> פוסק בסירא ו<strong>נכנס בלבן</strong> — <strong>אינו מום,</strong> שמום בלבן שבעין אינו נחשב למום.
## דף לח:
 <big>א גמרא</big> שנינו במשנה ברשימת המומים שבעין: הריס של עין שניקב שנפגם שנסדק. ושואלים: <strong>מאי</strong> <small>[מה פירוש]</small> <strong>הריס? אמר רב פפא: תורא ברא דעינא</strong> <small>[השורה,</small> המחיצה <small>החיצונה של העין],</small> כלומר, העפעף. ועוד שנינו במשנה: <strong>דק תבלול.</strong> ובענין דק, <strong>תנו רבנן</strong> <small>[שנו חכמים]:</small> <strong>דק,</strong> אם הוא <strong>משוקע</strong> בגוף העין — <strong>הרי זה מום,</strong> ואם <strong>צף</strong> מלמעלה — <strong>אינו מום.</strong>
 ושואלים: <strong>והתניא איפכא</strong> <small>[והרי שנויה</small> ברייתא <small>להיפך],</small> שמשוקע אינו מום וצף הריהו מום? ומשיבים: <strong>לא קשיא</strong> <small>[אין זה קשה],</small> <strong>הא</strong> <small>[זה]</small> <strong>בשחור, הא</strong> <small>[זה]</small> כשהיה <strong>בלבן.</strong> ועל כך תמהים, <strong>והא</strong> <small>[והרי]</small> שנינו: <strong>אין מומין בלבן! אלא</strong> גם כאן וגם כאן מדובר בשחור שבעין, <strong>הא</strong> <small>[זה]</small> עוסק <strong>בדוק לבן, הא</strong> <small>[זה]</small> עוסק <strong>בדוק שחור.</strong>
 והוא כפי שאמר ש<strong>אמר רבה בר בר חנה, סח</strong> (אמר) <strong>לי ר' יאשיה</strong> ש<strong>מן</strong> העיר <strong>אושא:</strong> אם היה <strong>דק שחור משוקע</strong> — <strong>הרי זה מום,</strong> אם היה <strong>צף</strong> — <strong>אינו מום. דק לבן משוקע</strong> — <strong>אינו מום, צף</strong> — <strong>הרי זה מום. וסימניך</strong> <small>[והסימן]</small> לדבר: <strong>ברקא,</strong> שהיא מחלה שבעין, שנראים בה כתמים לבנים צפים על גבי העין, והיא מום.
 <big>ב</big> שנינו במשנה ברשימת המומים שבעין: <strong>חלזון נחש ועצב. איבעיא להו</strong> <small>[נשאלה להם ללומדים]:</small> האם <strong>חלזון הוא נחש, או דלמא</strong> <small>[שמא]</small> שני מומים הם, וכוונת המשנה לומר: <strong>חלזון או נחש?</strong>
 ומשיבים: <strong>תא שמע</strong> <small>[בוא</small> ו<small>שמע],</small> ש<strong>אמר רבה בר בר חנה: סח לי ר' יוחנן בן אלעזר, זקן אחד היה בשכונתינו ור' שמעון בן יוסי לקוניא שמו, ומימי לא עברתי לפניו. פעם אחת עברתי לפניו, אמר לי, שב בני, שב</strong>ואלמדך דבר! <strong>חלזון זה</strong> שאתה רואה בעין הבכור — <strong>מום קבוע</strong> הוא <strong>לשחוט עליו, וזהו נחש שאמרו חכמים</strong> שהוא מום.
 <strong>ואף על פי שאמרו</strong> חכמים: <strong>אין אדם רואה מומין לעצמו,</strong> ולכן איני יכול להתיר בכור זה לעצמי, <strong>אבל</strong> הרב <strong>מורה הלכה לתלמידים, ותלמידים מורין לו</strong> על פי מה שלימדם, ומתירים לו. ולכן, לאחר שלימדתי אותך הלכה זו תוכל אתה להתיר את הבכור שבידי, שיש בו מום זה.
  ומקשים: וכיצד יכול היה ר' יוחנן בן אלעזר להתיר על פי דבריו?  <strong>והאמר</strong> <small>[והרי אמר]</small> <strong>ר' אבא</strong> שכך <strong>אמר רב הונא: כל תלמיד חכם שמורה הלכה ובא, אם קודם מעשה,</strong> קודם שהוצרכה לו הלכה זו, <strong>אמרה</strong> — <strong>שומעין לו, ואם לאו</strong> <small>[לא],</small> אלא אמרה בשעת מעשה — <strong>אין שומעין לו!</strong> ומשיבים: <strong>איהו נמי מורה ובא הוה מעיקרא</strong> <small>[הוא גם כן,</small> ר' יוסי בן לקוניא, <small>מורה ובא היה מתחילה]</small> הלכה זו, עוד קודם שבא לידי מעשה זה.
 <big>ג</big> שנינו במשנה: <strong>איזהו תבלול?</strong> חוט <strong>לבן הפוסק את הסירא</strong> (המפרידה בין הלבן והשחור שבעין) ונכנס בשחור. ומבררים: <strong>מתניתין מני</strong> <small>[משנתנו</small> כשיטת <small>מי היא]?</small> שיטת <strong>ר' יוסי היא, דתניא</strong> <small>[ששנויה</small> ברייתא<small>]:</small> חוט <strong>לבן</strong> היוצא מן הלבן שבעין <strong>ונכנס בשחור,</strong> וכן חוט <strong>שחור</strong> היוצא מן השחור שבעין <strong>ונכנס בלבן</strong> — <strong>הרי זה מום,</strong> אלו <strong>דברי ר' מאיר. ר' יוסי אומר: לבן ונכנס בשחור</strong> — <strong>הרי זה מום, שחור ונכנס בלבן</strong> — <strong>אינו מום, שאין מומין בלבן.</strong>
 <strong>אמר רב: מאי טעמא</strong> <small>[מה הטעם]</small> של <strong>ר' יוסי?</strong> איזה מקור בכתוב יש לדבריו? <strong>דכתיב</strong> <small>[שנאמר]:</small> <strong>"יצא מחלב עינימו"</strong> (תהלים עג, ז), כלומר, יצא הרשע לתרבות רעה מרוב חלב (שומן) שבעינו, והוא בלבן שבעין. הרי שהלבן <strong>תרבא דעינא</strong> <small>[חלב העין]</small> — <strong>איקרי</strong> <small>[נקרא],</small> אבל <strong>"עינימו"</strong> (עינו) <strong>סתמא</strong> <small>[סתם]</small> — <strong>לא איקרי</strong> <small>[אינו נקרא],</small> ואין תבלול נחשב מום אלא בעין עצמה, שנאמר: "תבלול בעינו" (ויקרא כא, כ). ושואלים: <strong>ור' מאיר מאי טעמיה</strong> <small>[מה טעמו]?</small> ומשיבים: לדעתו, <strong>מה</strong> הוא <strong>לשון תבלול? דבר המבלבל את העינים,</strong> העובר בין הלבן והשחור שבעין, בכל דרך.
 <big>ד משנה</big> המשנה ממשיכה ברשימת המומים שבעין, ששוחטים עליהם את הבכור: <strong>חורוור</strong> (שנראות בעין כעין טיפות לבנות) שהוא קבוע, <strong>והמים</strong> שיורדים בעיניו <strong>הקבועין. איזהו חורוור הקבוע?</strong> כיצד יודעים שהוא קבוע? <strong>כל ששהה שמונים יום</strong> ולא נרפא. <strong>ר' חנניא בן אנטיגנוס אמר: בודקין אותו שלש פעמים בתוך שמונים יום,</strong> ורק אם נמצא החורוור בכל אותן פעמים — הרי זה קבוע. ואלו הן מים הקבועין, כלומר, כיצד יודעים אם הם קבועים או עוברים?
  אם <strong>אכל,</strong> האכילוהו לרפואה, מספוא <strong>לח ו</strong>מספוא <strong>יבש של</strong> שדה המושקה ב<strong>גשמים</strong> בלבד, או שאכל <strong>לח ויבש של שלחים</strong> (שדה הצריכה השקייה), <strong>או</strong> אפילו לא אכל לח ויבש ביחד, אלא <strong>אכל היבש ואחר כך הלח,</strong> ולא נרפא — כל זה <strong>אינו מום</strong> קבוע בוודאות, <strong>עד שיאכל הלח ואחר כך</strong> יאכל <strong>היבש,</strong> שהיא הדרך הבדוקה לרפואת המים שבעין, ואם בכל זאת ישארו בו המים — הרי אלו מים קבועים.
 <big>ה גמרא</big> ומבררים: <strong>מתניתין מני</strong> <small>[משנתנו</small> כשיטת <small>מי היא]?</small> שיטת <strong>ר' יהודה היא. דתניא</strong> <small>[ששנויה</small> ברייתא<small>],</small> <strong>חורוור קבוע</strong> — <strong>ארבעים יום, ומים הקבועים</strong> — <strong>שמונים יום,</strong> אלו <strong>דברי ר' מאיר. ור' יהודה אומר: חורוור</strong> — <strong>שמונים יום.</strong>
 <strong>ואלו הן מים הקבועים</strong> לשיטת ר' יהודה: אם <strong>אכל לח ויבש של בית השלחין, או שאכל יבש ואחר כך אכל הלח</strong> ולא נרפא — <strong>אין</strong> זה <strong>מום</strong> קבוע בוודאות, <strong>עד שיאכל יבש אחר הלח. ו</strong>זמן ההאכלה של הלח והיבש <strong>ישנו</strong> (נמשך) <strong>שלשה חדשים.</strong> ושואלים: וכיצד אתה אומר שמשנתנו כשיטת ר' יהודה?
 <strong>והא תרוייהו תננהי</strong> <small>[והרי שניהם שנינו</small> במשנתנו<small>]:</small> <strong>אכל לח ויבש של גשמים, לח ויבש של בית השלחין,</strong> ולא נרפא — אין זה מום. ואילו ר' יהודה הזכיר רק לח ויבש של שלחים, ומדבריו משמע כי אם אכל לח ויבש של גשמים, ולא נרפא — הרי זה מום!
  ומשיבים:  <strong>חסורי מיחסרא והכי קתני</strong> <small>[חסרה</small> המשנה <small>וכך</small> צריך <small>לשנותה],</small> לפי דברי ר' יהודה שבברייתא: <strong>אכל לח ויבש של גשמים</strong> ולא נרפא — <strong>הרי זה מום,</strong> לח ויבש של <strong>בית השלחין</strong> — <strong>אינו מום. ו</strong>של <strong>הגשמים נמי</strong> <small>[גם כן],</small> אם <strong>אכל יבש ואחר כך אכל לח</strong> — <strong>אינו מום, עד שיאכל יבש אחר הלח.</strong>
 ועל מה ששנינו בברייתא: <strong>וישנו</strong> תהליך זה של האכלה <strong>שלשה חדשים,</strong> מקשים: <strong>איני</strong> <small>[כן הוא]?</small> <strong>והתניא</strong> <small>[והרי שנויה ברייתא],</small> <strong>והא</strong> <small>[והרי]</small> <strong>רב אידי בר אבין אמר רב יצחק בר אשיאן: אדר וניסן</strong> — הרי זה <strong>לח</strong> ששנינו במשנתנו, כשהצמחיה עדיין לחה, <strong>אלול ותשרי</strong> — <strong>יבש,</strong> שהוא בסוף הקיץ. הרי כאן ארבעה חדשים! ומשיבים: <strong>אימא</strong> <small>[אמור]</small> כך: <strong>אדר וחצי ניסן</strong> — <strong>לח, אלול וחצי תשרי</strong> — הרי זה <strong>יבש,</strong> וביחד שלושה חדשים.
 <big>ו</big> ועוד על מה ששנינו שצריך להאכיל לח ואחר כך יבש, <strong>איבעיא להו</strong> <small>[נשאלה להם</small> שאלה <small>ללומדים]:</small> האם צריך להאכיל אותו <strong>לח בזמן לח,</strong> בסוף עונת הגשמים, <strong>ויבש בזמן היבש,</strong> בסוף הקיץ, <strong>או דלמא</strong> <small>[שמא]:</small> שמאכילים <strong>לח ו</strong>אחר כך <strong>יבש</strong> (שנותר מן הקיץ הקודם) <strong>בזמן הלח?</strong>
 ומשיבים: <strong>תא שמע</strong> <small>[בוא</small> ו<small>שמע]</small> ראיה ממה ש<strong>אמר רב אידי בר אבין אמר רב יצחק בר אשיאן: אדר וניסן</strong> — <strong>לח, אלול ותשרי</strong> — <strong>יבש.</strong> וכאן משמע שמאכילים אותו בכל זמן לפי העשב המצוי אז. ודוחים: מכאן אין ראיה לזמן בו מאכילים אותו, <strong>דלמא פירי</strong> <small>[שמא פירות]</small> של <strong>אלול ותשרי מאכילנא ליה</strong> <small>[מאכילים אותו]</small> <strong>באדר וניסן.</strong>
 <big>ז</big> ועוד שואלים: <strong>וכמה מאכילין אותו</strong> את הבכור, מאותו עשב? <strong>אמר ר' יוחנן משום ר' פנחס בן ערובא:</strong> מאכילים אותו <strong>כ</strong>שיעור <strong>גרוגרת</strong> (פרי התמר). <strong>אמר רבא, בעי במערבא</strong> <small>[שאלו בארץ ישראל]:</small> האם הכוונה היא שמאכילים אותו <strong>כגרוגרות בסעודה ראשונה</strong> בכל יום,
## דף לט.
 <strong>או דלמא</strong> <small>[שמא]</small> כגרוגרת <strong>בכל סעודה וסעודה?</strong> ומוסיפים: <strong>אם תימצי</strong> <small>[תמצא]</small> <strong>לומר</strong> שמאכילים אותו רק <strong>בסעודה ראשונה,</strong> האם <strong>קודם אכילה או לאחר אכילה?</strong> ומפרטים: <strong>קודם אכילה</strong> — <strong>ודאי מעלי ליה כסמא</strong> <small>[מועיל לו כסם,</small> כתרופה<small>],</small> שאנשים נוטלים קודם שאוכלים, אבל <strong>לאחר אכילה מאי</strong> <small>[מה],</small> האם מועיל הדבר לבודקו? ועוד שואלים: האם מאכילים אותה לרפואה <strong>קודם שתיה או לאחר שתיה? ו</strong>מפרטים: <strong>קודם שתיה</strong> — <strong>ודאי מעלי ליה כשערי</strong> <small>[מועיל לו, כשעורים],</small> שהם יפים למאכל בהמה קודם שתיה. אבל <strong>לאחר שתיה מאי</strong> <small>[מה],</small> האם מועיל הדבר?
  ועוד שואלים: האם נותנים לו עשבים אלו כשהוא <strong>קשור או מותר?</strong> ומפרטים: כשהוא <strong>מותר</strong> — <strong>ודאי מעלי ליה</strong> <small>[מועיל לו],</small> שהוא רגוע יותר, אבל כשהוא <strong>קשור מאי</strong> <small>[מה],</small> האם מועיל הדבר? ועוד: האם מאכילים אותו עשבים אלו כשהוא <strong>לבדו, או עם חבירו,</strong> עם בהמה נוספת? ומפרטים: כשהוא <strong>עם חבירו</strong> — <strong>ודאי מעלי ליה</strong> <small>[מועיל לו],</small> שהוא חש בנוח, אבל כשהוא <strong>לבדו מאי</strong> <small>[מה]?</small>
 ועוד: האם מאכילים אותו <strong>בעיר ובשדה?</strong> ומפרטים: <strong>בשדה</strong> — <strong>ודאי מעלי ליה</strong> <small>[מועיל לו],</small> שהוא רגוע יותר, <strong>בעיר מאי</strong> <small>[מה]?</small> <strong>בעי</strong> <small>[שאל]</small> <strong>רב אשי</strong> עוד: <strong>אם תימצי</strong> <small>[תמצא]</small> <strong>לומר</strong> שדוקא כשהוא <strong>בשדה</strong> מועיל לו הדבר, ולא בעיר, <strong>גינה הסמוכה לעיר מאי</strong> <small>[מה</small> דינה<small>]?</small> כל השאלות הללו לא נפתרו, ונשארו ב<strong>תיקו</strong> <small>[תעמוד]</small> הבעיה במקומה.
 <big>א</big> שנינו במשנה, בעניין חורוור הקבוע: <strong>ר' חנניא בן אנטיגנוס אמר:</strong> בודקים אותו שלוש פעמים בשמונים יום. על כך <strong>אמר רב נחמן בר יצחק: ובלבד שיהו משולשים,</strong> כלומר, שיהא מרווחי זמן קבועים בין הבדיקות.
 <big>ב</big> ובענין ששנינו במשנתנו, שהמים הקבועים נבדקים על ידי אכילה של לח ויבש במשך שלושה חדשים, <strong>בעי מיניה</strong> <small>[שאל אותו]</small> <strong>פנחס אחוה</strong> <small>[אחיו]</small> של <strong>מר שמואל משמואל: אכל</strong> כסדר הראוי <strong>ולא איתסי</strong> <small>[התרפא],</small> והריהו איפוא בעל מום קבוע, האם <strong>למפרע הוי</strong> <small>[הריהו]</small> <strong>מומא,</strong> מהיום שנתגלו בו המים, <strong>או מיכן ולהבא הוי</strong> <small>[הריהו]</small> <strong>מומא?</strong>
 ושואלים: <strong>למאי נפקא מינה</strong> <small>[מה יוצא מכאן],</small> מה ההבדל בין זה לזה? ומשיבים: לענין <strong>למימעל</strong> <small>[למעול,</small> לעבור על איסור מעילה<small>]</small> <strong>ב</strong>דמי <strong>פדיונו,</strong> אם פדה בהמה זו קודם שעברו שלושה חדשי הבדיקה, והוא או אדם אחר נהנה בינתיים מן הדמים שניתנו להקדש בפדיונה. <strong>אי אמרת</strong> <small>[אם אתה אומר]</small> <strong>למפרע הוי מומא</strong> <small>[הריהו מום]</small> — הרי <strong>מעיל</strong> <small>[מועל],</small> מפני שהפדיון חל, והדמים עברו לרשות ההקדש.
 <strong>ואי</strong> <small>[ואם]</small> רק <strong>מיכן ולהבא הוי מומא</strong> <small>[הרי זה מום]</small> — הנהנה מן הדמים קודם שנתברר הדבר <strong>לא מעיל</strong> <small>[אינו מועל],</small> משום שלא ניתן לפדות בהמה תמימה מיד ההקדש, והדמים נשארו חולין. ואם כן, <strong>מאי</strong> <small>[מה</small> הדין<small>]?</small> <strong>קרי</strong> <small>[קרא]</small> <strong>שמואל עליה</strong> <small>[עליו]</small> על אחיו: <strong>"פסחים בזזו בז"</strong> (ישעיהו לג, כג), כלומר, אדם כמוהו, שאינו גדול בתורה, מצליח לשאול שאלה שאין אני יכול למצוא לה תשובה.
 <big>ג משנה</big> ועוד מומים ששוחטים עליהם את הבכור מחוץ למקדש: <strong>חוטמו שניקב ושנפגם ושנסדק. שפמו</strong> (שפתו) שניקבה שנפגמה שנסדקה. <big>ד גמרא</big> בענין חוטמו שניקב, <strong>תנו</strong>
 <strong>רבנן</strong> <small>[שנו חכמים]:</small> <strong>ניקבו חוטמין</strong> (נחירים) <strong>זה לתוך זה,</strong> אם היה הנקב <strong>מבחוץ,</strong> במקום גלוי — <strong>הרי זה מום, מבפנים</strong> — <strong>אינו מום.</strong> ועל מה ששנינו: <strong>שפתו שניקבה ושנפגמה ושנסדקה, אמר רב פפא:</strong> הכוונה היא ל<strong>תורא ברא דשיפתיה</strong> <small>[השורה החיצונה,</small> החלק הקדמי, הבולט, <small>של שפתו].</small>
 <big>ה משנה</big> ועוד מומים ששוחטים עליהם את הבכור מחוץ למקדש: <strong>חוטין</strong> (החניכיים) <strong>החיצוכנות שנפגמו,</strong> שנחסרו, או <strong>שנגממו,</strong> נעשו בהם חתכים. וכן <strong>הפנימים שנעקרו</strong> לגמרי. <strong>ר' חנינא בן אנטיגנוס אומר: אין בודקין מן התיומת</strong> (מקום השיניים התאומות, הכפולות), שבחלק האחורי של הלסת, <strong>ולפנים,</strong> מפני שגם אם נעקרו לגמרי — אין שוחטים על כך, לפי שהוא נחשב מום שבסתר. <strong>ואף לא</strong> בודקים <strong>את</strong> מקום <strong>התיומת</strong> עצמה.
 <big>ו גמרא</big> בענין ששנינו במשנתנו, <strong>תנו רבנן</strong> <small>[שנו חכמים]:</small> <strong>התיומת, איזהו תיומת? מן התיומת ולפנים, ותיומת עצמה</strong> דינה <strong>כלפנים,</strong> שהוא נחשב מום שבסתר, ואין שוחטים עליו. <strong>ר' יהושע בן קפוצאי אומר: אין שוחטין אלא על החיצונות בלבד. ר' חנינא בן אנטיגנוס אומר: אין משגיחין על התיומת כל עיקר.</strong>
 ושואלים: <strong>מאי קאמר</strong> <small>[מה אומר]</small> החכם בברייתא זו, שהוא שואל "איזהו תיומת", ואינו משיב על כך? <strong>ותו</strong> <small>[ועוד],</small> דברי <strong>ר' יהושע בן קפוצאי היינו</strong> <small>[הרי הוא]</small> מה שאומר <strong>תנא קמא</strong> <small>[התנא הראשון],</small> שלשניהם התיומת נחשבת מום שבסתר!
  ומשיבים:  <strong>חסורי מיחסרא והכי קתני</strong> <small>[חסרה</small> הברייתא <small>וכך יש לשנות</small> אותה<small>]:</small> <strong>איזהו</strong> החוטין (החניכיים) <strong>הפנימית,</strong> שאם אירע בהם מום אין שוחטים על כך את הבכור? <strong>מן</strong> מקום <strong>התיומת ולפנים, ותיומת עצמה</strong> דינה <strong>כלפנים. במה דברים אמורים</strong> שאין שוחטים? במקרה <strong>שנפגמו ושנגממו</strong> החניכיים הפנימיות. <strong>אבל</strong> אם <strong>נעקרו</strong> — <strong>שוחטין</strong> עליהם.
 <strong>ר' יהושע בן קפוצאי אומר: אין שוחטין אלא על</strong> החניכיים <strong>החיצונות</strong> בלבד, <strong>אבל פנימיות שנעקרו</strong> — <strong>מישחט עלייהו לא שחטינן</strong> <small>[לשחוט עליהם אין אנו שוחטים],</small> <strong>אבל אפסולי מיפסל</strong> <small>[להיפסל</small> לקרבן הוא <small>נפסל].</small> <strong>ר' חנינא בן אנטיגנוס אומר: אין משגיחין על התיומת כל עיקר, ואפילו איפסולי לא איפסיל</strong> <small>[להיפסל</small> לקרבן <small>אינו נפסל].</small>
 <big>ז</big> <strong>בעי</strong> <small>[שאל]</small> <strong>רב אחדבוי בר אמי:</strong> האם <strong>יש</strong> דין <strong>מחוסר אבר מבפנים,</strong> כשחסר איבר פנימי בבהמה, האם נחשב הדבר למום, <strong>או אין</strong> דין <strong>מחוסר אבר מבפנים?</strong> ושואלים: <strong>למאי</strong> <small>[למה,</small> לאיזה ענין<small>]</small> נשאלה השאלה? <strong>אי</strong> <small>[אם]</small> <strong>ל</strong>ענין <strong>בכור,</strong> שמותר לשוחטו מחוץ למקדש על כך — <strong>"פסח או עור"</strong> (דברים טו, כא) <strong>כתיב</strong> <small>[נאמר],</small> ומשמע — דוקא מומים שבגלוי.
  וכן <strong>אי</strong> <small>[אם]</small> <strong>ל</strong>שאר <strong>קדשים,</strong> שהם פסולים להקרבה, ופודים אותם — הרי <strong>"עורת או שבור"</strong> (ויקרא כב, כב) <strong>כתיב</strong> <small>[נאמר],</small> שהם מומים גלויים! ומשיבים: <strong>לאישחוטי ולאיפרוקי</strong> <small>[לשחוט</small> את הבכור, <small>ולפדות</small> שאר קדשים<small>]</small> על כך, <strong>לא איבעיא לן</strong> <small>[נשאלה לנו]</small> השאלה, ואין זה נחשב כמום. <strong>כי מיבעיא לן</strong> <small>[כאשר נשאלה לנו]</small> השאלה, הרי זה <strong>לאיפסולי</strong> <small>[לפסול]</small> מהקרבה, <strong>מאי</strong> <small>[מה]</small> הדין?
  מצד אחד, <strong>"תמים יהיה לרצון"</strong> (ויקרא כב, כא) <strong>אמר רחמנא</strong> <small>[אמרה התורה]</small> ומכאן נלמד: <strong>תמים</strong> (שלם) — <strong>אין</strong> <small>[כן],</small> וכל שיש בו <strong>חסרון,</strong> אפילו פנימי — <strong>לא</strong> יהיה לרצון, כלומר, אינו מתקבל כקרבן. <strong>או דלמא</strong> <small>[שמא]</small> יש ללמוד על מה שנאמר: <strong>"תמים יהיה (לרבות) [לרצון]"</strong>ממה שנאמר מיד אחר כך: <strong>"כל מום לא יהיה בו". מה מום</strong> הוא דווקא זה ש<strong>מאבראי</strong> <small>[מבחוץ],</small> וכפי שהכתוב הולך ומפרט בפסוק שאחר כך: "עורת או שבור", <strong>אף חסרון</strong> נחשב רק כאשר הוא <strong>מאבראי</strong> <small>[מבחוץ]!</small>
 ומציעים: <strong>תא שמע</strong> <small>[בוא</small> ו<small>שמע]</small> שנחלקו חכמים בדבר זה. שהרי מצד אחד שנינו בברייתא: מה שנאמר בענין הקטרת אימורי השלמים <strong>"ואת שתי הכליות"</strong> (ויקרא ג, ד), יש ללמוד מכאן שאין מקריבים אלא בעל שתי כליות, <strong>ולא בעל כוליא אחת, ולא בעל שלש כוליות. ו</strong>מצד שני, <strong>תניא אידך</strong> <small>[שנויה</small> ברייתא <small>אחרת]:</small> נאמר "ואת שתי הכליות... יסירנה" (ויקרא ג, ד) — <strong>לרבות בעל כוליא אחת,</strong> שמקריבים אותו, שהרי נאמר הדבר בלשון יחיד. הרי שנחלקו התנאים האם בהמה שחסרה לה כליה פסולה לקרבן.
 <strong>סברוה</strong> <small>[סברו,</small> הבינו הלומדים<small>]</small> מתחילה כי <strong>דכולי עלמא</strong> <small>[לדעת הכל]</small> <strong>אין בריה</strong> (בריאה) של בהמה <strong>ב</strong>כליה <strong>אחת,</strong> ואם נמצאה בה רק אחת, הרי זה משום <strong>דהא מיחסר חסר</strong> <small>[ש</small>קרבן <small>זה נחסרה לו</small> כליה<small>]</small> לאחר שנולד. ואם כן, <strong>לימא בהא קמיפלגי</strong> <small>[</small>האם <small>נאמר שב</small>שאלה <small>זו הם חלוקים]:</small> <strong>דמר סבר</strong> <small>[שחכם זה,</small> בברייתא הראשונה, <small>סבור]:</small> <strong>חסרון מבפנים שמיה</strong> <small>[שמו,</small> נחשב<small>]</small> <strong>חסרון,</strong> ולכן בעל כליה אחת פסול להקרבה, <strong>ומר סבר</strong> <small>[וחכם זה,</small> בברייתא האחרת, <small>סבור]:</small> <strong>חסרון מבפנים לא שמיה</strong> <small>[אין שמו]</small> <strong>חסרון,</strong> ולכן הוא כשר?
 <strong>אמר רב חייא בר יוסף:</strong> אין כאן כלל מחלוקת, אלא <strong>דכולי עלמא</strong> <small>[לדעת הכל]</small> <strong>יש בריה</strong> של בהמה <strong>ב</strong>כליה <strong>אחת, וחסרון מבפנים שמיה</strong> <small>[שמו]</small> <strong>חסרון,</strong> שפוסל את הבהמה. <strong>ולא קשיא</strong> <small>[קשה]</small> הסתירה שבין הברייתות; <strong>כאן,</strong> שהבהמה פסולה — <strong>כשנבראה בשתים וחסרו</strong> אחת, <strong>כאן,</strong> שהיא כשרה — <strong>כשנבראה באחת מעיקרא</strong> <small>[מתחילה],</small> ואינה נפסלת, שהרי לא נחסרה.
  ומקשים: כיצד ניתן לפרש את הברייתא הראשונה כשהיו שתי כליות ואחר כך נחסרה אחת?  <strong>והא דומיא דשלש קתני</strong> <small>[והרי</small> בדומה לבעל <small>שלוש</small> כליות, שנפסל אף הוא באותה ברייתא, <small>הוא שונה],</small> <strong>מה שלש</strong> הרי זה <strong>מעיקרא</strong> <small>[מתחילה],</small> שבוודאי כך נוצרה הבהמה, שאין בהמה מגדלת איברים חדשים, <strong>אף</strong> בעל כליה <strong>אחת</strong> — כוונתו שהיתה כך <strong>מעיקרא</strong> <small>[מתחילה]!</small>
 <strong>אלא,</strong> אף שקיימת מחלוקת בין שתי הברייתות מה דינו של בעל כליה אחת, עדיין יש לומר כי לדעת הכל חסרון מפנים הריהו חסרון. ומה שנחלקו <strong>הכא</strong> <small>[כאן]</small> שני התנאים — <strong>ב</strong>שאלה האם <strong>יש בריה</strong> של בעלת כליה אחת <strong>מעיקרא</strong> <small>[מתחילה]</small> <strong>קמיפלגי</strong> <small>[חלוקים</small> הם<small>],</small> <strong>מר סבר</strong> <small>[חכם זה,</small> שבברייתא השניה, <small>סבור]:</small> <strong>יש בריה ב</strong>כליה <strong>אחת,</strong> ויש להניח כי בהמה זו שלפנינו נבראה כך, ולא נחסרה. <strong>ומר סבר</strong> <small>[וחכם זה,</small> שבברייתא הראשונה, <small>סבור]:</small> <strong>אין בריה ב</strong>כליה <strong>אחת,</strong> אלא ודאי נחסרה, ולכן הקרבן פסול.
 <strong>ור' יוחנן אמר: דכולי עלמא</strong> <small>[לדעת הכל]</small> <strong>אין בריה ב</strong>כליה <strong>אחת, וחסרו‍ן מבפנים שמיה</strong> <small>[שמו]</small> <strong>חסרון. ולא קשיא</strong> <small>[קשה]</small> הסתירה בין שתי הברייתות; <strong>כאן,</strong> שהיא פסולה — <strong>שחסרה</strong> כליה <strong>קודם שחיטה,</strong> ו<strong>כאן,</strong> שהיא כשרה — <strong>שחסרה</strong> כליה <strong>לאחר שחיטה.</strong> ושואלים: <strong>ו</strong>כשחסר קרבן <strong>לאחר שחיטה, קודם קבלה</strong> של דמו בכלי (כדי לזורקו על המזבח), <strong>מי שרי</strong> <small>[האם מותר]</small> להקריב את הקרבן?
## דף לט:
 <strong>והאמר</strong> <small>[והרי אמר]</small> <strong>ר' זירא אמר רב: הצורם</strong> (חותך, פוגם) <strong>אזן הפר</strong> לאחר שנשחט לקרבן, <strong>ואחר כך קיבל</strong> הכהן <strong>דמו</strong> — <strong>פסול</strong> הדם לזריקה, <strong>שנאמר</strong> בקבלת הדם: <strong>"ולקח מדם הפר"</strong> (ויקרא ד, ה) — <strong>הפר שהיה כבר,</strong> כמו שהיה בחייו, ולא שחסר! <strong>אלא</strong> יש לתקן ולומר: <strong>כאן</strong> שפסול — <strong>שחסרה</strong> כליה <strong>קודם קבלה</strong> של דמו בכלי, <strong>כאן</strong> — <strong>שחסרה לאחר קבלה.</strong>
 ושואלים: <strong>ו</strong>כשחסרה <strong>לאחר קבלה, קודם זריקה</strong> של דמו על המזבח, <strong>מי שרי</strong> <small>[האם מותר]?</small> <strong>והתניא</strong> <small>[והרי שנויה</small> ברייתא<small>]:</small> נאמר לגבי קרבן הפסח <strong>"שה תמים זכר בן שנה יהיה לכם"</strong> (שמות יב, ה), מלמד <strong>שיהא תמים בן שנה</strong> (בן שנתו הראשונה) <strong>בשעת שחיטה.</strong>
 <strong>ומנין</strong> שצריך להיות כן גם <strong>ב</strong>שעת <strong>קבלה</strong> של הדם בכלי, <strong>ו</strong>בשעת <strong>הולכה</strong> של הדם למזבח, <strong>ו</strong>בשעת <strong>הזייה</strong> (זריקה)? <strong>תלמוד לומר: "יהיה"</strong> (שמות יב, ה) — <strong>שיהו כל הויותיו,</strong> כל הנעשה בו, כשהוא <strong>תם ובן שנה.</strong> הרי שהקרבן צריך להיות בשלמותו גם בשעת זריקת הדם!
  ומשיבים:  <strong>תרגמא</strong> <small>[תרגם,</small> הסבר, דרשה <small>זו],</small> רק לענין שיהיה <strong>בן שנה</strong> בשעת זריקה, ולא לענין שיהיה תם. ומעירים: <strong>הכי נמי מסתברא</strong> <small>[כך גם כן מסתבר]</small> כפירוש זה, <strong>דתניא</strong> <small>[ש</small>הרי <small>שנויה</small> ברייתא<small>],</small> <strong>ר' יהושע אומר: כל הזבחים שבתורה ש</strong>נשחטו ונתקבל דמם בכלי, ו<strong>נשתייר מהן</strong> אפילו רק <strong>כזית בשר</strong> (לאכילה) <strong>או כזית חלב</strong> (להקטירו על המזבח) — <strong>זורק את הדם, שמע מינה</strong> <small>[למד מכאן]</small> שאפילו חסרון גדול אינו פוסל אחרי קבלת הדם.
  על הסבר זה של הדרשה שואלים: <strong>ומי איכא מידי</strong> <small>[והאם יש דבר,</small> האם ייתכן<small>]</small> ש<strong>בשעת שחיטה הוי</strong> <small>[הריהו]</small> <strong>בן שנה</strong> (בתוך שנתו הראשונה), <strong>ובשעת קבלה והולכה הוי</strong> <small>[הרי הוא]</small> <strong>בן שתי שנים,</strong> שהוצרכנו ללמוד שהוא פסול? <strong>אמר רבא: זאת אומרת</strong> שאפילו <strong>שעות פוסלות בקדשים,</strong> וכגון מקרה זה, שכבש בן שנה ושעה אחת פסול לקרבן הפסח, ולפי זה ייתכן שעברה שנתו בדיוק בשלב שבין שחיטה לקבלה והולכה. ושבים לעיקר הדיון, האם חסרון איבר מבפנים פוסל את הבהמה להקרבה.
  ומציעים:  <strong>לימא כתנאי</strong> <small>[</small>האם <small>נאמר</small> שדבר זה שנוי במחלוקת <small>תנאים]?</small> שכן שנינו, מה שנאמר ברשימת בעלי החיים הפסולים להקרבה: <strong>"ומעוך וכתות ונתוק וכרות</strong> לא תקריבו לה'" (ויקרא כב, ד) — <strong>כולן בביצים</strong> (אשכים), <strong>דברי ר' יהודה.</strong>
 ותמהים: וכי אפשר לומר שהם פוסלים לדעתו רק <strong>בביצים ולא בגיד</strong> (באיבר)? והלא בגיד ניכר הדבר יותר! אלא <strong>אימא</strong> <small>[אמור]:</small> לא רק בגיד, אלא <strong>אף בביצים,</strong> אלו <strong>דברי ר' יהודה. ר' אליעזר בן יעקב אומר: כולן בגיד. רבי יוסי אומר: מעוך וכתות</strong> — <strong>אף בביצים; נתוק וכרות, בגיד</strong> — <strong>אין</strong> <small>[כן],</small> <strong>בביצים</strong> — <strong>לא.</strong>
 <strong>מאי לאו בהא קמיפלגי</strong> <small>[האם לא ב</small>בעיה <small>זו</small> הם <small>חלוקים],</small> <strong>דמר סבר</strong> <small>[שחכם זה,</small> ר' יהודה, <small>סבור]:</small> <strong>חסרון מבפנים שמיה</strong> <small>[שמו,</small> נחשב<small>]</small> <strong>חסרון,</strong> ולפיכך, בכל מקרים אלה, שהביצים נמעכו, או ששוב אינן מתפקדות — כאילו נחסרו, והרי זה אוסר בהקרבה, למרות שאין זה ניכר. <strong>ומר סבר</strong> <small>[וחכם זה,</small> ר' אליעזר בן יעקב, <small>סבור]:</small> <strong>לא שמיה</strong> <small>[אין שמו,</small> אינו נחשב<small>]</small> <strong>חסרון?</strong>
 ותוהים: <strong>ותסברא</strong> <small>[וכי יכול אתה לסבור כן]?</small> אם כן, לפי דרך זו, <strong>ר' יוסי,</strong> שמחלק בין נתוק וכרות לבין מעוך וכתות, <strong>מאי קסבר</strong> <small>[מה הוא סבור]?</small> <strong>אי קסבר</strong> <small>[אם סבור הוא]</small> ש<strong>חסרון מבפנים שמיה</strong> <small>[שמו]</small> <strong>חסרון</strong> — <strong>אפילו נתוק וכרות נמי</strong> <small>[גם כן]</small> ייחשב חסרון, אף שאינו נראה! <strong>ואי קסבר</strong> <small>[ואם סבור]</small> <strong>לא שמיה</strong> <small>[שאין שמו]</small> <strong>חסרון</strong> — <strong>אפילו מעוך וכתות נמי</strong> <small>[גם כן]</small> <strong>לא</strong> ייחשב חסרון, שהרי אינו נראה בגלוי!
 <strong>אלא,</strong> יש לפרש בדרך אחרת: <strong>הכא</strong> <small>[כאן]</small> <strong>במומים שבגלוי קמיפלגי</strong> <small>[חלוקים הם],</small> מה נחשב כמום גלוי. <strong>ר' יהודה סבר</strong> <small>[סבור]:</small> <strong>מעוך וכתות הוי מומא</strong> <small>[הרי זה מום]</small> גלוי, מפני <strong>דמיכווצן</strong> <small>[ש</small>הביצים <small>מתכווצות]</small> בגלל המעיכה, והדבר ניכר בחוץ. וכן <strong>נתוק וכרות הוי מומא</strong> <small>[הרי זה מום],</small> <strong>דהא תליין</strong> <small>[שהרי הן</small> נראות <small>תלויות</small> מידלדלות<small>],</small> ואינן נראות מחוברות כרגיל. ואילו <strong>ר' אליעזר בן יעקב סבר</strong> <small>[סבור]:</small> <strong>מעוך וכתות לא הוי מומא</strong> <small>[אינו מום],</small> מפני שאין זה ניכר, <strong>דמעיקרא נמי זמנין דמיכווצן</strong> <small>[ש</small>הרי <small>מתחילה גם כן,</small> קודם שנמעכו או נכתתו, <small>פעמים ש</small>הן <small>מתכווצות].</small> וכן <strong>נתוק וכרות לא הוי מומא</strong> <small>[אינו מום],</small> מפני <strong>דמעיקרא נמי זימנין דתליין</strong> <small>[שמתחילה גם כן פעמים שהן תלויות]. 
   
 ור'יוסי סבר</small>
 <small>[סבור]:</small> <strong>מעוך וכתות הוי מומא</strong> <small>[הרי הוא מום]</small> — <strong>דהא ליתנהו</strong> <small>[שהרי אינן</small> מצויות כלל<small>],</small> שבגלל המעיכה הן שבורות לגמרי, <strong>נתוק וכרות לא הוי מומא</strong> <small>[אינו מום]</small> — <strong>דהא איתנהו</strong> <small>[שהרי הן מצויות]</small> בכיס, אף שאינן מתפקדות.
 <big>א משנה</big> ועוד מומים ששוחטים עליהם את הבכור מחוץ למקדש: <strong>נפגם</strong> (נחסר) <strong>הזובן</strong> של הבכור (מעין כיס שאיבר הזכרות חבוי בו), <strong>או העריה</strong> (בית הערוה, הבולט לחוץ) <strong>של נקבה ב</strong>שאר <strong>מוקדשין,</strong> הבאים גם מן הנקבות. וכן אם <strong>נפגם הזנב מן העצם,</strong> כלומר, בחוליות הזנב עצמן, <strong>אבל לא מן הפרק</strong> שבין חוליה לחוליה, מפני שהוא חוזר ונרפא. <strong>או שראש</strong> (קצה) ה<strong>זנב מפצל,</strong> כלומר, ש<strong>נקלפה העור והבשר והעצם נשאר, או שיש בשר מחוליא</strong> (בין חוליה) <strong>לחוליא מלא אצבע.</strong>
 <big>ב גמרא</big> שנינו במשנתנו: נפגם הזובן. ועל כך <strong>אמר ר' אלעזר:</strong> דוקא <strong>נפגם</strong> הרי זה מום, <strong>ולא</strong> במקרה ש<strong>ניטל.</strong> וכן דווקא <strong>כיס</strong> (הזובן) שנפגם, <strong>ולא זכרות</strong> (הגיד). ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>נפגם</strong> — <strong>ולא ניטל, כיס</strong> — <strong>ולא זכרות</strong> עצמה. וכן <strong>אמר ר' יוסי בן המשולם: מעשה בעינבל אחד שנטלו זאב,</strong> את הזובן, <strong>וחזר</strong> אחר כך <strong>לאיתנו,</strong> שחזר וצמח.
 <big>ג</big> שנינו במשנה: <strong>נפגמה הזנב מן העצם וכו'</strong> או שיש בשר מחוליא לחוליא מלא אצבע. ומביאים דיון שהוזכרה בו משנתנו. <strong>תנא</strong> <small>[שנה</small> החכם בברייתא<small>]:</small> <strong>אצבע שאמרו</strong> חכמים להלכה, היא <strong>אחד מארבעה בטפח של כל האדם.</strong> ושואלים: <strong>למאי הלכתא</strong> <small>[לאיזה</small> ענין נאמרה <small>הלכה</small> זו<small>]?</small> <strong>אמר רבה: לענין תכלת,</strong> אורך חוטי הציצית. <strong>דתניא</strong> <small>[ששנויה</small> ברייתא<small>]:</small> <strong>כמה חוטין הוא נותן</strong> בציצית? <strong>בית שמאי אומרים: ארבעה</strong> חוטים, שכופלים אותם ונראים כשמונה. <strong>ובית הלל אומרים: שלשה.</strong>
 <strong>וכמה תהא משולשת,</strong> כלומר, כמה יהא אורכה של הציצית, כשהיא משולשלת מן הבגד? <strong>בית שמאי אומרים: ארבעה</strong> אצבעות, <strong>ובית הלל אומרים: שלשה</strong> אצבעות. ומוסיפים: <strong>ושל(י)ש</strong>אצבעות <strong>שבית הלל אומרים,</strong> כלומר, שיעור אצבע לענין זה, הוא <strong>אחד מארבע בטפח של כל אדם.</strong> והיא אותה הלכה שנאמרה בברייתא שאנו דנים בפירושה.
 <strong>רב הונא בריה</strong> <small>[בנו]</small> של <strong>רב יהושע אמר:</strong> הלכה זו של מידת האצבע נאמרה <strong>ל</strong>ענין <strong>שתי אמות</strong> (מידות באורך אמה) שהיו במקדש, <strong>דתנן</strong> <small>[ששנינו]:</small> <strong>שתי אמות</strong> <strong>היו</strong>
## דף מ.
 <strong>בשושן הבירה</strong> (מקום מיוחד מעל לשער המזרחי של הר הבית), <strong>אחת</strong> מן האמות <strong>על קרן מזרחית צפונית, ואחת על קרן מזרחית דרומית.</strong> זו <strong>שעל קרן מזרחית צפונית היתה יתירה על</strong> אמה <strong>של משה,</strong> שהשתמש בה לצורך בניית המשכן, <strong>חצי אצבע, ושעל קרן מזרחית דרומית היתה יתירה עליה</strong> על האמה הזו <strong>חצי אצבע</strong> נוספת, <strong>נמצאת</strong> הגדולה <strong>יתירה על של משה אצבע.</strong>
 <strong>ולמה היו אחת גדולה</strong> (אלו שהיו בשושן הבירה) <strong>ואחת קטנה</strong> (של משה)? <strong>כשהיו אומנין</strong> (בעלי מלאכה) עושים מלאכתם במקדש היו <strong>נוטלין בקטנה,</strong> כלומר, מחשבים את שכרם, כך וכך דינרים לאמה, לפי האמה של משה, <strong>ומחזירין בגדולה,</strong> כלומר, עושים בפועל לפי מידתה של אחת משתי אמות אלה, כדי <strong>שלא יבואו לידי מעילה,</strong> שמא יטלו מן ההקדש יותר מן הראוי. ועל אותה אצבע ששנינו במשנה זו, שהגדולה יתירה על של משה, אמרו בברייתא שהיא אחד מארבעה בטפח של כל אדם.
  ולגופה של משנה זו שואלים: <strong>תרתי</strong> <small>[שתים]</small> שתי אמות יתירות על של משה, בשני גדלים שונים, <strong>למה לי?</strong> ומשיבים: <strong>חדא</strong> — <strong>דכספא וזהבא</strong> <small>[אחת,</small> הקטנה — <small>של</small> מלאכת <small>כסף וזהב],</small> שמלאכתם יקרה, והפסדם של האומנים גדול אפילו בהפרש מועט. <strong>וחדא דבניינא</strong> <small>[ואחת,</small> הגדולה — <small>של בנין]</small> אבן ועץ.
 <strong>רב נחמן בר יצחק, ואי תימא</strong> <small>[ויש אומרים]</small> ש<strong>רב הונא בר נתן</strong> אמר: מה ששנו בברייתא שאצבע שאמרו חכמים אחד מארבעה בטפח של כל אדם, נאמר ביחס <strong>לאותה</strong> הלכה <strong>ששנינו</strong> במשנתנו, לענין מומי הבכור: <strong>ש</strong>אם <strong>יש בשר בין חוליא לחוליא</strong> של הזנב, <strong>מלא אצבע</strong> — הרי זה מום.
 <big>א משנה</big> ועוד מומים ששוחטים עליהם את הבכור מחוץ למקדש: <strong>אין לו ביצים</strong> (אשכים), <strong>או אין לו אלא ביצה אחת. ר' ישמעאל אומר: אם יש לו שני כיסין</strong> של ביצים — <strong>יש לו שתי ביצים, אין לו שני כיסין,</strong> אלא אחד — <strong>אין לו אלא ביצה אחת. ר' עקיבא אומר:</strong> ניתן לברר את הדבר. כיצד? <strong>מושיבו על עכוזו</strong> (אחוריו) <strong>וממעך,</strong> ממשמש ודוחק באותו מקום, לפי ש<strong>אם יש ביצה</strong> — <strong>סופו לצאת.</strong> ואם מיעך ולא יצאה — הרי זה מום, ומותר לשחוט את הבכור. מסופר, <strong>מעשה</strong> בבכור שלא היתה לו אלא ביצה אחת, <strong>שמיעך ולא יצא</strong> ביצה שניה, ו<strong>נשחטה</strong> הבהמה, כדין בכור בעל מום, <strong>ונמצאת</strong> הביצה <strong>דבוקה בכסלים</strong> (בחלק הפנימי של הירך), <strong>והתיר ר' עקיבא</strong> לאכול את בשר הבכור, מפני שלא יצאה על ידי מיעוך, <strong>ואסר ר' יוחנן בן נורי.</strong>
 <big>ב גמרא</big> שנינו במשנה: אין לו ביצים או אין לו אלא ביצה אחת הרי זה מום. ושואלים: מדוע הוצרך לשנות כך? <strong>השתא</strong> <small>[עכשיו,</small> הרי<small>]</small> אם <strong>אין לו אלא ביצה אחת אמרת</strong> <small>[אומר אתה]</small> כי <strong>הוי מומא</strong> <small>[הרי זה מום],</small> אם <strong>אין לו כלל</strong> ביצים <strong>מיבעיא</strong> <small>[נצרכה</small> לומר<small>]?</small> ומשיבים: <strong>חסורי מיחסרא והכי קתני</strong> <small>[חסרה</small> המשנה <small>וכך היא שנויה]:</small> <strong>אין לו שתי ביצים בשתי כיסין אלא בכיס אחד, אי נמי</strong> <small>[או גם כן]</small> יש לו <strong>שתי כיסין וביצה אחת</strong> — <strong>הרי זה מום.</strong>
 <strong>ר' ישמעאל אומר: יש לו שתי כיסים</strong> — <strong>בידוע שיש לו שתי ביצים,</strong> ואינו בעל מום, ואסור לשוחטו. אבל אם <strong>אין לו אלא כיס אחד</strong> — <strong>כמי שאין לו אלא ביצה אחת דמי</strong> <small>[נחשב],</small> אף שבאמת יש לו שתים. <strong>ואתא</strong> <small>[ובא]</small> <strong>ר' עקיבא למימר</strong> <small>[לומר]:</small> אם יש לו שני כיסים, <strong>בידוע</strong> שיש לו שתי ביצים <strong>לא אמרינן</strong> <small>[אין אנו אומרים],</small> <strong>אלא מושיבו על עכוזו</strong> (אחוריו) <strong>וממעך, אם יש ביצה סופו לצאת,</strong> ואם לא יצאה, סימן הוא שאין לו אלא אחת, ובעל מום הוא.
 שנינו במשנה: <strong>ומעשה שמיעך ולא יצא וכו'.</strong> ובענין זה <strong>תניא</strong> <small>[שנויה</small> ברייתא<small>],</small> שמסופר בה מעשה זה בהרחבה. <strong>אמר ר' יוסי: מעשה בפירן של בית מנחם,</strong> בבכור שלא נמצאה לו אלא ביצה אחת, <strong>שמיעך ולא יצאת</strong> (יצאה) הביצה השניה, <strong>ונשחטה ונמצאת דבוקה בכסלים, והתיר ר' עקיבא</strong> את הבכור באכילה, <strong>ואסר ר' יוחנן בן נורי.</strong>
 <strong>אמר לו ר' עקיבא לר' יוחנן בן נורי: עד מתי אתה מכלה ממונן של ישראל,</strong> שאתה אוסר בכגון זה! <strong>אמר לו ר' יוחנן בן נורי לר' עקיבא: עד מתי אתה מאכיל</strong> את <strong>ישראל נבילות!</strong> ותוהים: מדוע נבילות? <strong>לאו מישחט שחטיה</strong> <small>[</small>וכי <small>לא שחט אותה]?</small>
 ומתרצים, <strong>אלא</strong> כך אמר לו: עד מתי אתה מאכיל את ישראל <strong>טריפות.</strong> וגם על כך מקשים: והרי <strong>לא איסור טריפות הוא! אלא</strong> כך אמר לו: <strong>עד מתי אתה מאכיל</strong> את <strong>ישראל קדשים בחוץ!</strong> שהרי לדעת ר' יוחנן בן נורי אין זה מום, ונמצא מתיר אכילת קדשים תמימים מחוץ למקדש.
 <big>ג משנה</big> ועוד ברשימת המומים ששוחטים עליהם את הבכור מחוץ למקדש: <strong>בעל חמש רגלים, או שאין לו אלא שלש. ושרגליו קלוטות,</strong> שפרסותיו מעוגלות וסגורות <strong>כ</strong>פרסות <strong>של חמור,</strong> ולא שסועות לשתים. <strong>והשחול והכסול. איזהו שחול? שנשמטה יריכו,</strong> שיצאה עצם הירך ממקומה, והרגל נראית שמוטה, <strong>וכסול</strong> — <strong>שאחת מיריכים</strong> שלו <strong>גבוהות</strong> מן השניה.
 <big>ד גמרא</big> שנינו במשנה: בעל חמש רגלים או שאין לו אלא שלוש הרי זה מום. <strong>אמר רב הונא: לא שנו אלא שחסר ויתר ביד,</strong> ברגליים הקדמיות, אבל אם חסר ויתר <strong>ברגל,</strong> ברגליים האחוריות — לא רק שהוא בעל מום, אלא <strong>טרפה נמי הוי</strong> <small>[גם כן הוא],</small> ואם נשחט — אסור באכילה, מפני ש<strong>כל</strong> איבר <strong>יתיר</strong> בגוף הבהמה — <strong>כנטול דמי</strong> <small>[נחשב],</small> כאילו נחתך איבר כזה מגופה, ובהמה שניטלה רגלה האחורית הריהי טריפה.
  על מה שנאמר במשנה שכשפרסותיו קלוטות כשל חמור הרי זה מום, <strong>אמר רב פפא: לא תימא דעגילן ולא סדיקן</strong> <small>[אל תאמר</small> שהוא מום רק במקרה <small>שהן</small> ממש כשל חמור, <small>עגולות ואינן סדוקות</small> כלל<small>],</small> <strong>אלא כיון דעגילן</strong> <small>[שהן עגולות]</small> <strong>אף על גב דסדיקן</strong> <small>[אף על פי שהן סדוקות],</small> מכל מקום הרי זה נחשב למום.
  שנינו במשנה: <strong>והשחול והכסול וכו'.</strong> ובענין זה <strong>תנו רבנן</strong> <small>[שנו חכמים]:</small> <strong>איזהו כסול ואיזהו שחול? שחול</strong> — <strong>שנשמטה יריכו, כסול</strong> — <strong>שרגלו אחד בתוך הכסל,</strong> כלומר, שעצם הירך במקומה, <strong>ורגלו אחד</strong> יצאה העצם ממקומה, והיא <strong>על גבי הכסל. תנא</strong> <small>[שנה</small> החכם בברייתא<small>]:</small> מהם <strong>השרוע והקלוט,</strong> שהוזכרו בתורה כאסורים בהקרבה (ויקרא כב, כג)? שרוע — <strong>שנשתרבב לו יריכו,</strong> שהיא ארוכה מחבירתה. <strong>קלוט</strong> — <strong>שרגליו</strong> (כלומר, פרסותיו) <strong>קלוטות כשל חמור וכשל סוס.</strong>
 <big>ה משנה</big> ועוד במומי הבכור: <strong>נשבר עצם ידו</strong> או <strong>עצם רגלו, אף על פי שאינו ניכר,</strong> הרי זה מום. <strong>מומין אלו</strong> ששנינו בפרק זה, <strong>מנה אילא,</strong> שהיה מומחה במומי הבכור, <strong>ביבנה, והודו לו חכמים.</strong>
 <strong>ועוד שלשה</strong> מיני מומים <strong>הוסיף, אמרו לו</strong> חכמים: <strong>לא שמענו את אלו.</strong> ומה הוסיף? בכור בהמה <strong>שגלגל עינו עגול כשל אדם, ופיו דומה כשל חזיר, ושניטל רוב</strong> החלק <strong>המדבר בלשונו</strong> (אילו היה זה אדם שמדבר), כלומר, החלק שאינו דבוק למקומו. <strong>בית דין של אחריהן אמרו:</strong> גם שלושה מומים אלו שמנה אילא <strong>הרי זה מום,</strong> ומותר לשחוט על כך את הבכור.
 <big>ו גמרא</big> שנינו שאם נשברה עצם ידו או רגלו, אף על פי שאינו ניכר — הרי זה מום. ושואלים: אם היה זה שבר ש<strong>אינו ניכר, מי קא הוי מומא</strong> <small>[האם הוא מום]?</small> והלא רק מום שבגלוי נחשב למום! (ראה לעיל לז,ב). <strong>אמר רב פפא:</strong> הכוונה היא ש<strong>אינו ניכר מחמת עצמו,</strong> שאין שינוי צורה ברגל, <strong>אבל ניכר מחמת מלאכה,</strong> בצורת ההליכה.
 <big>ז</big> שנינו: <strong>מומין אלו מנה</strong> אילא ביבנה, והוסיף עליהם עוד שלושה, וביניהם — את שגלגל עינו עגול כשל אדם. ושואלים: <strong>למימרא דלאו היינו אורחיה</strong> <small>[האם לומר שאין זה דרכו]</small> של בעל חיים? <strong>ורמינהו</strong> <small>[ומקשים]</small> על כך ממה ששנינו: אשה <strong>המפלת</strong> עובר, הנראה כאילו הוא <strong>מין בהמה וחיה ועוף, בין</strong> אם הוא נראה ממין בעלי חיים <strong>טמאין, בין</strong> אם הוא נראה ממין <strong>טהורין, אם זכר</strong> הוא העובר — <strong>תשב</strong> ימי טומאה וימי טהרה כמו <strong>ל</strong>לידת <strong>זכר,</strong> שבעה ימי טומאה, ושלושים ושלושה ימים שדמה טהור (ויקרא יב, ב—ד).
 <strong>אם</strong> היה הנפל <strong>נקבה</strong> — <strong>תשב</strong> כמו <strong>לנקבה,</strong> ארבעה עשר יום ימי טומאה, וששים וששה יום ימי טהרה (ויקרא יב, ה). אם <strong>אינו ידוע</strong> אם זכר או נקבה — <strong>תשב לזכר ולנקבה,</strong> כחומרה שבשניהם: ארבעה עשר ימי טומאה, כנקבה, ומאז מונה תשעה עשר ימי טהרה בלבד, עד מלאת שלושים ושלושה ימי טהרה של זכר. אלו <strong>דברי ר' מאיר.</strong>
 <strong>ואמר רבה בר בר חנה אמר ר' יוחנן: מאי טעמיה</strong> <small>[מה טעמו]</small> של <strong>ר' מאיר,</strong> שהמפלת כמין בעל חיים דינה כמפלת ולד אדם — <strong>הואיל וגלגל עינו</strong> של בעל חיים <strong>עגול כשל אדם! אמר רב יוסף: לא קשיא</strong> <small>[אין זה קשה],</small> <strong>הא</strong> <small>[זה]</small> — <strong>באוכמא</strong> <small>[בשחור</small> של העין<small>],</small> <strong>הא</strong> <small>[זה]</small> — <strong>בחיוורא</strong> <small>[בלבן].</small>
 ועוד שנינו בין המומים: <strong>ופיו דומה כשל חזיר. אמר רב פפא: לא תימא דשפיד</strong> <small>[אל תאמר ש</small>הוא רק כשהפה <small>מחודד]</small> <strong>ופרוס,</strong> שהשפה העליונה פרוסה על התחתונה ועודפת עליה, ממש כשל חזיר. <strong>אלא כיון</strong> ש<strong>פרוס אף על גב דלא שפיד</strong> <small>[אף על פי שאינו מחודד],</small> הרי זה מום.
  ועוד שנינו: <strong>ושניטל רוב המדבר שבלשונו.</strong> ומעירים: <strong>מתניתין מני</strong> <small>[משנתנו</small> כשיטת <small>מי היא]?</small> שיטת <strong>ר' יהודה היא, דתניא</strong> <small>[ששנויה</small> ברייתא<small>]:</small> <strong>ואת שניטל רוב הלשון</strong> הרי זה מום. <strong>ר' יהודה אומר:</strong> לאו דוקא רוב הלשון, אלא <strong>רוב המדבר של לשונו.</strong>
 <big>ח משנה</big> <strong>ומעשה</strong> היה <strong>שהלחי התחתון</strong> של הבכור היה <strong>עודף על העליון, ושאל רבן גמליאל לחכמים, ואמרו: הרי זה מום.</strong>
 <big>ט גמרא</big> ושואלים: <strong>מאי תנא דקתני</strong> <small>[מה שנה</small> תחילה במשנה <small>שהוא שונה]</small> כאן <strong>"ומעשה"?</strong> מדוע הוא שונה כאן מעשה זה? ומשיבים: <strong>משום דתנן</strong> <small>[ששנינו]</small> ברשימת המומים שהוסיף אילא במשנה הקודמת: <strong>פיו דומה לחזיר, ופליגי רבנן עליה</strong> <small>[וחלקו חכמים עליו]</small> על <strong>רבי</strong> אילא. <strong>וקאמרינן</strong> <small>[ו</small>על כך <small>אנו אומרים]:</small> <strong>כי פליגי רבנן עליה</strong> <small>[כאשר חלוקים חכמים על]</small> <strong>רבי</strong> אילא, ואינם מתירים לשוחטו כשפיו דומה לשל חזיר — הרי זה כש<strong>שפתו עליונה עודפת על התחתונה, אבל</strong> כ<strong>שהתחתונה עודפת על העליונה</strong> — לכל הדעות <strong>הרי זה מום.</strong>
## דף מ:
 <strong>ומעשה נמי</strong> <small>[גם כן]</small> היה <strong>שלחי התחתון עודף על העליון,</strong> ו<strong>שאל רבן שמעון בן גמליאל לחכמים, ואמרו: הרי זה מום.</strong>
 ומקשים: <strong>והא גבי</strong> <small>[והרי אצל]</small> מומי <strong>אדם הוא דתנן</strong> <small>[ששנינו</small> במשנה<small>]:</small> <strong>שפתו העליונה עודפת על התחתונה, או שתחתונה עודפת על העליונה</strong> — <strong>הרי זה מום.</strong> ויש לדייק: דוקא <strong>גבי</strong> <small>[אצל]</small> <strong>אדם הוא</strong> מום, משום <strong>דכתיב</strong> <small>[שנאמר]:</small> <strong>"איש איש מזרע אהרן"</strong> (ויקרא כב, ד), ומכאן למדים כי הכהן צריך להיות <strong>איש ששוה בזרעו של אהרן,</strong> שמראהו רגיל, כשל שאר אחיו הכהנים, ומי שמראהו אינו רגיל — פסול. <strong>אבל בבהמה לא</strong> נאמר דבר זה, ואם כן, אם שפתו התחתונה עודפת על העליונה — אין זה מום כשלעצמו!
 <strong>אמר רב פפא: לא קשיא</strong> <small>[אין זה קשה],</small> <strong>הא</strong> <small>[זה]</small> מדובר <strong>דאית</strong> <small>[שיש]</small> <strong>בה</strong> בלחי התחתונה <strong>עצם</strong> ארוכה יותר משל הלחי העליונה, ואז הוא מום גם בבהמה, <strong>הא</strong> <small>[זה]</small> — <strong>דלית</strong> <small>[שאין]</small> <strong>בה עצם,</strong> ואז אין זה מום בבהמה, אלא באדם בלבד.
 <big>א משנה</big> ועוד בענין המומים ששוחטים עליהם את הבכור מחוץ למקדש. <strong>אוזן הגדי</strong> ש<strong>היתה כפולה,</strong> שנכפלה אוזנו, כאילו יש לו אוזן נוספת, <strong>אמרו חכמים: בזמן שהוא עצם אחד,</strong> שיש לאותה אוזן נוספת סחוס לעצמו — הרי זה <strong>מום, בזמן שאין בו עצם</strong> — <strong>אינו מום. ר' חנניא בן גמליאל אומר: זנב הגדי שהוא דומה לשל חזיר,</strong> או שהוא קצר כל כך <strong>שאין בה שלש חוליות</strong> — <strong>הרי זה מום.</strong>
 <big>ב גמרא</big> <strong>תנו רבנן</strong> <small>[שנו חכמים]:</small> אם <strong>פיו</strong> של בכור בהמה <strong>בלום</strong> (נפוח) <strong>ו</strong>כן אם <strong>רגליו מבולמות</strong> (מנופחות), יש לחלק בענין זה: אם <strong>מחמת הרוח,</strong> כלומר, מחמת שהתנפח — <strong>אינו מום, מחמת העצם</strong> שהיתה גדולה במיוחד — <strong>הרי זה מום. אזניו כפולות,</strong> אם מדובר <strong>בחסחסות</strong> (סחוס) <strong>אחת</strong> — <strong>הרי זה מום, בשתי חסחסיות</strong> — <strong>אינו מום.</strong>
 <big>ג</big> שנינו במשנה, <strong>רבן גמליאל אומר: זנב הגדי שהוא דומה לשל חזיר</strong> — הרי זה מום. <strong>אמר רב פפא: לא תימא</strong> <small>[אל תאמר]</small> שהוא מום, דוקא במקרה <strong>דקטינא</strong> <small>[ש</small>היא <small>דקה</small> כשל חזיר<small>],</small> <strong>אלא דכריכא</strong> <small>[</small>כל <small>שהיא עגולה]</small> כזנב החזיר, <strong>אף על גב דאלימא</strong> <small>[אף על פי ש</small>היא <small>עבה]</small> כשל גדי — הרי זה מום.
 עוד שנינו במשנה: <strong>או שאין בה</strong> בזנב <strong>שלש חוליות</strong> — הרי זה מום. ובאותו ענין <strong>אמר רב הונא:</strong> <strong>ב</strong>זנב של <strong>גדי</strong> עזים, שתים, שתי חוליות — <strong>הרי זה מום, שלש</strong> — <strong>אינו מום. בטלה</strong> של כבשים, <strong>שלש</strong> חוליות — <strong>הרי זה מום, ארבע</strong> — <strong>אינו מום. מיתיבי</strong> <small>[מקשים]</small> על כך ממה ששנינו בברייתא: <strong>בגדי,</strong> אם היתה בזנבו רק חוליה <strong>אחת</strong> — <strong>הרי זה מום, שתים</strong> — <strong>אינו מום. בטלה, שתים</strong> — <strong>הרי זה מום, שלש</strong> — <strong>אינו מום!</strong> ואומרים: אכן <strong>תיובתא</strong> <small>[קושיה</small> חמורה<small>]</small> היא על <strong>רב הונא.</strong>
 ומעירים: <strong>ורב הונא</strong> שאמר דבר זה, <strong>מתניתין אטעיתיה</strong> <small>[משנתנו הטעתה אותו];</small> <strong>איהו</strong> <strong>סבר</strong> <small>[הוא</small> היה <small>סבור]:</small> <strong>מדרישא</strong> <small>[מ</small>כיון <small>שראשה,</small> תחילתה, של המשנה<small>]</small> מדבר <strong>ב</strong>זנב <strong>גדי</strong> שהוא דומה לשל חזיר — <strong>סיפא נמי</strong> <small>[סופה גם כן],</small> שאין בה שלוש חוליות, מדבר <strong>בגדי. ולא היא</strong> <small>[ואינו כן],</small> <strong>רישא</strong> <small>[ראשה,</small> תחילתה<small>]</small> מדבר <strong>ב</strong>זנב ה<strong>גדי, וסיפא</strong> <small>[וסופה]</small> <strong>ב</strong>זנב ה<strong>טלה,</strong> כמו שמבואר בברייתא.
 <big>ד משנה</big> ועוד מומים ששוחטים עליהם את הבכור. <strong>ר' חנינא בן אנטיגנוס אומר: את שיבלת בעיניו, ושנפגם עצם ידו ורגלו,
   
  ושנפרק עצמו</strong> (העצם) <strong>של פיו,</strong> כלומר, הלסת. <strong>עינו אחת גדולה ואחת קטנה, אזנו אחד גדולה ואחד קטנה, במראה,</strong> כלומר, שההבדל בין העיניים והאוזניים ניכר גם במראה העין, <strong>אבל לא</strong> כשהוא נבחן <strong>במדה</strong> (במדידה) בלבד. <strong>ר' יהודה אומר:</strong> אם היו <strong>שתי ביציו, אחת</strong> מהן <strong>גדולה כשתים</strong> (פי שתים) <strong>שבחבירתה</strong> — הרי זה מום, <strong>ולא הודו לו חכמים.</strong>
 <big>ה גמרא</big> שנינו במשנה: את שיבלת בעינו הרי זה מום. ותמהים: <strong>למימרא</strong> <small>[האם לומר]</small> ש<strong>יבלת הוי מומא</strong> <small>[הרי היא מום]?</small> <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו במשנה להלן: <strong>ואלו שאין שוחטין עליהן לא במקדש,</strong> מפני שאין הם ראויים להקרבה, <strong>ולא במדינה</strong> (מחוץ למקדש), משום שאין זה נחשב למום גמור — <strong>בעל גרב</strong> (שחין), <strong>ובעל יבלת!</strong> ועל עצם העמדת הסתירה מקשים: ותסברא <small>[ו</small>יכול אתה <small>לסבור</small> כן<small>]</small> שיבלת אינה מום גמור?
 <strong>הא כתיבא</strong> <small>[הרי כתובה]</small> <strong>יבלת באורייתא</strong> <small>[בתורה]</small> בין המומים הגמורים (ויקרא כב, כב)! <strong>אלא לא קשיא</strong> <small>[אין זה קשה],</small> <strong>הא</strong> <small>[זו]</small> ששנינו במשנה להלן שאינה מום גמור — הרי זו יבלת <strong>בגופו,</strong> <strong>הא</strong> <small>[זו]</small> שהוזכרה בתורה ובמשנתנו כמום גמור — הרי זו יבלת <strong>בעינו.</strong>
 ומקשים: <strong>מכדי</strong> <strong>קרא סתמא</strong> <small>[הואיל ובמקרא</small> נאמר <small>בסתם]</small> "יבלת", <strong>מה לי בגופו ומה לי בעינו? אלא</strong> יש להסביר באופן אחר: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זו]</small> <strong>דאית</strong> <small>[שיש]</small> <strong>בה</strong> ביבלת <strong>עצם, הא</strong> <small>[זו]</small> <strong>דלית</strong> <small>[שאין]</small> <strong>בה עצם.</strong>
 ומפרטים: <strong>דקרא</strong> <small>[</small>היבלת <small>שבמקרא],</small> שהיא מום גמור, היא זו <strong>דאית</strong> <small>[שיש]</small> <strong>בה עצם,</strong> ואילו היבלת של <strong>מתניתין</strong> <small>[המשנה] — היא זו</small> <strong>דלית</strong> <small>[שאין]</small> <strong>בה עצם.</strong> וכך יש לחלק בעניינה: אם היבלת היא <strong>בעינו</strong> — <strong>הוי מומא</strong> <small>[הרי זה מום],</small> וכפי ששנינו במשנתנו. ואם היא <strong>בגופא</strong> <small>[בגוף]</small> — <strong>לא הוי מומא</strong> <small>[אין היא מום],</small> אבל היא פוסלת להקרבה, וכפי ששנינו במשנה להלן.
  ושואלים:  <strong>ולית לה עצם בגופא</strong> <small>[ו</small>יבלת <small>שאין לה עצם בגוף]</small> <strong>פסולה</strong> היא? <strong>הרי תלתול</strong> (בשר או עור מדולדל) <strong>בעלמא</strong> <small>[בלבד]</small> <strong>הוא,</strong> שאינו פוסל, וכפי <strong>דתנן</strong> <small>[ששנינו</small> במשנה<small>],</small> <strong>ר' אליעזר אומר: בעלי התילולין</strong> (דלדולי עור או בשר) <strong>פסולין באדם וכשירין בבהמה! אלא</strong> צריך לומר אחרת: <strong>אידי ואידי</strong> <small>[זה וזה],</small> גם במשנה זו וגם במשנה להלן, מדובר ביבלת <strong>בעינו, ולא קשיא</strong> <small>[ואין</small> זה <small>קשה],</small> <strong>הא</strong> <small>[זה]</small> במשנתנו, שהיא מום גמור, מדובר כשהיתה היבלת <strong>בשחור</strong> שבעין, ואילו <strong>הא</strong> <small>[זה],</small> במשנה להלן, שאינה מום, אבל פוסלת להקרבה — כשהיתה היבלת <strong>בלבן.</strong>
 ומקשים: <strong>והא</strong> <small>[והרי]</small> שנינו כי <strong>אין מומין בלבן,</strong> ומשמע שהבהמה כשרה אפילו להקרבה! <strong>אלא,</strong> יש לפרש כך: <strong>אידי ואידי</strong> <small>[זה וזה]</small> <strong>בלבן, ואמר ריש לקיש: לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> שיבלת אינה נחשבת כמום, אבל פוסלת להקרבה — הרי זה במקרה <strong>דאית</strong> <small>[שיש]</small> <strong>בה שער, הא</strong> <small>[זה]</small> שאין זה מום כלל — במקרה <strong>דלית ד</strong><small>[שאין]</small> <strong>בה שער.</strong> ובמשנתנו, שיבלת נחשבת כמום גמור — מדובר ביבלת שבשחור.
 <big>ו</big> שנינו במשנה: <strong>עינו אחת גדולה</strong> ואחת קטנה — הרי זה מום. ועל כך <strong>תנא</strong> <small>[שנה</small> החכם<small>]:</small> <strong>גדולה</strong> — <strong>כשל עגל, קטנה</strong> — <strong>כשל אווז.</strong>
 ועוד שנינו: <strong>אזנו אחת גדולה וכו',</strong> ר' יהודה אומר: אחת מביציו גדולה כשתיים בחבירתה — הרי זה מום, ולא הודו לו חכמים. ושואלים: ורבנן <small>[ו</small>לשיטת <small>חכמים]</small> <strong>עד כמה</strong> יהיה ההבדל בין הביצים, ולא יהיה מום? ומשיבים, <strong>תניא</strong> <small>[שנויה</small> ברייתא<small>],</small> <strong>אחרים אומרים: אפילו אינה לשניה,</strong> הקטנה, <strong>אלא כ</strong>גודל <strong>פול</strong> — בכל זאת היא <strong>כשירה.</strong>
 <big>ז משנה</big> <strong>זנב העגל</strong> שהוא קצר, <strong>שאינה מגעת לערקוב</strong> (פרק הרגל), <strong>אמרו חכמים:</strong> הרי זה מום, משום ש<strong>כל מרבית</strong> (דרך גדילה של) <strong>עגלים כן</strong> היא: <strong>כל זמן שיהו מגדלין</strong> — <strong>הן</strong> זנבותיהם <strong>נמתחות,</strong> מתארכות למטה מן הערקוב. וזה שזנבו קצר — מום הוא. <strong>איזהו ערקוב שאמרו?</strong> איזה פרק מפרקי רגל הבהמה? <strong>ר' חנינא בן אנטיגנוס אומר: בערקוב ש</strong>נמצא <strong>באמצע הירך.</strong>
## דף מא.
 <big>א גמרא</big> בענין ששנינו במשנתנו: זנב העגל שאינה מגעת לערקוב, <strong>תנא</strong> <small>[שנה החכם]:</small> ערקוב ששנינו הריהו <strong>קפץ</strong> (פרק) <strong>העליון,</strong> שבין עצם הירך לעצם האמצעית, <strong>ולא קפץ התחתון,</strong> שבין העצם האמצעית לתחתונה. <strong>ו</strong>ערקוב זה ששנינו, שהוא קפץ העליון — <strong>כנגדו בגמל ניכר,</strong> שבגמל הוא בולט, ובעגל אינו ניכר כלפי חוץ.
 <big>ב משנה</big> <strong>על אלו מומין</strong> ששנינו במשניות הקודמות שבפרק זה, <strong>שוחטין את הבכור</strong> מחוץ למקדש, <strong>ופסולי המוקדשין</strong> (שאר קדשים, שאינם בכור, שנפל בהם מום) <strong>נפדין עליהן.</strong>
 <big>ג גמרא</big> על מה ששנינו: על אלו מומין שוחטים את הבכור, תוהים: <strong>הא תו</strong> <small>[זו עוד]</small> <strong>למה לי? הא תנא ליה רישא</strong> <small>[הרי</small> כבר <small>שנה</small> דבר <small>זה בתחילה],</small> בפתיחת פרק זה: <strong>על אלו מומין שוחטין את הבכור!</strong> ומשיבים: <strong>סיפא איצטריכא</strong> <small>[הסוף</small> של משנתנו <small>הוצרך</small> לו<small>],</small> מה שנאמר: <strong>פסולי המוקדשין נפדין עליהן.</strong> ומקשים: <strong>הא נמי פשיטא</strong> <small>[זה גם כן פשוט]!</small> שהרי אם <strong>מישחט שחטינן</strong> <small>[לשחוט</small> מחוץ למקדש <small>אנו שוחטים]</small> את הבכור בגלל מום כזה, וכי <strong>מיפרק מיבעיא</strong> <small>[לפדות</small> בגללו בהמת קדשים <small>נצרכה]</small> לומר שפודים?
 <strong>אלא, איידי דתנא</strong> <small>[מתוך ש</small>התנא <small>שונה]</small> במשניות הקודמות: <strong>שלשה</strong> מומים נוספים <strong>הוסיף</strong> אילא לפני חכמים ביבנה, <strong>ואמרו לו</strong> חכמים: <strong>לא שמענו את אלו, וקתני ואתי</strong> <small>[ו</small>לאחר מכן התנא <small>שונה והולך]</small> מומים נוספים בשמו <strong>דיחידאה</strong> <small>[של</small> חכם <small>יחיד],</small> בשם ר' חנניא בן גמליאל ובשם ר' חנינא בן אנטיגנוס, אפשר היה לחשוב שנדחו מן ההלכה, <strong>ו</strong>לכן <strong>קא סתים לה בכולהו</strong> <small>[</small>הוא <small>סותם</small> במשנתנו <small>ב</small>יחס ל<small>כולם]:</small> <strong>על אלו מומין שוחטין את הבכור ופסולי המוקדשין נפדין עליהן.</strong>
 <big>ד משנה</big> <strong>ואלו</strong> מומים <strong>שאין שוחטין עליהן לא במקדש</strong> — מפני שאינם ראויים להקרבה, ולא במדינה (מחוץ למקדש) — מפני שאינם מומים גמורים: <strong>חוורור</strong> (טיפות לבנות) <strong>והמים</strong> שבעין, שניהם במקרה <strong>שאין</strong> הם <strong>קבועין. וחוטין</strong> (חניכיים) <strong>הפנימיות שנפגמו, אבל לא שנעקרו. ובעל גרב</strong> (מין שחין), <strong>ובעל יבלת, ובעל חזזית</strong> (מין שחין). וכן אם היה <strong>זקן</strong> או <strong>חולה</strong> או <strong>מזוהם</strong> (מסריח), <strong>ושנעבדה</strong> (שנעשתה) <strong>בו עבירה,</strong> שרבע אשה או שנרבע על ידי אדם, או <strong>שהמית אדם,</strong> אלא שלא היו שני עדים בדבר, אלא הדבר ידוע <strong>על פי עד אחד, או על פי הבעלים.</strong>
 <strong>ו</strong>כן בכור שנולד <strong>טומטום</strong> (שסימני המין שלו מכוסים) <strong>ואנדרוגינוס</strong> (שיש בו איברי זכר ונקבה כאחד), <strong>לא</strong> שוחטין <strong>במקדש ולא במדינה. ר' ישמעאל אומר: אין לך מום גדול מזה,</strong> מאנדרוגינוס, ומותר לשוחטו במדינה. <strong>וחכמים אומרים: אינו בכור,</strong> אין קדושת בכורה חלה עליו, מפני שאינו נחשב לזכר, <strong>אלא נגזז ונעבד,</strong> כדין בהמת חולין.
 <big>ה גמרא</big> שנינו במשנה כי גרב וילפת, שהם שני מיני שחין, אינם בכלל המומים הגמורים, ששוחטים עליהם את הבכור מחוץ למקדש. ושואלים: <strong>וגרב לא</strong> נחשב מום? <strong>והכתיב</strong> <small>[והרי נאמר]</small> <strong>גרב באורייתא</strong> <small>[בתורה]</small> ברשימת בעלי המומים (ויקרא כב, כב)! ועוד, <strong>וחזזית לא</strong> מום היא? <strong>והכתיב</strong> <small>[והרי נאמר]</small> <strong>ילפת באורייתא</strong> <small>[בתורה]</small> (ויקרא כב, כב), <strong>ותניא</strong> <small>[ושנויה</small> ברייתא<small>]:</small> <strong>"גרב"</strong> האמור בתורה — <strong>זה החרס, "ילפת"</strong> — <strong>זו חזזית המצרית, ואמר ריש לקיש: למה נקרא שמה</strong> של חזזית זו בתורה <strong>"ילפת"</strong> — <strong>שמלפפת</strong> (אוחזת) <strong>והולכת</strong> ואינה מרפה מן החולה <strong>עד יום המיתה,</strong> שאין לה תרופה. הרי שחזזית היא מום גמור!
  ומעתה, <strong>בשלמא</strong> <small>[נניח]</small> מ<strong>חזזית</strong> על <strong>חזזית לא קשיא</strong> <small>[אין זה קשה],</small> <strong>כאן,</strong> בתורה — מדובר <strong>בחזזית המצרית, כאן</strong> במשנה — <strong>בחזזית דעלמא</strong> <small>[סתם].</small> <strong>אלא</strong> מ<strong>גרב</strong> על <strong>גרב קשיא</strong> <small>[קשה]!</small> ומשיבים: <strong>גרב</strong> על <strong>גרב נמי לא קשיא</strong> <small>[גם כן אינו קשה],</small> <strong>הא</strong> <small>[זה</small> שבמשנה<small>]</small> מדובר <strong>בלח, הא</strong> <small>[זה</small> שבתורה<small>]</small> — <strong>ביבש.</strong> ומפרשים: אם היה <strong>לח</strong> — <strong>איתסי</strong> <small>[</small>הוא <small>מתרפא],</small> והואיל והוא מום עובר — אין שוחטים עליו, אבל <strong>יבש</strong> שנזכר בתורה — <strong>לא מיתסי</strong> <small>[אינו מתרפא].</small>
 ושואלים: <strong>ו</strong>האם גרב <strong>לח מיתסי</strong> <small>[מתרפא]?</small> <strong>והכתיב</strong> <small>[והרי נאמר]</small> בפרשת הקללות: <strong>"יככה ה' בשחין מצרים...</strong> ובגרב ובחרס אשר לא תוכל להרפא" (דברים כח, כז), <strong>ומדכתיב</strong> <small>[ומכיון שנאמר]</small> <strong>"ובחרס",</strong> שהוא שחין יבש כחרס, <strong>הרי "גרב"</strong> שהוזכר בצידו — שחין <strong>לח אמור,
   
  וקאמר</strong> <small>[ו</small>הכתוב <small>אומר]</small> על שניהם <strong>"אשר לא תוכל להרפא"!</strong>
 <strong>אלא, תלתא הוו</strong> <small>[שלושה</small> מיני גרב <small>הם]:</small> גרב <strong>דקרא</strong> <small>[של הכתוב]</small> בענין מומים — הריהו <strong>יבש בין מבפנים בין מבחוץ,</strong> ואינו נרפא (והוא הקרוי "חרס" בפרשת הקללות). גרב <strong>דמתניתין</strong> <small>[ש</small>מדובר בו <small>במשנתנו],</small> שהוא יכול להירפא — <strong>לח מבחוץ ומבפנים.</strong> גרב של <strong>מצרים,</strong> שהוזכר בפרשת הקללות כאחד ממיני שחין מצרים — <strong>יבש מבפנים,</strong> ולכן אינו נרפא, <strong>ו</strong>אולם <strong>לח מבחוץ, דכתיב</strong> <small>[שנאמר]</small> במכת השחין: <strong>"ויהי שחין פורח אבעבועות באדם</strong> ובבהמה" (שמות ט, ט), ואבעבועות לחות הן.
 <big>ו</big> שנינו במשנה שיש דברים שאינם בגדר מום, אולם אסור להקריבם: <strong>והזקן והחולה והמזוהם.</strong> ושואלים: <strong>מנהני מילי</strong> <small>[מנין הדברים הללו]</small> שאין להקריבם? <strong>דתנו רבנן</strong> <small>[ששנו חכמים]:</small> נאמר לגבי קרבן עולה: "ואם <strong>מן הצאן</strong> קרבנו <strong>מן הכשבים</strong> או <strong>מן העזים"</strong> (ויקרא א, י), והמלה "מן" שהיא לשון מיעוט, נאמרה שלוש פעמים בפסוק זה — <strong>פרט לזקן ולחולה ולמזוהם.</strong>
 ומעירים: <strong>וצריכי</strong> <small>[וצריכים]</small> כולם להיכתב, <strong>דאי כתב רחמנא</strong> <small>[שאילו</small> היתה <small>כותבת התורה]</small> רק מיעוט אחד, הייתי אומר: הרי זה בא <strong>למעוטי</strong> <small>[למעט]</small> <strong>זקן, דלא הדר בריא</strong> <small>[שאינו חוזר ומבריא],</small> שהרי לעולם לא ייעשה צעיר, <strong>אבל חולה, דהדר בריא</strong> <small>[ש</small>הוא <small>חוזר ומבריא]</small> — <strong>אימא</strong> <small>[אמור]</small> ש<strong>לא</strong> ייפסל להקרבה. <strong>ו</strong>או, מצד אחר, <strong>אי כתב</strong> <small>[אם היתה</small> התורה <small>כותבת]</small> מיעוט אחד, הייתי אומר שהוא בא <strong>למעוטי</strong> <small>[למעט]</small> <strong>חולה,</strong> ודווקא הוא פסול להקרבה משום <strong>דלאו אורחיה</strong> <small>[שאין זה דרכו]</small> של בעל חיים. <strong>אבל זקן, דהיינו אורחיה</strong> <small>[שזה דרכו]</small> של בעל חיים, שהוא מזקין והולך — <strong>אימא</strong> <small>[אמור]</small> ש<strong>לא</strong> יהיה פסול.
 <strong>ואי כתב רחמנא תרי</strong> <small>[ואם היתה כותבת התורה שנים],</small> רק שני מיעוטים, הייתי אומר שבאו <strong>למעוטי הני דכחישי</strong> <small>[למעט את אלה שהם כחושים],</small> חולה וזקן, מפני שאין מביאים לקרבן אלא בעל חיים שמן ובריא. <strong>אבל מזוהם, דלא כחיש</strong> <small>[שאינו כחוש]</small> — <strong>אימא</strong> <small>[אמור]</small> ש<strong>לא</strong> יהיה פסול. <strong>ואי נמי</strong> <small>[ואם גם כן],</small> אם היה מיעוט אחד, הייתי אומר כי בא <strong>למעוטי</strong> <small>[למעט]</small> <strong>מזוהם, משום דמאיס</strong> <small>[ש</small>הוא <small>מאוס],</small> <strong>אבל הני דלא מאיסי</strong> <small>[אלה,</small> חולה וזקן, <small>שאינם מאוסים]</small> — <strong>אימא</strong> <small>[אמור]</small> ש<strong>לא,</strong> לכן <strong>צריכי</strong> <small>[צריכים]</small> כל המיעוטים כולם.
 <big>ז</big> ועוד שנינו במשנה: <strong>ושנעבדה בו עבירה</strong> ושהמית את האדם על פי עד אחד או על פי הבעלים — פסולים להקרבה. ומסבירים: <strong>מנא הני מילי</strong> <small>[מנין הדברים הללו]?</small>
 <strong>דתנו רבנן</strong> <small>[ששנו חכמים]:</small> נאמר ביחס לקרבן עולה "מן הבהמה מן הבקר ומן הצאן תקריבו את קרבנכם" (ויקרא א, ב), ודורשים לשון "מן" שהוא בא למעט: <strong>"מן הבהמה"</strong> — מיעוט זה בא <strong>להוציא רובע</strong> אדם, <strong>ונרבע</strong> על ידי אדם, שפסול להקרבה, <strong>"מן הבקר"</strong> — <strong>להוציא את הנעבד</strong> כעבודה זרה, <strong>"מן הצאן"</strong> — <strong>להוציא את המוקצה</strong> שהופרש לשם עבודה זרה, <strong>"ומן הצאן"</strong> בוא"ו יתירה — <strong>להוציא את הנוגח,</strong> שהרג נפש.
  ומקשים: הלא  <strong>הני</strong> <small>[אלה],</small> הרובע והנרבע והנוגח, <strong>בני קטלא נינהו</strong> <small>[בני מיתה הם],</small> שדינם סקילה, ומה מקום לדון אם הם כשרים להקרבה? ומשיבים: מדובר כאשר נעשתה העבירה <strong>על פי עד אחד או על פי הבעלים,</strong> שאין ממיתים אותם, כיון שאין שני עדים, אבל די בכך כדי לפוסלם.
 <big>ח</big> ועוד שנינו במשנה: הטומטום והאנדרוגינוס אין שוחטים אותם, לא במקדש, ולא במדינה. ושואלים: <strong>בשלמא</strong> <small>[נניח]</small> <strong>טומטום במקדש לא</strong> יישחט כבכור — <strong>דילמא</strong> <small>[שמא]</small> <strong>נקבה היא,</strong> ואין זה בכור, וממילא הרי זו בהמת חולין, שאסור להביאה למקדש. וכן <strong>במדינה לא</strong> יישחט — <strong>דילמא</strong> <small>[שמא]</small> <strong>זכר הוא</strong> ובכור, <strong>ולית בה מומא</strong> <small>[ו</small>הרי <small>אין בו מום],</small> ונמצא שוחט קדשים בחוץ.
 <strong>אלא אנדרוגינוס, בשלמא</strong> <small>[נניח,</small> מובן<small>]</small> מדוע <strong>במקדש לא</strong> מביאים אותו לקרבן — <strong>דלמא</strong> <small>[שמא]</small> <strong>נקבה היא. אלא במדינה</strong> מדוע לא יישחט? <strong>נמי נהי</strong> <small>[גם אם]</small> נניח ש<strong>זכר הוא</strong> — <strong>תעשה</strong> איבר <strong>נקבות</strong> שיש בו, כמו שיש <strong>חריץ</strong> בבשרו, <strong>וישחוט עלה</strong> <small>[עליה],</small> כדין "חרוץ", שהוא אחד מבעלי המומים (ויקרא כב, כב)!
 <strong>אמר אביי: אמר קרא</strong> <small>[הכתוב]</small> בענין זה: <strong>"או חרוץ או שבור"</strong> (ויקרא כב, כב), ומסמיכות שני המומים יש ללמוד כי <strong>חרוץ</strong> שנאמר בכתוב הריהו <strong>דומיא</strong> <small>[בדומה]</small> ל<strong>שבור, מה שבור</strong> הריהו <strong>במקום עצם,</strong> שהרי אין שבר אלא בעצם ולא בבשר — <strong>אף חרוץ</strong> מדובר <strong>במקום עצם,</strong> ולא באיבר הנקבות, שהוא בבשר.
 <strong>רבא אמר: בלא</strong> ההשוואה ל<strong>שבור נמי</strong> <small>[גם כן],</small> <strong>לא מצית אמרת</strong> <small>[אינך יכול לומר]</small> ש<strong>חרוץ במקום בשר הוי מומא</strong> <small>[הריהו מום].</small> <strong>דאי סלקא דעתך</strong> <small>[שאם עולה על דעתך]</small> <strong>הוי מומא</strong> <small>[</small>ש<small>הרי זה מום],</small> והלא <strong>כיון</strong> ש<strong>אמר</strong> החכם בברייתא: <strong>"גרב",</strong> שהוזכר בפסוק זה כאחד מן המומים, <strong>זהו חרס,</strong> אחד ממיני השחין — נמצא שגרב <strong>מיחרץ חריץ</strong> <small>[חרוץ</small> הוא<small>]</small> בבשר, וכמו <strong>דכתיב</strong> <small>[שנאמר]</small> בנגעי העור: <strong>"ומראהו עמוק מן העור"</strong> (ויקרא יג, ל), <strong>כמראה חמה העמוקה מן הצל. ו</strong>אם כן
 <strong>ליכתב רחמנא</strong> <small>[שתכתוב התורה]</small> ברשימת המומים רק <strong>חרוץ ולא בעי</strong> <small>[צריך</small> לומר<small>]</small> <strong>גרב, ואמינא</strong> <small>[והייתי אומר</small> כך<small>]:</small> אם <strong>חרוץ</strong> סתם, <strong>דלא מאיס</strong> <small>[שאינו מאוס]</small> — <strong>הוי מומא</strong> <small>[הרי הוא מום],</small> <strong>גרב דמאיס</strong> <small>[שהוא</small> גם <small>מאוס]</small> <strong>לא כל שכן?</strong> לכן <strong>כתב רחמנא</strong> <small>[כתבה התורה]</small> <strong>גרב,</strong> שיש בו מיאוס — <strong>למימר</strong> <small>[</small>כדי <small>לומר]</small> שסתם <strong>חרוץ במקום בשר</strong> — <strong>לא הוי מומא</strong> <small>[אינו מום].</small> ואם כן, אין לומר שסימן של נקבות שבאנדרוגינוס ייחשב למום, לשחוט בגללו את הבכור מחוץ למקדש.
  ובהקשר זה מפרשים את מה ש<strong>רבי ישמעאל אומר</strong> במשנה ביחס לאנדרוגינוס: <strong>אין לך מום גדול מזה,</strong> ומכאן שהוא מבין שלסימן נקבות יש דין "חרוץ". ומסבירים: <strong>כאביי לא אמר</strong> ר' ישמעאל, משום שהוא סבור ש<strong>חרוץ דומיא</strong> <small>[בדומה]</small> ל<strong>שבור לא אמרינן</strong> <small>[אין אנו אומרים],</small> אלא כל אחד הוא מום לעצמו, ו"חרוץ" בבשר גם הוא מום.
 <strong>כרבא נמי</strong> <small>[גם כן]</small> <strong>לא אמר</strong> ר' ישמעאל, מפני שיש לומר: <strong>דילמא</strong> <small>[שמא]</small> מה שלמדנו מ"גרב" שחרוץ במקום בשר אינו מום — הרי זה דוקא <strong>היכא דלא מינכרא</strong> <small>[במקום שאינו ניכר,</small> בולט<small>],</small> <strong>אבל היכא דמינכר</strong> <small>[במקום שהוא ניכר],</small> כגון סימן נקבות, שהדבר גלוי לעין — <strong>"מום רע" קרינא ביה</strong> <small>[קוראים אנו בו],</small> (ראה דברים טו, כא), והוא נפסל להקרבה.
## דף מא:
 <big>א</big> ודנים בדבריו של ר' ישמעאל במשנתנו ביחס לאנדרוגינוס, ש"אין לך מום גדול מזה". <strong>בעי</strong> <small>[שאל]</small> <strong>רבא: מאי טעמא</strong> <small>[מה הטעם]</small> של <strong>ר' ישמעאל?</strong> האם <strong>מיפשט פשיטא ליה</strong> <small>[פשוט לו]</small> ש<strong>אנדרוגינוס בכור הוא,</strong> שהוא זכר וקדוש בבכורה, <strong>ומומו עמו,</strong> סימני הנקבות. ולכן מותר לשוחטו מחוץ למקדש. <strong>או דילמא</strong> <small>[שמא]:</small> <strong>ספוקי מספקא ליה</strong> <small>[מסופק לו]</small> אם הוא נחשב זכר, <strong>ו</strong>בדרך <strong>"אם תימצא לומר" קאמר</strong> <small>[הוא אומר]:</small> גם <strong>אם תימצא לומר</strong> שאנדרוגינוס <strong>בכור הוא</strong> — <strong>הרי מומו עמו,</strong> ומותר לשוחטו מחוץ למקדש.
 ומסבירים: <strong>למאי נפקא מינה</strong> <small>[מה יוצא מכך]</small> אם כך או כך הוא הטעם? <strong>למילקא עליה</strong> <small>[ללקות עליו]</small> ארבעים מלקות <strong>משום גיזה ועבודה,</strong> שאם ודאי בכור הוא — צריך לנהוג בו קדושת בכור, ומצות "לא תעשה" לגוזזו ולעבוד בו (דברים טו, יט). אבל אם ספק הוא, הרי אף שאסור הדבר — אינו לוקה מספק. <strong>אי נמי</strong> <small>[או גם כן</small> יש לכך השלכה<small>]</small> <strong>למיתבה</strong> <small>[</small>לענין <small>לתת אותו]</small> <strong>לכהן,</strong> שאם ספק הוא — אין הכהן יכול לתובעו ממנו, מפני שהמוציא מחבירו — עליו הראיה.
  ומציעים:  <strong>תא שמע</strong> <small>[בוא</small> ו<small>שמע]</small> ראיה ממה ש<strong>ר' אילעאי אומר משום</strong> (בשם) <strong>ר' ישמעאל: אנדרוגינוס בכור הוא ומומו עמו. שמע מינה</strong> <small>[למד מכאן]</small> כי <strong>מיפשט פשיטא ליה</strong> <small>[פשוט לו]</small> שאנדרוגינוס הריהו בכור. ואומרים: מכאן אין ראיה, <strong>ודילמא</strong> <small>[ושמא]</small> גם בברייתא זו, בלשון <strong>"אם תימצא לומר" קאמר</strong> <small>[הוא אומר],</small> שאם בכור הוא — הרי מומו עמו.
  ומציעים:  <strong>תא שמע</strong> <small>[בוא</small> ו<small>שמע]</small> ראיה ממה ששנינו בברייתא: נאמר לענין קרבן עולה מן הבקר <strong>"זכר"</strong> (ויקרא א, ג), ויש לדייק: זכר — <strong>ולא נקבה. כשהוא אומר למטה</strong> בפרשה שאחר כך <strong>"זכר"</strong> (ויקרא א, יא), לגבי עולה מן הצאן, הרי זה דבר <strong>שאין תלמוד</strong> (צורך) <strong>לומר,</strong> שהרי כבר נאמר "זכר" פעם אחת בענין עולה, והכתוב הקיש עולה מן הצאן לעולה מן הבקר. <strong>מה תלמוד לומר,</strong> איפוא, שוב "זכר" — <strong>להוציא טומטום ואנדרוגינוס,</strong> שאינם כשרים לעולה.
  ונברר:  <strong>מני</strong> <small>[</small>כשיטת <small>מי היא</small> ברייתא זו<small>]?</small> <strong>אילימא</strong> <small>[אם תאמר]</small> שיטת ה<strong>תנא קמא</strong> <small>[הראשון]</small> במשנתנו, שאמר שטומטום ואנדרוגינוס אינם נשחטים במקדש, אבל גם לא במדינה — אין לומר כן, שהלא לדעתו אנדרוגינוס <strong>ספיקא</strong> <small>[ספק]</small> <strong>הוא,</strong> שאין אנו יודעים אם הוא נחשב זכר או לא. <strong>ו</strong>כי <strong>אתי קרא למעוטי ספיקא</strong> <small>[בא הכתוב למעט ספק]?
   
  אלא</small>
 תאמר שברייתא זו היא כדעת <strong>רבנן בתראי</strong> <small>[החכמים האחרונים]</small> שבמשנתנו, האומרים שאנדרוגינוס בוודאי אינו זכר, אלא הוא בריה בפני עצמה, והוצרך הכתוב למעטו מהקרבה. אבל גם דבר זה לא ניתן להיאמר, שהרי לדעתם, גם נקבה וגם טומטום ואנדרוגינוס <strong>מחד קרא נפקי</strong> <small>[מכתוב אחד</small> בלבד <small>הם באים,</small> נלמדים<small>],</small> <strong>דהא גבי</strong> <small>[שהרי אצל]</small> <strong>בכור חד "זכר" הוא דכתיב</strong> <small>[פעם אחת "זכר" הוא שנאמר],</small> ועל ידו <strong>קא מעטי כולהו מינייהו</strong> <small>[ממעטים את כולם].</small> ואילו בברייתא זו ממעטים נקבה מ"זכר" אחד, וטומטום ואנדרוגינוס מ"זכר" שני!
 <strong>אלא, פשיטא</strong> <small>[פשוט]</small> שברייתא זו היא שיטת <strong>ר' ישמעאל. ו</strong>מעתה, <strong>אי אמרת בשלמא</strong> <small>[נניח אם אתה אומר]</small> ש<strong>ר' ישמעאל מיפשט פשיטא ליה</strong> <small>[פשוט לו</small> הדבר<small>],</small> שאנדרוגינוס הריהו בכור זכר — <strong>היינו דאיצטריך קרא למעוטי</strong> <small>[זהו שהוצרך הכתוב</small> בעניין קרבן עולה <small>למעט],</small> ולומר שאין מביאים ממנו קרבן עולה. <strong>אלא אי אמרת מספקא ליה</strong> <small>[אם אתה אומר</small> ש<small>מסופק לו]</small> אם הוא זכר — וכי <strong>אצטריך קרא למעוטי ספיקא</strong> <small>[הוצרך הכתוב</small> בעולה <small>למעט ספק]?</small>
 ודוחים: <strong>לעולם</strong> תאמר שברייתא זו היא כשיטת <strong>רבנן בתראי</strong> <small>[חכמים האחרונים],</small> הסבורים שאנדרוגינוס כלל אינו זכר, אלא בריה בפני עצמה. <strong>ו</strong>ביחס למה שהקשינו: והרי לשיטתם די בכתוב אחד למעט נקבה וגם טומטום ואנדרוגינוס, כפי שהוא בבכור — על כך יש להשיב: <strong>גבי</strong> <small>[אצל]</small> <strong>בכור</strong> גם כן <strong>תרתי קראי כתיב</strong> <small>[שני מקראות כתובים]:</small> <strong>"הזכר"</strong> (דברים טו, יט) <strong>ו"הזכרים"</strong> (שמות יג, יב), אחד למעט נקבה, ואחד למעט טומטום ואנדרוגינוס.
 <big>ב</big> שנינו במשנה, <strong>וחכמים אומרים: אינו בכור,</strong> אלא נגזז ונעבד, כדין בהמת חולין. <strong>אמר רב חסדא: מחלוקת</strong> זו היא <strong>באנדרוגינוס,</strong> שיש בו סימני זכר וסימני נקבה, וחכמים אלו אומרים שאנדרוגינוס בודאי אינו זכר, אלא בריה בפני עצמה, ולכן אינו קדוש בבכורה. <strong>אבל בטומטום,</strong> שעורו מכסה את איברי מינו — <strong>דברי הכל ספיקא</strong> <small>[ספק]</small> <strong>הוא,</strong> מפני שהוא זכר גמור או נקבה גמורה, אלא שאנו לא יודעים מהו. <strong>ו</strong>לכן הוא <strong>קדוש מספיקא</strong> <small>[מספק],</small> שאינו נשחט לא במקדש ולא במדינה.
 <strong>אמר ליה</strong> <small>[לו]</small> <strong>רבא: אלא מעתה,</strong> לדבריך שהוא בודאי זכר או נקבה, אם כן <strong>בערכין,</strong> כשאדם נודר ערכו של אדם טומטום — <strong>יערך,</strong> אם בערך איש או בערך אשה!
## דף מב.
 <strong>אלמה תניא</strong> <small>[מפני מה שנינו</small> בברייתא<small>]:</small> הכתוב "והיה ערכך <strong>הזכר"</strong> (ויקרא כז, ג) בא למעט — <strong>ולא טומטום ואנדרוגינוס?</strong> ומשיבים: <strong>סמי</strong> <small>[מחק]</small> <strong>מיכן</strong> מגרסת הברייתא את המלה <strong>טומטום,</strong> וכל הדרשה נאמרה עבור אנדרוגינוס, מפני שהוא בריה בפני עצמה.
  ומציעים, <strong>תא שמע</strong> <small>[בוא</small> ו<small>שמע]</small> ראיה מהמשכה של ברייתא זו: <strong>יכול לא יהא</strong> טומטום נערך <strong>בערך איש, אבל יהא</strong> נערך <strong>בערך אשה? תלמוד לומר:</strong> "והיה ערכך <strong>הזכר...</strong> ו<strong>אם נקבה</strong> היא" (ויקרא כז, ג—ד), כלומר, זכר או נקבה, <strong>ולא טומטום ואנדרוגינוס,</strong> שאינם לא זכר ולא נקבה! ואומרים: <strong>סמי</strong> <small>[מחק]</small> גם <strong>מיכן טומטום,</strong> וכל הדרשה היא לגבי אנדרוגינוס.
  ועוד מציעים, <strong>תא שמע</strong> <small>[בוא</small> ו<small>שמע]</small> ממה ששנינו בענין קרבן שלמים: <strong>"אם זכר אם נקבה"</strong> (ויקרא ג, א) — <strong>זכר ודאי נקבה ודאית, ולא טומטום ואנדרוגינוס,</strong> שבוודאי אינם לא זכר ולא נקבה! ומשיבים: <strong>סמי</strong> <small>[מחק]</small> גם <strong>מיכן טומטום.</strong>
 ומציעים עוד, <strong>תא שמע</strong> <small>[בוא</small> ו<small>שמע]</small> ראיה ממה ששנינו בברייתא: נאמר לגבי קרבן עולה מן הבקר: <strong>"הזכר"</strong> (ויקרא א, ג), ומכאן למדנו — <strong>ולא נקבה. כשהוא אומר למטה</strong> בפרשה הבאה, לגבי עולה מן הצאן: <strong>"זכר"</strong> (ויקרא א, יא) — הרי זה דבר <strong>שאין תלמוד</strong> (צריך) <strong>לומר,</strong> שהרי הכתוב הקיש עולה מן הצאן לעולה מן הבקר. אם כן <strong>מה תלמוד לומר</strong> שוב "זכר" — <strong>להוציא טומטום ואנדרוגינוס!</strong> ואומרים: <strong>סמי</strong> <small>[מחק]</small> גם <strong>מיכן טומטום.</strong>
 ומציעים עוד, <strong>תא שמע</strong> <small>[בוא</small> ו<small>שמע]</small> ראיה נוספת: כל עוף שלא נשחט כראוי (מן הצואר, ובסכין) הריהו נבלת העוף, שמטמאת את האדם האוכל אותה, כשהיא נמצאת בבית הבליעה שלו. חוץ מקרבנות העוף, שדינם במליקה (מן העורף, ובצפורן), ומליקתם מטהרתם. ובענין זה שנינו: עוף שהוא פסול להקרבה, כגון <strong>הנעבד</strong> כעבודה זרה, <strong>והמוקצה</strong> (שהופרש לצורך עבודה זרה), <strong>והאתנן</strong> (שניתן לזונה כאתנן), <strong>והמחיר</strong> (מחיר כלב), <strong>וטומטום
   
 ואנדרוגינוס,</strong> הואיל והם פסולים לקרבן — אין מליקתם מטהרתם, ולכן <strong>כולן מטמאין בגדים</strong> שעל האדם האוכל אותם, כשכזית מהם מצוי ב<strong>בית הבליעה</strong> שלו.
 <strong>ר' אליעזר אומר: טומטום ואנדרוגינוס</strong> שנמלקו <strong>אין מטמאין בגדים אבית הבליעה,</strong> מפני שהם כשרים להקרבה. <strong>שהיה ר' אליעזר אומר: כל מקום</strong> בתורה <strong>שנאמר</strong> בו במפורש <strong>זכר ונקבה,</strong> כגון בקרבן מן הבהמה — <strong>אתה מוציא טומטום ואנדרוגינוס מביניהם,</strong> שהוא פסול, מפני שאינו זכר ולא נקבה.
 <strong>ו</strong>קרבן ה<strong>עוף, הואיל ולא נאמר בו זכר ונקבה,</strong> אלא בסתם — תורים או בני יונה — אלא כשרים הם להקרבה. ואם לדעת התנא הראשון טומטום הוא ספק זכר או נקבה — מדוע הוא פסול להקרבה? והלא קרבן העוף כשר בין אם הוא זכר ובין אם הוא נקבה! ומשיבים: <strong>סמי</strong> <small>[מחק]</small> גם <strong>מיכן טומטום.</strong>
 ומציעים <strong>תא שמע</strong> <small>[בוא</small> ו<small>שמע]</small> ראיה נוספת ממה ששנינו, <strong>ר' אלעזר אומר: הטריפה והכלאים ויוצא דופן</strong> (שנולד בניתוח דרך דופן הבטן), <strong>טומטום ואנדרוגינוס</strong> — <strong>לא קדושים ולא מקדישין.</strong>
 <strong>ואמר שמואל</strong> כהסבר לזה: <strong>לא קדושים</strong> — <strong>בתמורה,</strong> שאם אמר על אחד מהם שיהא תמורת בהמת קדשים — אינו מתקדש, <strong>ולא מקדישין</strong> — <strong>לעשות תמורה,</strong> שאם הוא קדוש בקדושת קרבן, כגון שנולדו לבהמת קדשים, ואמר על בהמת חולין שהיא תמורתו — אין היא קדושה. ואם טומטום הוא ספק זכר או נקבה — מדוע אינו קדוש? והרי בין זכר ובין נקבה קדושים ומקדישים! ומשיבים: <strong>סמי</strong> <small>[מחק]</small> גם <strong>מיכן טומטום.</strong>
 ומציעים <strong>תא שמע</strong> <small>[בוא</small> ו<small>שמע],</small> ראיה מנוסח שונה מעט של ברייתא זו, <strong>ר' אלעזר אומר: חמשה לא קדושים ולא מקדישין, ואלו הן: הטריפה, והכלאים, ויוצא דופן, וטומטום, ואנדרוגינוס. וכי תימא</strong> <small>[ואם תאמר]:</small> <strong>הכא נמי</strong> <small>[כאן גם כן]</small> <strong>סמי</strong> <small>[מחק]</small> <strong>מיכן טומטום</strong> — אם כן <strong>הוו להו</strong> <small>[הרי הם]</small> <strong>ארבעה,</strong> ולא חמישה! ומשיבים: <strong>אפיק</strong> <small>[הוצא]</small> <strong>טומטום</strong> מהרשימה, <strong>ועייל</strong> <small>[והכנס]</small> <strong>יתום,</strong> ולד שנולד לאחר מות אימו, שאף הוא פסול לקרבן.
  ומציעים:  <strong>לימא כתנאי</strong> <small>[האם נאמר</small> ששאלה זו, האם טומטום הוא קדוש מספק, או בריה בפני עצמה, שנויה <small>כ</small>מחלוקת <small>תנאים]?</small> שכך שנינו בברייתא: <strong>ר' אילעאי אומר משום</strong> (בשם) <strong>ר' ישמעאל: אנדרוגינוס בכור</strong> וזכר <strong>הוא ומומו עמו. וחכמים אומרים: אין קדושה חלה עליו</strong> כלל, שאינו זכר, אלא בריה בפני עצמה. <strong>ר' שמעון בן יהודה אומר משום</strong> (בשם) <strong>ר' שמעון: הרי הוא אומר</strong> בענין בכור בהמה <strong>"הזכר</strong> תקדיש" (דברים טו, יט), <strong>וכל מקום שנאמר "זכר" אינו אלא להוציא</strong> (למעט) <strong>טומטום ואנדרוגינוס.</strong> הרי שלדעת ר' שמעון בן יהודה הוצרך הכתוב למעט טומטום מ"זכר", כמו אנדרוגינוס. ואם כן, לדעתו אינו ספק זכר, אלא בריה בפני עצמה.
 <strong>וכי תימא</strong> <small>[ואם תאמר]:</small> <strong>סמי</strong> <small>[מחק]</small> גם <strong>מיכן טומטום</strong> מדברי ר' שמעון בן יהודה — אינך יכול לומר כן, שאם כן שיטת <strong>ר' שמעון בן יהודה היינו רבנן</strong> <small>[הרי זו</small> שיטת <small>חכמים],</small> שגם הם סבורים שאנדרוגינוס אינו קדוש! <strong>אלא לאו</strong> <small>[האם לא]</small> בענין <strong>טומטום איכא בינייהו</strong> <small>[יש ביניהם</small> הבדל<small>],</small> <strong>דתנא קמא סבר</strong> <small>[שהתנא הראשון,</small> חכמים, <small>סבור]:</small> <strong>אין קדושה חלה עליו</strong> כלל — על <strong>אנדרוגינוס</strong> שהוזכר מתחילה בדברי ר' אילעי, <strong>אבל טומטום</strong> — <strong>ספיקא</strong> <small>[ספק]</small> <strong>הוא, וקדוש מספיקא</strong> <small>[מן הספק].</small> <strong>ואתא</strong> <small>[ובא]</small> <strong>ר' שמעון</strong>
## דף מב:
 <strong>בן יהודה למימר</strong> <small>[לומר]</small> כי <strong>טומטום</strong> אינו בגדר ספק זכר, אלא <strong>בריה</strong> בפני עצמה <strong>הוא, ולא קדוש</strong> כלל! ודוחים: <strong>לא, דכולי עלמא</strong> <small>[לדעת הכל]</small> <strong>טומטום בבריה</strong> בפני עצמה <strong>לא מספקא</strong> <small>[אין להסתפק</small> בו<small>],</small> שאין מי שסבור שהוא בריה. אלא <strong>זכר ונקבה הוא דמספקא</strong> <small>[שיש להסתפק</small> בו<small>],</small> שמא זכר הוא או נקבה.
  ואם היה הטומטום <strong>מטיל מים במקום</strong> שמצוי פי איבר ה<strong>זכרות</strong> בזכר — <strong>דכולי עלמא לא פליגי</strong> <small>[הכל אינם חלוקים]</small> ש<strong>זכר הוא. כי פליגי</strong> <small>[כאשר נחלקו]</small> הרי זה <strong>במטיל מים במקום נקבות,</strong> שהמים יוצאים במקום בו נקבה מטילה מימיה, מאחוריה, <strong>מר סבר</strong> <small>[חכם</small> זה, חכמים, <small>סבור]:</small> <strong>חיישינן</strong> <small>[חוששים אנו]</small> <strong>שמא נהפכה</strong> איבר <strong>זכרותו ל</strong>מקום <strong>נקבותו,</strong> כלומר, לאחוריו, ומשם הוא מטיל מים. ודינו, איפוא, כספק. <strong>ומר סבר</strong> <small>[וחכם</small> זה, ר' שמעון בר' יהודה, <small>סבור]:</small> <strong>לא חיישינן</strong> <small>[אין אנו חוששים],</small> אלא בוודאי נקבה הוא. וסבור ר' שמעון בר' יהודה <strong>כי הא</strong> <small>[כמו זו]</small> ש<strong>הורה ר' אלעזר:</strong> בכור טומטום <strong>בבהמה,</strong> אם <strong>מטיל מים במקום נקבות</strong> — הרי הוא <strong>חולין,</strong> משום שבוודאי נקבה הוא.
 <big>א</big> בענין הוראתו של ר' אלעזר, שטומטום המטיל מים במקום נקבות — חולין הוא, ואינו ספק זכר בכור, מסופר, <strong>תהי בה</strong> <small>[תוהה</small> היה <small>בכך]</small> <strong>ר' יוחנן: מאן דלא חש</strong> <small>[מי</small> הוא זה <small>שאינו חושש]</small> <strong>ל</strong>דעת ה<strong>תנא קמא</strong> <small>[הראשון]</small> במשנתנו, <strong>ול</strong>דעת <strong>ר' ישמעאל,</strong> הסבורים שטומטום ספק הוא! ושואלים: <strong>ולימא</strong> <small>[ושיאמר]</small> <strong>ר' יוחנן נמי</strong> <small>[גם כן]:</small> <strong>מאן דלא חש לרבנן בתראי</strong> <small>[מי</small> הוא זה <small>שאינו חושש לדעת חכמים האחרונים]</small> במשנה. שהרי <strong>אמר רב חסדא: מחלוקת</strong> — <strong>באנדרוגינוס,</strong> שהחכמים האחרונים סבורים שאינו ספק זכר, אלא בריה בפני עצמה הוא, <strong>אבל בטומטום</strong> — <strong>דברי הכל ספיקא</strong> <small>[ספק]</small> זכר או נקבה הוא, וקדוש מספק!
  ומשיבים:  <strong>ר' יוחנן לא סבירא ליה</strong> <small>[אינו סבור]</small> כ<strong>רב חסדא,</strong> ולדעתו סבורים החכמים האחרונים שטומטום בוודאי אינו בכור, אלא בריה בפני עצמה. ומקשים: <strong>אי לא סבירא ליה</strong> <small>[אם</small> ר' יוחנן <small>אינו סבור</small> כן<small>],</small> מדוע תמה על הוראתו של ר' אלעזר? <strong>לימא</strong> <small>[נאמר]</small> שר' אלעזר <strong>הוא</strong> ש<strong>אמר כרבנן בתראי</strong> <small>[כדעת חכמים אחרונים]!</small> ומשיבים: באמת, <strong>הכי נמי קאמר</strong> <small>[כך גם כן</small> הוא <small>אומר],</small> לזאת כוונתו: <strong>מאן שביק תרי ועביד כחד</strong> <small>[מיהו זה שמניח</small> דעת <small>שנים,</small> שני חכמים, התנא הראשון ור' ישמעאל, <small>ועושה כ</small>דעת חכם <small>אחד,</small> החכמים האחרונים<small>]!</small>
 ומעירים: <strong>ור' אלעזר כמאן סברא</strong> <small>[כמי הוא סבור]</small> — <strong>כי הא</strong> <small>[כמו זו]</small> ש<strong>אמר ריש לקיש: לא אמרו</strong> ב<strong>טומטום</strong> שהוא <strong>ספק אלא באדם, הואיל וזכרותו ונקבותו במקום אחד,</strong> שמי הרגלים של איש ואשה יוצאים באותו מקום בגוף. והואיל והוא מכוסה — הרי זה ספק. <strong>אבל</strong> טומטום <strong>בהמה,</strong> שזכרותה ונקבותה מצויים במקומות שונים — אין בו ספק אם הוא זכר או נקבה, אלא אם <strong>מטיל מים במקום זכרות</strong> — הרי הוא <strong>זכר, מטיל מים במקום נקבות</strong> — <strong>נקבה.</strong>
 <strong>מתקיף לה</strong> <small>[מקשה על כך]</small> <strong>רב אושעיא:</strong> גם אם הוא מטיל מים במקום נקבות — <strong>וליחוש</strong> <small>[ונחשוש]</small> <strong>שמא נהפכה זכרותו</strong> כלפי <strong>נקבותו,</strong> ומשום כך הוא מטיל מים במקום נקבות, ואין זה יוצא מכלל ספק! <strong>אמר ליה</strong> <small>[לו]</small> אביי: <strong>כמאן</strong> <small>[כ</small>דעת <small>מי]</small> אתה אומר זאת, <strong>כ</strong>דעת <strong>ר' מאיר דחייש למיעוטא</strong> <small>[שחושש למיעוט]?</small> והרי אין הלכה כמותו. ואם כן יש ללכת אחר הרוב, שזכרותם אינה מתהפכת!
 <strong>אביי בר אבין ורב חנניא בר אבין דאמרי תרוייהו</strong> <small>[שאמרו שניהם]:</small> <strong>אפילו תימא</strong> <small>[תאמר]</small> שהוא כשיטת <strong>רבנן</strong> <small>[חכמים],</small> הסבורים שבדרך כלל אין חוששים למיעוט — במקרה זה יש לחשוש, ולומר: <strong>הואיל ואישתני</strong> <small>[והשתנה]</small> בעל חיים זה מבעלי חיים רגילים, והוא טומטום — יש לחשוש כי גם בענין אחר <strong>אישתני</strong> <small>[השתנה],</small> שנהפכה זכרותו לנקבותו.   
ומעירים: נחלקו, איפוא, חכמים בעקרון זה, <strong>אית דאמר אישתני</strong> <small>[יש</small> מי <small>שאומר</small> כי אומרים: הואיל והשתנה <small>השתנה],</small> <strong>ואית דאמר לא אישתני</strong> <small>[ויש</small> מי <small>שאומר</small> כי <small>אין</small> אומרים: כיון שהשתנה <small>השתנה].</small>
 ומציעים: <strong>לימא אישתני ולא אישתני תנאי</strong> <small>[האם לומר</small> שהמחלוקת בענין <small>השתנה ולא השתנה</small> מחלוקת <small>תנאים</small> היא<small>]?</small> <strong>דתניא</strong> <small>[ששנויה</small> ברייתא<small>]:</small> <strong>טומטום שקידש</strong> אישה — <strong>קדושיו קדושין</strong> מספק, שמא איש הוא. וכן אם <strong>נתקדש</strong> כאשה על ידי איש — <strong>קדושיו קדושין</strong> מספק, שמא אשה הוא.
 <strong>ו</strong>אם מת אחיו בלא בנים, ואין שם אח אחר שיוכל ליבם אותה — <strong>חולץ,</strong> כלומר, יבמתו חולצת את נעלו, שמא הוא זכר, והיא זקוקה לחליצה כדי להתירה מזיקתו. <strong>ו</strong>אם מת הטומטום — אחיו (אחד מהם) <strong>חולצין לאשתו</strong> או <strong>מיבמים לאשתו,</strong> שמא היה זכר. ותניא אידך <small>[ושנויה</small> ברייתא <small>אחרת]:</small> <strong>אשת טומטום</strong> — <strong>חולצת ולא מתייבמת.</strong>
 ואומרים: <strong>סברוה</strong> <small>[סבורים</small> היו חכמים<small>]</small> שהציעו דבר זה, <strong>דכולי עלמא</strong> <small>[שהכל,</small> בעלי שתי הברייתות, <small>סבורים]</small> <strong>כ</strong>דעת <strong>ר' עקיבא,</strong> ש<strong>אמר: סריס חמה,</strong> שמטבע ברייתו אינו יכול להוליד — <strong>לא חולץ ולא מייבם</strong> לאשת אחיו, מפני שאינו בכלל מצות יבום. וכן אחיו אינם חולצים ואינם רשאים ליבם את אשתו, משום שהיא אסורה עליהם כדין אשת אח שאינה זקוקה ליבום.
 <strong>מאי לאו בהא קמיפלגי</strong> <small>[האם לא ב</small>דבר <small>זה הם חלוקים],</small> <strong>דמאן דאמר</strong> <small>[שמי שאומר]</small> שטומטום <strong>חולץ, ו</strong>אחיו <strong>חולצין לאשתו ומיבמים את אשתו,</strong> סבור כי <strong>לא אמרינן</strong> <small>[אין אנו אומרים]</small> <strong>הואיל ואישתני</strong> <small>[והשתנה]</small> מבני אדם רגילים, והוא טומטום — <strong>אישתני</strong> <small>[השתנה],</small> ויש לחשוש שמא היה סריס חמה, ואחיו אסורים ליבמה. אלא יש להניח שאם היה זכר — היה בר הולדה, ואשתו זקוקה ליבום.
 <strong>ומאן דאמר</strong> <small>[ומי שאומר]</small> שאשת טומטום <strong>חולצת ולא מתייבמת,</strong> הרי זה משום שלדעתו <strong>אמרינן</strong> <small>[אומרים אנו]:</small> <strong>הואיל ואישתני אישתני</strong> <small>[והשתנה השתנה],</small> וגם אם היה זכר — שמא סריס חמה היה, ולכן אין מייבמים את אשתו?
  ודוחים:  <strong>לא, דכולי עלמא אמרינן</strong> <small>[לדעת הכל אומרים אנו]</small> <strong>הואיל ואישתני אישתני</strong> <small>[והשתנה השתנה],</small> ויש לחשוש שהיה סריס חמה. אלא <strong>הא</strong> <small>[זו],</small> הברייתא המתירה לייבם את אשתו — הריהי שיטת <strong>ר' אליעזר,</strong> החולק על ר' עקיבא, וסבור כי אשת סריס חמה ראויה ליבום, <strong>והא</strong> <small>[וזו],</small> האוסרת — שיטת <strong>ר' עקיבא</strong> היא, הסבור שאשת סריס חמה אינה ראויה ליבום.
  ושואלים:  <strong>ומאן תנא אליבא</strong> <small>[ומיהו התנא</small> ההולך <small>לפי שיטתו]</small> של <strong>ר' עקיבא,</strong> שאשת סריס חמה אינה זקוקה ליבום, ולמרות זאת לדעתו על אשת טומטום לחלוץ? <strong>אילימא</strong> <small>[אם תאמר]</small> ש<strong>ר' יהודה</strong> הוא, <strong>הא</strong> <small>[הרי]</small> לשיטתו, גם אם ייקרע ויימצא זכר — כדין <strong>ודאי סריס</strong> (חמה) <strong>משוי ליה</strong> <small>[</small>הוא <small>עושה אותו],</small> ואינה זקוקה כלל לחליצה.
 <strong>דתנן</strong> <small>[ששנינו</small> במשנה<small>],</small> <strong>ר' יהודה אומר: טומטום שנקרע ונמצא זכר</strong> — <strong>הרי זה לא יחלוץ, מפני שהוא כסריס</strong> חמה, ואין חליצתו חליצה. וכשם שסריס אינו חולץ — כך אלמנתו אינה זקוקה לחליצה!
  אלא שיטת <strong>ר' יוסי בר' יהודה היא,</strong> הסבור שטומטום שנקרע ונמצא זכר הריהו ספק סריס חמה, ולכן צריך לחלוץ לאשתו. <strong>דתניא</strong> <small>[ששנויה</small> ברייתא<small>],</small> <strong>ר' יוסי בר' יהודה אומר: טומטום לא חולץ</strong> לאשת אחיו שמת, כשיש לו אחים נוספים — <strong>שמא יקרע</strong> העור המכסה את איבריו <strong>וימצא סריס חמה,</strong> ונמצא שלא הותרה היבמה בחליצה זו, אבל לשיטתו אין זה ודאי שיימצא סריס חמה. ולעצם דברי ר' יוסי בר' יהודה שואלים: ומדוע הוא תולה את האיסור לחלוץ רק באפשרות זו, שיימצא סריס חמה?
 <strong>אטו כל דמיקרע</strong> <small>[וכי כל</small> טומטום <small>שנקרע]</small> <strong>זכר משתכח</strong> <small>[נמצא],</small> <strong>נקבה לא משתכח</strong> <small>[אינו נמצא]?</small> והלא גם אם נקבה הוא — אין חליצתו מועילה להתיר את אשת אחיו! ומשיבים: בלשון <strong>שמא קאמר</strong> <small>[</small>הוא <small>אומר],</small> והוא כולל בכך יותר מספק אחד: <strong>שמא יקרע וימצא נקבה,</strong>
 <strong>אי נמי</strong> <small>[</small>ו<small>אם גם כן]</small> <strong>זכר</strong> הוא — <strong>נמי</strong> <small>[גם כן]</small> לא יחלוץ, <strong>שמא ימצא סריס חמה.</strong> ושואלים: הואיל וגם ר' יהודה וגם ר' יוסי בר' יהודה אומרים שטומטום אינו חולץ ליבמתו, <strong>מאי בינייהו</strong> <small>[מה</small> ההבדל <small>ביניהם]</small> למעשה? <strong>אמר רבא:</strong>
## דף מג.
 ההבדל ביניהם הוא לענין <strong>לפסול</strong> בחליצתו את היבמה ליבום <strong>במקום</strong> שיש <strong>אחים</strong> נוספים; לדעת ר' יהודה, שהוא בוודאי סריס חמה — לא עשה בחליצתו כלום, והיא ראויה ליבום. ולדעת ר' יוסי בר' יהודה — שמא אינו סריס, וחליצתו חליצה, והיא אסורה איפוא על האחים כדין אשת אח.
 <strong>ו</strong>כן לענין <strong>לחלוץ</strong> ליבמתו <strong>שלא במקום אחים,</strong> כאשר הוא האח היחיד, <strong>איכא בינייהו</strong> <small>[יש ביניהם</small> הבדל<small>];</small> לדעת ר' יהודה אין בכך צורך, שהרי אינה זקוקה כלל ליבום וחליצה שלו. ולדעת ר' יוסי בר' יהודה — צריך לחלוץ לה, שמא זכר הוא, ואינו סריס.
 
 <big>א משנה</big> <strong>מומין אלו,</strong> ששנינו ביחס לבכור בהמה, <strong>בין</strong> שהם <strong>קבועין בין</strong> שהם <strong>עוברים</strong> — <strong>פוסלין באדם,</strong> שאם היו בכהן הריהו פסול לעבודה. <strong>ויתר עליהן</strong> על מומי בהמה, מומים נוספים שהם מיוחדים לאדם: <strong>הכילון והלפתן והמקבן,</strong> שיש לראשם צורה משונה, <strong>ושראשו שקוט, וסקיפת</strong> (שיבואר עניינם בגמרא).
 <strong>ובעלי חטרות</strong> (מעין בליטה בגב) — <strong>ר' יהודה מכשיר, וחכמים פוסלין. הקרח פסול. איזהו קרח</strong> שהוא פסול? <strong>כל שאין לו שיטה</strong> (שורה) <strong>של שער מוקפת,</strong> מקיפה את ראשו <strong>מאוזן לאוזן, אם יש לו</strong> — <strong>הרי זה כשר.</strong>
 <big>ב גמרא</big> שנינו במשנה שמומים ששנינו לגבי בהמה בפרק הקודם — פוסלים גם באדם (כהן). ושואלים: <strong>אמאי</strong> <small>[מדוע]</small> המומים הפוסלים בזה פוסלים גם בזה? <strong>והאיכא</strong> <small>[והרי יש]</small> <strong>יבלת, דלא כתיב באורייתא</strong> <small>[שאינה כתובה בתורה]</small> <strong>באדם,</strong> אלא רק בבהמה (ויקרא כב, כב)! <strong>ותו</strong> <small>[ועוד]</small> יש לשאול: <strong>דק תבלול, דלא כתיבי</strong> <small>[שאינם כתובים]</small> בתורה <strong>ב</strong>מומי ה<strong>בהמה,</strong> אלא דווקא באדם (וי'קרא כא, כ), מדוע שנינו בפרק הקודם שהם פוסלים בבהמה?
  ומשיבים:  <strong>מילף ילפי מהדדי</strong> <small>[למדים הם זה מזה],</small> וכפי <strong>דתניא</strong> <small>[ששנויה</small> ברייתא<small>]:</small> <strong>באדם לא נאמר בו יבלת, בבהמה לא נאמר דק תבלול, מנין</strong> אתה למד <strong>ליתן את האמור של זה בזה ואת האמור של זה בזה? תלמוד לומר</strong> בשניהם: <strong>"גרב" "גרב"</strong> (ויקרא כא, כ, וויקרא כב, כב), וכן <strong>"ילפת" "ילפת"</strong> (ויקרא כא, כא, וויקרא כב, כב), וכתובים אלה באים <strong>ל</strong>למד מזה על זה ב<strong>גזירה שוה.</strong>
 ומעירים: <strong>מפני</strong> <small>[מופנים]</small> הכתובים הללו, אינם נחוצים לגופם, ולא נאמרו אלא לגזירה שווה זו. <strong>דאי לא מפני איכא למיפרך</strong> <small>[שאם אינם מופנים יש</small> מקום <small>לפרוך]</small> את ההשוואה ולומר כך: <strong>אדם</strong> (כהן) <strong>מבהמה לא יליף</strong> <small>[אינו למד]</small> לפוסלו לעבודה באותם מומים שנזכרו בה, <strong>שכן</strong> יש לבהמה חומרה יתירה, ש<strong>היא עצמה קריבה לגבי מזבח.</strong> וכן מן הצד השני, <strong>בהמה מאדם לא ילפא</strong> <small>[אינה למדה],</small> <strong>שכן</strong> האדם יש בו חומרה יתירה, ש<strong>נתרבה במצות.</strong>
 <strong>לאיי</strong> <small>[משום כך]</small> צריכים לומר ש<strong>אפנויי מפני</strong> <small>[</small>שהכתובים <small>הללו מופנים]</small> לגזירה שווה. וכאילו נאמר הדבר במפורש בתורה, כך שלא ניתן להקשות על כך מסברה. ומנין שהם מופנים? <strong>לכתוב רחמנא</strong> <small>[שתכתוב התורה]</small> רק <strong>"ילפת"</strong> במומי האדם ובמומי הבהמה, <strong>ולא בעי</strong> <small>[ולא צריך]</small> לכתוב <strong>"גרב",</strong> לא כאן ולא כאן, <strong>ואנא אמינא</strong> <small>[ואני</small> הייתי <small>אומר</small> מדעתי<small>]:</small> <strong>ומה ילפת דלא מאיסא</strong> <small>[שאינה מאוסה]</small> <strong>הוי מומא</strong> <small>[הרי היא מום],</small> <strong>גרב דמאיס</strong> <small>[שהוא מאוס]</small> <strong>לא כל שכן</strong> שהוא מום? אם כן, <strong>"גרב" "גרב" דכתב רחמנא</strong> <small>[שכתבה התורה]</small> גם באדם וגם בבהמה <strong>למה לי?</strong> הרי זה <strong>לאפנויי</strong> <small>[להפנות אותם]</small> לצורך גזירה שווה.
  ושואלים: אם המומים הפוסלים באדם פוסלים גם בבהמה, ולהיפך —  <strong>ולכתבינהו רחמנא כולהו בחד</strong> <small>[ושתכתוב התורה את</small> כל המומים <small>כולם ב</small>מקום <small>אחד],</small> באדם או בבהמה, <strong>ו</strong>תכתוב <strong>גרב וילפת הכא והכא</strong> <small>[כאן וכאן],</small> לצורך גזירה שווה, <strong>ולילפו מחדא</strong> <small>[וכך ילמדו</small> את כל שאר המומים <small>מאחד]!</small>
 ומשיבים: <strong>אהייא בהי ליכתב רחמנא</strong> <small>[באיזה מהם שתכתוב התורה]</small> את המומים? <strong>אי כתב</strong> <small>[אם היתה</small> התורה <small>כותבת]</small> <strong>באדם, הוה אמינא</strong> <small>[הייתי אומר]:</small> <strong>כל</strong> ש<strong>פסול באדם פסול בבהמה,</strong> אבל <strong>קלוט</strong> (שפרסותיו עגולות כשל חמור) <strong>וחוטין</strong> (החניכיים) שנפגמו, <strong>דליתנהו</strong> <small>[שאינם</small> כתובים<small>]</small> <strong>באדם,</strong> מפני שאינם שייכים בו, שהרי אין לו פרסות, והחניכיים שלו מכוסות כולן בשיניים, הייתי אומר: <strong>בבהמה נמי לא ליפסלו</strong> <small>[גם כן שלא יפסלו].</small>
 <strong>ו</strong>כן אם <strong>לכתוב רחמנא כולהו</strong> <small>[תכתוב התורה את כולם]</small> <strong>בבהמה, הוה אמינא</strong> <small>[הייתי אומר]</small> כך: 
   
 כל ש<strong>פסול בבהמה פסול באדם,</strong> אבל <strong>גבן</strong> (שיש לו מומים בגבות עיניו) <strong>וחרום</strong> (שחוטמו שקוע בין עיניו), <strong>דליתנהו</strong> <small>[שאינם</small> כתובים<small>]</small> <strong>בבהמה,</strong> מפני שאין מצויים בה מומים אלה — <strong>באדם נמי לא ליפסלו</strong> <small>[גם כן שלא יפסלו].</small> לכן הוצרכו כל המומים להיכתב בכל אחד מהם, בגלל המומים המיוחדים לו.
  ומקשים: ומדוע הוצרכה התורה לכתוב חלק מן המומים המשותפים באדם וחלק בבהמה?  <strong>ולכתבינהו רחמנא כולהו בחד</strong> <small>[ושתכתוב התורה את</small> המומים המשותפים <small>כולם ב</small>מקום <small>אחד],</small> או באדם או בבהמה, <strong>והנך דליתנהו באידך</strong> <small>[ואלה שאינם באחר],</small> כלומר, מומים שיש רק בבהמה ולא באדם — <strong>לכתוב רחמנא</strong> <small>[שתכתוב התורה]</small> <strong>בבהמה, והנך דליתנהו באידך</strong> <small>[ואלה שאינם באחר]</small> כלומר, שישנם באדם ולא בבהמה — <strong>לכתוב</strong> <small>[שתכתוב התורה]</small> <strong>באדם, וגרב וילפת</strong> ייכתבו <strong>הכא והכא</strong> <small>[כאן וכאן],</small> לשם גזירה שווה, <strong>ולילפי מהדדי</strong> <small>[ושילמדו זה מזה]</small> לגבי המומים המשותפים, שנזכרו רק באחד מהם!
 <strong>אלא</strong> יש להסביר דבר זה <strong>כדתנא</strong> <small>[כפי ששנה] דבי</small> <small>[</small>החכם <small>מבית</small> מדרשו<small>]</small> של <strong>ר' ישמעאל, דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' ישמעאל: כל פרשה שנאמרה</strong> בתורה <strong>ונשנית</strong> פעם נוספת — <strong>לא נשנית</strong> כולה <strong>אלא בשביל דבר</strong> אחד <strong>שנתחדש בה.</strong> ואף כאן, נאמרו המומים גם באדם וגם בבהמה בגלל המומים המיוחדים שנתחדשו בכל אחד מהם (גיבן וחרום באדם, קלוט וחוטין בבהמה).
 <big>ג</big> <strong>אמר רבא: למה לי דכתב רחמנא</strong> <small>[לשם מה כתבה התורה]</small> ש<strong>מום</strong> פוסל <strong>באדם,</strong> כלומר, בכהן (ויקרא כא, יז—כג), ש<strong>מום</strong> פוסל בקדשים, בבהמות שהוקדשו למזבח (ויקראד כב, כ—כה), וש<strong>מום</strong> פוסל להקרבה <strong>בבכור</strong> בהמה (דברים טו, כא)?
 <strong>צריכא</strong> <small>[צריך]</small> הדבר להיאמר בכל אחד מהם, <strong>דאי כתב רחמנא</strong> <small>[שאילו היתה כותבת התורה]</small> ש<strong>מום</strong> פוסל <strong>באדם,</strong> הייתי אומר שדוקא בו המום פוסל, <strong>שכן נתרבה במצוות</strong> יותר מבהמה. וכן אם היה הדבר נאמר רק בבכור הייתי אומר: <strong>אדם מבכור בהמה לא אתי</strong> <small>[אינו בא,</small> נלמד<small>],</small> <strong>שכן הוא</strong> הבכור <strong>עצמו קרב לגבי מזבח,</strong> שהכהן מצווה להקריבו, ויש לומר שמשום כך המום פוסל בו. מה שאין כן האדם.
  וכן <strong>קדשים מבכור לא אתי</strong> <small>[אינם באים,</small> נלמדים<small>],</small> <strong>שכן קדושתו</strong> של בכור <strong>מרחם,</strong> כלומר, משנולד, ושאר קדשים צריכים הקדשה על ידי האדם, וקדושה פחותה היא.
  וכן אם היה הדבר נכתב רק בקדשים, הייתי אומר: <strong>אדם מקדשים לא אתי</strong> <small>[אינו בא,</small> נלמד<small>],</small> <strong>שכן הן</strong> הקדשים <strong>עצמן קריבין.</strong> וכן <strong>בכור מקדשים לא אתי</strong> <small>[אינו בא,</small> נלמד<small>],</small> <strong>שכן קדושתו</strong> (קדושתם) של שאר קדשים <strong>מרובה</strong> משל בכור, שיש מינים רבים של קדשים שאדם מקדיש, עולות חטאות ועוד, אבל בכור יש רק אחד. על כן כתבה התורה שהמומים פוסלים בכל אחד מהם.
  ושואלים: אמנם  <strong>חדא מחדא לא אתיא</strong> <small>[אחת מאחת אינה באה,</small> אינה יכולה להילמד<small>],</small> אבל <strong>תיתי חדא מתרתי</strong> <small>[תבוא,</small> תילמד <small>אחת משתים</small> אחרות<small>]!</small> ודוחים: <strong>מהי תיתי</strong> <small>[מאיזה תבוא,</small> תילמד<small>]</small> כל אחת מהן? אם תאמר: <strong>לא לכתב רחמנא</strong> <small>[שלא תכתוב התורה]</small> שמומים פוסלים <strong>בבכור, ותיתי מהנך</strong> <small>[ותבוא,</small> תילמד <small>מאלה],</small> מאדם וקדשים — יש לפרוך: <strong>מה להנך</strong> <small>[לאלה]</small> <strong>שכן קדושתן מרובה,</strong> שאדם נתרבה במצוות, וקדשים יש בהם מינים רבים; <strong>ונוהגין בפשוטין,</strong> שכל כהן כשר לעבודה, וכל בהמה כשרה להקרבה, ולא רק בכור.
  ואם תאמר: <strong>לא לכתוב רחמנא</strong> <small>[שלא תכתוב התורה]</small> שמום פוסל <strong>בקדשים, ותיתי מהנך</strong> <small>[ותבוא,</small> תילמד, <small>מאלה],</small> מבכור ומאדם — אפשר לדחות: <strong>מה להנך</strong> <small>[לאלה],</small> <strong>שכן קדושתן מאליהן,</strong> שכהן הוא הנולד לכהן, ובכור הוא הנולד ראשון לאמו, ואינם צריכים הקדשה!
  ואם תאמר: <strong>לא לכתוב</strong> <small>[שלא תכתוב התורה]</small> שמום פוסל <strong>באדם, ותיתי מהנך</strong> <small>[ותבוא,</small> תילמד <small>מאלה]</small> מבכור וקדשים — יש לפרוך: <strong>מה להנך</strong> <small>[לאלה]</small> בכור וקדשים, <strong>שכן הן עצמן קריבין לגבי מזבח,</strong> מה שאין כן האדם. משום כך <strong>צריכי</strong> <small>[צריכים]</small> שלושתם להיכתב כדי ללמד שמום פוסל בהם.
 <big>ד</big> שנינו במשנה שנוסף למומים המנויים בבהמה <strong>יתר עליהן באדם</strong> אנשים שצורתם משונה, אף שאין בהם מום של ממש. ושואלים: <strong>מנא הני מילי</strong> <small>[מנין הדברים הללו]</small> שדבר זה פוסל את הכהנים לעבודה? <strong>אמר ר' יוחנן, דאמר קרא</strong> <small>[שאמר המקרא]:</small> <strong>"כל איש אשר בו מום מזרע אהרן</strong> לא יגש להקריב את אשי ה' " (ויקרא כא, כא) — ומכאן למדים שצריך הכהן להיות <strong>איש ששוה בזרעו של אהרן,</strong> שדומה במראה לכל שאר הכהנים, ולא שונה מהם.
## דף מג:
 ושואלים: <strong>מאי איכא</strong> <small>[מה</small> הבדל <small>יש]</small> להלכה <strong>בין</strong> כהן הנפסל לעבודה משום שיש בו <strong>מומא</strong> <small>[מום]</small> גמור, השווה באדם ובבהמה, <strong>ל</strong>בין כהן שנפסל לעבודה מחמת <strong>שאינו שוה בזרעו של אהרן?</strong> ומשיבים: <strong>איכא</strong> <small>[יש]</small> הבדל ביניהם <strong>משום אחולי</strong> <small>[חילול]</small> <strong>עבודה;</strong> כהן שיש בו <strong>מומא</strong> <small>[מום]</small> ועבד במקדש — <strong>מחיל</strong> <small>[מחלל]</small> <strong>עבודה</strong> שעבד, <strong>דכתיב</strong> <small>[שנאמר]:</small> <strong>"מום בו ולא יחלל</strong> את מקדשי" (ויקרא כא, כג), ומה שעשה — פסול. אבל מי <strong>שאינו שוה בזרעו של אהרן,</strong> אף על פי שאסור לו לעבוד במקדש — <strong>לא מחיל</strong> <small>[אינו מחלל]</small> <strong>עבודה,</strong> לא נפסלה עבודתו.
  ועוד שואלים: <strong>מאי איכא</strong> <small>[מה</small> הבדל <small>יש]</small> <strong>בין</strong> מי שנפסל לעבודה מחמת <strong>שאינו שוה בזרעו של אהרן,</strong> כגון אלו ששנינו במשנתנו, הכילון והלפתן וכו', <strong>ו</strong>בין מי שנפסל במשניות להלן <strong>משום מראית העין,</strong> כגון מי שנשרו ריסי עיניו? ומשיבים: <strong>איכא בינייהו</strong> <small>[יש ביניהם]</small> איסור <strong>עשה,</strong> שכהן שאינו שווה בזרעו של אהרן שעבד — עובר על מצות עשה, שרק איש שהוא שווה בזרעו של אהרן מותר בעבודה. אבל בדבר שהוא מטעם מראית העין — אין זה איסור שמן התורה, אלא חכמים אמרו שלא יעבוד.
 <big>א</big> שנינו במשנה שמומים אלו פוסלים את הכהנים: הכילון, הלפתן, המקבן, שראשו שקוט וסקיפת. ומבארים: <strong>"כילון"</strong> — <strong>דדמי רישיה לאכלא</strong> <small>[שדומה ראשו לכיסוי</small> של חבית<small>],</small> רחב מלמטה וצר מלמעלה. <strong>"לפתא"</strong> — <strong>דדמי רישיה לגדגלידא דליפתא</strong> <small>[שדומה ראשו לראש של לפת],</small> שהוא רחב ומעוגל, ונעשה צר מלמטה. <strong>תנא</strong> <small>[שנה החכם]:</small> <strong>וצוארו עומד באמצע ראשו,</strong> שראשו בולט לכל הכיוונים בשווה. ולא כצוארו של אדם רגיל, שעומד בצד האחורי של ראשו.
 <strong>"מקבן"</strong> — <strong>דדמי רישיה למקבן</strong> <small>[שדומה ראשו למקבת,</small> מעין פטיש<small>].</small> <strong>"ושראשו שקוט"</strong> — כוונתו שיש מעין שקע בראשו <strong>מלפניו. "וסקיפת"</strong> — שראשו נראה כאילו ניטלה חתיכה <strong>מאחוריו, כדאמרי אינשי</strong> <small>[כמו שאומרים אנשים]:</small> <strong>שקיל פיסא</strong> <small>[נטולה חתיכה],</small> ו"סקיפת" הוא כעין קיצור של לשון זו. עד כאן בפירוש המומים שנזכרו במשנה. ומעירים, <strong>תנא</strong> <small>[שנה החכם]</small> בברייתא עוד מומים הפוסלים בכהן: <strong>וצוארו שקוט</strong> (קצר) <strong>ושמוט.</strong> ומבארים: <strong>שקוט</strong> — <strong>דחביא מחבא</strong> <small>[ש</small>צוארו <small>חבוי],</small> אינו נראה בין כתפיו. <strong>שמוט</strong> — <strong>דאריך</strong> <small>[ש</small>צוארו <small>ארוך]</small> <strong>ושמוט.</strong>
 <big>ב</big> שנינו במשנה: <strong>ובעלי חטרות</strong> (גבנון, חטוטרת, בליטה בגב) — <strong>ר' יהודה</strong> מכשיר, וחכמים פוסלים. ומסבירים: במקרה <strong>דאית ביה</strong> <small>[שיש בה,</small> בחטוטרת<small>]</small> <strong>עצם</strong> — <strong>כולי עלמא לא פליגי דפסלא</strong> <small>[הכל אינם חולקים ש</small>היא <small>פוסלת]</small> את הכהן לעבודה. כי פליגי <small>[כאשר נחלקו]</small> הרי זה בחטוטרת <strong>דלית ביה</strong> <small>[שאין בה]</small> <strong>עצם, מר סבר</strong> <small>[חכם זה,</small> חכמים, <small>סבור]:</small> <strong>הא</strong> <small>[הרי]</small> <strong>אינו שוה בזרעו של אהרן</strong> ויש לפוסלו, <strong>ומר סבר</strong> <small>[וחכם זה,</small> ר' יהודה, <small>סבור]:</small> <strong>קרקורא דבישרא בעלמא</strong> <small>[חתיכה של בשר בלבד]</small> <strong>הוא,</strong> ואינו נחשב למום.
 <big>ג</big> שנינו במשנה: <strong>הקרח פסול.</strong> איזהו קרח — כל שאין לו שיטה (שורה) של שיער מקפת מאוזן לאוזן. <strong>אמר רבא: לא שנו</strong> שהקרח פסול <strong>אלא שאין לו</strong> שיטה של שיער <strong>לאחריו, ויש לו לפניו. אבל יש לו</strong> שיטה של שיער גם לפניו וגם <strong>לאחריו</strong> — <strong>כשר, וכל שכן</strong> שהוא כשר כ<strong>שיש לו לאחריו ואין לו לפניו,</strong> שהוא כדרכם של אנשים מבוגרים.
 <strong>ואיכא דמתני אסיפא</strong> <small>[ויש ששונים</small> דבר זה <small>על הסוף</small> של הלכה זו<small>]:</small> <strong>ואם יש לו</strong> שיטה של שיער — <strong>הרי זה כשר. אמר רבא: לא שנו</strong> שהוא כשר <strong>אלא שיש לו לאחריו ואין לו לפניו, אבל יש לו בין לאחריו בין לפניו</strong> — <strong>פסול, וכל שכן שיש לו לפניו ואין לו לאחריו, ו</strong>כן ש<strong>אין לו כלל,</strong> לא לפניו ולא לאחריו, ש<strong>פסול.</strong>
 <big>ד</big> <strong>אמר ר' יוחנן:</strong> הכהנים <strong>הקרחנין</strong> (הקרחים) <strong>והננסין והזבלגנין</strong> (שעיניהם זולגות תמיד) — פסולין לעבודה, <strong>לפי שאינן</strong> בכלל מי שהוא <strong>שוה בזרעו של אהרן.</strong> ושואלים: מדוע הוצרך ר' יוחנן לומר כן? הלא <strong>קרחנין</strong> — כבר <strong>תנינא</strong> <small>[שנינו]</small> במשנתנו, וכן <strong>ננסין</strong> — <strong>תנינא</strong> <small>[שנינו]</small> להלן (מה,ב)!
  ומשיבים:  <strong>זבלגנין</strong> <strong>איצטריך ליה לאשמועינן</strong> <small>[הוצרך לו להשמיענו],</small> שהרי אינם נזכרים במשנה. <strong>ו</strong>גם קרחנים וננסים הוצרך להשמיענו, שכן <strong>מהו דתימא</strong> <small>[שתאמר]</small> שפסולם אינו אלא מדברי חכמים <strong>משום מראית העין,</strong> לכן הוצרך לומר לנו שהם פסולים מן התורה, משום שאינם שווים בזרעו של אהרן.   
 ושואלים: ומדוע יכולים היינו לומר כן?
 <strong>והא כל היכא דאיכא</strong> <small>[והרי בכל מקום שיש</small> בו<small>]</small> <strong>משום מראית העין איתנא קתני</strong> <small>[שונה</small> התנא את הדבר במפורש<small>],</small> כגון מה ששנינו להלן: ושנשרו ריסי עיניו פסול מפני מראית העין! ומשיבים: <strong>מהו דתימא</strong> <small>[שתאמר]:</small> <strong>תני חדא</strong> <small>[שנה</small> דוגמא <small>אחת],</small> <strong>ו</strong>אולם <strong>הוא הדין לכולהו</strong> <small>[לכולם],</small> וגם לקרח וננס.
  ומקשים:  <strong>והא כל היכא דאיכא מיהדר ומיתנא</strong> — <strong>קא הדר ותני</strong> <small>[והרי בכל מקום שיש</small> מקום <small>לחזור ולשנות</small> שהוא משום מראית עין — הוא <small>חוזר ושונה]</small> כפי ששנינו במשנה בעמוד הבא: <strong>ושניטלו שיניו פסול משום מראית העין! אלא</strong> יש לתרץ בדרך אחרת, שמה שאמר ר' יוחנן בא <strong>לאפוקי מהא דתניא</strong> <small>[להוציא מ</small>דעה <small>זו ששנויה</small> בברייתא<small>],</small> <strong>דתניא</strong> <small>[ששנויה</small> ברייתא<small>]:</small> <strong>הקרחנין והננסין והזבלגנין כשרים, ולא אמרו</strong> חכמים שהוא <strong>פסול אלא משום מראית העין.</strong> ועל כך אמר ר' יוחנן שיש בהם פסול מן התורה, שאינם בכלל איש ששווה בזרעו של אהרן.
  ומעירים:  <strong>מאן האי תנא</strong> <small>[מיהו תנא זה]</small> שסבור שכהנים אלו כשרים? שיטת <strong>ר' יהודה היא, דתניא</strong> <small>[ששנויה</small> ברייתא<small>],</small> <strong>ר' יהודה אומר:</strong> מה שנאמר "וערכו בני אהרן <strong>הכהנים"</strong> (ויקרא א, ח) — הרי זה <strong>לרבות הקרחנין,</strong> שהם כשרים לעבוד.
 <big>ה משנה</big> <strong>אין לו</strong> לכהן <strong>גבינין</strong> (גבות עיניים) כלל, <strong>או אין לו אלא גבין אחד,</strong> שגבות עיניו מחוברות — <strong>זהו גבן האמור בתורה</strong> ברשימת בעלי המומים (ויקרא כא, כ). רבי דוסא אומר: "גבן" האמור בתורה הוא זה <strong>שגביניו</strong> ארוכים עד שהם <strong>שוכבין,</strong> ומכסים את עיניו. <strong>רבי חנינא בן אנטיגנוס אומר:</strong> "גבן" הוא זה <strong>שיש לו שני גבין ושתי שדראות.</strong>
 <big>ו גמרא</big> שנינו במשנה: אין לו גבינים וכו' זהו "גבן" האמור בתורה. ושואלים: <strong>ו"גבן"</strong> — ש<strong>אין לו</strong> גבינים <strong>משמע</strong> <small>[משמעו]?</small> <strong>ורמינהו</strong> <small>[ומשליכים,</small> מקשים על כך<small>]</small> ממה ששנינו בברייתא: <strong>"גבן"</strong> שהוזכר בתורה — <strong>שיש לו גבינין הרבה. אין לו גבינין, או אין לו אלא גבין אחד מנין? תלמוד לומר: "או גבן"</strong> (שמות יב, ה), ונמצא שלמדים מי שאין לו גבינים רק מן הייתור של "או", ולא מן המלה "גבן" כשלעצמה! <strong>אמר רבא,</strong> כך יש להבין את המשנה: אין לו גבינים — <strong>זה</strong> מה שלמדו מ<strong>מדרש</strong> המלים <strong>"או גבן",</strong> אבל לא מן המלה "גבן" לעצמה, שמשמעה לפי הברייתא — מי שיש לו גבינים הרבה.
  ועוד שנינו במשנה, <strong>רבי דוסא אומר:</strong> "גבן" האמור בתורה הוא כל שיש לו שני גבים ושתי שדראות. ומדייקים: ממה שכהן כזה נפסל לעבודה כבעל מום, האם יש <strong>למימרא</strong> <small>[לומר,</small> ללמוד מכאן<small>]</small> שמי שיש לו שני גבים ושתי שדראות <strong>דחיי</strong> <small>[שהוא חי]?</small> <strong>והא איתמר</strong> <small>[והרי נאמר]</small> שנחלקו אמוראים בדין <strong>המפלת בריה שיש לה שני גבין ושתי שדראות. ואמר רב: באשה</strong> — <strong>אינו</strong> נחשב ל<strong>וולד,</strong> מפני שאינו יכול להתקיים, ואין אמו טמאה טומאת לידה. בבהמה — הרי הוא <strong>אסור באכילה!</strong>
 ואומרים: <strong>כבר רמא ניהליה</strong> <small>[הקשה את הדבר הזה לו]</small> <strong>רב שימי בר חייא לרב, ואמר ליה</strong> <small>[לו]</small> רב בתמיהה: האם <strong>שימי את</strong> <small>[אתה]?</small> לא התכוון ר' חנינא בן אנטיגנוס במשנתנו למי שיש לו שתי שדראות ממש, <strong>אלא</strong> הכוונה היא <strong>בששדרתו עקומה,</strong> שנראית כשתים, ועליו אמר ר' חנינא שהוא בעל מום ופסול לעבודה.
 <big>ז משנה</big> <strong>החרום פסול. איזהו חרום? הכוחל,</strong> מעביר מכחול של משחה או צבע, על <strong>שתי עיניו כאחת,</strong> ששורש חוטמו שקוע כל כך עד שאין הפסק כלל בין העינים. היו <strong>שתי עיניו למעלה, ושתי עיניו למטה, עינו אחת למעלה ועינו אחת למטה, רואה את החדר ואת העלייה כאחד. סכי שמש</strong> (שאינם יכולים להסתכל באור השמש), <strong>והזגדן והצירן</strong> (שיבואר עניינם בגמרא). <strong>ושנשרו ריסי עיניו</strong> — הרי זה <strong>פסול</strong> לעבודה <strong>מפני מראית העין,</strong> שאסרו עליו חכמים לעבוד במקדש, ולא מפני שהוא מום מן התורה.
 <big>ח גמרא</big> <strong>תנו רבנן</strong> <small>[שנו חכמים]:</small> <strong>"חרום"</strong> שנזכר ברשימת הכהנים בעלי המום (ויקרא כא, יח) — הרי זה <strong>שחוטמו שקוע.</strong> אם היה <strong>חוטמו סולד</strong> (קצר במיוחד, ומכווץ כלפי מעלה), <strong>חוטמו בולם</strong> (סתום), <strong>חוטמו נוטף</strong> (ארוך ותלוי למטה), <strong>מנין</strong> שהוא פסול? תלמוד לומר: "או חרום" (ויקרא כא, יח), ו"או" בא לרבות כל מום שבחוטמו. ל<strong>ר' יוסי אומר: אין "חרום" אלא הכוחל</strong> את <strong>שתי עיניו כאחת, אמרו לו: הפלגת,</strong> הרחקת לכת, אלא כל שחוטמו שקוע יותר מן הרגיל הרי זה "חרום", שהוא בעל מום,
## דף מד.
 <strong>אף על פי שאינו כוחל שתי עיניו כאחת,</strong> אלא כל ששורש אפו שקוע מן הרגיל הרי זה מום. 
 <big>א</big> נאמר במשנה: שתי עיניו למעלה <strong>שתי עיניו למטה.</strong> ושואלים: <strong>מה</strong> פירוש <strong>שתי עיניו למעלה שתי עיניו למטה? אילימא</strong> <small>[אם תאמר]</small> ש<strong>שתי עיניו למעלה</strong> — <strong>דחזי</strong> <small>[שרואה,</small> שנראה כמסתכל<small>]</small> כל הזמן <strong>למעלה,</strong> וכן <strong>שתי עיניו למטה</strong> — <strong>דחזי</strong> <small>[שרואה]</small> כל הזמן <strong>למטה,</strong> אם כן מה שהוא שונה: <strong>עינו אחת למעלה ועינו אחת למטה,</strong> צריך אתה לפרש באותו אופן, שכוונתו — <strong>דחזאי</strong> <small>[שרואה]</small> <strong>עינו אחת למטה ועינו אחת למעלה,</strong> ואולם <strong>היינו</strong> <small>[הרי זה בדיוק]</small> אותה הלכה שנאמרה לאחר מכן: <strong>רואה את החדר ואת העלייה כאחת!</strong>
 <strong>אלא</strong> כך צריך לומר: <strong>שתי עיניו למעלה</strong> — <strong>דקיימן</strong> <small>[שמצויות]</small> עיניו <strong>למעלה</strong> ממקומן הרגיל, וכן <strong>שתי עיניו למטה</strong> — <strong>דקיימן</strong> <small>[שמצויות]</small> <strong>למטה</strong> ממקומן, <strong>עינו אחת למעלה ועינו אחת למטה</strong> — <strong>דקיימי</strong> <small>[שמצויות]</small> <strong>עינו אחת למעלה ועינו אחת למטה.</strong> ועל כך הוסיפה המשנה: <strong>וקיימי</strong> <small>[ו</small>במקרה ש<small>מצויות]</small> עיניו <strong>כסדרן,</strong> במקומן הרגיל <strong>נמי</strong> <small>[גם כן],</small> <strong>ורואה את החדר ואת העלייה כאחת</strong> — הרי זה מום.
  ושואלים:  <strong>מנא הני מילי</strong> <small>[מנין הדברים הללו],</small> שמומים אלו פוסלים? <strong>דתנו רבנן</strong> <small>[ששנו חכמים]:</small> נאמר במומי הכהנים: "או דק או תבלול בעינו" (ויקרא כא, כ). והרי ידוע שדק ותבלול הם בעינו! אלא, לכך נאמר <strong>"בעינו"</strong> — ללמד: <strong>כל מה,</strong> כל מום <strong>ש</strong>ישנו <strong>בעינו,</strong> הרי זה פוסלו. <strong>מכאן אמרו</strong> חכמים: <strong>שתי עיניו למטה, שתי עיניו למעלה, עינו אחת למעלה ועינו אחת למטה, ורואה את החדר ואת העלייה כאחת, או שמדבר עם חבירו, ו</strong>אדם <strong>אחר אומר: לי</strong> (אותי) <strong>רואה</strong> — כל אלה הם מומים הפוסלים את הכהן מעבודה.
 <big>ב</big> וביחס לשאר מומים ששנו חכמים בעין, <strong>תנו רבנן</strong> <small>[שנו חכמים]:</small> מה שנאמר במומי האדם <strong>"עור"</strong> (ויקרא כא, יח) כוונתו — <strong>בין</strong> שהוא <strong>סומא</strong> מטבע ברייתו <strong>בשתי עיניו, בין סומא באחת מעיניו.</strong> אבל מי שאינו מסוגל לראות מחמת <strong>חורוור והמים הקבועין</strong> שבעין, שהם מחלות הגורמות לאובדן כושר הראיה, <strong>מנין</strong> שהוא פסול? <strong>תלמוד לומר: "איש עור"</strong> (ויקרא כא, יח) ו"איש" בא לרבות גם את אלו.
  ועוד בענין זה, <strong>אמר רבא: למה לי</strong> כל הפירוט <strong>דכתב רחמנא</strong> <small>[שכתבה התורה]</small> במומי העין: <strong>"איש", "עור", "דק", "תבלול", "בעינו"? צריכי</strong> <small>[צריכים]</small> הם כולם, <strong>דאי כתב רחמנא</strong> <small>[שאם היתה כותבת התורה]</small> רק <strong>"עור"</strong> — הייתי אומר שהוא נחשב למום <strong>משום דליתנהו</strong> <small>[ש</small>עיניו <small>אינן</small> קיימות<small>]</small> <strong>כלל, אבל חורוור והמים הקבועין דאיתנהו ביה</strong> <small>[שישנם בו]</small> העיניים, אלא שאינו רואה — <strong>לא</strong> נחשב כמום, לכן <strong>כתב רחמנא</strong> <small>[כתבה התורה]:</small> <strong>"איש"</strong> לרבות גם את אלה.
 <strong>ואי כתב רחמנא</strong> <small>[ואם היתה כותבת התורה]</small> <strong>"איש</strong> עור", הייתי אומר שהוא פסול <strong>משום דלא קא חזי</strong> <small>[שאינו רואה]</small> <strong>כלל,</strong> בין משום שאין לו עינים, ובין משום מחלה, אבל אם ראייתו קיימת, אלא שהיא <strong>מחסורייתא</strong> <small>[חסרה,</small> לקויה<small>]</small> — <strong>לא</strong> פסול, לכן <strong>כתב רחמנא</strong> <small>[כתבה התורה]:</small> <strong>"דק",</strong> שעניינו כתם המפריע לראיה. <strong>ואי כתב רחמנא</strong> <small>[ואם היתה כותבת התורה]</small> גם <strong>"דק"</strong> — הייתי אומר שהוא פסול <strong>משום דמחסרן</strong> <small>[ש</small>עיניו <small>חסרות</small> בראייתן<small>],</small> <strong>אבל</strong> אם ראייתו תקינה, אלא שיש בעינו <strong>מבלבליתא</strong> <small>[תבלול,</small> המבלבל ומערב את השחור והלבן שבעין<small>],</small> וכפי ששנינו בפרק הקודם (לז,א) — <strong>לא</strong> פסול, לכן <strong>כתב רחמנא</strong> <small>[כתבה התורה]:</small> <strong>"תבלול".</strong>
 <strong>ואי כתב רחמנא</strong> <small>[ואם היתה כותבת התורה]</small> גם <strong>"תבלול"</strong> — הייתי אומר שהוא פסול <strong>משום דמבלבלן</strong> <small>[שהן מבולבלות],</small> <strong>אבל משום משניותא</strong> <small>[שינוי],</small> שעיניו משונות במיקומן או בגודלן, או שונות זו מזו — <strong>לא</strong> פסול, לכן <strong>כתב רחמנא</strong> <small>[כתבה התורה]:</small> <strong>"בעינו".</strong>
 <strong>אמר רבא: הלכך</strong> <small>[על כן],</small> <strong>כל</strong> מום שהוא <strong>מחמת כהיותא</strong> <small>[כהות,</small> אובדן מאור העיניים<small>]</small> — <strong>אתיא</strong> <small>[בא,</small> נלמד<small>]</small> <strong>מ</strong>הריבוי של <strong>"איש",</strong> כל דבר שיש בו <strong>מחסורייתא</strong> <small>[חסרון</small> בכושר הראיה<small>]</small> — <strong>מ"דק",</strong> כל דבר שיש בו <strong>מבלבליתא</strong> <small>[בלבול</small> השחור והלבן שבעין<small>]</small> — נלמד <strong>מ"תבלול",</strong> ואילו <strong>משניותא</strong> <small>[שינוי</small> שבעין<small>]</small> — <strong>מ"בעינו".</strong>
 <big>ג</big> שנינו במשנה: <strong>סכי שמש. תני</strong> <small>[שנה]</small> <strong>רב יוסף</strong> בהסבר דבר זה: <strong>סני</strong> <small>[שונא]</small> <strong>שמש,</strong> כלומר, מי שאינו מסוגל לפקוח את עיניו באור השמש. ועוד שנינו במשנה: <strong>זגדיין.</strong> כפירוש לכך היה <strong>מחוי</strong> <small>[מחוה,</small> מורה באצבעו<small>]</small> <strong>רב הונא:</strong> כמו מי שיש לו <strong>חד מדידן</strong> <small>[</small>עין <small>אחת משלנו]</small> שהיא עין רגילה, <strong>וחד מדידהו</strong> <small>[ואחת משלהם],</small> והצביע לעבר רב יהודה. <strong>ואיקפד</strong> <small>[והקפיד]</small> על כך <strong>רב יהודה,</strong> שהצביע לעברו, שהיו לו עיניים משונות משל אחרים.
 <strong>מיתיבי</strong> <small>[מקשים]</small> על פירושו של רב הונא ל"זגדיין", ממה ששנינו בברייתא: <strong>שכבנא</strong> ששנו חכמים שהוא פסול — הריהו זה <strong>שגביניו</strong> (גבות עיניו) <strong>שוכבים</strong> על עיניו. <strong>זגדום,</strong> כלומר, זגדיין — ש<strong>אחד</strong> מגביניו <strong>שחור ואחד לבן!</strong> ומשיבים: ה<strong>תנא, כל זוגא דלא שוי להדדי</strong> <small>[כל זוג</small> איברים <small>שאינם שווים זה לזה]</small> <strong>"זגדום" קרי ליה</strong> <small>[קורא לו].</small>
 ועוד שנינו במשנה: <strong>הצירן.</strong> ובענין זה מביאים מה ששנינו בברייתא: <strong>עיניו תרוטות,</strong> שעפעפיו פתוחים מעט, <strong>וצירניות,</strong> עגולות לגמרי, וכן מי שעיניו <strong>דומעות,</strong> או <strong>דולפות,</strong> או <strong>טורדות</strong>
 <strong>. תנא</strong> <small>[שנה</small> החכם<small>]</small> בברייתא מומים נוספים שבעין: <strong>הזדיר והלופין והתמיר.</strong> ומבארים: <strong>זויר</strong> (זדיר) — הוא <strong>דמזור עיניה</strong> <small>[שמוזרות עיניו],</small> <strong>לופין</strong> — <strong>דנפישין זיפיה</strong> <small>[שמרובים זיפיו,</small> ריסי עיניו<small>],</small> <strong>תמיר</strong> — <strong>שתמו</strong> <small>[שאין לו]</small> <strong>זיפין.</strong> ושואלים: <strong>והני</strong> <small>[ואלה]</small> שאין לו ריסים, <strong>גבי מומין תנו להו</strong> <small>[אצל המומים הוא שונה אותם]?</small> <strong>והתנן</strong> <small>[והרי שנינו</small> במשנה<small>]:</small> מי <strong>שנשרו ריסי עיניו פסול מפני מראית העין,</strong> אבל אין זה מום! ומשיבים: <strong>לא קשיא</strong> <small>[אינו קשה],</small> <strong>הא דאשתיור גרדומי</strong> <small>[זה שנשארו גדמים,</small> שורשי הריסים בעפעף<small>]</small> — הרי זה פסול רק מפני מראית עין, <strong>הא דלא אישתיור גרדומי</strong> <small>[זה שלא נשתיירו אפילו גדמים],</small> הריהו נחשב למום.
 <big>ד משנה</big> ועוד מומים המיוחדים לאדם, ופוסלים את הכהן לעבודה: היו <strong>עיניו</strong> של הכהן <strong>גדולות כשל עגל או קטנות כשל אווז.</strong> היה <strong>גופו גדול מאבריו,</strong> כלומר, ביחס לידיו ורגליו, <strong>או</strong> שהיה גופו <strong>קטן מאבריו</strong> לפי היחס הרגיל, וכן אם היה <strong>חוטמו גדול</strong> הרבה <strong>מאבריו</strong> האחרים באופן יחסי, <strong>או קטן מאיבריו. הצומם והצומע. איזהו צומע? כל שאזניו קטנות, והצומם</strong> — <strong>כל שאזניו דומות לספוג.</strong> היתה <strong>שפתו העליונה עודפת על התחתונה,</strong> או <strong>התחתונה עודפת על העליונה</strong> — <strong>הרי זה מום. ו</strong>מי <strong>שנשרו שיניו</strong> — <strong>פסול,</strong> אבל לא משום שהוא מום, אלא רק <strong>מפני מראית העין.</strong>
 <big>ה גמרא</big> שנינו במשנה: היה גופו גדול מאבריו או קטן מאבריו. ובענין זה מסופר, <strong>אמר רב: משה רבינו עשר אמות היה</strong> גובהו, ומנין? <strong>שנאמר: "ויפרש את האהל על המשכן"</strong> (שמות מ, יט), <strong>מי פרשו</strong> — <strong>משה רבינו פרשו. וכתיב</strong> <small>[ו</small>כן <small>נאמר]</small> ביחס לגובה המשכן: <strong>"עשר אמות אורך הקרש"</strong> (שמות כו, טז), ורק אם היה משה גבוה כגובה המשכן לפחות, יכול היה לפרוש את האהל על הקרשים.
 <strong>אמר ליה</strong> <small>[לו]</small> <strong>רב שימי בר חייא לרב: אם כן עשיתו למשה רבינו בעל מום, דתנן</strong> <small>[ש</small>הרי <small>שנינו]</small> במשנתנו לגבי מומים הפוסלים בכהן: <strong>גופו גדול מאבריו או קטן מאבריו.</strong> והרי אורך גופו של אדם רגיל אינו ארוך אלא כשלוש אמות שלו, ואילו משה היה גבוה עשר אמות! והבין רב שימי כי כוונת רב היתה שקומתו של משה היתה כעשר אמות של משה עצמו, ונמצא שגופו גדול הרבה מאיבריו. <strong>אמר ליה</strong> <small>[לו]</small> רב: <strong>שימי,</strong> לא באורך האמה של משה עצמו מדובר, אלא <strong>באמה של קרש קאמר</strong> <small>[הוא אומר],</small> שהשתמשו בה לבניית המשכן, שהיה משה בגובה עשר אמות של אדם רגיל, כגובה המשכן. ואמתו היתה גדולה בהתאם לגודל גופו.
  ועוד שנינו ברשימת המומים שבמשנה: <strong>חוטמו גדול</strong> מאבריו או קטן מאבריו. <strong>תנא</strong> <small>[שנה החכם]</small> בברייתא: שיעור זה הוא <strong>כאצבע קטנה.</strong>
 <big>ו</big> שנינו ברשימת המומים שבמשנה: <strong>הצימם והצימע. תנא</strong> <small>[שנה החכם]</small> בברייתא: <strong>אף הצימח</strong> פסול. מסופר, <strong>לא הוו ידעי רבנן מאי "צימח"</strong> <small>[לא היו יודעים חכמים מהו "צימח"],</small> <strong>שמעו לההוא טייעא דהוה קאמר</strong> <small>[שמעו ערבי</small> אחד <small>שהיה אומר]:</small> <strong>מאן דבעי</strong> <small>[מי הוא זה שרוצה]</small> <strong>צימח, ואישתכח גדיא חזיזא</strong> <small>[ונמצא גדי שאזניו ארוכות מאד].</small> ואם כן, הכוונה היא לכהן שאזניו ארוכות ונופלות. מתוך שהובא דינם של הצימח הצימע והצומם באדם, דנים במומים אלה כשהם בבהמה.
  וכך <strong>אמר רב חסדא: עז שאין לה קרנים</strong> כלל, <strong>ורחל</strong> (כבשה) <strong>שיש לה קרנים</strong> — <strong>כשרים לגבי מזבח,</strong> אף על פי שהם שונים משאר עזים ורחלים.
  ומעירים, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>יש דברים שהן</strong> נראים <strong>כמומין, ו</strong>אולם באמת <strong>אינן כמומין, ו</strong>לכן <strong>שוחטין עליהם במקדש,</strong> כלומר, מקריבים בהמה למרות שיש בה פגם זה, <strong>אבל לא</strong> הותר לשחוט את הבהמה <strong>במדינה</strong> בגללם, גם מפני שבאמת אין זה מום. <strong>ואלו הן: עז שאין לו</strong> (לה) <strong>קרנים, ורחל שיש לו</strong> (לה) <strong>קרנים, ו</strong>כן <strong>הצימח והצימם והצימע.</strong> שאין הם נחשבים מומים אלא באדם, כפי ששנינו במשנתנו, אבל לא בבהמה.
 <big>ז</big> ועוד בענין קרניים, <strong>אמר רב חסדא אמר אמימר:</strong> אם <strong>נטלו קרנותן</strong> של בהמות, <strong>וזכרותן</strong> (מעין עצם שבתוך הקרן) <strong>עמהן</strong> — הרי זו <strong>פסולה</strong> להקרבה, <strong>ו</strong>אולם <strong>אין פודין עליהם</strong> את הקדשים, שאין זה מום גמור. אבל אם <strong>נטלו טלפיים,</strong> החלק הקרני שבקצות רגליהם, הפרסה, <strong>וזכרותם</strong> (חלק הרגל שהטלפיים מחוברות אליו) <strong>עמהן,</strong> עם הטלפיים — <strong>פסולין</strong> להקרבה <strong>ו</strong>גם <strong>נפדין עליהם,</strong> מפני שהוא מום גמור.
  על מה שאמר רב חסדא שאם ניטלו הקרניים עם זכרותם אין זה מום גמור כדי לפדות בגללו את הקדשים, <strong>מיתיבי</strong> <small>[מקשים]</small> ממה ששנינו בברייתא: <strong>נטלו קרניין וטלפיין וזכרותן עמהן</strong> — <strong>פסולין ונפדין עליהן!</strong> ומשיבים: <strong>לא קשיא</strong> <small>[אין</small> זה <small>קשה],</small> <strong>הא דאיתעקור איתעקורי</strong> <small>[זה שנעקרו לגמרי]</small> זכרותם של הקרניים — הרי זה מום גמור, ונפדים על כך. <strong>הא דאיגום איגומי</strong> <small>[זה שנגממו,</small> נחתכו<small>]</small> זכרותם, אבל לא נעקרו לגמרי — פסולים, אבל אין נפדים על כך.
  ושואלים:  <strong>ודאיגום איגומי</strong> <small>[ו</small>במקרה <small>ש</small>רק <small>נגממו]</small> זכרותם של קרניים, האם <strong>פסול</strong> הוא? <strong>ורמינהו</strong> <small>[ומשליכים על כך]</small> קושיה ממה ששנינו: <strong>פרה</strong> אדומה <strong>שקרניה וטלפיה שחורים</strong> — הרי זה <strong>יגוד</strong> <small>[יחתוך</small> אותן<small>],</small> ותישאר כולה אדומה. משמע שאפשר לחתוך את הקרניים, ואין זה נחשב מום! <strong>תרגמה</strong> <small>[תרגם,</small> הסביר <small>אותה]</small> <strong>זעירי</strong> משנה זו: מדובר שם שחותך את הקרניים <strong>מעילוי</strong> <small>[מעל]</small> ה<strong>זכרות,</strong> שהרי אין הזכרות מגיעה עד קצה הקרן ממש. אבל אם נחתך מן הזכרות עצמה — הרי זה פוסל.
## דף מד:
 <big>א משנה</big> ועוד ברשימת המומים הפוסלים בכהנים: היו לו <strong>דדין</strong> (שדיים) גדולים עד שהיו <strong>שוכבין כשל אשה,</strong> או <strong>כריסו צבה</strong> (נפוחה ובולטת), או היה <strong>טיבורו יוצא,</strong> או היה <strong>נכפה</strong> (חולה בחולי נפילה) <strong>אפילו אחת לימים,</strong> לעתים רחוקות, או <strong>רוח קצרה באה עליו,</strong> וכן <strong>המאושבן, ובעל גבר,</strong> שיבואר עניינם בגמרא.
 <big>ב גמרא</big> בענין כרס צבה ששנינו במשנה, מביאים מה ש<strong>אמר ר' אבא בריה</strong> <small>[בנו]</small> של <strong>ר' חייא בר אבא:</strong> תלמידי חכמים <strong>משתינין מים בפני רבים,</strong> ואין חוששים לחוסר צניעות שבדבר, הואיל ויש בכך סכנה. <strong>ו</strong>אולם <strong>אין</strong> תלמידי חכמים <strong>שותין מים בפני רבים,</strong> שראוי לו לתלמיד חכם להיות צנוע בשתייתו. <strong>ותניא נמי הכי</strong> <small>[ושנויה</small> ברייתא <small>גם כן כך]:</small> <strong>משתינין מים בפני רבים, ואין שותין מים בפני רבים. ומעשה באחד שביקש להשתין מים ולא השתין, ונמצא כריסו צבה.</strong>
 מסופר, <strong>שמואל איצטריך ליה בשבתא דרגלא</strong> <small>[נצרך לו</small> להשתין <small>בשבת של הרגל],</small> השבת שהיו באים כולם לשמוע את דרשתו, <strong>נגדו ליה גלימא</strong> <small>[פרסו לו גלימה</small> מסביב<small>]</small> כדי שלא יראו אותו. לאחר זמן <strong>אתא לקמיה דאבוה</strong> <small>[בא</small> שמואל <small>לפני אביו],</small> <strong>אמר ליה</strong> <small>[לו]:</small> <strong>אתן לך ארבע מאה זוזי</strong> <small>[ארבע מאות זוז]</small> <strong>וזיל אהדר עובדא</strong> <small>[ולך והחזר את המעשה],</small> כלומר, דרוש ברבים שאין עושים כן, כדי שלא ילמדו ממך שאין להשתין בפני רבים, שכן <strong>את</strong> <small>[אתה]</small> שאדם חשוב אתה, <strong>אפשר לך</strong> לנהוג כך, שיעשו סביבך מחיצה, אבל מי ש<strong>לא אפשר ליה</strong> <small>[לו]</small> <strong>ליסתכן</strong> <small>[יסתכן].</small>
 ועוד מסופר בענין זה, <strong>מר בר רב אשי איצטריך אגודא גמלא</strong> <small>[הוצרך</small> לנקביו כשהיה מהלך <small>על הגשר],</small> ו<strong>אשתין</strong> <small>[והשתין],</small> <strong>אמרו ליה</strong> <small>[לו]:</small> <strong>חמתך קאתיא</strong> <small>[חמותך באה]!</small> <strong>אמר להו</strong> <small>[להם]:</small> <strong>באודנה</strong> <small>[באוזנה]</small> הייתי עושה כן. כלומר, כיוון שיש סכנה בדבר, אין אני חושש לכך. ושבים למסופר בברייתא, על אחד שביקש להשתין ולא השתין, ולפי הברייתא, נעשתה כרסו צבה משום כך.
  ושואלים:  <strong>ותיפוק לי</strong> <small>[ושתצא לי,</small> יכול אני לומר<small>]</small> שבטנו צבה <strong>משום עלקא</strong> <small>[</small><small>עלוקה</small> שנכנסה למעיו<small>]!</small> ומשיבים: מדובר היה <strong>בשותת</strong> מים, שלא יכול היה להטיל מים כדרכו. ואם כן, מחמת קלקול בדרכי השתן היה הדבר.
  ובענין זה, <strong>תנו רבנן</strong> <small>[שנו חכמים]:</small> <strong>שני נקבים יש בו באדם, אחד</strong> מהם <strong>מוציא שתן ואחד מוציא שכבת זרע, ואין בין זה לזה</strong> מחיצה <strong>אלא כקליפת השום, בשעה שאדם נצרך</strong> לנקביו, ועוצר בעצמו, <strong>אם נקבו</strong> צינור השתן וצינור הזרע <strong>זה לתוך זה</strong> — <strong>נמצא עקר,</strong> שמי הרגליים חודרים לאיברי הרבייה.
  ועוד בעניין זה מביאים מה ש<strong>אמר ריש לקיש: מאי דכתיב</strong> <small>[מהו שנאמר]</small> בפרשת הברכות: <strong>"לא יהיה בך עקר ועקרה ובבהמתך"</strong> (דברים ז, יד), <strong>אימתי לא יהיה בך עקר? בזמן ש"בבהמתך",</strong> שאתה נוהג כבהמה, ומטיל מים כשאתה נצרך לכך, ולא מתאפק.
 <strong>אמר ר' יהושע בן לוי</strong> על אותו פסוק: <strong>"לא יהיה בך עקר"</strong> — כוונתו <strong>מן התלמידים,</strong> שמי שלא השאיר אחריו תלמידים הריהו כאדם עקר. <strong>"ועקרה"</strong> — <strong>שלא תהא תפלתך עקורה לפני המקום,</strong> מושלכת הצידה, אלא ישמע לך. ו<strong>אימתי</strong> לא תהא תפילתך עקורה — "ובבהמתך", <strong>בזמן שאתה משים עצמך כבהמה,</strong> בענוה ושפלות נפש. ומביאים דברים נוספים שאמרו חכמים בענין הטלת מי רגליים.
 <strong>אמר רב פפא: לא ישתין אדם מים</strong> בבבל, אלא על עפר, שבו נספגים המים. אבל <strong>לא על כלי חרס, ולא על מקום קשה,</strong> מפני שכך אין המים נספגים, אלא זורמים ומגיעים למי התהום.   
 והרי <strong>אמר רב: הני מדורי דבבל מהדרי מיא</strong> <small>[אותם המדרונות שבבבל מחזירים,</small> מביאים את ה<small>מים]</small> עד <strong>לעין עיטם</strong> שבארץ ישראל, משם היו מביאים את המים לבית המקדש. ועוד בענין הטלת מים, <strong>אמר אביי: הא איתתא לא תקום להדיא באנפי ינוקא</strong> <small>[אשה לא תעמוד</small> להטיל מים <small>ממש בפני ילד],</small> אבל אם היא עושה זאת <strong>אגיסא</strong> <small>[</small>כשהיא פונה <small>הצידה],</small> <strong>לית לן בה</strong> <small>[אין בזה</small> איסור<small>].</small>
 <strong>תניא</strong> <small>[שנויה</small> ברייתא<small>],</small> <strong>רבן שמעון בן גמליאל אומר: עמוד</strong> של צואה <strong>החוזר,</strong> אדם העושה צרכיו, ועוצר עצמו באמצע — <strong>מביא אדם לידי</strong> מחלת <strong>הדרוקן. סילון</strong> של מי רגלים <strong>החוזר</strong> — <strong>מביא אדם לידי</strong> מחלת <strong>ירקון. אמר רבה בר רב הונא, אמר רב קטינא אמר ריש לקיש:</strong> אם <strong>דם רבה</strong> על האדם, שיש בגופו דם יתר מן הרצוי, ואינו מקיז דם — <strong>שחין רבה</strong> עליו. אם <strong>שכבת זרע רבה</strong> עליו, ואינו משמש מטתו — <strong>צרעת רבה</strong> עליו. אם <strong>צואה רבה</strong> באדם, שאינו עושה צרכיו — מחלת <strong>הדרוקן רבה,</strong> אם <strong>מי רגלים רבין</strong> באדם — <strong>ירקון רבה.</strong>
 <big>ג</big> שנינו במשנה בתוך המומים הפוסלים את הכהן: <strong>רוח קצרית באה עליו.</strong> ושואלים: <strong>מאי נינהו</strong> <small>[מהו זה]?</small> <strong>תנא</strong> <small>[שנה החכם]:</small> <strong>רוח בן נפלים באה עליו,</strong> כלומר, רוח רעה, של שד, נכנסת בו.
  ועוד שנינו: <strong>המאושבן ובעל גבר.</strong> ובפירוש דבר זה <strong>תנא</strong> <small>[שנה החכם]:</small> <strong>משובן</strong> — כוונתו <strong>בביצים,</strong> שהן גדולות מאד, <strong>ובעל גבר</strong> — פירושו <strong>בגיד,</strong> באיבר עצמו, שהוא גדול במיוחד. וכן <strong>תנא</strong> <small>[שנה</small> החכם<small>]:</small> <strong>משובן</strong> — <strong>זה ה</strong>קרוי <strong>קיין,</strong> <strong>הגרבתן</strong> — <strong>זה</strong> הקרוי <strong>בעל קיק; קיין</strong> — הרי זה <strong>בביצים, גרבתא</strong> — <strong>בגיד.</strong>
 ושואלים: <strong>ועד כמה</strong> נקרא גדול, כדי שיהא פסול לעבודה? <strong>מחוי</strong> <small>[היה מראה]</small> <strong>רב יהודה: עד רכובה,</strong> עד הברך. וכן <strong>תניא</strong> <small>[שנויה</small> ברייתא<small>],</small> <strong>ר' אליעזר בן יעקב אומר:</strong> אם הגיע הגיד <strong>עד רכובה</strong> — <strong>פסול,</strong> עד <strong>למעלה מן רכובה</strong> — <strong>כשר. איכא דאמרי</strong> <small>[יש שאומרים]:</small> אם הגיע <strong>עד רכובה</strong> — <strong>כשר,</strong> ובכלל זה הרכובה עצמה, <strong>למטה מן הרכובה</strong> — <strong>פסול.</strong>
 <big>ד משנה</big> כהן ש<strong>אין לו ביצים, או אין לו אלא ביצה אחת</strong> — <strong>הרי זה "מרוח אשך" האמור בתורה</strong> (ויקרא כא, כ), בין המומים הפוסלים את הכהן לעבודה. <strong>ר' ישמעאל אומר:</strong> "מרוח אשך" הוא <strong>כל שנימוחו</strong> (נמעכו) <strong>אשכיו. ר' עקיבא אומר: כל שרוח באשכיו,</strong> שהם נפוחים. <strong>ר' חנינא בן אנטיגנוס אומר:</strong> "מרוח אשך" אינו עוסק באשכים, אלא הכוונה היא ל<strong>כל שמראיו חשוכין,</strong> שצבע עורו כהה במיוחד.
 <big>ה גמרא</big> ומסבירים מדוע פירש כל אחד מן החכמים באופן שונה את הביטוי "מרוח אשך". <strong>קשיא ליה</strong> <small>[היה קשה לו]</small> <strong>לר' ישמעאל:</strong> אם כפירושם של חכמים, שהכוונה למי שאין לו ביצים, או אין לו אלא ביצה אחת — <strong>הא</strong> <small>[הרי]</small> <strong>"חסר אשך" מיבעי ליה</strong> <small>[צריך היה לו]</small> לכתוב! ולפיכך <strong>תני</strong> <small>[</small>הוא <small>שונה]</small> כי הכוונה היא למי <strong>שנמרחו אשכיו.</strong> ועל הסברו של ר' ישמעאל <strong>קשיא ליה</strong> <small>[</small>היה <small>קשה לו]</small> <strong>לר' עקיבא:</strong> אם במי שנמרחו אשכיו מדובר — <strong>האי</strong> <small>[זה]</small> <strong>"ממרוח</strong> (ממורח) <strong>אשך" מיבעי ליה</strong> <small>[צריך לו]</small> לכתוב! לכן <strong>תני</strong> <small>[</small>הוא <small>שונה]</small> "מרוח אשך" — <strong>שהרוח באשכיו.</strong>
 ועל פירושו של ר' עקיבא <strong>קשיא ליה</strong> <small>[</small>היה <small>קשה לו]</small> <strong>לרבי חנינא בן אנטיגנוס:</strong> אם כן, <strong>האי</strong> <small>[זה]</small> <strong>"רוח אשך" מיבעי ליה</strong> <small>[צריך לו</small> לכתוב<small>]!</small> לכן הוא <strong>תני</strong> <small>[שונה]</small> ומפרש: <strong>שמראיו חשוכין.</strong> וכיצד הוא מפרש כך? <strong>קסבר</strong> <small>[סבור הוא]</small> כי דורשים כתוב זה באופן ש<strong>גורעין</strong> (מחסרים) אות ממלה אחת <strong>ומוסיפין</strong> אותה למלה אחרת, <strong>ו</strong>כך <strong>דורשין</strong> את הכתוב. ולכן במלים "מרוח אשך" גורעים את הח' מ"מרוח" ואת הא' מ"אשך", ומוסיפים את הא' ל"מר", ואת הח' ל"שך", ודורשים כתוב זה כאילו נכתב "מראו חשך".
  ושואלים: לפי פירושו של ר' חנינא בן אנטיגנוס, מראיו חשוכין  <strong>היינו</strong> <small>[הרי זהו]</small> <strong>כושי,</strong> שכבר שנינו להלן בין הפסולים! ומשיבים: <strong>ר' חנינא בן אנטיגנוס לא תני</strong> <small>[אינו שונה]</small> בין המומים <strong>כושי,</strong> אלא רק מום זה של מרוח אשך.
 <big>ו משנה</big> ועוד ברשימת הכהנים הפסולים לעבודה: היה כהן ה<strong>מקיש בקרסוליו,</strong> שרגליו עקומות כלפי פנים, ובזמן הליכה קרסוליו מקישים זה בזה, או שמקיש <strong>בארכבותיו</strong> (בברכיו), שרגליו עקומות כלפי חוץ, והברכיים נוקשות זו לזו בזמן ההליכה,
## דף מה.
 <strong>ובעל הפיקים,</strong> ו<strong>העיקל. איזהו העיקל? כל שהוא מקיף פרסותיו</strong> (מצמיד את כפות רגליו) <strong>ואין ארכבותיו</strong> (ברכיו) <strong>נוקשות</strong> <strong>זו לזו,</strong> מפני שרגליו מעוקלות כלפי חוץ. ועוד פסולים: <strong>פיקה</strong> (בליטה) <strong>יוצא מ</strong>צד <strong>גודלו, עקיבו יוצא לאחוריו</strong> ובולט החוצה, <strong>פרסותיו</strong> (כפות רגליו) <strong>רחבות כשל אווז.</strong>
 היו <strong>אצבעותיו</strong> של ידו או של רגלו <strong>מורכבות זו על זו, או</strong> שהיו <strong>קלוטות</strong> (מחוברות) מ<strong>למעלה</strong> ממקום חיבורן בכף היד או בכף הרגל, <strong>עד הפרק</strong> האמצעי — <strong>כשר,</strong> וכן אם היו מחוברות עד <strong>למטה מן הפרק, וחתכה,</strong> והבדיל בין האצבעות — הרי זה <strong>כשר. היתה בה</strong> בידו או ברגלו אצבע <strong>יתרת וחתכה, אם יש בה,</strong> באצבע זו, <strong>עצם</strong> — הרי זה <strong>פסול</strong> אפילו לאחר חיתוך, <strong>ואם לאו</strong> <small>[לא],</small> שהיה זה רק בשר — <strong>כשר.</strong>
 <strong>יתר</strong> שיש אצבע יתירה <strong>בידיו וברגליו,</strong> שבכל אחת יש <strong>שש ושש</strong> אצבעות, שבסך הכל הן <strong>עשרים וארבע</strong> — <strong>ר' יהודה מכשיר, וחכמים פוסלין. השולט בשתי ידיו</strong> — <strong>רבי פוסל,</strong> לפי שהוא כאיטר יד, <strong>וחכמים מכשירין.</strong>
 <big>א גמרא</big> בענין המומים ששנינו במשנה, <strong>תנו רבנן</strong> <small>[שנו חכמים]:</small> ממה שנאמר בתורה במומי הכהנים <strong>"שבר רגל"</strong> (ויקרא כא, יט) <strong>אין לי</strong> ללמוד מכאן <strong>אלא</strong> על <strong>שבר רגל</strong> ממש, <strong>מנין לרבות הקישן</strong> (מקיש בקרסוליו ובארכבותיו) <strong>והעיקל והקילבן? תלמוד לומר: "או שבר רגל"</strong> (ויקרא כא, יט), והמלה "או" באה לרבות כל מומים שברגל. ועוד בענין מומים שברגל, <strong>תנא</strong> <small>[שנה</small> החכם<small>]</small> בברייתא: <strong>בעל הקיפין והשופנר. אמר ר' חייא בר אבא אמר ר' יוחנן: בעל הפיקין</strong> — <strong>שיש לו כסתות</strong> (בליטות) <strong>הרבה</strong> ברגליו, <strong>שופנר</strong> — <strong>שאין לו כסתות כל עיקר.</strong>
 ועוד שנינו במשנה: <strong>פיקה יוצא מגודלו ועקיבו יוצא לאחוריו. אמר ר' אלעזר:</strong> עקיבו יוצא לאחריו — כאילו <strong>שוקו יוצא באמצע</strong> כף <strong>רגלו.</strong> ועוד שנינו: <strong>פרסותיו רחבות כשל אווז. אמר רב פפא: לא תימא</strong> <small>[אל תאמר]</small> שהוא מום רק במקרה שפרסתו ממש כשל אווז, <strong>דטריפה ולא סדיקא</strong> <small>[שהיא</small> גם <small>שטוחה ודקה ו</small>גם <small>אינה סדוקה,</small> מפוצלת לאצבעות נפרדות<small>].</small> <strong>אלא כיון דטריפה</strong> <small>[ש</small>היא <small>שטוחה ודקה]</small> ביותר, <strong>אף על גב דסדיקא</strong> <small>[אף על פי ש</small>היא <small>סדוקה,</small> מפוצלת לאצבעות<small>]</small> — הרי זה מום.
  ועוד שנינו במשנה: אם היו <strong>אצבעותיו מורכבות זו על גב זו, או קלוטות</strong> למעלה עד הפרק, או אפילו קלוטות למטה מן הפרק וחתכן — כשר. ובענין זה <strong>תנו רבנן</strong> <small>[שנו חכמים]:</small> נאמר ברשימת המומים <strong>"שבר יד"</strong> (ויקרא  כא, יט) — <strong>אין לי אלא שבר יד</strong> שהוא פוסל, היו
 <strong>אצבעות מורכבות למעלה</strong> זו על גבי זו, <strong>או קלוטות למעלה מן הפרק וחתכן,</strong> מנין שהוא פסול? תלמוד לומר: "או שבר יד". ומקשים: <strong>והאמרת</strong> <small>[והרי אמרת]</small> במשנה שאם חתכן <strong>כשר! אלא</strong> כך צריך לשנות בברייתא: <strong>ולא חתכן, מנין</strong> שהוא פסול? <strong>תלמוד לומר: "או שבר יד".</strong>
 <big>ב</big> שנינו במשנה: <strong>היתה בו</strong> בידו או ברגלו אצבע <strong>יתרת וחתכה, אם יש בה עצם</strong> — <strong>פסול,</strong> אפילו חתכה, מפני שניטל ממנו אבר שלם, <strong>ואם לאו</strong> <small>[לא]</small> — <strong>כשר. אמר רבה בר בר חנה אמר ר' יוחנן:</strong> מתי נחשבת היתרת כאבר, שאם נחתכה הרי זה פסול — <strong>והוא ש</strong>היתה <strong>נספרת על גבי היד,</strong> כלומר, שהיתה עומדת בשורה עם שאר האצבעות.
  ובענין זה מביאים, <strong>תנו רבנן</strong> <small>[שנו חכמים]:</small> אצבע <strong>יתירה</strong> שנחתכה מן המת, <strong>שיש בה עצם, ו</strong>אפילו <strong>אין בה צפורן</strong> — <strong>מטמא במגע ובמשא</strong> את הנוגע בה או את הנושא אותה, <strong>ו</strong>כן <strong>מטמא באהל,</strong> כדין איבר מן המת. <strong>ו</strong>גם אם אין בה בשר, ואין לה דין איבר מן המת — הריהי <strong>עולה למנין מאה עשרים וחמשה,</strong> שהוא רוב מנין של איברי האדם (מאתיים ארבעים ושמונה), ורוב מנין עצמות המת מטמא באוהל, גם אם אין עליהן בשר כלל. <strong>אמר רבה בר בר חנה אמר ר' יוחנן: ו</strong>מדובר בברייתא זו <strong>ב</strong>עצם ש<strong>נספרת על גב היד,</strong> ורק אז היא נחשבת כאיבר.
  
   
 ועוד בענין זה <strong>אמר רב חסדא: דבר זה רבינו הגדול אמרו,</strong> כלומר, רב (שהיה רבם של אמוראי בבל), <strong>המקום יהיה בעזרו:</strong> אצבע <strong>יתרת</strong> של מת <strong>שיש בה עצם ואין בה צפורן</strong> — <strong>מטמא במגע ובמשא, ו</strong>אולם <strong>אין מטמא באהל. אמר רבה בר בר חנה אמר ר' יוחנן: ו</strong>מתי אמרו שאינה מטמאה באוהל — <strong>בשאינה נספרת על גב היד.</strong>
 ועל הלכה זו <strong>אמר ר' יוחנן: עשו</strong> חכמים <strong>דבריהם כדברי נביאות,</strong> כלומר, כגזירה משמים, שאין לחפש בה סברה. שכן <strong>מה נפשך</strong> <small>[דעתך],</small> מאיזה צד אתה רוצה לדון עליה? <strong>אי</strong> <small>[אם]</small> אצבע שאינה נספרת עם שאר אצבעות <strong>אבר הוא</strong> — <strong>באהל נמי</strong> <small>[גם כן]</small> <strong>תטמא, ואי לאו</strong> <small>[ואם לא]</small> <strong>אבר הוא</strong> — <strong>במגע ובמשא נמי לא ליטמי</strong> <small>[גם כן לא תטמא]!</small>
 <strong>אמר רב הונא בר מנוח משמיה</strong> <small>[משמו]</small> של <strong>רב אחא בריה</strong> <small>[בנו]</small> של <strong>רב איקא: משום עצם כשעורה נגעו בה,</strong> כלומר, לא דנו בה חכמים דין איבר מן המת, אלא דין עצם כשעורה, שמטמאה במגע ובמשא, אבל לא באוהל.
 <strong>רב פפא אמר:</strong> <strong>גזירה</strong> היא שגזרו חכמים על אצבע זו <strong>שאינה נספרת</strong> עם האצבעות, <strong>אטו</strong> <small>[משום]</small> <strong>נספרת,</strong> שזו שנספרת נחשבת כאיבר גמור, ומטמאת באוהל. ושואלים: <strong>אי הכי</strong> <small>[אם כך],</small> זו <strong>שאינה נספרת באהל נמי</strong> <small>[גם כן]</small> <strong>תטמא!</strong>
 ומשיבים: <strong>עבדו רבנן היכירא</strong> <small>[עשו חכמים היכר]</small> בדברים שגזרו עליהם טומאה, שלא ינהגו בהם כטומאה מן התורה, <strong>כי היכי דלא לישרפו עלייהו</strong> <small>[כדי שלא ישרפו עליהם,</small> בגללם<small>]</small> <strong>תרומה וקדשים</strong> שנטמאו על ידם, מפני שאסור לשרוף תרומה וקדשים אלא אם כן נטמאו ממש, בטומאה שמן התורה.
 <big>ג</big> ועוד בעניינו של איבר יתר שבאדם, <strong>תנן התם</strong> <small>[שנינו שם</small> במשנה<small>]</small> במסכת אהלות: <strong>רוב בנינו ורוב מנינו של</strong> שלד ה<strong>מת, אף על פי שאין בו</strong> כדי <strong>רובע</strong> הקב עצמות — <strong>טמאין.</strong> ועל כך <strong>תנו רבנן</strong> <small>[שנו חכמים]:</small> <strong>איזהו רוב בנינו</strong> של שלד — <strong>שני שוקיים וירך אחד, הואיל ו</strong>הוא <strong>רוב גובהו</strong> של אדם <strong>ב</strong>אדם <strong>גדול, איזהו רוב מנינו</strong> — <strong>מאה עשרים וחמשה</strong> עצמות.
 <strong>אמר ליה</strong> <small>[לו]</small> <strong>רבינא לרבא: תנא מניינא אתא לאשמועינן</strong> <small>[</small>וכי <small>התנא חשבון</small> <small>בא להשמיע לנו]?</small> והרי כבר שנינו במשנה שיש באדם מאתים ארבעים ושמונה איברים (שבכל אחד מהם עצם)! השיב לו רבא: דבר זה <strong>קא משמע לן</strong> <small>[משמיע לנו]</small> התנא, <strong>כדתניא</strong> <small>[כמו ששנויה</small> ברייתא<small>]:</small> מת שהוא <strong>חסר, שאין בו אלא מאתים</strong> איברים, או שהוא <strong>יתר, שיש בו מאתים ושמונים ואחד</strong> — עצמותיו של אדם זה <strong>כולן עולין למנין מאה עשרים וחמש,</strong> שאינו מטמא בפחות מכך, גם אם יש בהן רוב מנין איבריו שלו. ואם יש שם מנין זה — הריהו מטמא, גם אם הוא פחות ממחצית מנין עצמותיו. כי <strong>זיל בתר רובא דאינשי</strong> <small>[לך אחר רובם של בני האדם],</small> ולרוב יש מאתים ארבעים ושמונה איברים.
  ועוד בענין מנין איבריו של אדם, <strong>אמר רב יהודה אמר שמואל: מעשה בתלמידיו של ר' ישמעאל ששלקו</strong> (בישלו) גופת <strong>זונה אחת שנתחייבה שריפה למלך,</strong> כדי להפריד את הבשר מן העצמות, <strong>בדקו ומצאו בה מאתים וחמשים ושנים</strong> איברים (שיש בהם עצמות), ותהו על כך שהמספר הוא גדול מזה שאמרו חכמים, מאתים ארבעים ושמונה. <strong>אמר להם</strong> ר' ישמעאל: <strong>שמא באשה בדקתם, שהוסיף לה הכתוב שני צירים ושני דלתות,</strong> ולפיכך יש לה ארבעה איברים יתרים על של האיש.
  ובענין זה <strong>תניא</strong> <small>[שנויה</small> ברייתא<small>],</small> <strong>ר' אלעזר אומר: כשם ש</strong>יש <strong>צירים לבית</strong> — <strong>כך</strong> יש <strong>צירים לאשה, שנאמר: "ותכרע ותלד כי נהפכו עליה צריה"</strong> (שמואל א ד, יט). <strong>רבי יהושע אומר: כשם שדלתות לבית</strong> — <strong>כך דלתות לאשה, שנאמר: "כי לא סגר דלתי בטני"</strong> (איוב ג, י), כלומר, הדלתות של בטן אמי, שיצאתי משם.
 <strong>ר' עקיבא אומר: כשם שמפתח לבית</strong> — <strong>כך מפתח לאשה, שנאמר:</strong> "וישמע אליה אלהים <strong>ויפתח את רחמה"</strong> (בראשית ל, כב). ומתקשים: <strong>ל</strong>דברי <strong>ר' עקיבא קשיא</strong> <small>[קשה]</small> מן הבדיקה שבדקו <strong>תלמידי ר' ישמעאל,</strong> שמצאו באותה זונה רק ארבעה איברים יתירים, שהרי צריך להיות עוד אחד, המפתח! ומשיבים: <strong>דלמא איידי דזוטרא אתמוחי מתמח</strong> <small>[שמא מתוך שהוא קטן נמוח]</small> כששלקו את גופת אותה אשה.
 <strong>אמר רב: וכולן,</strong> כל האיברים היתרים שבאשה — <strong>אין מטמאין באהל, שנאמר</strong> בענין זה: <strong>"זאת התורה אדם כי ימות באהל"</strong> (במדבר יט, יד), לומר: רק <strong>דבר השוה לכל אדם,</strong> בין איש ובין אשה, יש לו דין טומאת אוהל.
 <strong>אמר ליה</strong> <small>[לו]</small> <strong>אביי: ובאיש ליכא</strong> <small>[אין]</small> צירים? <strong>והכתיב</strong> <small>[והרי נאמר]</small> בדברי הנביא: <strong>"צירים אחזוני כצירי יולדה"</strong> (ישעיהו כא, ג)! ומשיבים: אותם צירים שמתאר הנביא הם <strong>צירי בשר,</strong> ואין קוראים איבר אלא לזה שיש בו עצם. ומקשים עוד: <strong>והכתיב</strong> <small>[והרי נאמר]</small> בדברי דניאל: <strong>"אדני במראה נהפכו צירי"</strong> (דניאל י, טז)! ומשיבים: <strong>הכא נמי</strong> <small>[כאן גם כן]</small> מדובר ב<strong>צירי בשר.</strong> ומעירים: <strong>הכי נמי מסתברא</strong> <small>[כך גם כן מסתבר],</small> שצירי האיש צירי בשר הם, <strong>דאי לא תימא הכי</strong> <small>[שאם לא תאמר כך]</small> <strong>מאתים וארבעים ושמנה</strong> איברים שמנו חכמים באדם <strong>היכי משכחת לה</strong> <small>[כיצד אתה מוצא אותה]?</small> <strong>לא באיש ולא באשה.</strong>
## דף מה:
 <big>א</big> שנינו במשנה: <strong>יתר בידיו וברגליו</strong> שש ושש עשרים וארבע, ר' יהודה מכשיר וחכמים פוסלים. <strong>אמר ר' יצחק: ושניהם מקרא אחד דרשו,</strong> שנאמר במלחמות דוד בפלשתים: <strong>"ותהי עוד מלחמה</strong> בגת" (שמואל ב כא, כ), <strong>וכתיב</strong> <small>[ונאמר]:</small> <strong>"ויהי איש מדון אצבע ידיו ואצבע רגליו שש ושש"</strong> (שמואל  ב  כא,   כ), <strong>מר סבר</strong> <small>[חכם</small> זה, חכמים, <small>סבור]:</small> <strong>בגנותיה משתעי</strong> <small>[בגנותו</small> של אותו איש מדון <small>מספר</small> הכתוב<small>],</small> ומכאן שיש בדבר מום. <strong>ומר סבר</strong> <small>[וחכם</small> זה, ר' יהודה, <small>סבור]:</small> <strong>בשבחיה משתעי</strong> <small>[בשבחו מספר</small> הכתוב<small>]</small> שהיה גדול במדותיו, ואינו מום כלל.
  ובפירושו של פסוק זה, <strong>אמר רבה:</strong> לשם <strong>מה לי דכתיב</strong> <small>[</small>זה <small>שנאמר]</small> שם <strong>"שש ושש עשרים וארבע מספר"?</strong> מדוע הוצרך הכתוב לתיאור מפורט כל כך? <strong>צריכי</strong> <small>[צריכים]</small> הם כל אותם ביטויים, <strong>דאי כתב רחמנא</strong> <small>[שאם היתה כותבת התורה]</small> רק <strong>"שש ושש", הוה אמינא</strong> <small>[הייתי אומר]:</small> <strong>שית דידיה ושית דכרעיה</strong> <small>[שש של ידו</small> אחת <small>ושש של רגלו</small> האחת<small>],</small> ובסך הכל שתים עשרה — לכן <strong>כתב</strong> <small>[כתבה</small> התורה<small>]</small> <strong>"עשרים וארבע". ואי כתב</strong> <small>[ואם היתה</small> התורה <small>כותבת]</small> רק <strong>"עשרים וארבע", הוה אמינא</strong> <small>[הייתי אומר]</small> כי <strong>הוא חמש</strong> אצבעות <strong>מהאי גיסא</strong> <small>[מצד זה]</small> <strong>ושבע מהאי גיסא</strong> <small>[מצד זה],</small> ואין האצבעות היתירות מחולקות בשווה בין הידים ובין הרגלים, על כן <strong>כתב</strong> <small>[כתבה</small> התורה<small>]:</small> <strong>"שש ושש",</strong> שש לכל אחת מידיו ומרגליו. ומה שנאמר שם <strong>"מספר"</strong> כוונתו שמדובר <strong>ב</strong>אצבע יתירה שהיא <strong>נספרת על גבי היד,</strong> בשורה אחת עם שאר אצבעות.
  ובאשר למחלוקת במשנתנו, האם יש בכך מום או לא, <strong>תניא</strong> <small>[שנויה</small> ברייתא<small>],</small> <strong>אמר ר' יהודה:</strong> ראיה לדברי שהוא כשר, <strong>מעשה באדם אחד שבא לפני ר' טרפון</strong> שהיה <strong>יתר בידיו וברגליו שש ושש עשרים וארבע, אמר לו</strong> ר' טרפון: <strong>כמותך ירבה בישראל</strong> אנשים גיבורים! <strong>אמר לו ר' יוסי: משם</strong> הבאת <strong>ראיה?</strong> להיפך, <strong>כך אמר לו: כמותך,</strong> כמו שמועטים אנשים בעלי מום, כמוך, כך <strong>יתמעטו ממזירי ונתיני</strong> <small>[ממזרים ונתינים,</small> גבעונים<small>]</small> <strong>מישראל.</strong>
 <big>ב</big> שנינו במשנה: <strong>השולט בשתי ידיו,</strong> רבי פוסל וחכמים מכשירים. ובענין זה <strong>תנו רבנן</strong> <small>[שנו חכמים]:</small> <strong>איטר, בין ביד בין ברגל</strong> — <strong>פסול</strong> לכהונה. <strong>השולט בשתי ידיו</strong> — <strong>רבי פוסל וחכמים מכשירין.</strong> ומסבירים את טעמיהם, <strong>מר סבר</strong> <small>[חכם זה,</small> רבי, <small>סבור]:</small> <strong>כחישותא אתחלא</strong> <small>[כחישות,</small> חולשה, <small>התחילה]</small> <strong>ב</strong>יד <strong>ימין,</strong> ומשום כך הוא משתמש גם ביד השניה, ולכן הוא פוסלו — בגלל החולשה בידו הימנית, <strong>ומר סבר</strong> <small>[וחכם זה,</small> חכמים, <small>סבור]:</small> <strong>בריותא אתחלא</strong> <small>[בריות,</small> חוזק, <small>התחילה]</small> <strong>ב</strong>יד <strong>שמאל,</strong> ואין זה מורה על חלישות ביד ימין.
 <big>ג משנה</big> ועוד כהנים פסולים לעבודה: <strong>הכושי, הגיחור, והלבקן, והקפח</strong> (שיבואר עניינם בגמרא), <strong>והננס, והחרש, והשוטה, והשיכור, ו</strong>כן <strong>בעלי נגעים טהורים,</strong> נגעי עור, כגון בוהק (ויקרא יג, לט), שאין להם דין צרעת שמטמאת — כל אלה <strong>פסולין באדם וכשרים בבהמה. רבן שמעון בן גמליאל אומר:</strong> אף <strong>שוטה מן הבהמה אינה מן המובחר. ר' אלעזר אומר: אף בעלי הדלדולין,</strong> שיש להם חתיכות בשר או עור מידלדלות מגופם, <strong>פסולין באדם וכשרין בבהמה.</strong>
 <big>ד גמרא</big> שנינו במשנה: הכושי הגיחור והלבקן. ומבארים: <strong>כושי</strong> — הרי זה <strong>אוכמא</strong> <small>[שחור],</small> <strong>גיחור</strong> — זהו <strong>חיוורא</strong> <small>[לבן],</small> <strong>לבקן</strong> — <strong>סומקא</strong> <small>[אדום].</small> ושואלים: <strong>איני</strong> <small>[וכך הוא]?</small> <strong>והא ההוא דאמר להו</strong> <small>[והרי היה</small> אחד <small>שאמר להם]</small> לאנשים: <strong>מאן בעי</strong> <small>[מי רוצה]</small> טלה <strong>לוקיאני, ואישתכח חיוורא</strong> <small>[ונמצא</small> שהיה בצבע <small>לבן]!</small> <strong>אלא</strong> כך צריך לומר: <strong>כושי</strong> הוא <strong>אוכמא</strong> <small>[שחור],</small> <strong>גיחור</strong> — <strong>סומקא</strong> <small>[אדום],</small> <strong>כדאמרי אינשי</strong> <small>[כמו שאומרים אנשים]</small> על אדם שהוא <strong>"סומקא גיחיא"</strong> <small>[אדום מאד],</small> <strong>לבקן</strong> — <strong>חיוורא</strong> <small>[לבן]</small> הוא, <strong>כההוא דאמר להו</strong> <small>[כמו זה שאמר להם]</small> לאנשים: <strong>"מאן בעי</strong> <small>[מי רוצה]</small> <strong>לוקיאני" ואישתכח חיוורי</strong> <small>[ונמצא שהיו לבנים].</small>
 <big>ה</big> שנינו במשנה: <strong>קפח.</strong> בפירוש דבר זה <strong>תני</strong> <small>[שנה]</small> <strong>רב זביד: גבוה.</strong> ותוהים: <strong>איני</strong> <small>[כן הוא]?</small> האם להיות גבוה ביותר הוא מום? <strong>והתני</strong> <small>[והרי שנה]</small> <strong>ר' אבהו: מנין שהקדוש ברוך הוא משתבח בבעלי קומה</strong> — <strong>שנאמר: "ואנכי השמדתי את האמרי מפניהם אשר כגבה ארזים גבהו"</strong> (עמוס ב, ט)! <strong>אמר רב פפא:</strong> לא מדובר במשנה במי שגבוה ובנוי כהוגן, אלא <strong>באריכא שמיטה סניא</strong> <small>[ב</small>מי <small>שארוך, שמוט ומכוער],</small> שהוא רזה ודק שלא כרגיל.
  ובעניינים אלה מביאים מה ש<strong>אמר ריש לקיש:</strong> מי שהוא <strong>גבוה לא ישא גבוהית</strong> — <strong>שמא יצא מהן תורן</strong> (איש גבוה ביותר), וכן <strong>ננס לא ישא ננסת</strong> — <strong>שמא יצא מהם אצבעי</strong> (איש קטן ביותר), <strong>לבן</strong> (איש בהיר) <strong>לא ישא לבנה</strong> — <strong>שמא יצא מהם בוהק</strong> (לבן ביותר), <strong>שחור</strong> (כהה) <strong>לא ישא שחורה</strong> — <strong>שמא יצא מהן טפוח</strong> (שחור כטפיח=קדירה).
 <big>ו</big> ועוד שנינו ברשימת הכהנים הפסולים: <strong>החרש השוטה והשכור.</strong> ושואלים: הלא <strong>שכור מחיל</strong> <small>[מחלל]</small> <strong>עבודה,</strong> אם הוא עובד בעודו שיכור, ואם כן <strong>בהדי מומי דמחילי עבודה בעי למיחשב</strong> <small>[ביחד עם מומים שמחללים עבודה היה צריך להחשיב אותם],</small> ולא בין הפסולים השנויים במשנה זו, שהם פסולים מפני שאינם "שווים בזרעו של אהרן", שהם משונים משאר אנשים, שאמנם אסור להם לעבוד אבל בדיעבד עבודתם כשרה (ראה לעיל מג,ב)!
  ומשיבים: מדובר כאן בשיכור  <strong>בשאר דברים המשכרים,</strong> שאינם יין, והוא אינו מחלל את עבודתו. ומעירים: <strong>ו</strong>משנתנו היא ש<strong>לא כ</strong>שיטת <strong>ר' יהודה,</strong> הסבור שגם שיכור כזה מחלל עבודה. <strong>דתניא</strong> <small>[ששנויה</small> ברייתא<small>],</small> ר' יהודה אומר: מי ש<strong>אכל דבילה קעילית</strong> (מאיזור העיר קעילה) הגורמת לשכרון, <strong>ו</strong>כן אם <strong>שתה חלב או דבש,</strong> ונשתכר, ו<strong>נכנס למקדש</strong> — <strong>חייב</strong> מלקות, שעבר על מצות לא תעשה, שנאמר לאהרן: "יין ושכר אל תשת אתה ובניך אתך בבואכם אל אהל מועד" (ויקרא י, ט), וכל דבר שמשכר הריהו בכלל "שכר". וכהן שנשתכר מחלל עבודתו, כפי שנאמר מיד אחר כך: "ולהבדיל בין הקדש ובין החול" (ויקרא י, י), ששתיית יין ושכר עושה את הקודש חול.
 <big>ז משנה</big> <strong>אלו כשרין</strong> לעבודה <strong>באדם ופסולין בבהמה</strong> להקרבה: אותו ואת בנו, שאסור להקריב את הבן ביום שנשחטה אמו, ולהיפך. מי שהיה <strong>טריפה,</strong> שנחבל או חלה וסופו למות מחמת כך, <strong>ויוצא דופן,</strong> שנולד בניתוח דרך דופן הרחם, <strong>ושנעבדה בהן עבירה</strong> (שנרבעו על ידי אדם או רבעו אדם), <strong>ושהמית את האדם.</strong>
 <strong>ו</strong>כהן <strong>הנושא נשים בעבירה,</strong> כגון שנושא גרושה או חלוצה — <strong>פסול עד שידירנה הנאה,</strong> שיאסור עצמו בנדר מליהנות ממנה. <strong>ו</strong>הכהן <strong>המטמא למתים פסול</strong> מלעבוד <strong>עד שיקבל עליו שלא יהא מטמא למתים.</strong>
 <big>ח גמרא</big> שנינו במשנה: <strong>ואלו כשירין באדם</strong> ופסולים בבהמה — אותו ואת בנו. ושואלים: <strong>מאי</strong> <small>[מה]</small> ההבדל ששנינו <strong>ב</strong>עניין <strong>"אותו ואת בנו"?</strong> באיזו מציאות מדובר?
 <strong>אילימא</strong> <small>[אם תאמר]</small> כגון <strong>אהרן ובניו</strong> שמותרים לעבוד במקדש באותו יום, <strong>דכותיה</strong> <small>[שכמותו]</small> נאסר להקריב ביום אחד <strong>תייש ובנו,</strong> <strong>מי נהיג</strong> <small>[האם נוהג</small> בבהמה איסור זה<small>]?</small> <strong>והתניא</strong> <small>[והרי שנויה</small> <small>ברייתא</small><small>]:</small> <strong>"אותו ואת בנו"</strong> — <strong>נוהג בנקבות,</strong> כלומר, באם ובבנה או בתה, <strong>ואינו נוהג בזכרים,</strong> באב ובבנו או בתו! <strong>אלא</strong> תאמר שמדובר ב<strong>תיישה ובנה,</strong> שאסור לשוחטם ביום אחד, <strong>דכוותה הכא</strong> <small>[שכמותה כאן],</small> לענין פסול כהונה, מדובר ב<strong>כהנת ובנה,</strong> וכי <strong>כהנת בת עבודה היא?</strong>
 ומשיבים: <strong>לעולם</strong> מדובר על <strong>אהרן ובניו, דכוותה הכא</strong> <small>[שכיוצא בו כאן]</small> <strong>תייש ובנו.</strong> ואף ששנינו בברייתא ש"אותו ואת בנו" אינו נוהג בזכרים, אמרי במערבא משמיה <small>[אומרים בארץ ישראל משמו]</small> של <strong>ר' יוסי בר אבין: עדא אמרה</strong> <small>[זאת אומרת]</small> כי משנתנו שיטת <strong>חנניה היא,</strong> הסבור שאיסור אותו ואת בנו נוהג בזכרים. <strong>דתניא</strong> <small>[ששנויה</small> ברייתא<small>]:</small> <strong>"אותו ואת בנו" נוהג בנקבות ואינו נוהג בזכרים,</strong> ואילו <strong>חנניה אומר: נוהג בזכרים ובנקבות.</strong>
 <big>ט</big> שנינו במשנה: <strong>והנושא נשים</strong> בעבירה — פסול עד שידירנה הנאה. ועל כך <strong>תנא</strong> <small>[שנה החכם]:</small> כהן העובד, ונתברר כי הוא נושא אשה בעבירה — אינו מפסיק מעבודתו, אלא <strong>נודר</strong> ממנה הנאה <strong>ועובד</strong> עבודה, ומשסיים לעבוד, <strong>יורד</strong> מהמזבח <strong>ומגרש</strong> את האשה.
  ושואלים: ומדוע נתיר לו לעבוד קודם שיגרשנה?  <strong>וליחוש דלמא אזיל לגבי חכם ושרי ליה</strong> <small>[ונחשוש שמא ילך אצל החכם ויתיר לו</small> את נדרו<small>]!</small> ומשיבים: <strong>קסבר</strong> <small>[סבור הוא]</small> התנא שהנשאל לחכם שיתיר את נדרו — <strong>צריך לפרט את הנדר,</strong> וכשיפרט כהן זה את הנדר, ויאמר שנדר כן משום שהיא אשה שאסורה עליו — לא יתיר לו החכם.
  ושואלים:  <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> שהנשאל לחכם <strong>צריך לפרט את הנדר. אלא למאן דאמר</strong> <small>[ל</small>דעת <small>מי שאומר]</small> <strong>אין צריך לפרט את הנדר, מאי איכא למימר</strong> <small>[מה יש לומר]?</small> מדוע יכול להמשיך ולעבוד קודם שגירש את אשתו? ומשיבים: <strong>דמדרינן ליה</strong> <small>[שמדירים אותו]</small> <strong>ברבים,</strong> במעמד רבים, ונדר כזה לא ניתן להתיר.
  ואומרים:  <strong>הניחא למאן דאמר</strong> <small>[זה נוח ל</small>דעת <small>מי שאומר]</small> <strong>נדר שהודר ברבים אין לו הפרה,</strong> כלומר, התרה על ידי חכם, <strong>אלא למאן דאמר</strong> <small>[ל</small>דעת <small>מי שאומר]</small> <strong>יש לו הפרה מאי איכא למימר</strong> <small>[מה יש לומר]?</small> ומשיבים: <strong>דמדרינן</strong> <small>[שמדירים]</small>
## דף מו.
 <strong>ליה</strong> <small>[אותו]</small> על <strong>דעת רבים.</strong>
 <strong>אמר אמימר: הלכתא</strong> <small>[הלכה</small> היא<small>],</small> <strong>אפילו למאן דאמר</strong> <small>[ל</small>דעת <small>מי שאומר]</small> <strong>נדר שהודר ברבים יש לו הפרה,</strong> נדר שהודר <strong>על דעת הרבים אין לו הפרה.</strong> ומעירים: <strong>והני מילי</strong> <small>[ודברים אלה</small> אמורים<small>]</small> כאשר בא לבקש התרה <strong>ל</strong>צורך <strong>דבר הרשות, אבל</strong> אם רוצה להתיר <strong>לדבר מצוה</strong> — <strong>יש לו הפרה</strong> אפילו הודר על דעת רבים, <strong>כי ההוא דמקרי דרדקי</strong> <small>[כמו</small> אותו מעשה <small>של מלמד תינוקות],</small> <strong>אדריה</strong> <small>[</small>ש<small>הדיר אותו]</small> <strong>רב אחא</strong> מללמד, על דעת הציבור, מפני <strong>דקא פשע בינוקי</strong> <small>[שהיה פושע בתינוקות]</small> ומכה אותם, <strong>ואהדריה</strong> <small>[והחזיר אותו]</small> <strong>רבינא</strong> לתפקידו, <strong>דלא אשכח דהוה דייק כוותיה</strong> <small>[</small>מפני <small>שלא נמצא מי שהיה מדייק כמותו].</small>
 <big>א</big> שנינו במשנה: <strong>והמטמא למתים</strong> פסול לעבודה עד שיקבל עליו שלא ייטמא יותר. ושואלים: <strong>מאי שנא הכא דסגי ליה</strong> <small>[במה שונה כאן שדי לו]</small> <strong>בקבלה</strong> כדי שיוכל לעבוד, <strong>ומאי שנא התם דמדרינן ליה</strong> <small>[ומה שונה שם,</small> בענין נושא אשה בעבירה, <small>שמדירים אותו]</small> קודם שיוכל לעבוד? ומשיבים: <strong>התם</strong> <small>[שם]</small> ביחס לאשה <strong>יצרו תקפו,</strong> ומכיון שיש בכך יצר — לא די לא בקבלה בלבד, אלא צריך גם לנדור נדר.
 
 <big>א משנה</big> <strong>יש</strong> אדם שהוא <strong>בכור לנחלה</strong> שיורש פי שנים בנחלת אביו, <strong>ואינו בכור ל</strong>ענין <strong>כהן,</strong> שאין צריך לפדות אותו; ויש מי שהוא <strong>בכור לכהן ואינו בכור לנחלה;</strong> יש שהוא <strong>בכור לנחלה ולכהן, ויש ש</strong>הוא הגדול שבבנים ובכל זאת <strong>אינו בכור לא לנחלה ולא לכהן.</strong>
 ומפרטים: <strong>איזהו בכור לנחלה ואינו בכור לכהן? הבא אחר נפלים,</strong> שנולד לאחר נפל, עובר שלא נגמרה התפתחותו, <strong>אף על פי שיצא</strong> (שהוציא) הנפל <strong>את ראשו</strong> <strong>חי,</strong> או שבא לאחר <strong>בן תשעה</strong> חדשים, שכבר נגמרה התפתחותו, אלא <strong>שיצא ראשו מת,</strong> שאלו אינם חשובים לאביהם כבכור לרשת נחלה, ולכן הבא אחריהם נחשב בכור לענין זה. אבל לענין פדיון הבן — אינו בכור, לפי שאינו "פטר רחם", שלא יצא ראשון מרחם אמו. וכן אשה <strong>המפלת כמין בהמה חיה ועוף,</strong> בן הנולד לה לאחר מכן הריהו בכור לנחלה, אבל לא לכהן, מפני שאינו "פטר רחם" — אלו <strong>דברי ר' מאיר,</strong>
 <strong>וחכמים אומרים:</strong> אין הראשון פוטר את הבא אחריו מן הפדיון <strong>עד שיהא בו מצורת אדם,</strong> ואם לא היה בצורת אדם אינו נחשב לולד, להחשיבו כ"פטר רחם". <strong>המפלת</strong> חתיכה כמין <strong>סנדל</strong> (ולד חסר צורה), <strong>או</strong> מפלת <strong>שליא,</strong> מעין כיס שהעובר מצוי בתוכו ברחם אמו, בלא ולד, <strong>או</strong> שהפילה <strong>שפיר</strong> (עובר) <strong>מרוקם,</strong> שניכרת בו צורת ולד, <strong>ו</strong>כן ולד <strong>היוצא מחותך,</strong> מפני שסיכן את אמו, או מפני שלא הצליחו לילד את אמו — 
   
 הבא אחריהם הוא <strong>בכור לנחלה,</strong> מפני שהראשונים אינם נחשבים כבכור לאב לרשת נחלה, <strong>ואין בכור לכהן,</strong> מפני שאינו "פטר רחם".
 <strong>מי שלא היו לו בנים, ונשא אשה שכבר ילדה,</strong> הבן הראשון שנולד להם הוא בכור לנחלה, מפני שהוא בן ראשון לאב, ואינו בכור לכהן שהרי אינו "פטר רחם". וכן אם נשא אשה אשר ילדה ב<strong>עודה שפחה</strong> כנענית <strong>ונשתחררה,</strong> או שילדה ב<strong>עודה נכרית ונתגיירה,</strong> ו<strong>משבאת לישראל ילדה</strong> בן — הריהו <strong>בכור לנחלה,</strong> שהרי הוא בכור לאביו, <strong>ואין בכור לכהן,</strong> שהרי אינו "פטר רחם".
 <strong>ר' יוסי הגלילי אומר:</strong> ולד כזה הוא <strong>בכור לנחלה ולכהן, שנאמר: "פטר רחם בישראל"</strong> (ראה שמות יג, ב) — שאין הנולדים תחילה לאמם נחשבים כ"פטר רחם" <strong>עד שיפטרו רחם מישראל,</strong> ומה שילדה אשה בגויותה אינו נחשב "פטר רחם" לענין זה.
 <strong>מי שהיו לו בנים ונשא אשה שלא ילדה,</strong> וכן אשה ש<strong>נתגיירה</strong> כשהיא <strong>מעוברת,</strong> או <strong>נשתחררה</strong> כשהיא <strong>מעוברת,</strong> וילדה — הולד בכור לכהן, מפני שהוא ראשון לאמו, אבל אינו בכור לנחלה, מפני שכבר נולדו בנים לאביו, או מפני שאין לו אב (כשנתגיירה אמו).
 <strong>ו</strong>כן מי ש<strong>ילדה</strong> במקום אחד <strong>היא</strong> <strong>וכהנת, היא ולויה, היא ואשה שכבר ילדה,</strong> שבניהם פטורים מפדיון הבן, ונתערבו, ואין ידוע של מי כל ולד, <strong>וכן מי שלא שהתה לאחר</strong> שמת <strong>בעלה</strong> <strong>שלשה חדשים, ונשאת</strong> לאדם אחר <strong>וילדה</strong> בן בכור לאמו, <strong>ואינו ידוע אם</strong> הילד הזה הוא <strong>בן תשעה</strong> חדשים <strong>לראשון, אם בן שבעה לאחרון</strong> — בכל הספקות האלו הרי זה <strong>בכור לכהן,</strong> שהרי הוא "פטר רחם", <strong>ואינו בכור לנחלה,</strong> מפני שעליו להביא ראיה שהוא הבן הראשון של אביו, כדי ליטול את חלק הבכורה, ואין בידו להוכיח את הדבר.
## דף מו:
 <big>א גמרא</big> <strong>אמר שמואל: אין הראש פוטר בנפלים,</strong> יציאת ראשו של נפל מן הרחם בלא גופו — אינה נחשבת כלידה, לפטור את הבא אחריו מפדיון, וכגון שהחזיר ראשו ויצא אחיו התאום.
 <strong>מאי טעמא</strong> <small>[מה טעם</small> הדבר<small>]?</small> נאמר: <strong>"כל אשר נשמת רוח חיים באפיו"</strong> (בראשית ז, כב), ומכאן יש ללמוד כי <strong>כל היכא</strong> <small>[היכן]</small> ש<strong>נשמת רוח חיים באפיו,</strong> שהוא בן קיימא — הוא דחשיב רישיה <small>[שנחשב ראשו],</small> <strong>אידך</strong> <small>[אחר],</small> נפל, שאינו בן קיימא — <strong>לא חשיב רישיה</strong> <small>[נחשב ראשו].</small>
 ומקשים, <strong>תנן</strong> <small>[שנינו</small> במשנתנו<small>]:</small> <strong>הבא אחר נפלים, שיצא ראשו</strong> של הנפל <strong>חי, ו</strong>כן נולד לפניו <strong>בן תשעה שיצא ראשו מת</strong> — בכור לנחלה ואינו בכור לכהן. ואף שהמשנה עוסקת גם בבן תשעה, <strong>קתני מיהא</strong> <small>[</small>הריהו <small>שונה על כל פנים]</small> לגבי נפל ש<strong>ראשו</strong> פוטר את הבא אחריו! ומשיבים: <strong>מאי</strong> <small>[מה</small> פירוש<small>]</small> <strong>ראשו?</strong> כוונתו: ראשו וכן <strong>רובו.</strong>
 ומקשים: <strong>וליתני</strong> <small>[ושישנה]</small> במפורש <strong>רובו!</strong> ומשיבים: <strong>בדין הוא דאיבעי ליה למיתני</strong> <small>[שהיה צריך לשנות]</small> <strong>רובו, ואיידי דקא בעי למיתני סיפא</strong> <small>[ומתוך שרצה לשנות בסוף]</small> <strong>בן תשעה שיצא ראשו מת,</strong> כדי לדייק: <strong>טעמא</strong> <small>[הטעם,</small> דווקא<small>]</small> במקרה ש<strong>ראשו מת</strong> הבא אחריו בכור לנחלה, <strong>הא</strong> <small>[אבל]</small> אם יצא בן תשעה ו<strong>ראשו חי</strong> — <strong>הבא אחריו בכור לנחלה נמי לא הוי</strong> <small>[גם כן איננו]</small> — <strong>תנא רישא נמי</strong> <small>[שנה בהתחלה,</small> לגבי נפל, <small>גם כן]</small> <strong>ראשו.</strong>
 ומקשים על הסבר זה: <strong>ומאי קא משמע לן</strong> <small>[ומה</small> הוא <small>משמיע לנו בזה]?</small> <strong>דכיון דמפיק ליה רישיה</strong> <small>[שכיון שמוציא</small> ולד <small>את ראשו]</small> <strong>הוה</strong> <small>[הרי זו]</small> <strong>לידה?</strong> והלא כבר <strong>תנינא</strong> <small>[שנינו]</small> דבר זה במשנה לגבי עובר בהמה: <strong>הוציא ראשו</strong> קודם שנשחטה אמו, <strong>אף על פי שהחזירו</strong> — <strong>הרי זה כילוד,</strong> ואין דינו כעובר, ששחיטת אמו מתירה אותו באכילה!
 <strong>וכי תימא</strong> <small>[ואם תאמר]:</small> <strong>אשמועינן</strong> <small>[השמיע לנו]</small> הלכה זו ב<strong>בהמה, וקא משמע לן</strong> <small>[ומשמיע לנו]</small> במשנתנו דין זה <strong>באדם.</strong> ויש צורך בזה ובזה, כי <strong>אדם מבהמה לא יליף</strong> <small>[אינו נלמד],</small> משום שהבהמה <strong>לית</strong> <small>[אין]</small> <strong>לה פרוזדור,</strong> אין פתח הרחם שלה מוסתר כמו באשה, ולכן יש לומר כי דווקא בבהמה, שהראש מתגלה מיד ביציאתו נחשבת הדבר ללידה, אבל לא באשה.
  וכן מצד אחר, <strong>בהמה מאדם לא ילפא</strong> <small>[אינה נלמדת]</small> <strong>משום דחשיב</strong> <small>[שחשוב]</small> <strong>פרצוף פנים דידיה</strong> <small>[שלו],</small> ולכן יציאת הראש לעצמה נחשבת לידה, מה שאין כן בבהמה.
  והלא <strong>הא נמי תנינא</strong> <small>[זו</small> באדם <small>גם כן</small> כבר <small>שנינו</small> במשנה<small>]:</small> אם <strong>יצא</strong> הולד <strong>כדרכו</strong> כדרך לידה רגילה, שהראש יוצא תחילה — <strong>משיצא רוב ראשו</strong> הרי הוא כילוד. <strong>ואיזהו רוב ראשו? משתצא פדחתו</strong> (מצחו). ונמצא שלא הוצרכה המשנה לדין ראשו של בן תשעה! ואם כן, מה ששנינו שראשו של נפל פוטר את הבא אחריו, הרי זו איפוא <strong>תיובתא</strong> <small>[קושיה חמורה]</small> על <strong>שמואל,</strong> שטען כי אין הראש פוטר בנפלים. ומסכמים: אכן, <strong>תיובתא</strong> <small>[קושיה חמורה</small> היא<small>]</small> ונדחו דבריו.
 <big>ב</big> ובאותו ענין <strong>אמר ר' שמעון בן לקיש:</strong> יציאת <strong>פדחת</strong> לבדה באדם <strong>פוטרת,</strong> נחשבת כלידה <strong>בכל מקום, חוץ מן הנחלה,</strong> שאם הוציא ולד רק את פדחתו, והחזיר ראשו, ויצא אחיו — השני הוא הבכור לנחלה. <strong>מאי טעמא</strong> <small>[מה טעם</small> הדבר<small>]?</small> <strong>"יכיר"</strong> <strong>אמר רחמנא</strong> <small>[אמרה התורה]</small> לענין נחלה: "כי את הבכור... יכיר לתת לו פי שניים" (דברים כא, יז), ואין הכרה על ידי פדחת לבדה. <strong>ור' יוחנן אמר: אפילו לנחלה</strong> די בכך.
  ומסבירים: מה שאמר ריש לקיש "פוטרת  <strong>בכל מקום" לאיתויי מאי</strong> <small>[להביא</small> להוסיף, <small>את מה</small> הוא בא<small>]</small> מלבד לענין פדיון הבן — <strong>לאיתויי הא דתנו רבנן</strong> <small>[להביא את זו ששנו חכמים]:</small> <strong>גיורת שיצאה פדחת ולדה</strong> בלבד <strong>בגיותה, ואחר כך נתגיירה</strong> וילדה את הולד כולו — <strong>אין נותנין לה ימי טומאה וימי טהרה</strong> של יולדת ישראלית, <strong>ו</strong>כן <strong>אינה מביאה קרבן לידה,</strong> משום שהולד נחשב כנולד בעודה גויה.
  על דברי ר' יוחנן <strong>מיתיבי</strong> <small>[מקשים]</small> ממה ששנינו בברייתא: <strong>"יכיר"</strong> — <strong>זו הכרת פנים, ואיזו היא הכרת פנים? פרצוף פנים עם החוטם.</strong> הרי שלא די בפדחת בלבד! ומשיבים, <strong>תני</strong> <small>[שנה]:</small> <strong>"עד החוטם",</strong> ואין החוטם בכלל. ומציעים, <strong>תא שמע</strong> <small>[בוא</small> ו<small>שמע]</small> ראיה נוספת, ממה ששנינו: <strong>אין מעידים</strong> על אדם שמת, כדי להתיר את אשתו להינשא, <strong>אלא על</strong> פי עדים שהכירוהו, על פי <strong>פרצוף פנים עם החוטם!</strong> ומשיבים: <strong>תני</strong> <small>[שנה]</small> גם כאן: <strong>"עד החוטם".</strong>
 ומציעים, <strong>תא שמע</strong> <small>[בוא</small> ו<small>שמע]</small> ראיה נוספת ממה ששנינו בענין זה: אנשים שראו <strong>פדחת</strong> של אדם שמת <strong>בלא פרצוף פנים, פרצוף פנים בלא פדחת</strong> — <strong>אין מעידין</strong> עליו שמת, להתיר את אשתו, <strong>עד שיהו שניהם עם החוטם. ו</strong>על כך <strong>אמר אביי, ואיתימא</strong> <small>[ויש אומרים]</small> שאמר זאת <strong>רב כהנא: מאי קראה</strong> <small>[מה הכתוב]</small> המלמד על כך? שנאמר: <strong>"הכרת פניהם ענתה בם"</strong> (ישעיהו ג, ט), ואין הכרת פנים בלא חוטם! ומשיבים: <strong>שאני</strong> <small>[שונה]</small> <strong>עדות אשה</strong> להתירה להינשא, <strong>דאחמירו בה רבנן</strong> <small>[שהחמירו בה חכמים],</small> מפני שיש בה התרת אשת איש לכל העולם, וחשש ממזרות, ולכן הצריכו בה בירור מעולה, אבל לדיני בכור — די בהכרה כל שהיא, בפדחת.
  ושואלים:  <strong>ומי אחמירו</strong> <small>[והאם החמירו]</small> חכמים בעדות אשה? <strong>והא תנן</strong> <small>[והרי שנינו</small> במשנה<small>]</small> להיפך: <strong>הוחזקו</strong> חכמים <strong>להיות משיאים</strong> אשה שהעידו שמת בעלה, על פי עדות שאינה כשרה בדרך כלל, כגון <strong>עד מפי עד</strong> אחר שראהו מת, וכן <strong>מפי אשה, מפי עבד, מפי שפחה!</strong> ומשיבים: <strong>כי אקילו רבנן</strong> <small>[כאשר הקלו חכמים]</small> הרי זה <strong>בסופה</strong> של העדות, לקבל את העדות שהאיש מת. אבל <strong>בתחלתה,</strong> בעצם הבירור, האם הכירו העדים היטב את המת כשראוהו — <strong>לא אקילו רבנן</strong> <small>[הקילו</small> בה <small>חכמים].</small>
 <strong>ואיבעית אימא</strong> <small>[ואם תרצה אמור]</small> דרך אחרת ליישב את דברי ר' יוחנן:
## דף מז.
 <strong>"יכיר"</strong> שנאמר לענין בכור לנחלה הוא ענין <strong>לחוד, והכרת פנים</strong> הוא ענין <strong>לחוד.</strong>
 <big>א</big> <strong>איתמר</strong> <small>[נאמר]</small> שנחלקו חכמים בבעיה הבאה: <strong>היו לו בנים בגיותו ונתגייר</strong> — <strong>ר' יוחנן אומר: אין לו בכור לנחלה,</strong> כלומר, בנו הראשון הנולד בישראל אינו נחשב בכור, ליטול פי שנים בנכסי אביו. <strong>ור' שמעון בן לקיש אומר: יש לו בכור לנחלה.</strong> ומבארים את השיטות: <strong>ר' יוחנן אומר: אין לו בכור לנחלה</strong> — <strong>דהא הוה ליה</strong> <small>[שהרי</small> כבר <small>היה לו]</small> בן שהוא <strong>ראשית אונו,</strong> ובענין נחלה נאמר: "כי הוא ראשית אונו לו משפט הבכורה" (דברים כא, יז). <strong>ור' שמעון בן לקיש אומר: יש לו בכור לנחלה,</strong> כי <strong>גר שנתגייר כקטן שנולד דמי</strong> <small>[נחשב],</small> כאדם חדש, שזהו בנו הראשון.
  ומעירים:  <strong>ואזדו לטעמייהו</strong> <small>[והולכים</small> הם <small>לשיטתם],</small> שנחלקו בענין דומה, <strong>דאיתמר</strong> <small>[שנאמר]:</small> <strong>היו לו בנים בגיותו ונתגייר</strong> — <strong>ר' יוחנן אמר: קיים</strong> בבנים אלה מצות <strong>פריה ורביה, ור' שמעון בן לקיש אמר: לא קיים.</strong> ומבארים, <strong>ר' יוחנן אמר: קיים</strong> בכך את הציווי הכללי <strong>"לא תהו בראה לשבת יצרה"</strong> (ישעיהו מה, יח), שהוסיף בישוב העולם, וכבר יצא ידי חובתו. <strong>ור' שמעון בן לקיש אמר: לא קיים פריה ורביה,</strong> כי <strong>גר שנתגייר כקטן שנולד דמי</strong> <small>[נחשב].</small>
 ומעירים: <strong>וצריכא</strong> <small>[וצריך]</small> שתיאמר המחלוקת בשני המקרים, <strong>דאי איתמר בהא קמייתא</strong> <small>[שאם היתה נאמרת</small> רק <small>בזו הראשונה]</small> לענין נחלה, הייתי אומר: <strong>בהא קאמר</strong> <small>[בזו אומר]</small> <strong>ר' שמעון בן לקיש,</strong> שהבן הנולד ראשון בישראל הוא בכור לנחלה, <strong>משום</strong> ש<strong>בגיותן לאו</strong> <small>[לא] בני נחלה נינהו</small> <small>[הם],</small> <strong>אבל בהא</strong> <small>[בזו]</small> במצות פריה ורביה, <strong>אימא מודה ליה</strong> <small>[אמור שמודה לו]</small> <strong>לר' יוחנן</strong> שקיים פריה ורביה, שהרי נאמר: <strong>"לא תהו בראה לשבת יצרה", והא עבד ליה</strong> <small>[והרי כבר עשה לו]</small> מצות <strong>שבת.</strong>
 ולהיפך, <strong>ואי איתמר בהא</strong> <small>[ואם</small> היה <small>נאמר</small> רק <small>בזו]</small> בענין פריה ורביה, הייתי אומר: <strong>בהא קאמר</strong> <small>[בזו</small> דוקא <small>אומר]</small> <strong>ר' יוחנן</strong> שקיים פריה ורביה, מפני שקיים "לשבת יצרה", <strong>אבל בהא</strong> <small>[בזו]</small> בענין נחלה, <strong>אימא מודה ליה</strong> <small>[אמור שמודה לו]</small> <strong>לר' שמעון בן לקיש</strong> שאין מתחשבים בבנים שילד בגיותו, על כן <strong>צריכא</strong> <small>[צריכה]</small> שתיאמר המחלוקת בשני המקרים. ומקשים על שיטת ר' יוחנן.
 <strong>תנן</strong> <small>[שנינו</small> במשנתנו<small>]:</small> <strong>מי שלא היו לו בנים, ונשא אשה שכבר ילדה</strong> ב<strong>עודה שפחה ונשתחררה</strong> לאחר מכן, או שילדה ב<strong>עודה גויה ונתגיירה, ומשבאתה לישראל ילדה</strong> — <strong>ולדה בכור לנחלה ואינו בכור לכהן.</strong>
 ונברר: אותה שפחה וגיורת, שבנה שילדה בישראל הוא בכור לנחלה, <strong>ילדה ממאן</strong> <small>[ממי]?</small> <strong>אילימא</strong> <small>[אם תאמר]</small> שילדה <strong>מישראל שלא היו לו בנים,</strong> שבו עוסקת המשנה מתחילה — <strong>מאי איריא</strong> <small>[מה שייך]</small> מדוע מדובר דוקא ב<strong>גיורת ושפחה? אפילו בת ישראל</strong> שכבר ילדה <strong>נמי</strong> <small>[גם כן]</small> הדין כן!
 <strong>אלא לאו</strong> <small>[האם לא]</small> מדובר במשנה בשני מקרים שונים: בתחילה — במי שהיו לו בנים ונשא בת ישראל שכבר ילדה, והמקרה השני — במי שילדה בעודה שפחה או גויה, ומשבאתה לישראל ילדה ממי שהוא כמותה, <strong>מגר שהיו לו בנים ונתגייר; וקתני</strong> <small>[</small>הרי הוא <small>שונה]</small> שהוא <strong>בכור לנחלה,</strong> שלא כדברי ר' יוחנן!
 ודוחים: <strong>לא, לעולם</strong> תפרש שילדה <strong>מישראל שלא היו לו בנים,</strong> ומה שהוזכרו דוקא גיורת ושפחה — לא לענין נחלה הובא, אלא מה ששנינו <strong>"ואינו בכור לכהן" איצטריכא ליה</strong> <small>[הוצרך לו],</small> כדי
 <strong>לאפוקי</strong> <small>[להוציא]</small> <strong>מ</strong>דברי <strong>ר' יוסי הגלילי,</strong> שחלק על כך במשנתנו ו<strong>אמר:</strong> ילד זה הוא <strong>בכור לנחלה ולכהן, שנאמר: "פטר רחם בישראל"</strong> (ראה שמות יג, ב) — שאין הנולדים תחילה נחשבים "פטר רחם" <strong>עד שיפטרו</strong> (יפתחו) <strong>רחם מישראל,</strong> ומה שילדה בגויותה אינו נחשב, על כן <strong>קא משמע לן דלא</strong> <small>[משמיע לנו</small> התנא <small>שלא</small> כדבריו<small>],</small> אלא כיון שכבר ילדה בגויותה — אין זה "פטר רחם".
 ומציעים, <strong>תא שמע</strong> <small>[בוא</small> ו<small>שמע]</small> ראיה מן הברייתא שלא כר' יוחנן: <strong>היו לו בנים בגיותו ונתגייר,</strong> ונולדו לו בנים — <strong>יש לו בכור לנחלה! אמר רבינא ואיתימא</strong> <small>[ויש אומרים]</small> <strong>רב אחא: הא</strong> <small>[</small>דבר <small>זה]</small> <strong>ודאי</strong> שיטת <strong>ר' יוסי הגלילי הוא,</strong> ש<strong>אמר</strong> לענין פדיון הבן: <strong>"פטר רחם בישראל"</strong> — <strong>עד שיפטרו רחם מישראל, ויליף איהו</strong> <small>[ולמד הוא]</small> הגוי שנתגייר, <strong>מינה דידה</strong> <small>[ממנה]</small> מגיורת, שאין מתחשבים במה שילדו קודם שנתגיירו.
 <big>ב</big> <strong>אמר רב אדא בר אהבה: לוייה שילדה</strong> — <strong>בנה פטור מחמש סלעים</strong> של פדיון הבן. ושואלים: <strong>דאיעבר ממאן</strong> <small>[שהתעברה ממי]?</small> <strong>אילימא דאיעבר</strong> <small>[אם תאמר שהתעברה]</small> <strong>מכהן</strong> או <strong>מלוי, מאי איריא</strong> <small>[מה שייך],</small> מדוע מדובר דוקא ב<strong>לוייה? אפילו ישראלית נמי</strong> <small>[גם כן]</small> פטורה, שהרי הבן עצמו כהן או לוי!
  
   
אלא תאמר <strong>דאיעבר</strong> <small>[שהתעברה]</small> הלויה <strong>מישראל</strong> — גם זה תמוה, מדוע הולכים אחר האם? הלא <strong>"למשפחתם לבית אבתם"</strong> (במדבר א, ב) <strong>כתיב</strong> <small>[נאמר],</small> שאין יחוס המשפחה בישראל אלא אחר האב ולא אחר האם!
 <strong>אמר רב פפא:</strong> צריכים לומר <strong>דאיעבר</strong> <small>[שהתעברה]</small> <strong>מגוי,</strong> ובמקרה זה הולכים אחר האם, ובן לויה פטור מחמש סלעים. <strong>ולא תימא אליבא דמאן דאמר</strong> <small>[ולא תאמר ש</small>דבר זה נכון <small>על פי</small> שיטתו <small>של מי שאומר]</small> <strong>אין מזהמין את הולד,</strong> כלומר, אין מייחסים כלל את הולד לאביו הגוי, והוא כשר. <strong>אלא אפילו למאן דאמר</strong> <small>[ל</small>דעת <small>מי שאומר]</small> <strong>מזהמין את הולד,</strong> ומייחסים אותו גם לאב, על כל פנים הולכים אחר אמו, ו<strong>לוי פסול מיקרי</strong> <small>[נקרא],</small> ופטור מפדיון.
 <strong>מר בריה</strong> <small>[בנו]</small> של <strong>רב יוסף אמר משמיה</strong> <small>[משמו]</small> של <strong>רבא</strong> הסבר אחר: <strong>לעולם</strong> תפרש <strong>דאיעבר</strong> <small>[שהתעברה]</small> לויה זו <strong>מישראל. ו</strong>אף שבדרך כלל מייחסים את הבן למשפחת האב, <strong>שאני התם דאמר קרא</strong> <small>[שונה שם,</small> לענין פדיון הבן, <small>שאמר הכתוב]</small> <strong>"פטר רחם",</strong> ומשמע ש<strong>בפטר רחם תלא רחמנא</strong> <small>[תלתה התורה]</small> מצוה זו, וכיון שיצא מרחמה של לויה — הרי הוא פטור. ומקשים על שיטת רב פפא, הסבור כי לויה שנתעברה מישראל בנה חייב בפדיון הבן.
 <strong>תנן</strong> <small>[שנינו</small> במשנתנו<small>]:</small> <strong>מי שהיו לו בנים ונשא אשה שלא ילדה,</strong> או שנשא מי ש<strong>נתגיירה</strong> כשהיא <strong>מעוברת,</strong> או <strong>נשתחררה</strong> כשהיא <strong>מעוברת,</strong> וילדה לאחר שנתגיירה.
 <strong>ו</strong>כן אשה שעדיין לא ביכרה ו<strong>ילדה היא וכהנת</strong> (בת כהן), <strong>היא ולויה</strong> (בת לוי), <strong>היא ואשה שכבר ילדה,</strong> ונתערבו הולדות זה בזה, ואין ידוע מי הוא בנה של זו שלא ביכרה. <strong>וכן מי שלא שהתה אחרי בעלה שלשה חדשים ונשאת, וילדה</strong> ילד לאחר שבעה חדשים, <strong>ואין ידוע אם</strong> ילד זה הוא <strong>בן תשעה ל</strong>בעל ה<strong>ראשון אם בן שבעה לאחרון</strong> — הריהו <strong>בכור לכהן ואינו בכור לנחלה.</strong>
 ומדייקים: <strong>מכלל</strong> ההלכה בענין מי שנתערב ולדה בולד כהנת או בולד לויה, אתה למד שאשה שהיא בת <strong>כהונה</strong> (כהנת) <strong>ו</strong>בת <strong>לויה פטורין</strong> מפדיון. ונברר: <strong>דאיעבר ממאן</strong> <small>[שהתעברה ממי]?</small> <strong>אילימא דאיעבר</strong> <small>[אם תאמר שהתעברה]</small> <strong>מכהן</strong> או <strong>לוי, אי הכי מאי איריא</strong> <small>[אם כך מה שייך],</small> מדוע מדובר דוקא ב<strong>כהנת ולויה? אפילו</strong> היתה <strong>בת ישראל נמי</strong> <small>[גם כן]</small> פטור הבן מפדיון, שהרי הוא כהן או לוי!
 <strong>אלא</strong> תאמר <strong>דאיעבר</strong> <small>[שהתעברה]</small> <strong>מגוי</strong> — על כך יש לתמוה: האם <strong>כהנת פטורה? והאמר</strong> <small>[והרי אמר]</small> <strong>רב פפא: בדיק לן</strong> <small>[בדק,</small> בחן <small>אותנו]</small> <strong>רבה</strong> בשאלה הבאה: <strong>כהנת שנתעברה מגוי מהו? ואמינא ליה</strong> <small>[ואמרנו לו]:</small> <strong>לאו היינו</strong> <small>[האם אין זה]</small> מה שאמר <strong>רב אדא בר אהבה,</strong> ש<strong>אמר: לויה שילדה בנה פטור מחמש סלעים,</strong> והעמדנוה במי שנתעברה מגוי? והוא הדין לכהנת!
 <strong>ואמר לי</strong> רבה: <strong>הכי השתא</strong> <small>[כך אתה משווה]?!</small> <strong>בשלמא</strong> <small>[נניח]</small> <strong>לויה</strong> שילדה לגוי — בנה נחשב לוי, משום שהאם <strong>בקדושתה קיימא</strong> <small>[עומדת],</small> <strong>דתניא</strong> <small>[ש</small>כך <small>שנויה</small> ברייתא<small>]:</small> <strong>לויה שנשבית</strong> (על ידי גוים, ויש להניח שנאנסה שם) <strong>או שנבעלה בעילת זנות</strong> — עדיין <strong>נותנין לה מן המעשר</strong> הראשון, כדין לויה, <strong>ואוכלת,</strong> שאין זה פוסל אותה מן הזכות לקבלת מעשר.
 <strong>אלא כהנת, כיון דאי בעיל לה</strong> <small>[שאם בועל אותה]</small> הגוי <strong>הויא</strong> <small>[הרי היא</small> נעשית<small>]</small> כ<strong>זרה</strong> (שאינה כהנת) ונפסלת מן התרומה, אם כן גם הנולד לה מן הגוי נחשב כזר, וחייב בפדיון. ואם כן, באיזה מקרה פוטרת משנתנו את בן הכהנת מן הפדיון?
  ומעירים:  <strong>הניחא</strong> <small>[זה</small> אמנם <small>נוח],</small> אינו קשה <strong>ל</strong>שיטת <strong>מר בריה</strong> <small>[בנו]</small> של <strong>רב יוסף משמיה</strong> <small>[משמו]</small> של <strong>רבא,</strong> ש<strong>אמר</strong> כי דברי רב אדא, הפוטר את בן הלויה מפדיון, עוסקים בלויה <strong>דאיעבר</strong> <small>[שהתעברה]</small> <strong>מישראל,</strong> ואם כן הוא <strong>מוקי לה בדאיעבר</strong> <small>[מעמיד אותה,</small> את משנתנו בענין כהנת ולויה, במקרה <small>שהתעברה]</small> <strong>מישראל,</strong> ולכן בנה פטור מפדיון. <strong>אלא ל</strong>שיטת <strong>רב פפא,</strong> הסבור שכהנת ולויה שנתעברה מישראל, בנה חייב בפדיון, <strong>במאי מוקי לה</strong> <small>[במה</small> הוא <small>מעמיד אותה]?</small> באיזה מקרה פטורה כהנת מפדיון?
  ומשיבים:  <strong>לעולם</strong> אין מדובר במשנה בכהנת ממש, אלא באשה <strong>דאיעבר</strong> <small>[שהתעברה]</small> <strong>מכהן,</strong> ולכן בנה פטור מפדיון. <strong>ו</strong>אולם <strong>היא</strong> עצמה <strong>בת ישראל, ואמאי קרי</strong> <small>[ומדוע קורא]</small> <strong>לה "כהנת"?</strong> משום ש<strong>בנה כהן.</strong>
## דף מז:
 <big>א</big> <strong>איתמר</strong> <small>[נאמר],</small> נחלקו אמוראים בשאלה הבאה: <strong>כהן שמת והניח בן</strong> בכור שהוא <strong>חלל,</strong> כגון שנשא אשה גרושה, ובנו נתחלל מקדושת הכהונה, ודינו כזר (בן ישראל) שאביו חייב לפדותו. <strong>רב חסדא אמר: הבן חייב לפדות את עצמו,</strong> ואילו <strong>רבה בר רב הונא אמר: אין חייב לפדות את עצמו.</strong> ומסבירים: <strong>כל היכא</strong> <small>[כל מקום]</small> ש<strong>מת האב לאחר שלשים</strong> יום משנולד הבן, שאז כבר נתחייב אביו בפדיונו — <strong>דכולי עלמא לא פליגי</strong> <small>[הכל אינם חלוקים]</small> ש<strong>אין הבן חייב לפדות את עצמו, שהרי זכה אביו בפדיונו</strong> כאילו הפריש חמשה סלעים וזכה בהם לעצמו, שהרי הוא כהן.
 <strong>כי פליגי</strong> <small>[כאשר נחלקו]</small> הרי זה <strong>היכא</strong> <small>[במקום]</small> ש<strong>מת האב בתוך שלשים יום,</strong> שעדיין לא חלה חובת פדיון, <strong>רב חסדא אמר: הבן חייב לפדות את עצמו, דהא</strong> <small>[שהרי]</small> עדיין <strong>לא זכה אביו לפדיונו.</strong> ואילו <strong>רבה בר רב הונא אמר: אין הבן חייב לפדות</strong> את <strong>עצמו, דאמר ליה</strong> <small>[שאומר לו]</small> לכהן התובע ממנו את פדיונו: <strong>אתינא מכח גברא דלא מצית לאשתעויי דינא בהדיה</strong> <small>[אני בא מכוח אדם שאין אתה יכול להתדיין איתו],</small> שאילו היה אבי בחיים היה זוכה בפדיון לעצמו, ומכוחו אני בא.
  ומנסים להביא ראיה ממשנתנו, <strong>תנן</strong> <small>[ששנינו]:</small> אשה ש<strong>נתגיירה מעוברת</strong> וילדה את בנה הראשון כשהיא בת ישראל — הולד <strong>בכור לכהן,</strong> וצריך לפדות את עצמו. <strong>ואמאי</strong> <small>[ומדוע]?</small> <strong>לימא ליה</strong> <small>[שיאמר לו]</small> לכהן: <strong>אתינא מכח גברא דלא מצית לאשתעויי דינא בהדיה</strong> <small>[אני בא מכוח אדם שאין אתה יכול להתדיין איתו],</small> שהרי אינך יכול לדרוש את הפדיון מן האב הגוי! דוחים: <strong>שאני</strong> <small>[שונה]</small> <strong>גוי דלית ליה חייס</strong> <small>[שאין לו ייחוס],</small> שאין בנו מתייחס כלל אחריו.
  ומעירים: בענין זה שנחלקו בו חכמים,  <strong>אמר ר' שמעון יאסיניא, אמר ר' שמעון בן לקיש</strong> כדעת רב חסדא: <strong>כהן שמת בתוך שלשים והניח בן חלל</strong> — <strong>הבן חייב לפדות את עצמו, שלא זכה האב בפדיונו.</strong> אם <strong>מת לאחר שלשים יום</strong> של הבן — <strong>אין הבן חייב לפדות</strong> את <strong>עצמו, שהרי זכה</strong> כבר <strong>האב בפדיונו.</strong>
 <big>ב</big> שנינו במשנה: <strong>וכן מי שלא שהתה אחרי בעלה שלשה חדשים</strong> ונשאת וילדה בן שהוא בכור לאמו, ואין ידוע אם הוא בן תשעה לראשון או בן שבעה לאחרון — הבן בכור לכהן, ואינו בכור לנחלה.
  ומדייקים:  <strong>בכור לנחלה הוא דלא הוי</strong> <small>[שאינו],</small> <strong>הא</strong> <small>[אבל]</small> <strong>כ</strong>בן <strong>פשוט שקיל</strong> <small>[</small>הוא <small>נוטל].</small> <strong>ואמאי</strong> <small>[ומדוע]</small> יקבל חלק בנחלה? <strong>ליזיל לגבי האי ולידחייה</strong> <small>[שילך אצל זה,</small> בנו של הראשון, <small>ושידחה אותו],</small> ויאמר לו: הבא ראיה שאתה ממשפחתנו וטול נחלה, <strong>ו</strong>כן ילך <strong>לגבי האי ולידחייה</strong> <small>[אצל זה,</small> בנו של השני, <small>ו</small>גם הוא <small>ידחה אותו]</small> מאותו טעם!
 <strong>אמר ר' ירמיה: לא נצרכא</strong> (נצרכה) הלכה זו שאינו בכור לנחלה, <strong>אלא ל</strong>בן ה<strong>בא אחריו</strong> מכל אחד מן האבות, שאינו בכור לנחלה, שמא ספק זה הוא אחיו הבכור. <strong>ו</strong>לפי זה מה ששנינו: בכור לכהן ואינו בכור לנחלה — <strong>הכי קאמר</strong> <small>[וכך אומר</small> התנא<small>]:</small> בן מסופק זה הוא <strong>בכור לכהן, והבא אחריו אין בכור לנחלה.</strong>
 ושואלים: <strong>ולכתבו</strong> <small>[ושיכתבו]</small> הספק והבא אחריו, כתב <strong>הרשאה להדדי</strong> <small>[זה לזה], בו הם נותנים רשות זה לזה לתבוע את חלקו, וכך יתבעו את חלק הבכורה במשותף, שהרי אחד מהם בוודאי בכור!</small> <strong>וכי תימא</strong> <small>[ואם תאמר]:</small> <strong>מתניתין</strong> <small>[משנתנו]</small> עוסקת <strong>שלא בהרשאה</strong> — <strong>הא מוקמינן לה קמן</strong> <small>[הרי אנו מעמידים אותה לפנינו],</small> בסוגיה להלן (מט,א) שמדובר <strong>בהרשאה!</strong>
 ואומרים: משנתנו, ממנה עולה כי אין כאן דין בכור לנחלה, <strong>מסייע ליה</strong> <small>[מסייעת לו]</small> <strong>לר' ינאי,</strong> ש<strong>אמר ר' ינאי:</strong> שני תינוקות של שני אנשים שנתערבו, ואין ידוע מי הוא בנו של מי, אם <strong>הוכרו</strong> הבנים מתחילה, מי הוא בנו של מי, <strong>ולבסוף נתערבו — כותבין הרשאה זה לזה</strong>, לתבוע חלק בנחלת כל אחד מן האבות, ואין הבנים האחרים יכולים לדחות כל אחד מהם ולומר שאינו אחיהם.
  אבל <strong>לא הוכרו</strong> הבנים מתחילה כלל <strong>ובסוף נתערבו</strong>— <strong>אין כותבין הרשאה זה לזה,</strong> משום שלא היתה זכיה לאף אחד מהם אפילו רגע אחד בחלקו בנחלת אביו, ולכן אינו יכול לכתוב עליו הרשאה. ואף במשנתנו, הספק ואחיו הבא אחריו, מתחילה לא הוכר אף אחד מהם כבכור לאביו, ולכן אינם יכולים לכתוב על כך הרשאה.
 <big>ג משנה</big> <strong>אי זהו בכור לנחלה ולכהן:</strong> האשה <strong>המפלת שפיר,</strong> עור של עובר קודם שהחל לקבל צורת ולד, שהיה <strong>מלא מים,</strong> או <strong>מלא דם,</strong> או <strong>מלא גנינין</strong> (חתיכות בשר). וכן <strong>המפלת כמין דגים וחגבים שקצים ורמשים, והמפלת ליום ארבעים</strong> של ההריון — <strong>הבא</strong> (הנולד) <strong>אחריהם</strong> נחשב <strong>בכור לנחלה ו</strong>גם <strong>לכהן,</strong> מפני שאין הראשון נחשב כולד כלל להיחשב כ"פטר רחם".
 <strong>יוצא דופן,</strong> ולד שנולד בניתוח דרך דופן הרחם, ולא בדרך לידה, <strong>וה</strong>ולד ש<strong>בא אחריו</strong> — <strong>שניהן אינן בכור, לא לנחלה ולא לכהן. ר' שמעון אומר: הראשון</strong> הוא בכור <strong>לנחלה,</strong> אם הוא בכור לאביו. אבל אינו בכור לכהן, מפני שאינו "פטר רחם", שלא יצא הראשון דרך פתח הרחם. <strong>והשני,</strong> כיון שנולד ראשון דרך פתח הרחם, הוא בכור <strong>לחמש סלעים,</strong> אבל לא בכור לנחלה.
 <big>ד גמרא</big> שנינו במשנה: יוצא דופן והולד הבא אחריו — שניהן אינן בכור, לא לנחלה ולא לכהן. ומסבירים: ה<strong>ראשון,</strong> יוצא הדופן, <strong>לנחלה לא</strong> נחשב בכור — מפני שלקיים את הכתוב <strong>"וילדו לו"</strong> (דברים כא, טו) <strong>בעינן</strong> <small>[צריכים אנו],</small> כפי שנאמר בענין בכור לנחלה, וזו אינה נחשבת לידה. וכן <strong>לחמש סלעים נמי</strong> <small>[גם כן]</small> <strong>לא</strong> נחשב בכור, משום ש<strong>"פטר רחם"</strong> (שמות יג, ב) <strong>בעינן</strong> <small>[צריכים אנו],</small> והרי לא פטר (פתח תחילה) את הרחם.
  וכן ה<strong>שני,</strong> הנולד אחריו, בכור <strong>לנחלה לא</strong> נחשב — משום ש<strong>"ראשית אונו" בעינן</strong> <small>[צריכים אנו],</small> שנאמר: "כי הוא ראשית אונו לו משפט הבכורה" (דברים כא, יז), וזה אינו הראשון. וכן <strong>לחמש סלעים נמי</strong> <small>[גם כן]</small> <strong>לא</strong> נחשב כבכור, שכן, <strong>קסבר</strong> <small>[סבור הוא]</small> התנא של משנתנו: <strong>בכור</strong> רק <strong>לדבר אחד,</strong> שהוא פטר רחם, אבל לא נולד ראשון לאמו, <strong>לא הוי</strong> <small>[אינו נחשב]</small> <strong>בכור</strong> לענין פדיון הבן.
  ועוד שנינו במשנה, <strong>ר' שמעון אומר: הראשון,</strong> יוצא הדופן — בכור <strong>לנחלה, והשני</strong> — בכור <strong>לחמש סלעים.</strong> ומסבירים: אף שלענין נחלה נאמר "וילדו לו", ויציאה דרך דופן לכאורה אינה לידה, <strong>ר' שמעון</strong> הולך <strong>לטעמיה</strong> <small>[לטעמו,</small> לשיטתו<small>],</small> ש<strong>אמר:</strong> מה שנאמר <strong>"תלד"</strong> (ויקרא יב, ב) לענין טומאת לידה — הרי זה בא <strong>לרבות יוצא דופן,</strong> שגם הוא נחשב כילוד. ואם כן, גם לענין בכור לנחלה הרי זה בכלל "וילדו לו".
 <strong>ו</strong>לדעת ר' שמעון, <strong>השני</strong> הוא בכור <strong>לחמש סלעים</strong> לכהן, מפני ש<strong>קסבר</strong> <small>[הוא סבור]:</small> <strong>בכור</strong> רק <strong>לדבר אחד,</strong> שהוא פוטר תחילה את הרחם, <strong>הוי</strong> <small>[הרי הוא]</small> <strong>בכור,</strong> למרות שלא נולד ראשון לאמו.
## דף מח.
 <big>א משנה</big> <strong>מי שלא בכרה אשתו</strong> (שעדיין לא ילדה), <strong>וילדה שני זכרים,</strong> ואין ידוע מי הבכור — <strong>נותן</strong> האב <strong>חמש סלעים לכהן,</strong> מפני שאחד מהם ודאי בכור. <strong>מת אחד מהן</strong> מהזכרים <strong>בתוך שלשים יום</strong> ללידה, לפני שחלה חובת הפדיון — <strong>האב פטור</strong> מספק, שמא הבכור מת.
 <strong>מת האב והבנים קיימים, ר' מאיר אומר: אם נתנו</strong> את הפדיון לכהן <strong>עד שלא חלקו</strong> ביניהם את נכסי אביהם — <strong>נתנו, ואם לאו</strong> <small>[לא]</small> שכבר חלקו — <strong>פטורין,</strong> כאשר יבואר בגמרא. <strong>ר' יהודה אומר:</strong> כבר <strong>נתחייבו</strong> ה<strong>נכסים,</strong> נכסי אביהם, בחמש סלעים לכהן, וחייבים הבנים לתת. מי שעדיין לא ביכרה אשתו וילדה <strong>זכר ונקבה,</strong> ואין ידוע מי הראשון — <strong>אין כאן לכהן כלום,</strong> שמא הנקבה נולדה תחילה, והכהן הבא להוציא מן האב — עליו מוטלת חובת הראיה.
 <big>ב גמרא</big> שנינו במשנה: מת האב והבנים קיימים, ר' מאיר אומר: אם נתנו את הפדיון לכהן עד שלא חלקו — נתנו, ואם לאו — פטורים. ושואלים: <strong>דמית</strong> <small>[שמת]</small> <strong>האב אימת</strong> <small>[מתי]?</small> <strong>אילימא דמית</strong> <small>[אם תאמר שמת]</small> <strong>לאחר שלשים יום</strong> — <strong>בהא</strong> <small>[בזו]</small> <strong>אמר ר' מאיר כי</strong> <small>[</small>ש<small>כאשר]</small> <strong>חלקו פטורין? והא אשתעבדן להו לנכסי</strong> <small>[והרי</small> כבר <small>נשתעבדו להם הנכסים]</small> למצות הפדיון!
 <strong>אלא</strong> צריך לומר <strong>דמית</strong> <small>[שמת]</small> האב <strong>בתוך שלשים יום,</strong> קודם שהתחייב אביהם בפדיון, ומצות הפדיון חלה על הבכור עצמו, אלא שאין ידוע מי הוא. ואולם על כך יש לשאול: והלא לא נתחייבו נכסי אביהם לפדיון, ואם כן <strong>מאי שנא כי חלקו</strong> <small>[מה שונה</small> הדין <small>כאשר חלקו]</small> ביניהם את הנכסים, שלדעת ר' מאיר פטורים, מפני ש<strong>אזיל לגבי האי ומדחי ליה</strong> <small>[שהולך</small> הכהן <small>אל</small> בן <small>זה ו</small>הוא <small>דוחה אותו]</small> ואומר שאינו הבכור, וכן <strong>דאזיל לגבי האי ומדחי ליה</strong> <small>[שהולך</small> הכהן <small>אל</small> בן <small>זה ודוחה אותו]?</small> והרי, <strong>כי</strong> <small>[כאשר]</small> <strong>לא חלקו נמי</strong> <small>[גם כן]</small> — <strong>ליזיל לגבי האי ולידחייה, וליזיל לגבי האי ולידחייה</strong> <small>[שילך אל זה וידחה אותו, ושילך אל זה וידחה אותו]!</small>
 <strong>אמר ר' ירמיה: זאת אומרת,</strong> מכאן יש ללמוד ש<strong>שני יוסף בן שמעון</strong> (אנשים ששמם שווה) <strong>שהיו בעיר אחת ולקחו</strong> (קנו) <strong>שדה בשותפות</strong> — <strong>בעל חוב,</strong> שיש לו שטר חוב הכתוב על שם יוסף בן שמעון, <strong>גובה אותה מהם</strong> בחובו, ואף על פי שלא ידוע מי החייב האמיתי, מפני <strong>דאמר ליה</strong> <small>[שאומר לו]</small> לכל אחד מהם: <strong>אי בדידך מסיקנא</strong> <small>[אם בך אני נושה]</small> — <strong>מנתא דידך קא שקילנא</strong> <small>[את המנה,</small> החלק <small>שלך</small> בשדה שלכם <small>אני נוטל],</small> <strong>ואי בחברך מסיקנא</strong> <small>[ואם בחברך אני נושה]</small> — <strong>מנתא דחברך קא שקילנא</strong> <small>[את המנה,</small> החלק <small>של חברך אני נוטל],</small> שהרי יש לחייב האמיתי חלק בשדה; ואף במשנתנו, האחים שלא חלקו — שותפים בנכסי אביהם, ולפיכך יכול הכהן לגבות מנכסים אלו את חובו.
 <strong>אמר רבא</strong> בתמיהה: <strong>מכדי</strong> <small>[הרי]</small> כלל יש בידינו, <strong>נכסי דבר איניש אינון ערבין ביה</strong> <small>[</small>ש<small>נכסיו של אדם הם ערבים לו],</small> לפרעון חובותיו, <strong>מי איכא מידי</strong> <small>[האם יש,</small> היתכן <small>דבר</small> כזה<small>],</small> <strong>דלדידיה לא מצי תבע ליה, ולערב מצי תבע ליה</strong> <small>[שאותו,</small> את החייב, <small>אינו יכול לתבוע, ואת הערב יכול לתבוע]?
   
והתנן</small> <small>[והרי שנינו</small> במשנה<small>]:</small> <strong>המלוה את חבירו על ידי ערב</strong> — <strong>לא יפרע מן הערב, וקיימא לן</strong> <small>[ומוחזק בידינו]</small> בפירושה: ש<strong>לא יתבע מן הערב תחלה,</strong> אלא עליו לתבוע את הלווה תחילה. והלא כאן אין הכהן יכול לתבוע אף אחד מן האחים, והוא גובה מנכסיהם!
 <strong>אלא אמר רבא:</strong> לעולם יש לפרש שמדובר במשנה כ<strong>שמת</strong> האב <strong>לאחר שלשים יום,</strong> וכבר נשתעבדו נכסי האב לפדיון. <strong>ואי דאיכא נכסי טובא</strong> <small>[ואם יש נכסים מרובים]</small> לגבות מהם — <strong>הכא נמי דשקיל</strong> <small>[כך גם כן</small> הדין — <small>שנוטל</small> הכהן<small>]</small> חמש סלעים, גם לאחר שחלקו הבנים בנכסי אביהם, שעל הבנים לפרוע את חובות אביהם ממה שירשו. <strong>והכא במאי עסקינן</strong> <small>[וכאן במה אנו עוסקים]?</small> <strong>כגון דליכא</strong> <small>[שאין]</small> במה שירשו מאביהם <strong>אלא חמש סלעים.</strong>
 <strong>ודכולי עלמא אית להו</strong> <small>[ולדעת הכל יש להם,</small> הם מקבלים<small>]</small> את מה שאמר <strong>רב אסי,</strong> ש<strong>אמר רב אסי: האחין שחלקו</strong> בנכסי אביהם — הרי שב<strong>מחצה</strong> מהחלק שקיבלו הם נחשבים כ<strong>יורשין, ו</strong>ב<strong>מחצה</strong> הם נחשבים כ<strong>לקוחות</strong> (כקונים). <strong>ו</strong>כן צריך לומר <strong>דכולי עלמא</strong> <small>[שלדעת הכל]</small> <strong>מלוה הכתובה בתורה,</strong> כלומר, חוב המפורש בתורה, כגון פדיון הבן —
## דף מח:
 <strong>לאו</strong> <small>[לא]</small> <strong>ככתובה בשטר דמיא</strong> <small>[נחשבת],</small> אלא כמלוה על פה. <strong>ודכולי עלמא אית להו</strong> <small>[ולדעת הכל יש להם,</small> הם מקבלים<small>]</small> את דברי <strong>רב פפא,</strong> ש<strong>אמר רב פפא: מלוה על פה</strong> — <strong>גובה מן היורשין</strong> של החייב, <strong>ואינו גובה מן הלקוחות</strong> שקנו ממנו. ואם כן, יכול הכהן לגבות את דמי פדיון הבן רק מן המחצית של נכסי האב עליה נחשבים הבנים יורשים. והואיל ואין בנכסי האב אלא חמישה סלעים נמצא שהכהן יכול לגבות רק שנים ומחצה סלעים.
 <strong>ו</strong>לפי זה, <strong>הכא</strong> <small>[כאן],</small> שנחלקו ר' מאיר ור' יהודה במשנתנו <strong>ב</strong>ענין <strong>חמש ולא בחצי חמש קמיפלגי</strong> <small>[חלוקים הם],</small> <strong>שר' מאיר סבר</strong> <small>[סבור]</small> שהתורה ציותה לתת בפדיון <strong>חמש</strong> סלעים דוקא, <strong>ולא חצי</strong> (או חלק מ) <strong>חמש,</strong> ולכן פטורים האחים מלתת לכהן אותם שנים וחצי סלעים. <strong>ו</strong>אילו <strong>ר' יהודה סבר</strong> <small>[סבור]:</small> <strong>חמש</strong> — <strong>ואפילו חצי חמש,</strong> ולכן נוטל הכהן אותם שנים וחצי סלעים, שהם נחשבים לגביהם כיורשים.
  ומקשים:  <strong>אי הכי</strong> <small>[אם כך]</small> שבזה נחלקו, מדוע לשון המשנה היא: <strong>ר' יהודה אומר נתחייבו נכסים?</strong> הלא <strong>נתחייב גברא</strong> <small>[האיש],</small> כלומר, חייבים האחים לתת, <strong>מיבעי ליה</strong> <small>[צריך היה]</small> לומר! <strong>ועוד</strong> קשה, שהרי <strong>תניא</strong> <small>[שנויה</small> ברייתא<small>]</small> <strong>ר' יהודה אומר: האחין</strong> שאין ידוע מי מהם הבכור, <strong>שחלקו</strong> בנכסי אביהם, <strong>אם יש עשרה זוז</strong> (דינר) שהם שני סלעים ומחצה <strong>לזה, ועשרה זוז לזה</strong> — <strong>חייבין</strong> לתת לכהן, <strong>ואם לאו</strong> <small>[לא]</small> — <strong>פטורין;</strong> ויש לשאול:
 <strong>מאי</strong> <small>[מה</small> פירוש<small>]</small> <strong>עשרה זוז לזה ועשרה זוז לזה? אילימא</strong> <small>[אם תאמר]</small> שיש לכל אחד מהם עשרה זוז בנכסי האב, <strong>בין</strong> בחלק ה<strong>ירושה בין</strong> בחלק ה<strong>לקוחות</strong> יחד, ונמצא שיש בחלק הירושה של שניהם עשרה זוז, שהם שנים וחצי סלעים, <strong>ו</strong>ר' יהודה אומר שהם חייבים משום שלדעתו <strong>חמש ואפילו חצי חמש,</strong> כלומר, שצריך לתת לכהן גם פחות מחמישה סלעים, <strong>אי הכי</strong> <small>[אם כך]</small> — <strong>מאי איריא</strong> <small>[מה שייך,</small> מדוע חייבים דווקא<small>]</small> אם יש לפחות <strong>עשרה</strong> זוזים? <strong>אפילו</strong> אם יש <strong>בציר</strong> <small>[פחות]</small> <strong>מעשרה</strong> זוזים <strong>נמי</strong> <small>[גם כן]</small> יטול הכהן מה שיש, ומדוע שנה ר' יהודה שהם פטורים?
 <strong>אלא פשיטא</strong> <small>[פשוט]</small> שמדובר כשיש <strong>עשרה זוז</strong> של <strong>ירושה לזה, ועשרה זוז</strong> של <strong>ירושה לזה,</strong> ובסך הכל חמישה סלעים, ולדעת ר' יהודה, דווקא במקרה זה צריכים לתת פדיון לכהן. <strong>אלמא</strong> <small>[מכאן]</small> שר' יהודה <strong>חמש ולא חצי חמש סבירא ליה</strong> <small>[סבור הוא],</small> ולא כמו שפירשנו!
 <strong>אלא</strong> צריך לומר, <strong>דכולי עלמא</strong> <small>[שלדעת הכל],</small> גם ר' מאיר וגם ר' יהודה סבורים: <strong>חמש</strong> דוקא צריך לתת לכהן <strong>ולא חצי חמש, והכא</strong> <small>[וכאן]</small> <strong>ב</strong>דברי <strong>רב אסי ורב פפא קמיפלגי</strong> <small>[חלוקים הם],</small> שמדובר באופן שאין בנכסי אביהם אלא חמישה סלעים, ור' מאיר סבור כרב אסי ורב פפא, ואין כאן אלא שנים וחצי סלעים בחלק הירושה, ואין הכהן יכול לגבותם. ואילו ר' יהודה אינו סבור כאחד מהם, ולדעתו עומדים כל חמשת הסלעים לגביית הפדיון.
 <big>א  סוגיה זו שנינו על דברי ר' מאיר שבתחילת המשנה,</big> <strong>ואיכא דמתני ליה אסיפא</strong> <small>[ויש ששונים את הענין הזה על סופה],</small> ששנינו כי מי שנולדו לו שני בנים, ואין ידוע איזה מהם בכור, ומת האב, ר' יהודה אומר: <strong>נתחייבו הנכסים,</strong> וגם אם כבר חלקו את נכסי אביהם — חייבים הבנים לשלם לכהן. ושואלים: <strong>דמית</strong> <small>[שמת]</small> <strong>האב אימת</strong> <small>[אימתי]?</small> <strong>אילימא דמית</strong> <small>[אם תאמר שמת]</small> <strong>לאחר שלשים</strong> יום מלידתם, שכבר נתחייב האב בפדיון, <strong>מכלל</strong> הדברים אתה למד ש<strong>ר' מאיר סבר</strong> <small>[סבור]</small> שבמקרה זה, <strong>כי</strong> <small>[</small>ש<small>כאשר]</small> <strong>חלקו פטורין?</strong> תמוה הדבר, <strong>הא אישתעבדי להו נכסי</strong> <small>[הרי</small> כבר <small>נשתעבדו להם הנכסים]!</small>
 <strong>אלא</strong> צריך לומר שמת <strong>בתוך שלשים</strong> יום, קודם שנתחייבו נכסי האב, והחוב מוטל איפוא על הבן הבכור, אלא שאין יודעים מי הוא. ושואלים: אם כן, גם <strong>כי</strong> <small>[כאשר]</small> כבר <strong>חלקו</strong> האחים ביניהם את נכסי אביהם, <strong>אמאי</strong> <small>[מדוע]</small> <strong>מחייב ר' יהודה? ליזיל לגבי האי לידחייה</strong> <small>[שילך</small> הכהן <small>אצל</small> בן <small>זה וידחה אותו]</small> בטענה שאינו הבכור, <strong>וגבי האי ולידחייה</strong> <small>[</small>וילך <small>אצל</small> בן <small>זה וידחה אותו]</small> בטענה שאינו הבכור!
 <strong>אמר ר' ירמיה: זאת אומרת,</strong> ממה שר' יהודה מחייב את האחים לתת את הפדיון לכהן, יש ללמוד כי <strong>שני יוסף בן שמעון שהיו בעיר אחת, ולקח</strong> (קנה) <strong>אחד מהם שדה מחבירו</strong> — 
   
 בעל חוב, שיש בידו שטר חוב על שם יוסף בן שמעון מוקדם לזמן הקניה, <strong>גובה</strong> את חובו <strong>ממנו</strong> מהשדה, <strong>דאמר ליה</strong> <small>[שאומר לו]</small> לקונה: <strong>אי בדידך מסיקנא</strong> <small>[אם בך אני נושה]</small> — <strong>מנתא דידך קא שקילנא</strong> <small>[</small>את <small>המנה,</small> החלק <small>שלך אני נוטל],</small> <strong>ואי בחברך מסיקנא</strong> <small>[ואם בחברך אני נושה],</small> <strong>משתעבדא לי מקמי דידך</strong> <small>[</small>הרי השדה הזה <small>משועבד לי לפניך].</small>
 <strong>אמר רבא</strong> בתמיהה: <strong>מכדי נכסוהי דבר איניש אינון ערבין ביה</strong> <small>[הלא נכסיו של אדם הם הערבים לו],</small> האם ייתכן שממנו אינו יכול לגבות, ומן הערב (נכסיו) הוא גובה? <strong>וכולה</strong> (כל ההמשך) <strong>כלישנא קמא</strong> <small>[כמו בלשון הראשונה]</small> שהובאה בעמוד הקודם, על דברי ר' מאיר.
 <big>ב משנה</big> <strong>שתי נשים</strong> של איש אחד <strong>שלא בכרו</strong> (ילדו), <strong>וילדו שני זכרים</strong> ונתערבו — <strong>נותן</strong> האב <strong>עשרה סלעים לכהן,</strong> אף שלא ידוע של מי כל אחד מהם, מפני שכל אחד מהם בכור ודאי. <strong>מת אחד מהן בתוך שלשים יום,</strong> קודם שחלה חובת הפדיון, <strong>אם לכהן אחד נתן</strong> פדיון שניהם — <strong>יחזיר לו</strong> הכהן <strong>חמש סלעים,</strong> מפני שפטור היה מלפדות את המת, <strong>ואם לשני כהנים נתן</strong> — <strong>אינו יכול להוציא מידם,</strong> מפני שכל כהן אומר שהוא מחזיק בפדיון של הבן החי.
  ואם ולדות נשיו שהתערבו היו <strong>זכר ונקבה, או שני זכרים ונקבה</strong> — <strong>נותן חמש סלעים לכהן,</strong> מפני שאחד מן הזכרים ודאי בכור אחד לאמו, ועל השני שהוא ספק — אין הכהן יכול להוציא מידו. ואם היו הולדות <strong>שתי נקבות וזכר, או שני זכרים ושתי נקבות</strong> — <strong>אין כאן לכהן כלום,</strong> שמא שתי הנקבות יצאו תחילה.
 <strong>אחת</strong> מנשיו שכבר <strong>בכרה ואחת שלא בכרה, וילדו שני זכרים</strong> והתערבו — <strong>נותן חמש סלעים לכהן,</strong> מפני שוודאי אחד מהם בכור; <strong>מת אחד מהן בתוך שלשים יום</strong> — <strong>האב פטור</strong> מספק, שמא הבכור מת.
 <strong>מת האב והבנים קיימים, ר' מאיר אומר: אם נתנו</strong> פדיון לכהן <strong>עד שלא חלקו</strong> ביניהם את נכסי האב — <strong>נתנו, ואם לאו</strong> <small>[לא],</small> שכבר חלקו — <strong>פטורין</strong> מלתת. <strong>ר' יהודה אומר: נתחייבו</strong> ה<strong>נכסים,</strong> ויתנו מהם הבנים חמש סלעים לכהן. ואם ילדו שתי נשיו, האשה שביכרה והאשה שלא ביכרה, <strong>זכר ונקבה,</strong> והתערבו — <strong>אין לכהן כלום,</strong> שמא המבכרת ילדה את הנקבה.
 <strong>שתי נשים של שני אנשים שלא בכרו, וילדו שני זכרים</strong> והתערבו — <strong>זה נותן חמש סלעים לכהן וזה נותן חמש סלעים,</strong> מפני שלכל אחד נולד בכור ודאי. ואם <strong>מת אחד מהם</strong> מהולדות <strong>בתוך שלשים</strong> ללידה, וכבר נתנו פדיון עבורם, <strong>אם לכהן אחד נתנו</strong> — <strong>יחזיר להם חמש סלעים</strong> של פדיון המת, ו<strong>אם לשני כהנים נתנו</strong> — <strong>אינן יכולין להוציא מידם,</strong> מפני שכל כהן טוען שהוא מחזיק בפדיון החי.
  היו הולדות שהתערבו <strong>זכר ונקבה</strong> — <strong>האבות פטורין,</strong> מפני שכל אחד אומר שהוא אבי הנקבה, אבל <strong>הבן חייב לפדות את עצמו,</strong> שהרי הוא ודאי בכור. היו הולדות שהתערבו <strong>שתי נקבות וזכר, או שתי נקבות ושני זכרים</strong> — <strong>אין כאן לכהן כלום,</strong> שהרי אין כאן בכור ודאי.
  אשה <strong>אחת</strong> ש<strong>בכרה</strong> ואשה <strong>אחת שלא בכרה, של שני אנשים, וילדו שני זכרים</strong> והתערבו — <strong>זה שלא בכרה אשתו נותן חמש סלעים לכהן,</strong> שהרי ודאי נולד לו בכור. ואם ילדו <strong>זכר ונקבה</strong> — <strong>אין כאן לכהן כלום,</strong> שמא זו שלא ביכרה אשתו ילדה את הנקבה.
 <big>ג גמרא</big> שנינו במשנה בענין שתי נשים של שני אנשים שהתערבו בכורותיהם, שאם נתנו האבות את פדיונותיהם לשני כהנים, ומת אחד מהבכורות — אינם יכולים להוציא מהכהנים את הפדיון שנתנו עבורו. ושואלים: <strong>מאי שנא</strong> <small>[מה שונה,</small> מדוע<small>]</small> הדין כשנתנו האבות את הפדיונות ל<strong>שני כהנים</strong> ומת אחד מהבכורות, <strong>דאזיל לגבי האי ומדחי ליה</strong> <small>[שהולך</small> האב <small>אצל</small> כהן <small>זה ודוחה אותו]</small> הכהן, וטוען שנטל עבור החי, <strong>ואזיל לגבי האי ומדחי ליה</strong> <small>[והולך אצל</small> כהן <small>זה,</small> השני, <small>ודוחה אותו],</small> ואומר שנטל עבור החי?
  והרי כשנתנו ל<strong>כהן אחד נמי</strong> <small>[גם כן]</small> ידחה אותם, <strong>ליזיל לגבי האי</strong> <small>[שילך אצלו</small> אב <small>זה]</small> <strong>ולידחייה</strong> <small>[וידחה אותו]</small> ויטען שבנו הוא החי, <strong>וליזיל לגבי האי</strong> <small>[שילך אליו</small> אב <small>זה]</small> <strong>ולידחייה</strong> <small>[וידחה אותו],</small> ויאמר שבנו הוא החי! <strong>אמר שמואל:</strong>
## דף מט.
 <strong>בבא בהרשאה,</strong> שבא אחד מהאבות ובידו כתב הרשאה מהאב השני, לדון עם הכהן על חמש הסלעים שבידו, ולכן אין הכהן יכול לדחותם. אבל כשנתנו לשני כהנים, לא יועיל כתב הרשאה, מפני שכל כהן ידחה אותם ויאמר שחבירו הוא שנטל את פדיון המת.
  ומקשים, <strong>והאמרי נהרדעי</strong> <small>[והרי אומרים חכמי נהרדעא]:</small> <strong>לא כתבינן אדרכתא אמטלטלי</strong> <small>[אין כותבים הרשאה על מיטלטלים],</small> אלא רק על תביעת קרקע, ואלו כאן תובעים מהכהן מעות שהם מיטלטלים! ומשיבים: <strong>הני מילי</strong> <small>[דברים אלו],</small> שאין כותבים על מיטלטלים, אמורים <strong>היכא דכפריה</strong> <small>[במקום שכפר בו</small> הנתבע<small>],</small> שהוא טוען שלא קיבל מן התובע דבר, <strong>אבל היכא דלא כפריה</strong> — <strong>כתבינן</strong> <small>[במקום שלא כפר בו</small> — <small>כותבים אנו]</small> הרשאה גם על מיטלטלים. וכאן הכהן טוען שהתובע אותו אינו אבי המת, אך אינו כופר בעצם קבלת המעות.
 <big>א</big> שנינו במשנה, שאם שתי נשים של שני אנשים שלא ביכרו, ילדו <strong>זכר ונקבה,</strong> ואין ידוע של מי הזכר ושל מי הנקבה — האבות פטורים מפדיון הבן, מפני שכל אחד טוען שאשתו ילדה נקבה. אבל הבן חייב בפדיון, מפני שהוא ודאי בכור. ואם ילדו שתי נקבות וזכר, או שתי נקבות ושני זכרים — <strong>אין כאן לכהן כלום,</strong> שמא הנקבות נולדו תחילה. <strong>תנא</strong> <small>[שנה]</small> <strong>רב הונא</strong> לגבי אותו מקרה: ילדו <strong>שני זכרים ונקבה</strong> — <strong>אין כאן לכהן כלום,</strong> למרות שוודאי יש כאן בכור. ולא רק האבות פטורים, מפני שכל אחד טוען שהנקבה היא בתו, ונולדה ראשונה, אלא גם הבנים פטורים, מפני שכל אחד מן הזכרים טוען שמא נולדה נקבה לפניו.
  ושואלים:  <strong>ותנא דידן</strong> <small>[והתנא שלנו]</small> מדוע לא הוסיף אופן זה? ומשיבים: <strong>כיון</strong> ש<strong>ב</strong>אופן שנשואות הנשים ל<strong>שני אנשים הוא דמשכחת לה</strong> <small>[שאתה מוצא אותה]</small> לפטור לגמרי, אבל <strong>באיש אחד ושתי נשים לא משכחת לה</strong> <small>[אין אתה מוצא אותה]</small> לפטור, שהרי ודאי נולד בכור לאיש זה, ובכל מקרה הוא חייב חמישה סלעים לכהן — <strong>לא מתני ליה</strong> <small>[אינו שונה אותו</small> התנא שלנו<small>]</small> גם בשתי נשים של שני אנשים. מפני ששיטתו של התנא במשנתנו היא שבכל מקום בו הוא שונה "אין כאן לכהן כלום" הדין זהה גם בשתי נשים של שני אנשים וגם בשתי נשים של איש אחד.
 <big>ב משנה</big> <strong>מת הבן בתוך שלשים יום, אף על פי שנתן</strong> כבר האב פדיון <strong>לכהן</strong> — <strong>יחזיר</strong> לו הכהן את חמשת הסלעים. מת הבן <strong>לאחר שלשים יום, אף על פי שלא נתן</strong> האב עדיין — <strong>יתן,</strong> שהרי כבר נתחייב בפדיונו. <strong>מת ביום שלשים</strong> עצמו — הרי זה <strong>כיום שלפניו,</strong> שאין מצות פדיון אלא למי שכבר מלאו לו שלושים יום. <strong>ר' עקיבא אומר: אם</strong> כבר <strong>נתן</strong> לכהן את הסלעים — <strong>לא יטול</strong> ממנו, <strong>ואם</strong> עדיין <strong>לא נתן</strong> — <strong>לא יתן.</strong>
 <big>ג גמרא</big> בענין מחלוקת חכמים ור' עקיבא שבמשנתנו, מסבירים: <strong>מאי טעמייהו דרבנן</strong> <small>[מה טעמם של חכמים]</small> שאין מצות פדיון אלא לאחר שנשלמו שלושים יום? <strong>גמרי</strong> <small>[למדים הם]</small> בגזירה שווה <strong>"חדש" "חדש" מ</strong>פדיון בכורות ישראל ב<strong>מדבר,</strong> כאשר באו הלויים תחתם, <strong>מה התם</strong> <small>[שם]</small> בפדיון על ידי הלויים נאמר: "...פקוד כל בכר זכר לבני ישראל מבן חדש <strong>ומעלה"</strong> (במדבר ג, מ), שמשמעו — לאחר שלושים, <strong>אף הכא נמי</strong> <small>[כאן גם כן],</small> במצות הפדיון לדורות, שנאמר "מבן חדש תפדה" (במדבר יח, טז), צריך להיות <strong>ומעלה,</strong> כלומר, לאחר שלושים.
 <strong>ור' עקיבא מספקא ליה</strong> <small>[מסופק היה לו</small> הדבר<small>]:</small> האם <strong>מדאיצטריך למכתב</strong> <small>[מ</small>כך <small>שהוצרך לכתוב</small> בתורה<small>]</small> <strong>"ומעלה" גבי</strong> <small>[אצל]</small> מצות <strong>ערכין:</strong> "ואם מבן ששים שנה ומעלה..." (ויקרא כז, ז), ללמד ש"בן ששים" הוא מי שכבר מלאו לו ששים שנה, <strong>ולא גמרי</strong> <small>[למדים]</small> דיני הערכין בבנין אב <strong>מ</strong>פדיון הבכורות ב<strong>מדבר</strong> (שנאמר בו "ומעלה"), שכל מקום בו נאמר "מבן" הרי זה מי שנשלם בו פרק זמן זה, אם כן, פדיון הבכורות במדבר וערכין <strong>הוו להו</strong> <small>[הרי הם]</small> <strong>שני כתובים הבאים כאחד,</strong> המלמדים אותו דין,
 <strong>וכל שני כתובים הבאים כאחד</strong> — <strong>אין מלמדין</strong> למקום אחר.
  ולכן יש לומר כי בפדיון בכורות לדורות דינו של יום שלושים כיום שלאחריו, ושלא כדעת חכמים; <strong>או דלמא</strong> <small>[שמא]:</small> <strong>כי</strong> <small>[כאשר]</small> אומרים אנו ששני כתובים הבאים כאחד <strong>אין מלמדין</strong> — הרי זה <strong>לעלמא</strong> <small>[לכלל],</small> לדינים שונים לגמרי, <strong>אבל לגופייהו</strong> <small>[לעצמם]</small> <strong>מלמדין,</strong> ויש ללמוד פדיון בכורות לדורות מפדיון הבכורות במדבר, ודינו כיום שלפניו. <strong>ומשום הכי</strong> <small>[כך]</small> <strong>מספקינן ליה</strong> <small>[מסופקים אנו בו],</small> לדעת ר' עקיבא, בבכור ביום שלושים.
 <strong>אמר רב אשי: הכל מודים לענין אבילות,</strong> שולד שמת ב<strong>יום שלשים</strong> — נידון <strong>כ</strong>מת ב<strong>יום שלפניו,</strong> שדינו כנפל, ואין נוהגים בו דיני אבילות. <strong>ו</strong>טעם הדבר, שהרי <strong>אמר</strong> <strong>שמואל: הלכה כדברי המיקל באבל.</strong>
 <big>ד משנה</big> <strong>מת האב בתוך שלשים</strong> יום ללידת הבכור — הרי הבן <strong>בחזקת שלא נפדה,</strong> מפני שאין רגילים לפדותו אז, <strong>עד שיביא</strong> הבן <strong>ראיה שנפדה;</strong> מת האב <strong>לאחר שלשים יום</strong> — הרי הבן <strong>בחזקת שנפדה, עד שיאמרו לו</strong> לבן <strong>שלא נפדה.</strong> היה צריך <strong>הוא לפדות</strong> עצמו, שאביו לא פדאו, <strong>ו</strong>גם את <strong>בנו</strong> צריך הוא <strong>לפדות</strong> — <strong>הוא קודם לבנו. ר' יהודה אומר: בנו קודמו, שמצותו</strong> (מצות פדיון האב עצמו) מוטלת היתה <strong>על אביו, ומצות</strong> פדיון <strong>בנו</strong> — מוטלת <strong>עליו.</strong>
 <big>ה גמרא</big> <strong>איתמר</strong> <small>[נאמר]</small> נחלקו אמוראים בענין זה: <strong>הפודה את בנו</strong> ונתן לכהן חמישה סלעים <strong>בתוך שלשים יום</strong> ללידת הבן, <strong>רב אמר: בנו פדוי, ושמואל אמר: אין בנו פדוי.</strong> ומסבירים: <strong>דכולי עלמא</strong> <small>[לדעת הכל],</small> אם אמר האב <strong>"מעכשיו</strong> הוא פדוי" — <strong>אין בנו פדוי,</strong> שהרי עדיין אין חיוב בפדיון, וכן מצד אחר, אם אמר האב שהפדיון יחול <strong>לאחר שלשים יום, ואיתנהו למעות</strong> <small>[</small>ועדיין <small>נמצאות המעות]</small> לאחר שלושים יום — <strong>ודאי בנו פדוי,</strong> מפני שהמעות מצויים ברשות הכהן בזמן חיוב הפדיון.
 <strong>כי פליגי</strong> <small>[כאשר נחלקו]</small> הרי זה כשאמר האב לכהן שהפדיון יחול <strong>לאחר שלשים יום, ונתעכלו המעות,</strong> אבדו מן העולם קודם לכן, <strong>רב אמר: בנו פדוי</strong> — <strong>מידי דהוה</strong> <small>[כמו שהוא</small> הדין<small>]</small> ביחס ל<strong>קידושי אשה,</strong> כשמקדש אשה במעות על מנת שיחולו הקידושין לאחר שלושים יום; <strong>התם לאו אף על גב</strong> <small>[שם,</small> האם <small>לא אף על פי]</small> ש<strong>נתעכלו המעות</strong> בתוך שלושים יום — <strong>הוו קידושי</strong> <small>[הרי הם קידושין],</small>
## דף מט:
 <strong>הכא נמי לא שנא</strong> <small>[כאן גם כן אינו שונה]</small> הדין.
 <strong>ושמואל אמר</strong> <small>[יכול לומר]</small> <strong>לך: התם</strong> <small>[שם],</small> כשנתעכלו המעות קודם שחלו הקידושין, אין זה מעכב מפני ש<strong>בידו</strong> היה <strong>לקדשה מעכשיו</strong> כשנתנם, אבל <strong>הכא</strong> <small>[כאן],</small> כשנתעכלו מעות הפדיון — <strong>אין בידו לפדותו מעכשיו</strong> כשנתנם. ובפסק ההלכה במחלוקת רב ושמואל מעירים: <strong>ואף על גב דקיימא לן</strong> <small>[ואף על פי שמוחזק בידינו]</small> <strong>דכל היכא דפליגי</strong> <small>[שכל מקום שחולקים]</small> <strong>רב ושמואל</strong> — <strong>הלכתא</strong> <small>[הלכה]</small> <strong>כרב באיסורי</strong> <small>[ב</small>ענייני <small>איסורים]</small> <strong>וכשמואל בדיני</strong> <small>[ב</small>ענייני <small>ממונות],</small> <strong>הכא הלכתא כוותיה</strong> <small>[כאן הלכה כשיטתו]</small> של <strong>שמואל,</strong> שהפודה את בנו בתוך שלושים יום — אין בנו פדוי.
  ומקשים, <strong>תנן</strong> <small>[שנינו</small> במשנתנו<small>]:</small> <strong>מת</strong> הבן <strong>בתוך שלשים יום אף על פי שנתן לכהן</strong> — <strong>יחזיר לו</strong> הכהן <strong>חמש סלעים.</strong> ונדייק: <strong>טעמא</strong> <small>[הטעם,</small> דוקא<small>]</small> כש<strong>מת</strong> בתוך שלושים — מחזיר, <strong>הא</strong> <small>[אבל]</small> כאשר <strong>לא מת</strong> בתוך שלושים — <strong>בנו פדוי,</strong> למרות שהאב נתן את המעות קודם הזמן, שלא כדברי שמואל! ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>דאיתנהו למעות</strong> <small>[שהמעות נמצאות</small> עדיין<small>].</small>
 ומציעים: <strong>תא שמע</strong> <small>[בוא</small> ו<small>שמע]</small> קושיה נוספת ממה ששנינו במשנתנו: מת האב בתוך שלושים, הרי הבן <strong>בחזקת שלא נפדה עד שיאמרו לו שנפדה</strong> על ידי אביו. ובמקרה שנפדה — מועיל הפדיון, למרות שהמעות ניתנו קודם שלושים, ושלא כדברי שמואל! ומשיבים: <strong>התם נמי</strong> <small>[שם גם כן]</small> מדובר <strong>דאיתנהו למעות בעינייהו</strong> <small>[שהמעות נמצאות בעינן].</small>
 ומסופר, <strong>תני תנא קמיה</strong> <small>[שנה חוזר המשניות לפני]</small> <strong>רב יהודה: הפודה את בנו בתוך שלשים יום</strong> — <strong>בנו פדוי. אמר ליה</strong> <small>[לו]</small> רב יהודה: <strong>שמואל אמר</strong> ש<strong>אין בנו פדוי, ואת אמרת</strong> <small>[ואתה אומר]</small> <strong>בנו פדוי?</strong> ומעירים: <strong>ואף על גב דקיימא לן</strong> <small>[ואף על פי שמוחזק בידינו]</small> <strong>כרב באיסורי</strong> <small>[ב</small>ענייני <small>איסורים]</small> <strong>וכשמואל בדיני</strong> <small>[ב</small>ענייני <small>ממונות],</small> <strong>הכא הלכתא כותיה</strong> <small>[כאן הלכה כשיטתו]</small> של <strong>שמואל.</strong>
 <big>א</big> שנינו במשנתנו: <strong>הוא לפדות ובנו לפדות הוא קודם לבנו וכו'.</strong> ומביאים מה שאמרו חכמים על משנתנו במקום אחר. שכך <strong>תנו רבנן</strong> <small>[שנו חכמים]</small> במשנתנו: <strong>הוא לפדות ובנו לפדות</strong> — <strong>הוא קודם לבנו. ר' יהודה אומר: בנו קודמו, שמצותו,</strong> מצות פדיונו מוטלת <strong>על אביו, ומצות</strong> פדיון <strong>בנו</strong> מוטלת <strong>עליו.</strong>
 <strong>אמר ר' ירמיה: הכל מודים היכא דליכא</strong> <small>[במקום שאין]</small> לו <strong>אלא חמש סלעים</strong> — <strong>הוא קודם לבנו,</strong> ושלא כמשמעות המשנה, <strong>מאי טעמא</strong> <small>[מה טעם</small> הדבר<small>]</small> — <strong>דמצוה דידיה עדיף</strong> <small>[שהמצוה שלו</small> להיפדות <small>עדיפה].</small> <strong>כי פליגי היכא דאיכא</strong> <small>[כאשר</small> הם <small>חלוקים</small> הרי זה <small>במקום שיש]</small> <strong>חמש</strong> סלעים <strong>משועבדות</strong> (נכסים שמכר לאחרים, והם משועבדים לפרעון חובותיו הקודמים) <strong>וחמש</strong> סלעים <strong>בני חורין,</strong> בידו;
 <strong>ר' יהודה סבר</strong> <small>[סבור]:</small> <strong>מלוה</strong> חובת תשלום <strong>הכתובה בתורה,</strong> כגון פדיון הבן — <strong>כמלוה</strong> ה<strong>כתובה בשטר דמיא</strong> <small>[נחשבת],</small> שגובים אותה מנכסים משועבדים, <strong>ו</strong>לכן <strong>דידיה</strong> <small>[את</small> חוב הפדיון <small>שלו]</small> <strong>אזיל וטריף ממשעבדי</strong> <small>[הולך</small> הכהן <small>וטורף מ</small>הנכסים <small>המשועבדים],</small> כדין מילוה בשטר, <strong>ובהני</strong> <small>[ובאלה]</small> <strong>חמש</strong> הסלעים שהם <strong>בני חורין</strong> — <strong>פריק ליה לבריה</strong> <small>[פודה את בנו].</small>
 <strong>ורבנן סברי</strong> <small>[וחכמים סבורים]:</small> <strong>מלוה הכתובה בתורה</strong> — <strong>לאו</strong> <small>[לא]</small> <strong>ככתובה בשטר דמיא</strong> <small>[נחשבת],</small> אלא כמילוה על פה, ולא ניתן לגבות את דמי הפדיון מן המשועבדים, <strong>הלכך</strong> <small>[על כן]</small> קיום ה<strong>מצוה דידיה</strong> <small>[שלו]</small> להיות פדוי, <strong>עדיף</strong> <small>[עדיפה],</small> ויפדה עצמו בחמש בני החורין.
 <big>ב משנה</big> <strong>חמש סלעים</strong> (שקלים) של כסף <strong>של</strong> פדיון ה<strong>בן,</strong> שנאמר בו: "כסף חמשת שקלים בשקל הקודש" (במדבר יח, טז), מחשבים בהם את שקל הקדש <strong>במנה צורי,</strong> המטבע של צור, שתכולת הכסף שבו גבוהה ביותר. ולא במטבע מדינה, שהוא שווה שמינית ממנו.
 <strong>שלשים</strong> שקלים <strong>של עבד</strong> שהומת על ידי שור (שמות נא, לב), וכן <strong>חמשים של אונס ושל מפתה</strong> נערה בתולה (ראה שמות כב, טז. דברים כב, כט). וכן <strong>מאה של מוציא שם רע</strong> על אשתו שלא מצא לה בתולים (ראה דברים כב, יט) — <strong>כולם,</strong> גם אלה שלא הוזכר בהם שקל — הריהם <strong>בשקל הקדש,</strong> שהוא עשרים גרה (ראה במדבר יח, טו), ומחשבים אותם <strong>במנה צורי. וכולן,</strong> כל הדברים הנפדים — <strong>נפדין בכסף,</strong> במטבע, או <strong>בשוה כסף, חוץ משקלים,</strong> מחצית השקל שתורמים למקדש בכל שנה, שהוא ניתן במטבע דוקא.
 <big>ג גמרא</big> שנינו במשנה: חמש סלעים של בן ב<strong>מנה צורי.</strong> ובפירוש הדברים <strong>אמר ר' אסי:</strong> יש לתת חמישה סלעים <strong>ממנה של צורי,</strong> היוצא במדינת צור. <strong>ר' אמי אמר:</strong> חמישה סלעים שווים <strong>דינרא ערבא</strong> <small>[דינר</small> זהב <small>ערבי].</small> <strong>ר' חנינא אומר: איסתרא סרסיא דמיזדבנא תמניא בדינרא</strong> <small>[סלע סורי שנמכרים שמונה</small> ממנו <small>בדינר</small> זהב גדול<small>],</small> יש לתת <strong>חמש מינייהו</strong> <small>[מהם]</small> <strong>לפדיון הבן.</strong>
## דף נ.
 <strong>ר' יוחנן אומר:</strong> אם רוצה אתה לדעת כמה לתת לפדיון הבן, קח <strong>דינרא הדריינא טריינא שייפא</strong> <small>[דינר</small> זהב של הקיסר <small>אדריאנוס</small> או של הקיסר <small>טריינוס משופשף,</small> ישן<small>]</small> <strong>דמזבנא</strong> <small>[שנמכר]</small> <strong>בעשרים וחמשה זוזי</strong> <small>[זוזים]</small> דינרים של כסף, <strong>דל מינייהו שתותא</strong> <small>[הורד מהם שישית],</small> <strong>והנך</strong> <small>[והאחרים]</small> שנותרו, הם חמישה סלעים שיש לתת <strong>לפדיון הבן,</strong> עשרים דינרים (ארבעה דינרים לסלע). ומקשים: אם מורידים מעשרים וחמישה שישית אין מקבלים עשרים דינרים, אלא <strong>הני עשרין וחד נכי דנקא הוי</strong> <small>[אלה</small> הנותרים <small>עשרים ואחד</small> דינרים <small>פחות מעה,</small> שישית הדינר, <small>הם]!</small>
 <strong>אלא, דל שתותא וזוזא</strong> <small>[הורד</small> מהם <small>שישית, ו</small>עוד <small>זוז],</small> <strong>והנך</strong> <small>[והאחרים]</small> יש לתת <strong>לפדיון הבן.</strong> ומקשים: <strong>אכתי</strong> <small>[עדיין]</small> אין החשבון מדוייק, שהרי <strong>עשרין נכי דנקא הוי</strong> <small>[עשרים</small> דינרים <small>פחות מעה,</small> שישית הדינר, <small>הם]!</small> <strong>אלא דל זוזא ושתותא</strong> <small>[הורד</small> מהם <small>דינר,</small> ומהנותר, עשרים וארבעה, הורד <small>שישית],</small> <strong>והנך</strong> <small>[והאחרים]</small> שנותרו הרי זה שיעור חמישה סלעים <strong>לפדיון הבן.</strong> ומעירים: <strong>דהוי להו עשרין מתקלי במתקלי דינרא</strong> <small>[שהם</small> במשקל <small>עשרים</small> דינרי זהב קטנים הקרויים "מתקלים"<small>],</small> <strong>דאינון עשרין ותמניא זוזי ופלגי ופלגא דנקא</strong> <small>[שהם</small> שווים <small>עשרים ושמונה דינרים וחצי</small> דינר <small>וחצי מעה,</small> שישית הדינר<small>]</small> בדינרי כסף ערביים.
 <big>א</big> <strong>אמר רבא: סילעים דאורייתא</strong> <small>[סלעים של תורה],</small> שקלים שניתנים לפדיון הבן — משקלם <strong>תלתא ותילתא הוי</strong> <small>[שלושה ושליש</small> דינרים <small>הם],</small> כל אחד מהם, ולא ארבעה דינרים. <strong>דכתיב</strong> <small>[שנאמר]:</small> <strong>"עשרים גרה השקל"</strong> (שמות ל, יג), <strong>ומתרגמינן</strong> <small>[ואנו מתרגמים]</small> "עשרים גרה" שבפסוק — <strong>"עשרין מעין"</strong> <small>[עשרים מעות].</small> <strong>ותניא</strong> <small>[ושנויה</small> ברייתא<small>]:</small> <strong>שש מעה כסף</strong> הם <strong>דינר,</strong> ונמצא שעשרים מעות, ששוות לסלע של תורה, שוות לשלושה דינר ושליש.
 <strong>מיתיבי</strong> <small>[מקשים]</small> על כך ממה ששנינו בברייתא: נאמר בתורה כי המקדיש שדה בשנת היובל נותן בפדיונו (עבור ארבעים ותשע שנים) חמישים סלעים לכל שטח שזורעים בו כור שעורים. ומצד אחר אמרו חכמים שנותן סלע ופונדיון (חצי מעה) לשנה. ועל כך שואלים בבריתא: <strong>והלא</strong> ב<strong>סלע של קדש</strong> יש <strong>ארבעים ושמנה פונדיונין,</strong> ואילו לדברי חכמים, פדיון ארבעים ותשע השנים עולה לארבעים ותשעה סלעים וארבעים ותשעה פונדיונים, כלומר, חמישים סלעים ופונדיון, פונדיון אחד יתר על מה שציותה התורה!
 <strong>פונדיון זה מה טיבו</strong> — הרי זה <strong>קילבון לפרוטרוט</strong> <small>[תוספת עבור פריטה</small> של הסלע לפונדיונים<small>].</small> על כל פנים, מבואר בברייתא שבסלע של תורה יש ארבעים ושמונה פונדיונים, ששווים עשרים וארבע מעות. שלא כדברי רבא, שאמר שסלע של תורה שווה לעשרים מעות בלבד!
  ומשיבים: הדין שבברייתא נאמר  <strong>בתר דאוסיפו עילוייהו</strong> <small>[לאחר שהוסיפו</small> חכמים <small>עליהם]</small> על המטבעות, ארבע מעות לסלע. <strong>דתניא</strong> <small>[ששנויה</small> ברייתא<small>]:   
 נאמר</small> <strong>"עשרים גרה השקל"</strong> (ויקרא כז, כה) — <strong>למדנו</strong> מכאן <strong>לשקל</strong> שבתורה <strong>שהוא עשרים גרה, ומנין שאם רצה להוסיף</strong> על מנין המעות שבשקל <strong>יוסיף? תלמוד לומר:</strong> "עשרים גרה <strong>יהיה</strong> השקל" (ויקרא כז, כה), לשון הויה, הוספה. <strong>יכול יפחות</strong> מעשרים מעות בשקל? <strong>תלמוד לומר:</strong> "עשרים גרה <strong>הוא"</strong> (במדבר יח, טז), שלא יפחות ממנין זה.
  מסופר, <strong>רב אשי שדר ליה שבסר זוזי</strong> <small>[שלח לו שבעה עשר זוזים]</small> <strong>לרב אחא בריה</strong> <small>[בנו]</small> של <strong>רבינא</strong> שהיה כהן <strong>בפדיון הבן,</strong> ועמם <strong>שלח ליה</strong> <small>[לו]</small> רב אשי דברים אלו: <strong>לישדר לי מר תלתא יתירתא דאיכא עלוייהו</strong> <small>[ישלח לי אדוני</small> בחזרה <small>שליש דינר מיותר שיש עליהם],</small> מפני שלפי דברי רבא, שסלע של תורה שווה שלושה דינרים ושליש, נמצא שחמישה סלעים שווים ששה עשר ושני שליש דינר; ונמצא שבתוך שבעה עשר הדינרים ששלח לו יש שליש דינר מיותר! <strong>שלח ליה</strong> <small>[לו]</small> רב אחא בתשובה: <strong>לשדר לי מר תלתא אחרינא דאוסיפו עילוייהו</strong> <small>[שישלח לי אדוני שלושה דינרים אחרים שהוסיפו עליהם],</small> שהרי חכמים הוסיפו על הסלע של התורה, וחשבון חמישה סלעים עולה לפי זה לעשרים דינרים, שלושה דינרים יתרים על אלו שכבר שלח רב אשי.
 <big>ב</big> ועוד בענייני שיעורי המטבעות, <strong>אמר ר' חנינא: כל</strong> שקל <strong>כסף האמור בתורה סתם</strong> — הרי הוא <strong>סלע</strong> (שקל) אחד, וכל שקל כסף שנזכר ב<strong>נביאים</strong> סתם — הרי הוא ב<strong>ליטרין</strong> כסף במשקל של עשרים וחמישה סלעים, וכל שקל כסף שנזכר ב<strong>כתובין</strong> סתם — הרי הוא ב<strong>קינטרין,</strong> כסף במשקל של מאה סלעים. <strong>חוץ מן כספו של עפרון, שאף על פי שכתוב בתורה</strong> "שקל כסף" <strong>סתם</strong> הרי הוא ב<strong>קינטרין, דכתיב</strong> <small>[שנאמר]</small> <strong>"ארבע מאות שקל כסף עובר לסחר"</strong> (בראשית כג, טז), שפירושו: מטבע כסף שמתקבל בתורת שקל בכל מקום, <strong>ואיכא דוכתא דקא קרו לקינטרא "תיקלא"</strong> <small>[ו</small>הרי <small>יש מקום שקוראים</small> <small>לקינטרא "שקל"].</small>
 <big>ג</big> בענין "דינרא הדריינא טריינא שייפא" שהזכיר ר' יוחנן בראש עמוד זה, מביאים מה ש<strong>אמר ר' אושעיא: ביקשו לגנוז כל כסף וזהב ש</strong>נמצא <strong>בעולם מפני כספה וזהבה של ירושלים</strong> שהיה באוצר המקדש, ונטלוהו הגויים, <strong>עד שמצאו לו מקרא מן התורה שהוא מותר</strong> — <strong>שנאמר: "ובאו בה פריצים וחללוה"</strong> (יחזקאל ז, כב), ומכאן יש ללמוד כשבאים הפריצים ובוזזים את הכסף הרי הוא מתחלל, ואין חוששים לקדושה שבו.
  ושואלים:  <strong>וירושלים הויא רובא דעלמא</strong> <small>[היא רוב העולם]?</small> ומדוע יאסרו את כל הכסף והזהב שבעולם מפני המיעוט של ירושלים? <strong>אלא אמר אביי: בקשו לגנוז דינרא הדריינא טירייאנא שייאפא</strong> <small>[</small>את מטבעות ה<small>דינר</small> של הקיסר <small>אדריינוס</small> או של הקיסר <small>טריינוס המשופשפים,</small> הישנים<small>],</small> <strong>מפני טבעה</strong> (המטבע) <strong>של ירושלים,</strong> מפני שבמטבעות אלו שנעשו בירושלים היה מעורב הרבה מאד מכסף המקדש, <strong>עד שמצאו לה מקרא מן התורה שהוא מותר, שנאמר: "ובאו בה פריצים וחללוה".</strong>
## דף נ:
 <big>א</big> <strong>אמר רב יהודה אמר רב אסי: כל "כסף" האמור בתורה סתם,</strong> ולא נאמר שהוא שקלים — הוא דינר <strong>כסף צורי,</strong> וכל כסף האמור ב<strong>דבריהם</strong> של חכמים — הוא <strong>כסף מדינה,</strong> כלומר, דינר כסף פשוט, ששווה לשמינית דינר צורי.
  ושואלים:  <strong>וכללא</strong> <small>[</small>והאם <small>כלל]</small> <strong>הוא,</strong> שכל כסף האמור בתורה סתם הוא דינר כסף צורי? <strong>והרי</strong> דין זה של <strong>טענה,</strong> שטוען אדם על חבירו שחייב לו דבר_מה, וחבירו מודה רק במקצת הטענה, <strong>דכתיב</strong> <small>[שנאמר]:</small> <strong>"כי יתן איש אל רעהו כסף או כלים לשמור</strong> וגונב מבית האיש..." (שמות כב, ו), דין זה בא לפני הדיינים ומשביעים את הנתבע, שנאמר: "...
 עד האלהים יבא דבר שניהם" (שמות כב, ח), ופירשו חכמים שהוא לשבועה, <strong>ותנן</strong> <small>[ושנינו</small> במשנה<small>]:</small> <strong>שבועת הדיינין</strong> היא כאשר <strong>הטענה</strong> (התביעה) היא על <strong>שתי</strong> מעות <strong>כסף</strong> לפחות, ששוות לשליש דינר. ונמצא ש"כסף" הוא פחות מדינר, שלא כדברי רב אסי!
  ומשיבים:  <strong>שאני התם דכתיב</strong> <small>[שונה שם,</small> לגבי טענה, <small>שנאמר]:</small> <strong>"כסף או כלים",</strong> ולמדים הכסף והכלים זה מזה: <strong>מה כלים</strong> משמעם לפחות <strong>שנים</strong> — <strong>אף כסף</strong> הוא לפחות <strong>שנים. ומה כסף</strong> משמעו <strong>דבר חשוב,</strong> ואפילו מעה כסף חשובה — <strong>אף כלים דבר חשוב.</strong> ואין להקשות משם לרב אסי, שמדבר ב"כסף" שנאמר בתורה לבדו.
  ועוד מקשים: <strong>והרי</strong> כסף שפודים בו <strong>מעשר</strong> שני, <strong>דכתיב</strong> <small>[שנאמר]</small> בו: <strong>"וצרת הכסף בידך"</strong> (דברים יד, כב), <strong>ותנן</strong> <small>[ושנינו</small> במשנה<small>]:</small> <strong>הפורט</strong> (מצרף פרוטות) ל<strong>סלע ממעות</strong> שפדה בהן <strong>מעשר שני.</strong> הרי ש"כסף" הוא גם מעות, ולא רק דינר! ומשיבים: <strong>"כסף" "כסף"</strong> (דברים יד, כב) שנאמר במעשר שלוש פעמים ("ונתתה בכסף", "וצרת הכסף", "ונתתה הכסף". דברים כה—כו) <strong>ריבה</strong> אפילו פרוטה.
  ומקשים:  <strong>והרי</strong> פדיון <strong>הקדש, דכתיב</strong> <small>[שנאמר]</small> בו כסף: <strong>"ונתן הכסף וקם לו"</strong> (ראה ויקרא כז, יט), <strong>ואמר שמואל: הקדש</strong> אפילו <strong>שוה מנה</strong> (מאה דינר) <strong>שחיללו על שוה פרוטה</strong> מחולל, ולאו דווקא על דינר כסף, וקשה לרב אסי! ומשיבים: פדיון <strong>הקדש נמי</strong> <small>[גם כן],</small> <strong>יליף</strong> <small>[למד]</small> בגזירה שווה <strong>"קדש" "קדש" ממעשר</strong> שני (ראה דברים יד דברים ל), ש"כסף" שבו אינו דוקא דינר כסף, אלא אפילו פרוטה.
  ומקשים:  <strong>והרי קידושי אשה, דכתיב</strong> <small>[שנאמר]:</small> <strong>"ויצאה חנם אין כסף"</strong> (שמות כא, יא),
   
 ותנן <small>[ושנינו</small> במשנה<small>],</small> <strong>בית שמאי אומרים:</strong> אישה מתקדשת <strong>בדינר ובשוה דינר</strong> לכל הפחות, <strong>ובית הלל אומרים בפרוטה ובשוה פרוטה; לימא</strong> <small>[</small>האם <small>נאמר]</small> ש<strong>רב אסי</strong> ש<strong>אמר:</strong> כל "כסף" האמור בתורה הוא דינר כסף — <strong>כבית שמאי</strong> הוא סבור? והלא אין חולק על כך שהלכה כבית הלל!
 <strong>אלא, אי איתמר הכי איתמר</strong> <small>[אם נאמר כך נאמר],</small> <strong>אמר רב יהודה אמר רב אסי: כל כסף קצוב האמור בתורה,</strong> שנאמר בו סכום מסויים, כגון "חמשים כסף" באונס — הריהו <strong>כסף צורי,</strong> וכל כסף <strong>של דבריהם</strong> — הריהו <strong>כסף מדינה.</strong>
 ומקשים: אם כן הוא <strong>מאי קמשמע לן</strong> <small>[מה משמיע לנו]</small> בכך? הלא <strong>תנינא</strong> <small>[שנינו]</small> את כל הדינים האלה במשנתנו: <strong>חמש סלעים של בן,</strong> שלושים של עבד, חמישים של אונס ושל מפתה, ומאה של מוציא שם רע — כולם בשקל הקדש במנה צורי!
  ומשיבים, מה שאמר: <strong>ושל דבריהם</strong> — <strong>כסף מדינה איצטריכא ליה</strong> <small>[הוצרך לו]</small> לומר. ורב אסי מתייחס למה <strong>דתנן</strong> <small>[ששנינו]:</small> <strong>התוקע</strong> (הסוטר באוזן) <strong>לחבירו</strong> בדרך בזיון — <strong>נותן לו</strong> כקנס <strong>סלע,</strong> שכך קבעו חכמים. וכך הוא אומר: <strong>ולא תימא</strong> <small>[ואל תאמר]</small> שנותן <strong>סלע</strong> צורי שהוא שווה <strong>ארבע זוזי</strong> <small>[ארבעה זוזים,</small> דינרים<small>],</small> <strong>אלא פלגא דזוזא</strong> <small>[חצי זוז,</small> דינר<small>],</small> וכפי <strong>דקרי אינשי</strong> <small>[שקוראים אנשים]</small> <strong>"סלע"</strong> למטבע <strong>פלגא דזוזא</strong> <small>[חצי זוז],</small> ולסלע זה התכוונה המשנה.
  מסופר, <strong>חנן בישא תקע ליה לההוא גברא</strong> <small>[חנן הרע סטר באוזן לאדם אחד],</small> <strong>אתא לקמיה</strong> <small>[בא</small> הדין <small>לפני]</small> <strong>רב הונא, אמר ליה</strong> <small>[לו]</small> לחנן: <strong>הב ליה פלגא דזוזא</strong> <small>[תן לו חצי זוז].</small> <strong>הוה ליה</strong> <small>[היה לו]</small>
## דף נא.
 <strong>זוזא מאכא בהדיה דלא נפיק</strong> <small>[זוז מעוך איתו, שאינו יוצא],</small> לא רצה לקבל ממנו. <strong>תקע ליה אחרינא ויהביה ניהליה</strong> <small>[סטר לו</small> סטירה <small>אחרת ונתן לו אותו]</small> את הזוז המעוך, עבור שתי הסטירות.
 <big>א</big> שנינו במשנתנו: <strong>שלשים של עבד, חמשים של אונס ושל מפתה,</strong> ומאה של מוציא שם רע — כולם בשקל הקדש במנה צורי. ושואלים: <strong>הא תו</strong> <small>[זו עוד],</small> התוספת של "כולם בשקל הקדש במנה צורי" <strong>למה לי</strong> לומר שנית? <strong>הא תנא ליה רישא</strong> <small>[הרי שנה אותו בראש</small> המשנה<small>]!</small>
 ומשיבים: <strong>אונס ומוציא שם רע איצטריך</strong> <small>[הוצרך</small> לחזור ולומר<small>],</small> שכן <strong>סלקא דעתך אמינא</strong> <small>[יעלה על דעתך לומר]:</small> <strong>כיון דלא כתיב בהו</strong> <small>[שלא נאמר בהם]</small> בתורה <strong>שקלים</strong> במפורש, אלא רק "כסף" — <strong>אימא זוזי בעלמא</strong> <small>[אמור זוזים,</small> דינרים <small>בלבד]</small> משלמים, ולא שקלים (השווים ארבעה דינרים), על כן <strong>קא משמע לן דמילף קא ילפי מהדדי</strong> <small>[משמיע לנו</small> התנא <small>שהם למדים זה מזה],</small> ובכולם התשלום הוא בשקל הקודש.
 <big>ב</big> שנינו במשנה: וכולם נפדים בכסף ובשווה כסף <strong>חוץ מן השקלים</strong> שחייב לתת דוקא במטבע. <strong>תנא</strong> <small>[שנה</small> החכם<small>]</small> בברייתא: <strong>חוץ מן השקלים, ומעשר</strong> שני, <strong>והראיון,</strong> שתי מעות כסף שצריך כל אדם להביא למקדש כדי לקנות עולת ראיה ברגל, שדינם במטבע דווקא.
  ומבארים:  <strong>שקלים</strong> לא מועיל בהם שווה כסף — כפי <strong>דתנן</strong> <small>[ששנינו</small> במשנה<small>]:</small> <strong>מצרפין</strong> (מחליפים) בני העיר <strong>שקלים</strong> שאספו <strong>לדרבונות</strong> (מטבעות זהב גדולים), <strong>מפני משאוי הדרך</strong> כדי שלא יכביד עליהם משקל מטבעות הכסף. ודוקא למטבעות מצרפים, ולא לדבר אחר שהוא שווה כסף.
 <strong>מעשר</strong> שני אינו נפדה בשווה כסף — כפי <strong>דכתיב</strong> <small>[שנאמר]:</small> <strong>"וצרת הכסף בידך"</strong> (דברים יד, כה), ולמדים מלשון "וצרת" שצריך שיהיה כסף שטבעו בו צורה. <strong>והראיון</strong> — הוא מה ש<strong>תני</strong> <small>[שנה]</small> <strong>רב יוסף: שלא יביא סיגה,</strong> גוש כסף מלא סיגים, <strong>לעזרה.</strong>
 <big>ג משנה</big> <strong>אין פודין</strong> בכור, <strong>לא בעבדים, ולא בשטרות</strong> חוב שיש לו על אחרים, <strong>ולא בקרקעות, ולא הקדשות.</strong> אם האב <strong>כתב לכהן</strong> שטר <strong>שהוא חייב ליתן</strong> לו <strong>חמשה סלעים</strong> לפדיון בנו — <strong>חייב ליתן לו</strong> חמישה סלעים, <strong>ו</strong>אולם <strong>בנו אינו פדוי</strong> בשטר זה, אלא צריך האב ליתן לו חמישה סלעים אחרים. <strong>לפיכך, אם רצה הכהן ליתן</strong> להחזירם <strong>לו במתנה</strong> — <strong>רשאי.</strong>
 <strong>המפריש</strong> חמישה סלעים ל<strong>פדיון בנו, ואבד</strong> הכסף קודם שהגיע ליד הכהן — האב <strong>חייב באחריותו,</strong> ולפיכך יביא לכהן כסף אחר לפדיון, <strong>שנאמר</strong> לאהרן הכהן: "כל פטר רחם... באדם ובבהמה יהיה לך אך פדה תפדה את בכור האדם..." (במדבר יח, טו), <strong>"יהיה לך" ו</strong>אז <strong>"פדה תפדה",</strong> שרק כאשר הכסף "יהיה לך", כלומר, לכהן — יהיה הבן פדוי.
 <big>ד גמרא</big> ומעירים: <strong>מתניתין</strong> <small>[משנתנו]</small> ש<strong>לא כ</strong>שיטת <strong>רבי, דתניא</strong> <small>[ששנויה</small> ברייתא<small>],</small> <strong>רבי אומר: בכל פודין בכור אדם, חוץ מן השטרות.</strong> ובמשנתנו נאמר שאין פודים גם בעבדים ובקרקעות. ושואלים: <strong>מאי טעמא</strong> <small>[מה טעם]</small> של <strong>ריבויי?</strong>
 ואומרים: <strong>דריש ריבויי ומיעוטי</strong> <small>[דורש</small> הוא בדרך של <small>ריבויים ומיעוטים],</small> כיצד? <strong>"ופדויו מבן חדש תפדה"</strong> (במדבר יח, טז) — הרי זה <strong>ריבה,</strong> מפני ש"תפדה" בסתם משמעו בכל דבר, <strong>"בערכך כסף חמשת שקלים"</strong> — הרי זה <strong>מיעט,</strong> דוקא בכסף, ומה שנאמר שוב "פדה <strong>תפדה</strong> את בכור האדם" (במדבר יח, טו) — <strong>ריבה,</strong> נמצא ש
 <strong>ריבה ומיעט וריבה,</strong> ובכך <strong>ריבה הכל,</strong> חוץ מדבר אחד שנתמעט ממה שנאמר "כסף". <strong>מאי רבי</strong> <small>[מה ריבה]?</small> <strong>רבי כל מילי</strong> <small>[ריבה כל הדברים],</small> <strong>ומאי</strong> <small>[ומה]</small> <strong>מיעט</strong> בכך — <strong>מיעט שטרות,</strong> מפני שהם הרחוקים ביותר מכסף, שהרי אין להם שווי עצמי, ואינם משמשים אלא לראיה או כדי לקנות בהם.
 <strong>ורבנן דרשי</strong> <small>[דורשים]</small> בשיטת <strong>כלל ופרט: "ופדויו מבן חדש"</strong> — הרי זה <strong>כלל, "בערכך כסף חמשת שקלים"</strong> — <strong>פרט, "תפדה"</strong> — <strong>חזר וכלל,</strong>
 <strong>כלל ופרט וכלל אי</strong> (אין) <strong>אתה דן אלא כעין הפרט: מה הפרט מפורש</strong> — <strong>דבר המטלטל וגופו</strong> (הוא עצמו) שווה <strong>ממון, אף כל דבר המטלטל וגופו ממון</strong> בכלל זה, <strong>יצאו קרקעות</strong> שאין פודים בהם — מפני <strong>שאין</strong> הם <strong>מטלטלין, יצאו עבדים</strong> — מפני <strong>שהוקשו</strong> (הושוו בכתוב) <strong>לקרקעות, יצאו שטרות שאף על פי ש</strong>הן <strong>מטלטלין</strong> — <strong>אין גופן ממון,</strong> ואינם משמשים אלא לראיה או כדי לקנות בהם.
 <strong>אמר ליה</strong> <small>[לו]</small> <strong>רבינא למרימר: ורבי, ריבויי ומיעוטי דריש</strong> <small>[ו</small>בדרך של <small>ריבויים ומיעוטים</small> הוא <small>דורש]?</small> <strong>והא</strong> <small>[והרי]</small> <strong>רבי כללי ופרטי דריש</strong> <small>[כללים ופרטים</small> הוא <small>דורש]</small> <strong>ב</strong>ענין <strong>מרצע</strong> שרוצעים בו את אוזן העבד, שנאמר בו: "ולקחת את המרצע ונתתה באזנו ובדלת והיה לך עבד עולם..." (דברים טו, יז).
 <strong>דתניא</strong> <small>[ש</small>כן <small>שנויה</small> ברייתא<small>]</small> בענין זה: <strong>"מרצע"</strong> — <strong>אין לי אלא מרצע</strong> בלבד, <strong>מנין לרבות הסול</strong> (עץ מחודד), <strong>והסירא</strong> (קוץ), <strong>והמחט, והמקדח, והמכתב</strong> (החרט שכותבים בו על שעוה)? <strong>תלמוד לומר: "ולקחת"</strong> (דברים טו, יז) — הרי זה בא <strong>לרבות כל דבר שנלקח ביד,</strong> אלו <strong>דברי ר' יוסי בר' יהודה. רבי אומר: מרצע</strong> — <strong>מה מרצע מיוחד</strong> שהוא כלי <strong>של מתכת, אף כל</strong> כלי <strong>של מתכת</strong> בכלל זה, אבל לא קוץ וכדומה.
 <strong>ואמרינן</strong> <small>[ואמרנו]:</small> <strong>במאי קא מיפלגי</strong> <small>[במה הם חלוקים]?</small> <strong>רבי דריש כללי ופרטי</strong> <small>[דורש כללים ופרטים],</small> "ולקחת" — כלל, "מרצע" — פרט, "ונתת באזנו" — חזר וכלל; מה הפרט ידוע שהוא ממתכת — אף כל כלי של מתכת. <strong>ר' יוסי בר' יהודה דריש ריבויי ומיעוטי</strong> <small>[דורש ריבויים ומיעוטים]!</small>
 ומשיבים: <strong>אין</strong> <small>[כן],</small> <strong>בעלמא</strong> <small>[ב</small>דרך <small>כלל]</small> <strong>רבי כללי ופרטי דריש</strong> <small>[כללים ופרטים</small> הוא <small>דורש].</small> <strong>והכא</strong> <small>[וכאן],</small> לענין פדיון הבן, הוא דורש <strong>כ</strong>דברי <strong>תנא דבי</strong> <small>[מבית</small> מדרשו<small>]</small> של <strong>ר' ישמעאל.</strong>
 <strong>דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' ישמעאל</strong> בענייני סימני דגים טהורים: מה שנאמר <strong>"במים" "במים" שתי פעמים,</strong> "את זה תאכלו מכל אשר במים, כל אשר לו סנפיר וקשקשת במים...", ואחריהם מופיע הפרט "בימים ובנחלים" (ויקרא יא, ט) — ד<strong>אין</strong> לדרוש פסוק <strong>זה</strong> בדרך לימוד של <strong>כלל ופרט,</strong> <strong>אלא</strong> בכל מקרה בו יש שני כללים סמוכים, ואחריהם בא פרט — יש לדון על כך בדרך <strong>ריבה ומיעט.</strong> והוא הדין לענין פדיון הבן, שהואיל ומתחילה נאמרה פעמיים לשון כלל "תפדה" "תפדה", ואחר כך הפרט "כסף" — יש לדונו כריבוי ומיעוט, ולמעט רק שטרות.
 <strong>ורבנן אמרי כדאמרינן במערבא</strong> <small>[וחכמים אומרים כמו שאומרים בארץ ישראל]:</small> <strong>כל מקום שאתה מוצא שתי כללות הסמוכים זה לזה</strong> ואחריהם בא פרט — <strong>הטל</strong> את ה<strong>פרט ביניהם, ודונם בכלל ופרט,</strong> ומשום כך הם ממעטים גם קרקעות ועבדים.
 <big>ה</big> שנינו במשנתנו: <strong>ולא בהקדשות.</strong> ותוהים: <strong>פשיטא</strong> <small>[פשוט,</small> מובן מאליו<small>]</small> שאינו יכול לפדות בהם, שהרי <strong>לאו דידיה נינהו</strong> <small>[לא שלו הם]!</small> ומשיבים, <strong>אימא</strong> <small>[אמור]:</small>
## דף נא:
 <strong>ולא הקדשות</strong> נפדים <strong>בכל אלו</strong> שהוזכרו תחלה, עבדים שטרות וקרקעות.
 <big>א</big> שנינו במשנתנו: <strong>כתב לכהן שהוא חייב לו חמשה סלעים חייב ליתן לו</strong> ובנו אינו פדוי. <strong>אמר עולא: דבר תורה,</strong> מדין תורה <strong>בנו פדוי</strong> לכשיתן אותם חמישה סלעים. אם כן, <strong>מאי טעמא</strong> <small>[מה טעם]</small> אמרו חכמים ש<strong>אין בנו פדוי</strong> עד שיתן לו חמישה סלעים אחרים? <strong>גזירה שמא יאמרו</strong> אנשים ש<strong>פודין בשטר</strong> בלבד, גם בלא לתת חמישה סלעים.
 <strong>תני תנא קמיה</strong> <small>[שנה חוזר המשניות לפני]</small> <strong>רב נחמן</strong> ברייתא: <strong>בנו פדוי לכשיתן. אמר ליה</strong> <small>[לו]</small> <strong>רב נחמן:</strong> ברייתא <strong>זו</strong> היא מ<strong>דברי ר' יוסי בר' יהודה סתימתא</strong> <small>[</small>שדבריו נאמרו <small>בסתם],</small> בלא להזכיר את שמו. <strong>ואמרי לה</strong> <small>[ויש אומרים]:</small> <strong>זו דברי ר' אלעזר בר' שמעון סתימתא</strong> <small>[בסתם],</small> <strong>אבל חכמים אומרים: אין בנו פדוי</strong> לכשיתן. ומסכמים: <strong>והלכתא</strong> <small>[והלכה</small> היא<small>]:</small> <strong>אין בנו פדוי.</strong>
 <big>ב</big> שנינו במשנתנו: <strong>לפיכך אם רצה הכהן ליתן לו במתנה</strong> — <strong>רשאי.</strong> ואומרים: <strong>תנינא להא</strong> <small>[שנינו</small> בדין זה שבמשנתנו <small>את זו]</small> <strong>דתנו רבנן</strong> <small>[ששנו חכמים</small> בברייתא<small>]:</small> <strong>נתנו</strong> את פדיון הבן <strong>לעשרה כהנים בבת אחת</strong> — <strong>יצא, בזה אחר זה</strong> — <strong>יצא. נטלו</strong> הכהן את פדיון הבן <strong>והחזירו לו</strong> — <strong>יצא.</strong>
 <strong>וכך היה מנהגו של ר' טרפון</strong> שהיה כהן, <strong>שהיה נוטל</strong> את הפדיון <strong>ומחזיר</strong> לאב. <strong>וכששמעו חכמים בדבר אמרו: קיים זה הלכה זו</strong> ששנינו בברייתא זו. ותוהים: קיים <strong>הלכה זו ותו לא</strong> <small>[ולא עוד]?</small> <strong>אלא,</strong> הכוונה היא, <strong>קיים זה אף הלכה זו.</strong>
 מסופר, <strong>ר' חנינא,</strong> שהיה כהן, <strong>הוה</strong> <small>[היה]</small> <strong>רגיל</strong> בכך, <strong>ו</strong>היה <strong>שקיל ומהדר</strong> <small>[לוקח ומחזיר]</small> את דמי הפדיון, פעם אחת <strong>חזייה לההוא גברא דהוה קא אזיל ואתי קמיה</strong> <small>[ראה אדם אחד</small> שנתן לו פדיון הבן <small>שהיה הולך ובא לפניו],</small> כדי לזרז את ר' חנינא להחזיר לו. <strong>אמר ליה</strong> <small>[לו]:</small> <strong>לא גמרת ויהיבת</strong> <small>[הסכמת</small> בלבך <small>ונתת],</small> <strong>מידעם ביש</strong> <small>[דבר רע</small> הוא<small>],</small> <strong>הילכך</strong> <small>[על כן]</small> <strong>אין בנו פדוי.</strong>
 <big>ג</big> שנינו במשנתנו: <strong>המפריש פדיון בנו ואבד</strong> — <strong>חייב באחריותו.</strong> ושואלים: <strong>מנלן</strong> <small>[מנין לנו]</small> דבר זה? <strong>אמר ר' שמעון בן לקיש: אתיא</strong> <small>[בא,</small> נלמד הדבר<small>]</small> בגזירה שווה <strong>"ערך" "ערך" מערכין,</strong> שנאמר בפדיון הבן: "מבן חדש תפדה בערכך" (במדבר יח, טז), ובערכין נאמר: "ונתן את הערכך ביום ההוא" (ויקרא כז, כג), וכשם שבערכין חייב באחריותם — כך בבכור חייב באחריות דמי הפדיון.
 <strong>רב דימי אמר</strong> בשם <strong>ר' יונתן:</strong> נאמר בפדיון בכור <strong>"וכל בכור בניך תפדה ולא יראו פני ריקם"</strong> (שמות לד, כ), <strong>ויליף</strong> <small>[ונלמד]</small> בגזירה שווה <strong>"ריקם" "ריקם" מעולת ראייה,</strong> קרבן עולה שחייב כל עולה רגל להביא, שנאמר בה: "ולא יראו פני ריקם" (שמות כג, טו), <strong>מה עולת ראייה חייב באחריותו</strong> של הקרבן — <strong>אף פדיון הבן חייב באחריותו.</strong>
 על עיקר דיון הגמרא <strong>מתקיף לה</strong> <small>[מקשה על כך]</small> <strong>רב פפא:</strong> והרי במשנתנו כבר מובא פסוק המחייב את האב באחריות על הפדיון, וכי צריך <strong>קרא לקרא</strong> <small>[מקרא</small> לסייע <small>למקרא</small> אחר<small>]?</small> <strong>אלא אמר רב פפא: הא</strong> <small>[זה]</small> דין משנתנו, שהאב חייב באחריות דמי הפדיון — <strong>כדקתני טעמא</strong> <small>[כמו ששנוי הטעם,</small> המקור לכך<small>]</small> במשנה: <strong>"יהיה לך... אך פדה תפדה"</strong> (במדבר יח, טו),
 <strong>וכי איתמר</strong> <small>[וכאשר נאמרו]</small> דבריו של <strong>ריש לקיש</strong> — <strong>ארישא איתמר</strong> <small>[על ראשה</small> של המשנה <small>נאמר],</small> ששנינו בה: <strong>מת</strong> בנו הבכור <strong>לאחר שלשים יום, אף על פי שלא נתן</strong> לכהן חמישה סלעים — <strong>יתן.</strong> ועל כך שאלו: <strong>מנא לן</strong> <small>[</small><small>מנין לנו]</small> דבר זה? <strong>אמר ר' שמעון בן לקיש: אתיא</strong> <small>[בא,</small> נלמד הדבר<small>]</small> בגזירה שווה <strong>"ערך" "ערך" מערכין,</strong> וכשם שאם אמר המעריך "ערך פלוני עלי", ומת אותו פלוני, חייב המעריך לשלם, כך לגבי פדיון הבן, למרות שמת הבכור — חייב אביו לשלם.
 <strong>רב דימי אמר</strong> בשם <strong>ר' יונתן:</strong> נאמר בפדיון הבן <strong>"וכל בכור בניך תפדה ולא יראו פני ריקם",</strong> וגם בעולת ראיה נאמר: "ולא יראו פני ריקם", <strong>מה להלן</strong> בעולת ראיה, אם מת — <strong>יורשין חייבין</strong> להביא עולתו, <strong>אף כאן</strong> בפדיון הבן, אם כבר נתחייב האב בפדיון בנו, ומת — <strong>יורשין חייבין</strong> לתת חמישה סלעים לכהן.
 <big>ד משנה</big> <strong>הבכור</strong> לאב <strong>נוטל פי שנים בנכסי האב, ואינו נוטל פי שנים בנכסי האם, ואינו נוטל בשבח</strong> במה שהשביחו להנכסים לאחר מותו של האב, <strong>ולא</strong> נוטל פי שנים <strong>בראוי,</strong> במה שראוי לבוא לאב בירושה, ועדיין לא הגיע אליו, <strong>כ</strong>פי שהוא נוטל פי שנים <strong>ב</strong>מה שכבר היה <strong>מוחזק</strong> ביד האב.
## דף נב.
 <strong>ולא האשה</strong> נוטלת את אלה מנכסי בעלה <strong>ב</strong>שביל חוב <strong>כתובתה,</strong> כשנתגרשה או כשמת בעלה, <strong>ולא הבנות</strong> נוטלות מהם <strong>ב</strong>שביל <strong>מזונותיהן</strong> שהן זכאיות להם מנכסי אביהם שמת, <strong>ולא היבם</strong> שייבם את אשת אחיו, וזוכה בחלק האח בירושה, נוטל את חלק אחיו בשבח ששבחו הנכסים לאחר מות האב, ולא בראוי להגיע לו. <strong>וכולם אין נוטלין בשבח, ולא</strong> נוטלים <strong>בראוי כבמוחזק.</strong>
 <big>א גמרא</big> שנינו במשנה שהבכור אינו נוטל פי שנים בנכסי האם. ומבררים: <strong>מאי טעמא</strong> <small>[מה טעם</small> הדבר<small>]?</small> <strong>אמר קרא</strong> <small>[הכתוב]:</small> <strong>"ולו משפט הבכורה"</strong> (דברים כא, יז), לומר: <strong>משפט הבכורה</strong> הוא <strong>לאיש, ואין משפט הבכורה לאשה,</strong> שלגבי ירושת האשה אין משפט הבכורה נוהג.
  ועוד שנינו לגבי הבכור: <strong>ואינו נוטל</strong> פי שנים <strong>בשבח</strong> שהשביחו נכסי האב לאחר מותו. וטעם הדבר — <strong>דכתיב</strong> <small>[שנאמר]:</small> "כי את הבכור וכו' יכיר לתת לו פי שנים <strong>בכל אשר ימצא לו"</strong> (דברים כא, יז), והרי זה לא מצוי בידי האב בשעת מותו. ועוד שנינו: <strong>ולא</strong> נוטל הבכור פי שנים <strong>בראוי כבמוחזק.</strong> וגם בזה טעם הדבר — משום <strong>דכתיב</strong> <small>[שנאמר]:</small> <strong>"בכל אשר ימצא לו",</strong> וזה אינו מצוי בידו.
  ועוד שנינו: <strong>ולא האשה</strong> גובה את השבח, ולא את הראוי <strong>בכתובתה.</strong> ותוהים: <strong>איני</strong> <small>[כן הוא]?</small> <strong>והאמר</strong> <small>[והרי אמר]</small> <strong>שמואל: בעל חוב גובה את השבח</strong> מנכסי הלווה שהשביחו לאחר מותו. והרי כתובת האשה היא שטר חוב והרי היא כבעל חוב! <strong>אמר ר' אבא: מקולי כתובה שנו כאן,</strong> זוהי הקלה מיוחדת שהקלו על הגברים בענייני כתובה.
  ועוד שנינו: <strong>ולא הבנות</strong> נוטלות <strong>ב</strong>שביל <strong>מזונותיהן,</strong> בשבח ששבחו נכסי האב לאחר מותו, ולא בראוי. ומסבירים: <strong>מאי טעמא</strong> <small>[מה טעם</small> הדבר<small>]?</small> מזון הבנות הוא מתנאי כתובה, ו<strong>תנאי כתובה ככתובה דמי</strong> <small>[נחשב],</small> ואינו גובה יותר מן הכתובה עצמה.
  ועוד שנינו: <strong>ולא היבם</strong> נוטל בשבח ובראוי. ומסבירים: <strong>מאי טעמא</strong> <small>[מה טעם</small> הדבר<small>]?</small> <strong>"בכור" קרייה רחמנא</strong> <small>[קראה אותו התורה]</small> את היבם, ולכן דינו בחלק אחיו המת כדין בכור בחלק הבכורה. <strong>אמר אביי: לא שנו</strong> דבר זה <strong>אלא בשבח ששבחו נכסים בין מיתה</strong> של האח <strong>ליבום, אבל</strong> מה ששבחו הנכסים <strong>בין יבום לחלוקה</strong> של הנכסים — <strong>שקיל</strong> <small>[נוטל</small> בהם<small>]</small> את חלק האח. <strong>מאי טעמא</strong> <small>[מה טעם</small> הדבר<small>]?</small> <strong>"יקום על שם אחיו המת"</strong> (דברים כה, ו) <strong>אמר רחמנא</strong> <small>[אמרה התורה],</small> <strong>והרי קם</strong> כבר.
 <strong>רבא אמר: אפילו</strong> שבח שהשביחו הנכסים <strong>בין יבום לחלוקה נמי לא שקיל</strong> <small>[גם כן אינו נוטל].</small> <strong>מאי טעמא</strong> <small>[מה טעם</small> הדבר<small>]?</small> שהרי דינו <strong>כבכור, מה בכור אין לו</strong> זכות יתירה <strong>קודם חלוקה,</strong> <strong>אף יבם נמי</strong> <small>[גם כן]</small> <strong>אין לו קודם חלוקה.</strong>
 שנינו במשנה: <strong>וכולם אין נוטלין בשבח.</strong>
## דף נב:
 ומבארים שהלכה זו חוזרת ונשנית <strong>לאיתויי שבחא דממילא</strong> <small>[להביא שבח ש</small>בא <small>מעצמו],</small> לאחר מות האב או הבעל, כגון שהיתה <strong>חפורה והוו שובלי</strong> <small>[שחת,</small> תבואה לא בשלה, בזמן שמת האב, <small>ונעשתה שיבולים],</small> או <strong>שלפופי והוו תמרי</strong> <small>[פרחי הדקל ונעשו תמרים],</small> לומר שלמרות שהנכסים השביחו מעצמם ושאר האחים לא טרחו בדבר — אין גובים מהשבח.
  ומה ששנינו שוב: <strong>ו</strong>כולם <strong>לא</strong> נוטלים <strong>בראוי כבמוחזק,</strong> בא <strong>לאיתויי נכסי דאבי אבא</strong> <small>[להביא נכסים של אבי האב]</small> כשמת האב קודם לאביו, לומר שהבכור אינו נוטל בהם פי שנים (וכן האשה אינה נוטלת בכתובתה, והבנות במזונותיהן, והיבם), למרות שנכסים אלו עתידים בודאות ליפול לידי הבנים, מפני שגם נכסים אלו נחשבים "ראוי", ולא מוחזק.
 <big>א משנה</big> <strong>ואלו</strong> נכסים <strong>שאין חוזרין ביובל</strong> כמו המוכר את שדהו שחוזר אליו ביובל: חלק <strong>הבכורה,</strong> שאינו חוזר ומתחלק בין האחים ביובל, <strong>והיורש את אשתו,</strong> שאינו מחזיר את הקרקע למשפחתה, <strong>והמייבם את אשת אחיו,</strong> וזכה בחלקו בנכסי האב — אין חלק זה חוזר ומתחלק בין האחים,
 <strong>והמתנה</strong> שקיבל אדם שדה מחבירו — אלו <strong>דברי ר' מאיר. וחכמים אומרים: המתנה</strong> דינה <strong>כמכר,</strong> וחוזרת ביובל. <strong>ר' אלעזר אומר: כולם חוזרין ביובל. ר' יוחנן בן ברוקה אומר: היורש את אשתו יחזיר</strong> את הקרקע <strong>לבני משפחה,</strong> כלומר, למשפחת אביה, <strong>וינכה מהן את הדמים,</strong> דמי הקרקע.
 <big>ב גמרא</big> שואלים: <strong>מאי טעמא</strong> <small>[מה הטעם]</small> של <strong>ר' מאיר</strong> שכל אלו חוזרים ביובל? ומשיבים: <strong>מכר הוא דאמר רחמנא ליהדר</strong> <small>[שאמרה התורה שיחזור]</small> <strong>ביובל</strong> (ויקרא כה, כז), אבל <strong>מתנה וירושה לא</strong> חוזרים, <strong>והני</strong> <small>[ואותם]</small> שבמשנתנו הלמדים <strong>מירושה</strong> דינם כ<strong>ירושה,</strong> ואותם שבמשנתנו הלמדים מ<strong>מתנה</strong> דינם כ<strong>מתנה.</strong> ומבארים: ב<strong>בכור</strong> נאמר <strong>"לתת לו פי שנים"</strong> (דברים כא, יז), ואם כן, <strong>מתנה קרייה רחמנא</strong> <small>[קראה אותו התורה]</small> לחלק הבכורה,
 <strong>והיורש את אשתו</strong> אינו מחזיר ביובל, מפני שר' מאיר סבור ש<strong>ירושת הבעל דאורייתא</strong> <small>[מן התורה</small> היא<small>],</small> וירושה אינה חוזרת, <strong>והמייבם את אשת אחיו</strong> אינו מחזיר — מפני ש<strong>"בכור" קרייה רחמנא</strong> <small>[קראה לו התורה]</small> ליבם, ור' מאיר לשיטתו, שחלק הבכורה אינו חוזר ביובל.
  ועוד שנינו במשנה: <strong>וחכמים אומרים מתנה כמכר,</strong> וחוזרת ביובל. ושואלים: <strong>מאי טעמייהו דרבנן</strong> <small>[מה טעמם של חכמים]</small> שהם חולקים על ר' מאיר דוקא בענין מתנה? ומשיבים: המלה <strong>"תשבו"</strong> (בשנת היובל הזאת תשבו איש אל אחזתו", ויקרא כה, יג) מיותרת, שהרי כבר נאמר מתחילה: "...יובל הוא תהיה לכם ושבתם איש אל אחזתו" (ויקרא כה, י); והם סבורים שהיא באה <strong>לרבות את המתנה</strong> שחוזרת ביובל.
 <strong>והני</strong> <small>[ואלה]</small> האחרים שבמשנתנו <strong>כולהו</strong> <small>[כולם]</small> <strong>ירושה נינהו</strong> <small>[הם],</small> ולכן אינם חוזרים ביובל; לגבי ירושת הבעל — סבורים חכמים שהיא מן התורה; ובמה שנוטל היבם הוא נחשב כבכור, וב
 <strong>בכור אמר קרא</strong> <small>[המקרא]:</small> <strong>"לתת לו פי שנים".</strong> וחכמים חולקים על ר' מאיר הלמד מכתוב זה כי יש לבכורה דין מתנה, אלא לדעתם <strong>מקיש</strong> (משווה) הכתוב <strong>חלק בכורה לחלק</strong> שנוטל הבכור כאח <strong>פשוט, מה חלק פשוט</strong> הוא <strong>ירושה,</strong> ואינו חוזר ומתחלק בין האחים ביובל, אלא מה שקיבל כל אח הוא נחלתו, שנאמר: "ביום הנחילו את בניו" (דברים כא, טז), <strong>אף חלק בכורה</strong> הוא <strong>ירושה,</strong> ואינו חוזר ביובל.
  ועוד שנינו במשנתנו: <strong>ר' אלעזר אומר: כולם חוזרים ביובל.</strong> ומבארים: <strong>סבר לה כרבנן</strong> <small>[סבור הוא</small> כשיטת <small>חכמים]</small> <strong>דאמרי</strong> <small>[שאומרים]</small> <strong>"תשבו"</strong> — <strong>לרבות את המתנה</strong> שחוזרת ביובל, <strong>והני כולהו</strong> <small>[ואלה כולם]</small> שבמשנתנו, <strong>מתנה נינהו</strong> <small>[הם].</small> ומבארים: ב<strong>בכור</strong> נאמר <strong>"לתת לו פי שנים",</strong> הרי ש<strong>מתנה קרייה רחמנא</strong> <small>[קראה לו התורה]</small> לחלק הבכורה,
 <strong>ו</strong>בדין <strong>היורש את אשתו</strong> סבור ר' אלעזר ש<strong>ירושת הבעל דרבנן</strong> <small>[מדברי חכמים]</small> היא, ואין דינה כירושה שאינה חוזרת ביובל. <strong>והמייבם את אשת אחיו,</strong> חלק אחיו חוזר ביובל, שהרי 
   
 "בכור" קרייה רחמנא <small>[קראה אותו התורה],</small> ולשיטתו חלק הבכורה חוזר ביובל. <big>ג</big> <strong>אמר</strong>
 <strong>ר' אסי אמר ר' יוחנן: האחין שחלקו</strong> ביניהם את נכסי האב — אין אומרים שהוברר הדבר שהגיע כל אחד לנחלתו, אלא כ<strong>לקוחות הן,</strong> שקנו זה מזה את חלקו, <strong>ומחזירין זה לזה ביובל</strong> את החלקים שקיבלו. <strong>מותיב</strong> <small>[מקשה]</small> על כך <strong>רב הושעיא</strong> ממשנתנו: <strong>ואלו שאין חוזרין ביובל</strong> — <strong>הבכורה!</strong>
 <strong>אמר ליה</strong> <small>[לו]</small> <strong>ר' אלעזר: מאי</strong> <small>[מה</small> פירוש<small>]</small> <strong>"אין חוזרין"</strong> — <strong>אין חוזרין לבטלה,</strong> שאין הבכור מפסיד את הבכורה, אלא לאחר שיחזרו ויחלקו ביניהם את הנכסים — יטול פי שנים. <strong>מתקיף לה</strong> <small>[מקשה על כך]</small> <strong>רב ששת: מכלל</strong> הדברים עולה <strong>דמאן דאמר</strong> <small>[שמי שאומר]</small> במשנתנו ש<strong>חוזרין</strong> — <strong>חוזרין לבטלה קאמר</strong> <small>[הוא אומר],</small> שהבכור שוב אינו נוטל פי שנים? ומדוע יפסיד את בכורתו?
 <strong>קרי</strong> <small>[קרא]</small> <strong>רב חמא עליה</strong> <small>[עליו]</small> על <strong>רב ששת</strong> פסוק זה: <strong>"טובה חכמה עם נחלה"</strong> (קהלת ז, יא), שלא די להיות בעל נחלת ברייתות, כרב ששת, שהיה בקיא בברייתות, אלא נצרכת גם בקיאות בדברי החכמה של האמוראים; <strong>ולא שמיע להו הא</strong> <small>[ולא שמעו</small> דבר <small>זה]</small> <strong>דכי אתי</strong> <small>[שכאשר בא]</small> <strong>רבין אמר</strong> בשם <strong>ר' יוחנן, ואמרי לה</strong> <small>[ויש אומרים]</small> ש<strong>ר' אלעזר אמר</strong> הלכה זו, <strong>משום</strong> (בשם) <strong>ר' אלעזר בן שמוע</strong> (שהוא התנא ר' אלעזר במשנתנו): <strong>מאי</strong> <small>[מה</small> פירוש<small>]</small> <strong>חוזרין</strong> ביובל — <strong>חוזרין לבטלה,</strong> ויפסידו מה שקיבלו.
 <big>ד</big> שנינו במשנתנו, <strong>ר' יוחנן בן ברוקה אומר: היורש את אשתו יחזיר לבני</strong> המשפחה וינכה מהן את הדמים. ושואלים: <strong>מאי קסבר</strong> <small>[מה הוא סבור]?</small> <strong>אי קסבר</strong> <small>[אם סבור הוא]</small> ש<strong>ירושת הבעל דאורייתא</strong> <small>[מן התורה</small> היא<small>],</small> <strong>אמאי</strong> <small>[מדוע]</small> <strong>יחזיר לבני משפחה? ואי קסבר</strong> <small>[ואם סבור</small> הוא<small>]</small> ש<strong>ירושת הבעל דרבנן</strong> <small>[מדברי חכמים],</small> אם כן ה<strong>דמים</strong> שנוטל מבני משפחת אשתו <strong>מאי עבידתייהו</strong> <small>[מה מעשיהם],</small> מדוע לא יחזיר בחינם?
  ומשיבים:  <strong>לעולם קסבר</strong> <small>[סבור הוא]</small> ש<strong>ירושת הבעל</strong> היא <strong>דאורייתא</strong> <small>[מן התורה],</small> ומעיקר הדין אינו צריך להחזיר. <strong>והכא במאי עסקינן</strong> <small>[וכאן במה אנו עוסקים]</small> — במקרה מיוחד, <strong>כגון שהורישתו אשתו בית הקברות</strong> של משפחתה, <strong>ומשום פגם משפחה,</strong> שלא יהיו קבורים בנחלה השייכת לאדם זר, <strong>אמור רבנן</strong> <small>[אמרו חכמים]:</small> <strong>לשקול דמי וליהדר</strong> <small>[שיקח מעות ויחזיר</small> להם אותה הקרקע<small>].</small>
 <strong>וכדתניא</strong> <small>[וכמו ששנינו</small> בברייתא<small>]:</small> <strong>המוכר קברו</strong> או את ה<strong>דרך</strong> ל<strong>קברו,</strong> או את <strong>מקום מעמדו,</strong> שמתקבצים שם אנשים כדי לקונן ולנחם את האבלים לאחר הקבורה, או את <strong>בית הספדו</strong> — <strong>באים בני משפחה וקוברים אותו,</strong> את המוכר, בקבר המשפחה, <strong>בעל כרחו</strong> של הקונה, ונותנים לו את דמי הקבר או דרך הקבר, <strong>משום</strong> שיש בזה <strong>פגם משפחה. ו</strong>לפי זה, <strong>מאי</strong> <small>[מה</small> פירוש<small>]</small> <strong>"ינכה להם מן הדמים"</strong> שבמשנתנו? לא הדמים שנוטל מן המשפחה, אלא שינכה מהדמים שמקבל מהם את <strong>דמי קבר אשתו,</strong>
## דף נג.
 <big>א משנה</big> <strong>מעשר בהמה נוהג בארץ ובחוצה לארץ,</strong> ונוהג <strong>בפני הבית</strong> (בזמן שבית המקדש קיים), <strong>ושלא בפני הבית, בחולין אבל לא במוקדשים; ונוהג בבקר ובצאן, ואין מתעשרין מזה על זה,</strong> אין מפרישים מעשר מן הבקר על הצאן ולהיפך, ונוהג <strong>בכבשים ובעזים ומתעשרין מזה על זה.</strong>
 ונוהג <strong>בחדש ובישן,</strong> בולדות שנולדו בשנים שונות, <strong>ואינן מתעשרין מזה על זה. שהיה בדין</strong> (מן הסברה) לומר: <strong>ומה אם החדש והישן שאינן כלאים זה בזה,</strong> שמין אחד הם — בכל זאת <strong>אינם מתעשרין מזה על זה, כבשים ועזים שהן</strong> <strong>כלאים זה בזה</strong> — <strong>אינו דין שלא יהו מתעשרין מזה על זה? תלמוד לומר: "וצאן"</strong> ("וכל מעשר בקר וצאן כל אשר יעבר תחת השבט העשירי יהיה קדש לה' ", ויקרא כז, לב), <strong>משמע</strong> מכך ש<strong>כל "צאן"</strong> הריהו מין <strong>אחד</strong> לענין מצות מעשר בהמה, ומתעשרים מזה על זה.
 <big>ב גמרא</big> על מה ששנינו שמעשר בהמה נוהג בחוצה לארץ, שואלים: <strong>לימא מתניתין</strong> <small>[</small>האם <small>נאמר</small> ש<small>משנתנו]</small> היא ש<strong>לא כ</strong>דעת <strong>ר' עקיבא? דתניא</strong> <small>[ששנויה</small> ברייתא<small>],</small> <strong>ר' עקיבא אומר: יכול יעלה אדם</strong> לירושלים <strong>מעשר בהמה מחוצה לארץ ויקריבנו</strong> במקדש? <strong>תלמוד לומר: "והבאתם שמה עלתיכם וזבחיכם ואת מעשרתיכם"</strong> (דברים יב, ו), ומלשון רבים של "מעשרותיכם" יש לדייק כי
 <strong>בשתי מעשרות</strong> שונים <strong>הכתוב מדבר, אחד מעשר בהמה ואחד מעשר</strong> שני של <strong>דגן,</strong> שאת שניהם יש להעלות למקום המקדש ולאוכלם, והכתוב מקישם זה לזה, ולפיכך: <strong>ממקום שאתה מעלה מעשר דגן,</strong> כלומר, מארץ ישראל, שרק שם יש חיוב מעשר — משם <strong>אתה מעלה</strong> גם <strong>מעשר בהמה, וממקום שאי אתה מעלה מעשר דגן,</strong> מחוצה לארץ — <strong>אי</strong> (אין) <strong>אתה מעלה</strong> גם <strong>מעשר בהמה.</strong> והרי במשנתנו נאמר שהוא נוהג בחוצה לארץ!
  ודוחים:  <strong>אפילו תימא</strong> <small>[תאמר]</small> שמשנתנו כדעת <strong>ר' עקיבא,</strong> יש לחלק: <strong>כאן</strong> בברייתא, הכוונה היא שאין מעלים אותו לירושלים כדי <strong>ליקרב</strong> על המזבח, <strong>כאן</strong> במשנתנו, ששנינו שהוא נוהג בחוצה לארץ, הרי זה <strong>ליקדש,</strong> שצריך לעשר את הבהמות, ולקדש את העשירי. ומעירים: <strong>דיקא נמי</strong> <small>[מדויק גם כן]</small> הדבר מדברי ר' עקיבא, <strong>דקא נסיב לה תלמודא</strong> <small>[שמביא את הלימוד]</small> ממה שנאמר <strong>"והבאתם שמה", שמע מינה</strong> <small>[למד מכאן],</small> שהוא ממעט את חוץ לארץ רק מחובת הבאתו לירושלים.
  ושואלים:  <strong>אי הכי</strong> <small>[אם כך],</small> <strong>מאחר שאינו קרב, אמאי</strong> <small>[על מה,</small> לאיזה ענין<small>]</small> הוא <strong>קדוש?</strong> ומשיבים: <strong>ל</strong>היות <strong>נאכל במומו לבעלים,</strong> שבעליו רשאים לאוכלו רק לכשיפול בו מום.
 <big>ג</big> שנינו במשנתנו שמעשר בהמה נוהג <strong>בפני הבית ושלא בפני הבית.</strong> ושואלים: <strong>אי הכי</strong> <small>[אם כך],</small> <strong>אפילו האידנא נמי</strong> <small>[בזמן הזה גם כן]</small> יהיה נוהג, ומדוע אין אנו נוהגים במעשר בהמה? ומשיבים: הטעם הוא <strong>כ</strong>דברי רב הונא, ש<strong>אמר</strong> <strong>רב הונא</strong> בענין אחר: <strong>גזירה</strong> היא שגזרו חכמים <strong>משום יתום</strong> (ולד שמתה אמו קודם שנולד), שמא יכניסו אותו עם שאר הבהמות להתעשר, למרות שאינו חייב במעשר בהמה. ואף כאן, אחר חורבן הבית, חששו חכמים שמא יעשרו בשוגג גם את היתום.
  ושואלים:  <strong>אי הכי</strong> <small>[אם כך],</small> <strong>מעיקרא נמי</strong> <small>[מתחילה גם כן],</small> בזמן הבית, <strong>לא</strong> יפרישו מעשר בהמה, גזירה שמא יפרישו גם מן היתום! <strong>אלא,</strong> מדוע לא חששו לכך — מפני ש<strong>אפשר בהכרזה</strong> שיכריזו שיתום פטור ממעשר בהמה. אם כן <strong>הכא נמי</strong> <small>[כאן גם כן],</small> אחר החורבן — <strong>אפשר בהכרזה!</strong>
 <strong>אלא אמר רבה:</strong> הטעם הוא <strong>משום תקלה,</strong> שהואיל ואין מקריבים בזמן הזה, והמעשר נשאר בבית בעליו — עלול הוא לבוא לידי תקלה, לשוחטו ולאוכלו קודם שיפול בו מום. ומוסיפים: <strong>ומנא תימרא דחיישינן</strong> <small>[ומנין אתה אומר שחוששים אנו]</small> <strong>לתקלה</strong> אחר החורבן — <strong>דתניא</strong> <small>[ששנויה</small> ברייתא<small>]:</small> <strong>אין מקדישין ואין מעריכין</strong> (נודרים ערכו של אדם להקדש), <strong>ואין מחרימין</strong> <strong>בזמן הזה,</strong> מחשש שמא תיגרם תקלה של מעילה בהקדש,
 <strong>ואם הקדיש</strong> או <strong>העריך</strong> או <strong>החרים</strong> בזמן הזה, <strong>בהמה</strong> — <strong>תיעקר, פירות כסות וכלים</strong> — יניחם ש<strong>ירקבו, מעות וכלי מתכות</strong> — <strong>יוליך לים המלח</strong> ושם יתאכלו. <strong>ואיזהו עיקור</strong> בבהמה? <strong>נועל דלת בפניה והיא מתה מאיליה</strong> ברעב.
  ושואלים:  <strong>אי הכי</strong> <small>[אם כך],</small> שאחר החורבן חוששים דלתקלה, <strong>בכור נמי לא ליקדש</strong> <small>[גם כן לא יתקדש]!</small> ומשיבים: וכי <strong>בכור בדידן תליא מילתא</strong> <small>[בנו תלוי הדבר]</small> להקדישו? והרי <strong>ב</strong>יציאתו מה <strong>רחם קדוש</strong> מעצמו! ומשיבים: לא זו היתה השאלה, אלא <strong>הכי קאמר</strong> <small>[כך הוא אומר]:</small> אם אתה חושש לתקלה, <strong>ליקנינהו לאודנייהו</strong> <small>[שיקנה את אוזניהם]</small> של המבכירות או של העוברים לפני לידתם, <strong>לגוים,</strong> כדי ש<strong>לא ליקדש מעיקרא</strong> <small>[שלא יתקדש</small> הבכור בהם <small>מתחילה],</small> בגלל שותפות הגוי, ולא יבואו בהם לידי תקלה!
## דף נג:
 ומשיבים: החושש לתקלה בבכור <strong>אפשר</strong> לו שיעשה <strong>כ</strong>דברי <strong>רב יהודה,</strong> ש<strong>אמר רב יהודה: מותר לו לאדם להטיל מום בבכור קודם שיצא לאויר העולם.</strong> ושואלים: לפי זה, <strong>הכא נמי</strong> <small>[כאן גם כן],</small> במעשר, <strong>אפשר</strong> לו <strong>דשדי ביה מומא מעיקרא</strong> <small>[שיטיל בו מום מתחילה],</small> קודם שיעשר, וכך יימנע מתקלה!
  ומשיבים:  <strong>מי ידע הי נפיק</strong> <small>[האם הוא יודע איזה מהם יוצא]</small> העשירי, שיטיל בו מום מתחילה? <strong>וכי תימא דמפיק ליה בריש עשרה</strong> <small>[ואם תאמר שיוציא אותו,</small> את בעל המום, <small>בעשירי]</small> — <strong>"לא יבקר בין טוב לרע"</strong> (ויקרא כז, יג) <strong>אמר רחמנא</strong> <small>[אמרה התורה]</small> בענין מעשר, שמשמעו שלא יבחר את העשירי, אלא כל העובר מעצמו עשירי תחת השבט הוא המקודש!
 <strong>וכי תימא</strong> <small>[ואם תאמר]:</small> <strong>אפשר דשדי ביה מומא בכולי עדריה</strong> <small>[שיטיל מום בכל עדרו],</small> וממילא העשירי יהיה בעל מום — גם דבר זה אין לתקן, מפני ש<strong>מהרה יבנה בית המקדש, ובעינן</strong> <small>[וצריכים אנו]</small> <strong>בהמה להקרבה וליכא</strong> <small>[ואין],</small> מפני שכל בהמות ישראל תהיינה בעלות מום.
  ושואלים:  <strong>הכי נמי</strong> <small>[כך גם כן]</small> <strong>בבכור בהמה,</strong> כיצד אמר רב יהודה שמותר להטיל מום בכל בכור? והרי <strong>מהרה יבנה בית המקדש, ובעינן</strong> <small>[וצריכים אנו]</small> <strong>בהמה להקרבה וליכא</strong> <small>[ואין]!</small> ומשיבים: לא יחסרו קרבנות על המזבח, מפני ש<strong>אפשר</strong> להביא קרבנות מ<strong>פשוטין</strong> (בהמות שאינן בכורות).
  ושואלים:  <strong>הכא נמי</strong> <small>[כאן גם כן],</small> במעשר בהמה, אין לחשוש שלא יהיו בהמות להקרבה, שהרי <strong>אפשר בלקוחין</strong> (קנויים), בהמות שקנה מאחר, שהם פטורים ממעשר! ומשיבים: <strong>כיון דאיהו שדי ביה מומא בכולי עדריה</strong> <small>[שהוא,</small> כל מי שיש לו בהמות, <small>מטיל מום בכל עדרו],</small> כדי להימנע מתקלה, <strong>ו</strong>מצד אחר, גם <strong>שכיחי מומי דפסילי</strong> <small>[שכיחים המומים שפוסלים]</small> <strong>בקדשים,</strong> שהרי <strong>אפילו דוקין</strong> (קרומים, כתמים) <strong>שבעין נמי פסלי</strong> <small>[גם כן פוסלים]</small> מהקרבה — <strong>לא שכיחי</strong> <small>[מצויים]</small> מספיק בהמות להקרבה מן הקנויים. ולכן תיקנו חכמים שלא יעשרו כלל בהמות בזמן הזה.
 <big>א</big> שנינו במשנה שמעשר בהמה נוהג <strong>בחולין אבל לא במוקדשין.</strong> ושואלים: <strong>מוקדשין</strong> — <strong>פשיטא</strong> <small>[פשוט]</small> הדבר, הלא <strong>לאו דידיה נינהו</strong> <small>[לא שלו הם]</small> כדי שיוכל להקדישם!
  ומשיבים: מדובר כאן  <strong>בקדשים קלים</strong> כגון בהמות שלמים, <strong>ואליבא</strong> <small>[ועל פי</small> שיטתו<small>]</small> של <strong>ר' יוסי הגלילי,</strong> ש<strong>אמר: קדשים קלים</strong> — <strong>ממון בעלים הם. דתניא</strong> <small>[ששנויה</small> ברייתא<small>]</small> בדין הגוזל את חבירו, ונשבע על כך לשקר, שמה שנאמר בענין זה: <strong>"ומעלה מעל בה' "</strong>— הרי זה בא <strong>לרבות</strong> הנשבע על <strong>קדשים קלים</strong> שהקדיש חבירו, <strong>שהן</strong> אמנם קרבן לה', ואולם הם <strong>ממון בעלים,</strong> אלו <strong>דברי ר' יוסי הגלילי.</strong> ואם כן, הואיל ולדעתו הם ממון בעלים <strong>סלקא דעתך אמינא ליעשרו</strong> <small>[יעלה על דעתך לומר שיתעשרו]</small> עם שאר בהמותיו, על כן <strong>קא משמע לן</strong> <small>[משמיע לנו]</small> במשנתנו שלא.
  ושואלים:  <strong>ואימא הכי נמי</strong> <small>[ואמור כך גם כן],</small> שיתעשרו! ומשיבים: "העשירי <strong>יהיה קדש"</strong> (ויקרא כז, לב) <strong>אמר רחמנא</strong> <small>[אמרה התורה]</small> בלשון עתיד, <strong>ולא</strong> זה <strong>שכבר קדוש.</strong>
 ותמהים: לפי הסבר זה נמצא כי <strong>טעמא דכתב רחמנא</strong> <small>[הטעם,</small> דוקא משום <small>שכתבה התורה]</small> <strong>"יהיה קדש",</strong> אין דין מעשר בקדשים קלים, <strong>הא לאו הכי הוה אמינא</strong> <small>[הרי אם לא כך, הייתי אומר]</small> <strong>חיילא</strong> <small>[חלה]</small> <strong>קדושת מעשר עילויהו</strong> <small>[עליהם],</small> על קדשים קלים? <strong>השתא</strong> <small>[עכשיו,</small> הרי<small>]</small> <strong>קדושה חמורה</strong> על <strong>קדושה קלה לא חיילא</strong> <small>[אינה חלה],</small> <strong>קדושה קלה</strong> על <strong>קדושה קלה מיבעיא</strong> <small>[נצרכה לומר]</small> שלא חלה?
  ומבארים:  <strong>מאי</strong> <small>[מה]</small> <strong>היא</strong> אותה הלכה שאנו רומזים לה — <strong>דתנן</strong> <small>[ששנינו</small> במשנה<small>]:</small> <strong>אחד קדשי מזבח ואחד קדשי בדק הבית,</strong> שהוקדשו לצרכי המקדש — <strong>אין משנין אותם מקדושה לקדושה,</strong> ואין קדושת המזבח חלה על בהמה שהוקדשה לבדק הבית, למרות שהיא קלה יותר. <strong>אבל מקדישין אותו,</strong> מקדיש אדם את הקרבן שלו <strong>הקדש עילוי</strong> לבדק הבית, כלומר, שיתן להקדש בדק הבית את שווי טובת ההנאה שיש לו בקרבנו, 
   
 וכן <strong>מחרימין אותו,</strong> את הקרבן באופן זה לטובת הכהנים, שהחרמים שלהם. הרי שקדושת המזבח אינה חלה על קדושת בדק הבית שהיא קלה ממנה, ואם כן לא ייתכן שתחול קדושת מעשר בהמה על קדושת קרבן אחר, ומדוע נצרך הכתוב למעט אפשרות זאת?
  ומשיבים:  <strong>מהו דתימא</strong> <small>[שתאמר]:</small> <strong>התם</strong> <small>[שם],</small> שאין קדושת המזבח חלה על בהמה שקדושה כבר לבדק הבית, הרי זה מפני ש<strong>כל</strong> סתם <strong>בהמה לאו לעולה קיימא</strong> <small>[אינה עומדת</small> מתחילתה להיות מוקדשת <small>לעולה],</small> כלומר, להקרבה על המזבח, ולכן לאחר שהקדישוה לבדק הבית, אי אפשר להוסיף עליה קדושה למזבח. <strong>אבל הכא</strong> <small>[כאן],</small> ש<strong>כל</strong> סתם <strong>בהמה ל</strong>מצות <strong>מעשר קיימא</strong> <small>[עומדת],</small> שהרי אדם מעשר את כל בהמותיו, הרי <strong>אף על גב דאקדשה</strong> <small>[אף על פי שהקדיש אותה]</small> מתחילה לשלמים, יש לומר כי <strong>לא פקע איסורא דמעשר מינה</strong> <small>[איסור,</small> חובת, <small>המעשר ממנה].</small>
 ומסבירים: <strong>למאי נפקא מינה</strong> <small>[מה יוצא מזה],</small> מה משמעות הדבר להלכה — שאם הקדישה כמעשר הריהי <strong>ב</strong>איסור <strong>"לא יגאל"</strong> (ויקרא כז, לג) <strong>ו"לא ימכר",</strong> לכן <strong>קא משמע לן</strong> <small>[משמיע לנו]</small> התנא, שקדושת מעשר אינה חלה על שלמים, וניתן לפדותם כשנופל בהם מום.
 <big>ב</big> שנינו במשנה: <strong>ונוהג</strong> מעשר בהמה <strong>בבקר ובצאן ואין מתעשרין מזה על זה. בכבשים ובעזים</strong> ומתעשרין מזה על זה. שהיה בדין: ומה אם החדש והישן שאינן כלאים זה בזה אינם מתעשרים וכו'. ומביאים ברייתא בענין זה: <strong>ויהיו חדש וישן מתעשרין מזה על זה מקל וחומר: ומה כבשים ועזים שהם כלאים זה בזה</strong> — <strong>מתעשרין מזה על זה, חדש וישן</strong> בהמות שנולדו בשנה זו ובשנה שלפניה, <strong>שאינן כלאים זה בזה</strong> — <strong>אינו דין שיתעשרו מזה על זה?</strong>
 <strong>תלמוד לומר: "עשר תעשר</strong> את כל תבואת זרעך היצא השדה שנה שנה" (דברים יד, כב), והלשון "עשר תעשר" מרמזת כי <strong>בשתי מעשרות הכתוב מדבר, אחד מעשר בהמה ואחד מעשר דגן, ו</strong>בכך <strong>מקיש</strong> (משווה) הכתוב <strong>מעשר בהמה למעשר דגן: מה מעשר דגן מחדש על הישן לא</strong> מעשרים, שהרי נאמר שם "שנה שנה" — <strong>אף מעשר בהמה מחדש על הישן לא</strong> מעשרים.
  ושואלים:  <strong>אי הכי</strong> <small>[אם כך],</small> לענין <strong>כבשים ועזים נמי לימא</strong> <small>[גם כן נאמר]</small> באותו אופן: <strong>מקיש מעשר בהמה למעשר דגן, מה מעשר דגן ממין על שאינו מינו לא</strong> מעשרים — <strong>אף מעשר בהמה ממין על שאינו מינו לא</strong> מעשרים, ומדוע כבשים ועזים מתעשרים מזה על זה? ומשיבים: <strong>רבי רחמנא</strong> <small>[ריבתה התורה]</small> במצות מעשר בהמה ואמרה <strong>"צאן",</strong> כדי ללמדנו שכל מה שהוא בכלל צאן מתעשר מזה על זה.
  ומקשים:  <strong>אי הכי</strong> <small>[אם כך],</small> שריבתה התורה, <strong>חדש וישן נמי</strong> <small>[גם כן]</small> יתעשרו מזה על זה במעשר בהמה! ומשיבים: <strong>הא כתיב</strong> <small>[הרי נאמר]</small> <strong>"עשר תעשר",</strong> ובכך הקישה התורה מעשר בהמה למעשר דגן, ללמד שאינו מתעשר מן החדש על הישן. ושואלים: <strong>ומה ראית</strong> להקיש לענין חדש וישן, ולא להקיש לענין כבשים ועיזים? <strong>אמר רבא: אמר</strong> שם <strong>קרא</strong> <small>[הכתוב]</small> <strong>"שנה שנה"</strong> — ללמדנו שלענין <strong>שנה הקשתיו,</strong> שלא יתרום מהחדש על הישן, <strong>ולא לדבר אחר.</strong>
 <big>ג</big> ובענין הפרשה ממין על שאינו מינו, <strong>תנן התם</strong> <small>[שנינו שם]</small> במשנה במסכת תרומות: <strong>אין תורמין ממין על שאינו מינו, ואם תרם</strong> — <strong>אין תרומתו תרומה.</strong> ושואלים: <strong>מנא הני מילי</strong> <small>[מנין הדברים הללו]?</small> <strong>אמר ר' אמי אמר ר' ינאי, ואמרי לה</strong> <small>[ויש אומרים]</small> ש<strong>אמר ר' אמי אמר ר' שמעון בן לקיש:</strong> נאמר בענין תרומה <strong>"כל חלב יצהר</strong> (שמן) <strong>וכל חלב תירוש</strong> (יין) <strong>ודגן</strong> ראשיתם אשר יתנו לה' לך נתתים" (במדבר יח, יב), ובמה שחזרה התורה על לשון "חלב" — <strong>אמרה תורה: תן חלב</strong> (תרומה) <strong>לזה</strong> ליצהר בנפרד, <strong>וחלב לזה</strong> ליין בנפרד, ולא שיתן תרומה מזה על זה.
## דף נד.
 ושואלים: <strong>אשכחן</strong> <small>[מצאנו</small> איפוא<small>]</small> מקור בתורה לגבי <strong>תירוש ויצהר,</strong> שאינם מתעשרים מזה על זה, שהרי לכל אחד מהם נאמר "חלב" בפני עצמו, אבל <strong>תירוש ודגן,</strong> או <strong>דגן ודגן,</strong> כגון חיטה ושעורה, <strong>מנין</strong> שלא יביא תרומה ממין על מין אחר? ומשיבים, דבר זה נלמד מ<strong>קל וחומר: ומה תירוש ויצהר שאינן כלאים זה בזה,</strong> שמותר לזרוע יחד חרצנים של גפן וזית — <strong>אין מתעשרין מזה על זה, תירוש ודגן, דגן ודגן, שהם כלאים זה בזה,</strong> שאסור לזורעם יחד — <strong>אינו דין שלא יתעשרו מזה על זה?</strong>
 ושואלים: <strong>ול</strong>דעת <strong>ר' יאשיה</strong> ש<strong>אמר:</strong> אין איסור זריעה של כלאים מהתורה <strong>עד שיזרע חטה ושעורה</strong> (שני מיני דגן) <strong>ו</strong>גם <strong>חרצן</strong> של ענב <strong>במפולת יד,</strong> בזריעה אחת, <strong>היכי מייתי לה</strong> <small>[איך</small> הוא <small>מביא אותה],</small> איך הוא לומד שתירוש ודגן או דגן ודגן אינם מתעשרים מזה על זה?
  ומשיבים:  <strong>מייתי לה הכי</strong> <small>[</small>הוא <small>מביא,</small> לומד, <small>אותה כך]:</small> <strong>ומה תירוש ויצהר, שאינן כלאים זה בזה אפילו על ידי דבר אחר,</strong> שאפילו היה זורע מין דגן נוסף עימם לא היו נאסרים — בכל זאת <strong>אין מתעשרין מזה על זה, תירוש ודגן</strong> (כגון חיטה וחרצן), וכן <strong>דגן ודגן</strong> (חיטה ושעורה), <strong>שהן כלאים זה בזה על ידי דבר אחר,</strong> כשמוסיף שעורה לחיטה ולחרצן, או כשמוסיף חרצן לחיטה ולשעורה — <strong>אינו דין שלא יתעשרו מזה על זה?</strong> ושואלים: למדנו, איפוא, שאין תורמים ומעשרים ממין על שאינו מינו, לגבי דגן תירוש ויצהר, שנזכרו בכתוב.
 <strong>ושני מינין בעלמא</strong> <small>[בכלל],</small> <strong>מנלן</strong> <small>[מנין לנו],</small> שאין תורמים ומעשרים מזה על זה? ומשיבים: <strong>הני</strong> <small>[אלו],</small> המינים האחרים <strong>דרבנן נינהו</strong> <small>[מדברי סופרים הם],</small> שחובת הפרשת תרומות ומעשרות בשאר המינים אינה מן התורה, <strong>וכל דתקינו רבנן כעין דאורייתא תקינו</strong> <small>[וכל שתיקנו חכמים כעין</small> דין <small>תורה תיקנו]:</small> <strong>מה</strong> בתרומות ומעשרות <strong>דאורייתא</strong> <small>[של תורה]</small> <strong>שני מינין אינן מתעשרין מזה על זה</strong> — אף בתרומות ומעשרות <strong>דרבנן נמי</strong> <small>[של</small> דברי <small>חכמים גם כן]</small> אין מעשרים ממין על מין אחר.
 <strong>אמר ליה</strong> <small>[לו]</small> <strong>רבא בר רב חנן לאביי: אלא מעתה,</strong> שאין תורמים ממין על שאינו מינו, ממה שחילקה התורה "כל חלב יצהר, וכל חלב תירוש ודגן", אם כן, <strong>גבי</strong> <small>[אצל]</small> <strong>מעשר בהמה, דלא כתיב</strong> <small>[שלא נאמר]</small> <strong>"וכל מעשר בקר ומעשר צאן",</strong> "מעשר" לגבי בקר לחוד, ו"מעשר" לגבי צאן לחוד, אלא נאמר: "וכל מעשר בקר וצאן" (ויקרא כז, לב),
## דף נד:
 <strong>יתעשרו מזה על זה! אמר ליה</strong> <small>[לו]</small> אביי: <strong>אמר קרא</strong> <small>[הכתוב]</small> "וכל מעשר בקר וצאן כל אשר יעבר תחת השבט <strong>העשירי</strong> יהיה קדש לה' " (ויקרא כז, לב), ומלה זו שהיא מיותרת באה להדגיש: <strong>תן עשירי לזה ותן עשירי לזה,</strong> לכל מין בפני עצמו. ומקשים: <strong>אי הכי</strong> <small>[אם כך],</small> <strong>כבשים ועזים נמי</strong> <small>[גם כן]</small> לא יתעשרו זה על זה! ומשיבים: מה שנאמר שם <strong>"וצאן"</strong> (ויקרא כז, לב), ולא "כבשים ועזים", <strong>משמע</strong> ממנו ש<strong>כל</strong> סוגי <strong>צאן</strong> הם מין <strong>אחד</strong> למעשר.
  ושואלים: אם כך,  <strong>הכא נמי לימא</strong> <small>[כאן גם כן,</small> לגבי תרומות ומעשרות, <small>נאמר]</small> כי "דגן" <strong>משמע</strong> ש<strong>כל</strong> סוגי <strong>דגן אחד</strong> הם, ומפרישים מחיטה על שעורה! <strong>אמר אביי:</strong> נאמר "כל חלב יצהר וכל חלב תירוש ודגן <strong>ראשיתם"</strong> (במדבר יח, יב), בלשון רבים, ומכך למדים שנותנים "ראשית" (תרומה) לכל מין ומין. ומעירים: <strong>וכן אמר ר' אילעא:</strong> נאמר <strong>"ראשיתם"</strong> בלשון רבים ללמד על נתינת "ראשית" לכל מין ומין.
 <strong>רבא אמר:</strong> <strong>בלא</strong> הלימוד מ<strong>"ראשיתם" נמי</strong> <small>[גם כן]</small> אין בכך קושי, כי לומר ש<strong>משמע</strong> מן המלה "דגן" ש<strong>כל</strong> סוגי <strong>דגן אחד</strong> הם, לענין תרומות ומעשרות — <strong>לא מצית אמרת</strong> <small>[אין אתה יכול לומר]</small> כמו "וצאן" לענין מעשר בהמה, שכן <strong>בשלמא התם אמרינן</strong> <small>[נניח שם אומרים אנו]:</small> <strong>"וצאן" משמע</strong> ממנו ש<strong>כל צאן אחד</strong> למעשר, מפני <strong>דאי סלקא דעתך</strong> <small>[שאם עולה על דעתך]</small> ש<strong>כבשים ועזים נמי</strong> <small>[גם כן]</small> אין מעשרים מזה על זה — <strong>לכתוב</strong> <small>[שתכתוב]</small> התורה בלשון כללית: <strong>"וכל מעשר בהמה",</strong> ולא תחלק בין בקר וצאן, והיינו אומרים שכל מיני הבהמה, וגם כבשים ועזים, אין מתעשרים מזה על זה, כפי שיבואר להלן.
  ותחילה מעירים: <strong>וכי תימא</strong> <small>[ואם תאמר]:</small> <strong>אי כתיב</strong> <small>[אם</small> היה <small>נאמר]</small> <strong>"כל מעשר בהמה" הוי אמינא</strong> <small>[הייתי אומר]</small> כי <strong>אפילו חיה</strong> חייבת במעשר, מפני שחיה בכלל בהמה, ולכן הוצרך לומר "בקר וצאן" — דבר זה יש לדחות, שכן דין זה בגזירה שווה <strong>"תחת" "תחת" מ</strong>שאר <strong>קדשים גמר</strong> <small>[למד]</small> (ויקרא כב, כז. ויקרא כז, לב כז, לב), שאין חיה בכלל הציווי.
  וחוזרים לדברים שנאמרו למעלה, שאם נניח שכבשים ועזים מתעשרים מזה על זה, אפשר היה לכתוב "וכל מעשר בהמה", <strong>ואתי</strong> <small>[ובא,</small> נלמד<small>]</small> שאין מעשרים ממיני הבהמה זה על זה, <strong>בקל וחומר מחדש וישן,</strong> שאינם כלאים, ואף על פי כן אין מעשרים מזה על זה. ואם כן, מה שחילקה התורה <strong>"בקר וצאן" למה לי?</strong> אלא בא הדבר לומר: <strong>בקר וצאן הוא</strong> ש<strong>אין מתעשרין מזה על זה, אבל כבשים ועזים,</strong> שהם בכלל "צאן" — <strong>מתעשרין</strong> מזה על זה.
 <strong>אבל הכא</strong> <small>[כאן],</small> לענין "דגן" האמור בתרומות ומעשרות — <strong>מי סגיא</strong> <small>[האם אפשר]</small> <strong>דלא כתיב</strong> <small>[שלא ייכתב]</small> בפסוק זה <strong>דגן</strong> כלל? הרי צריך לכתוב אותו לגופו, לחייבו בתרומות ומעשרות, יחד עם תירוש ויצהר, <strong>למעוטי</strong> <small>[למעט]</small> <strong>שאר מינין,</strong> שאינם חייבים בתרומה ומעשר מן התורה. ולכן אין מקום ללמוד ממנו שכל מיני הדגן מין אחד הם.
 <strong>מתקיף לה</strong> <small>[מקשה על כך]</small> <strong>רב הונא בריה</strong> <small>[בנו]</small> של <strong>רב נחמן:</strong> מנין לרבא שהייתור "בקר וצאן" מלמדנו שאינם מתעשרים מזה על זה? <strong>אימא</strong> <small>[אמור]</small> שיש ללמוד מכאן <strong>לערבו</strong> <small>[שיערבו]</small> <strong>לבקר בצאן,</strong> ויתעשרו מזה על זה! <strong>אמר ליה</strong> <small>[לו]</small> <strong>מר זוטרא בריה</strong> <small>[בנו]</small> של <strong>רב נחמן: לרבא אית ליה נמי</strong> <small>[יש לו גם כן]</small> דרשה זו של <strong>"העשירי",</strong> המלמדת שצריך לתת מעשר לבקר לעצמו ולצאן לעצמו. עד כאן מהלך הסוגיה לפי דרך אחת.
 <strong>איכא דאמרי</strong> <small>[יש שאומרים]</small> כך: לאחר שהסביר אביי כי בקר וצאן אינם מתעשרים מזה על זה בגלל יתור המלה "העשירי", המלמד: תן עשירי לזה ועשירי לזה, <strong>אמר רבא:</strong> אף <strong>בלא</strong> דרשת <strong>"עשירי" נמי לא מצית אמרת</strong> <small>[גם כן אין אתה יכול לומר]</small> ש<strong>בקר וצאן מתעשרין מזה על זה,
   
  דאיתקש</strong> <small>[ש</small>הרי <small>הוקש]</small> בכתוב <strong>מעשר בהמה למעשר דגן,</strong> שנאמר "עשר תעשר" (דברים יד, כב), וכפל הלשון מורה על שני מעשרות, מעשר דגן ומעשר בהמה, ומן ההיקש למדים: <strong>מה מעשר דגן</strong> — <strong>ממין על שאינו מינו לא</strong> מעשרים, <strong>אף מעשר בהמה</strong> — <strong>ממין על שאינו מינו לא</strong> מעשרים.
  ומקשים, <strong>והא</strong> <small>[והרי]</small> <strong>רבא הוא</strong> ש<strong>אמר</strong> כי אין למדים מכאן דין זה, שכן ממה שנאמר כאן <strong>"שנה</strong> שנה" יש ללמוד כי <strong>לשנה</strong> בלבד <strong>הקשתיו,</strong> את מעשר הבהמה למעשר דגן, ללמד שלא יעשר מהחדש על הישן, <strong>ולא לדבר אחר!</strong> ומשיבים: <strong>הדר ביה</strong> <small>[חזר בו]</small> <strong>רבא מההיא. ואיבעית אימא</strong> <small>[ואם תרצה אמור]:</small> <strong>חדא מיניה</strong> <small>[אחת מהם,</small> מאותם שני ההסברים<small>]</small> <strong>רב פפא אמרה</strong> ולא רבא. שכיון שרב פפא היה תלמידו המובהק של רבא, וראש ישיבה אחריו, פעמים שאמרו את דברי התלמיד בתור דברי הרב.
 <big>א משנה</big> עדר החייב ב<strong>מעשר בהמה מצטרף</strong> לחיוב אם היו הבהמות מרוחקות <strong>כמלא רגל בהמה רועה,</strong> כמרחק שבהמה רועה ועדיין משתמרת על ידי רועה אחד. <strong>וכמה היא רגל בהמה רועה? ששה עשר מיל. היו בין אלו לאלו שלשים ושנים מיל</strong> — <strong>אין מצטרפין. היו לו</strong> צאן גם <strong>באמצע</strong> בתוך מרחק זה של שלושים ושנים מיל — <strong>מביא</strong> את כולן לדיר, <strong>ומעשרן באמצע. ר' מאיר אומר: הירדן מפסיק למעשר בהמה,</strong> והבהמות שבשני עבריו אינן מצטרפות, אף על פי שהן קרובות.
 <big>ב גמרא</big> שנינו במשנה שמעשר בהמה מצטרף כמלא רגל בהמה רועה. ושואלים: <strong>מנא הני מילי</strong> <small>[מנין הדברים הללו],</small> שבהמות שבמרחק זה מצטרפות לחיוב במעשר?
 <strong>אמר רבה בר שילא: דאמר קרא</strong> <small>[שאמר הכתוב]:</small> <strong>"עוד תעברנה הצאן על ידי מונה"</strong> (ירמיהו לג, יב—יג), כלומר, על ידי רועה, שאם כולן יכולות להימנות על הרועה, כשהוא רואה את כולן — הרי זה בכלל עדר צאן העובר תחת השבט להתעשר. <strong>וקים להו לרבנן</strong> <small>[ומוחזק להם לחכמים]</small> <strong>דשיתסר מיל קא שלטא ביה עינא דרועה</strong> <small>[ששישה עשר מיל שולטת בו עין הרועה],</small> ולא ביותר מזה.
 <big>ג</big> שנינו במשנתנו: <strong>היו בין אלו לאלו שלשים ושנים מיל אין מצטרפין וכו'.</strong> ושואלים: <strong>שלשים ושנים הוא</strong> ש<strong>אין מצטרפין</strong> לעדר החייב במעשר, <strong>הא בציר מהכי</strong> <small>[אבל פחות מזה]</small> <strong>מצטרפין? והא קתני</strong> <small>[והרי שנה]</small> במשנתנו מתחילה <strong>ששה עשר מיל, טפי</strong> <small>[יותר]</small> מכך <strong>לא</strong> מצטרפים! ומשיבים, מה שהוזכר ששלושים ושנים אינם מצטרפים לא נאמר אלא <strong>משום דקא בעי למיתנא סיפא</strong> <small>[שהוא צריך לשנות בסוף,</small> בהמשך<small>]:</small> <strong>היו לו</strong> בהמות <strong>באמצע</strong> שלושים ושנים מיל — <strong>מביא ומעשרן באמצע.</strong> ואין לדייק ממנו שבפחות מכאן הרי אלו מצטרפים.
  ושואלים:  <strong>וכמה</strong> יהיו לו בצדדים ובאמצע כדי שיצטרפו? <strong>אמר רב:</strong> כגון שהיו <strong>חמש מכאן וחמש מכאן וחמש מאמצע, דהני חמש חזיא להכא וחזיא להכא</strong> <small>[ש</small>אותן <small>החמש שבאמצע ראויות</small> להצטרף <small>לכאן וראויות</small> להצטרף <small>לכאן]</small> למנין עשר בהמות החייבות במעשר, ולכן כולן נחשבות לעדר אחד.
 <strong>ושמואל אמר: אפילו חמש מכאן וחמש מכאן ואחד באמצע</strong> די בהן כדי לצרפן, שכן <strong>חזינן לרועה כמאן דקאי הכא</strong> <small>[רואים אנו את הרועה כמי שעומד כאן]</small> אצל זו שבאמצע, <strong>וקרינן ביה</strong> <small>[וקוראים אנו בו]</small> <strong>"מונה",</strong> שיכול למנות את אלו וגם את אלו בעיניו, והן נחשבות לעדר אחד.
## דף נה.
 <strong>מיתיבי</strong> <small>[מקשים]</small> על רב ממה ששנינו בברייתא: <strong>היה לו חמש</strong> צאן <strong>בכפר חנניה וחמש בכפר עותני,</strong> כיון שהם רחוקים זה מזה — <strong>אין מצטרפות עד שיהא לו</strong> צאן <strong>אחת בציפורי</strong> שהיא באמצע. הרי זה <strong>תיובתא</strong> <small>[קושיה חמורה]</small> על דברי <strong>רב</strong> שהצריך שיהיו חמש באמצע!
 <strong>תרגמה</strong> <small>[תרגם,</small> הסביר <small>אותה]</small> <strong>שמואל אליבא</strong> <small>[לפי שיטתו]</small> של <strong>רב: כגון שהיו</strong> לו, לא חמש, אלא <strong>תשע מכאן ותשע מכאן ואחת באמצע, דההיא חזיא להכא וחזיא להכא</strong> <small>[שאותה</small> אחת <small>ראויה</small> להצטרף <small>לכאן וראויה</small> להצטרף <small>לכאן],</small> שבכל מקום היא משלימה לעשרה.
 <strong>אמר רב פפא: ול</strong>דעת <strong>שמואל,</strong> שאמר שדי שתהיה אחת באמצע — <strong>אפילו</strong> ה<strong>רועה</strong> שנמצא באמצע, בלי צאן, <strong>מצרפן, ואפילו כליו של רועה</strong> שנמצאים באמצע <strong>מצרפן,</strong> מפני שהרועה צריך להגיע לשם כדי לקחתם, וכאילו הוא עצמו מצוי שם.
 <strong>בעי</strong> <small>[שאל]</small> <strong>רב אשי: כלבא</strong> <small>[כלבו]</small> של ה<strong>רועה מאי</strong> <small>[מה</small> דינו<small>]?</small> האם <strong>כיון דקרי ליה ואתי לא מצטרפי</strong> <small>[ש</small>הוא <small>קורא לו</small> לכלב, <small>ו</small>הוא <small>בא אליו, אינם מצטרפים],</small> <strong>או דלמא זימנין דלא אתי</strong> <small>[או שמא פעמים שאין</small> הכלב <small>בא]</small> כשהוא קורא לו, <strong>ומצטרך איהו למיזל ואתייה</strong> <small>[וצריך הוא ללכת ולהביא אותו],</small> ונחשב הדבר כאילו הוא מצוי שם? שאלה זו לא נפתרה, ועל כן <strong>תיקו</strong> <small>[תעמוד]</small> במקומה.
 <big>א</big> שנינו במשנה, ר' מאיר אומר: הירדן מפסיק למעשר <strong>בהמה. אמר ר' אמי: לא שנו אלא שאין שם גשר</strong> על הירדן בין העדרים, <strong>אבל</strong> אם <strong>יש שם גשר</strong> — ה<strong>גשר מצרפן.</strong>
 ומדייקים: <strong>אלמא</strong> <small>[מכאן]</small> שהטעם שהירדן מפסיק למעשר בהמה — <strong>משום דלא מיקרבן</strong> <small>[ש</small>הצאן <small>אינן קרובות]</small> <strong>הוא,</strong> שאינן יכולות להגיע מכאן לשם. <strong>מיתיבי</strong> <small>[מקשים</small> על כך<small>]</small> ממה ששנינו בברייתא: <strong>היו לו</strong> צאן <strong>בשני עברי הירדן אילך ואילך, או בשני אבטילאות</strong> (מחוזות) <strong>כגון של נמר ונמורי</strong> — <strong>אין מצטרפין</strong> למעשר בהמה, למרות שאין נהר מפריד ביניהם, <strong>ואין צריך לומר</strong> אם היו לו ב<strong>חוצה לארץ ו</strong>ב<strong>ארץ.</strong>
 <strong>והא</strong> <small>[והרי]</small> <strong>חוצה לארץ וארץ כמקום שיש גשר דמי</strong> <small>[נחשב],</small> שהרי הגבול עובר גם במקום שאין נהר או מכשול אחר, <strong>וקתני</strong> <small>[ו</small>הוא <small>שונה]:</small> <strong>לא מצטרפין!</strong>
 <strong>אלא אמר ר' חייא בר אבא אמר ר' יוחנן: היינו טעמיה</strong> <small>[זהו טעמו]</small> של <strong>ר' מאיר,</strong> שאמר שהירדן מפסיק למעשר בהמה — <strong>דאמר קרא</strong> <small>[שאמר הכתוב]</small> בנחלת שבט בנימין: <strong>"והירדן יגבל אתו לפאת קדמה"</strong> (יהושע יח, כ), <strong>הכתוב עשאו</strong> את הירדן <strong>גבול בפני עצמו.</strong>
 ומקשים: <strong>אלא מעתה,</strong> כל מקום שנאמר בנחלות השבטים <strong>"ותאר הגבול" "ועלה הגבול"</strong> (ראה יהושע יב, יד), <strong>הכי נמי</strong> <small>[כך גם כן]</small> תאמר ש<strong>הכתוב עשאו גבול בפני עצמו,</strong> וגבול השבטים מפסיק למעשר בהמה!
  ומשיבים:  <strong>שאני התם</strong> <small>[שונה שם],</small> בענין גבולות השבטים, <strong>דאמר קרא</strong> <small>[שאמר הכתוב]:</small> <strong>"זאת תהיה לכם הארץ לגבלתיה סביב"</strong> (במדבר לד, יב), לומר — <strong>כולה ארץ ישראל</strong> על כל הגבולות שיש בתוכה, <strong>גבול אחד היא.</strong>
 ומקשים: <strong>אי הכי</strong> <small>[אם כך],</small> <strong>ירדן נמי</strong> <small>[גם כן]</small> ייחשב בכלל זה! ומשיבים: הכוונה שם לגבולות של <strong>ארץ</strong> (קרקע), <strong>ולא ירדן,</strong> שהוא נהר.
  ושואלים:  <strong>בשלמא</strong> <small>[נניח]</small> <strong>ל</strong>שיטת <strong>ר' חייא בר אבא,</strong> שטעמו של ר' מאיר תלוי בגזירת הכתוב — <strong>היינו דקתני</strong> <small>[זהו שהוא שונה]</small> שדוקא <strong>ירדן</strong> מפסיק למעשר בהמה. <strong>אלא ל</strong>שיטת <strong>ר' אמי,</strong> שהוא מפסיק משום שאין הבהמות יכולות לעבור — <strong>ליתנינהו לכולהו</strong> <small>[שישנה</small> אם כן <small>את כל]</small> ה<strong>נהרות,</strong> שהם מפסיקים למעשר בהמה! ואומרים: אכן <strong>קשיא</strong> <small>[קשה</small> הדבר<small>].</small>
 ומציעים: <strong>לימא כתנאי</strong> <small>[האם נאמר</small> כי השאלה האם ירדן עצמו בכלל ארץ ישראל, שנויה <small>כ</small>מחלוקת <small>תנאים],</small> שכך שנינו בברייתא: נאמר <strong>"כי אתם עברים את הירדן ארצה כנען"</strong> (במדבר לה, ו), ומכאן יש לדייק: <strong>"ארצה"</strong> — <strong>ארץ כנען, ולא הירדן</strong> נחשב ל<strong>ארץ כנען,</strong> אלו <strong>דברי ר' יהודה בן בתירה.</strong>
 <strong>ר' שמעון בן יוחי אומר: הרי הוא אומר</strong> "שני המטות וחצי המטה לקחו נחלתם <strong>מעבר לירדן ירחו קדמה מזרחה"</strong> (במדבר לד, טו), <strong>מה ירחו</strong> היא <strong>ארץ כנען, אף</strong> ה<strong>ירדן</strong> הנזכר עמה שייך ל<strong>ארץ כנען.</strong>
 <big>ב</big> ועוד בעניינו של הירדן, <strong>אמר רבה בר בר חנה אמר ר' יוחנן: אין</strong> קוראים <strong>"ירדן" אלא מבית ירחו ולמטה,</strong> כלומר, דרומה. ושואלים: <strong>למאי הלכתא</strong> <small>[לאיזו הלכה]</small> נאמר הדבר? <strong>אילימא</strong> <small>[אם תאמר]</small> <strong>ל</strong>ענין של <strong>נודר,</strong> כגון שנודר שלא ישתה מן הירדן, הלא בענין נדרים כלל בידינו ש<strong>הלך אחר לשון בני אדם, וכל היכא דקרו ליה</strong> <small>[וכל מקום שקוראים לו]</small> אנשים <strong>"ירדן" איתסר ליה</strong> <small>[נאסר לו]!</small> <strong>אלא</strong> דברי ר' יוחנן נוגעים <strong>ל</strong>ענין <strong>מעשר בהמה,</strong> שהירדן מפסיק בין שני עבריו רק מבית ירחו ולמטה.
  ומעירים:  <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>ירדן יוצא ממערת פמייס, ומהלך</strong> (עובר) <strong>בימה של סיבכי</strong> (ים החולה), <strong>ובימה של טבריא, ובימה של סדום</strong> (ים המלח), <strong>והולך ונופל</strong> משם מתחת לאדמה עד <strong>לים הגדול, ואין</strong> נקרא <strong>"ירדן" אלא מבית יריחו ולמטה.</strong>
 <strong>אמר ר' חייא בר אבא אמר ר' יוחנן: למה נקרא שמו "ירדן"?</strong> מפני <strong>שיורד מ</strong>העיר <strong>דן. אמר ליה</strong> <small>[לו]</small> <strong>ר' אבא לרב אשי: אתון מהתם מתניתו לה</strong> <small>[אתם משם אתם שונים אותה],</small> <strong>אנן מהכא מתנינן לה</strong> <small>[אנו מכאן אנו שונים אותה],</small> שנאמר על בני שבט דן: <strong>"ויקראו לו ללשם דן בשם דן אביהם"</strong> (יהושע יט, מז), <strong>ו</strong>בזיהויו של מקום זה <strong>אמר ר' יצחק: לשם זו פמייס,</strong> הרי שפמייס היא דן. <strong>ותניא</strong> <small>[ושנויה</small> ברייתא<small>]:</small> <strong>יוצא ירדן ממערת פמייס.</strong>
 ועוד בענין זה מביאים מה ש<strong>אמר רב כהנא: זכרותיה דירדנא</strong> <small>[עיקרו,</small> מקורו <small>של הירדן]</small> הוא <strong>ממערת פמייס,</strong> ולכן <strong>היכא דאמר</strong> <small>[במקום ש</small>הוא <small>אומר]:</small> <strong>לא שתינא</strong> <small>[אין אני שותה]</small> <strong>מים ממערת פמייס</strong> — <strong>איתסר ליה בכוליה ירדנא</strong> <small>[נאסר לו</small> לשתות <small>בכל הירדן].</small>
 <strong>זכרותא דדמא כבדא</strong> <small>[עיקרו,</small> מקורו <small>של הדם הוא הכבד],</small> ומשמעות הדברים להלכה היא <strong>כ</strong>דברי <strong>ר' יצחק,</strong> ש<strong>אמר ר' יצחק: כבד</strong> של מת <strong>שנימוח</strong> — <strong>מטמא ב</strong>שיעור <strong>רביעית,</strong> כדין דם המת, משום שהוא כולו מלא דם, ולא בכזית, כדין בשר המת.
 <strong>זכרותא דמיא</strong> <small>[המקור של</small> כל <small>המים]</small> הוא נהר <strong>פרת.</strong> ש<strong>אמר רב יהודה אמר רב: הנודר ממימי פרת</strong> — <strong>אסור בכל מימות שבעולם.</strong>
 ומבררים: <strong>היכי דמי</strong> <small>[כיצד בדיוק מדובר]?</small> <strong>אילימא דאמר</strong> <small>[אם תאמר שאומר]</small> <strong>"לא שתינא ממימי דפרת"</strong> <small>[אין אני שותה מן המים של פרת]</small> — אם כן כוונתו: <strong>מי פרת</strong> עצמם <strong>הוא דלא שתינא</strong> <small>[שאין אני שותה],</small> <strong>הא מנהרא אחרינא שתינא</strong> <small>[אבל מנהר אחר אני שותה].</small>
 <strong>אלא</strong> הכוונה היא <strong>דאמר</strong> <small>[שאומר]</small> בלשון זו: <strong>"לא שתינא</strong> <small>[אין אני שותה]</small> <strong>ממים דאתו</strong> <small>[שבאים]</small> <strong>מפרת",</strong> ודוקא בזה נאסרים עליו כל הנהרות. שכן <strong>אמר רב יהודה אמר רב: כל הנהרות</strong> הם <strong>למטה,</strong> כלומר, באים <strong>משלש נהרות,</strong> פישון גיחון וחדקל (בראשית יא—יד), <strong>ושלש נהרות למטה מפרת.</strong> ושואלים: <strong>והאיכא</strong> <small>[והרי יש]</small>
## דף נה:
 <strong>עינתא דמידליין</strong> <small>[מעיינות ש</small>ב<small>מרומי</small> ההרים<small>],</small> ואיך אפשר לומר שהם באים מהפרת! <strong>אמר רב משרשיא: הנהו סולמי דפרת נינהו</strong> <small>[אלו סולמות של פרת הם],</small> שמי הפרת מחלחלים תחת הקרקע ועולים ונובעים באותם מעיינות. ומקשים עוד: וכיצד ייתכן שכל הנהרות נמשכים מן הפרת?
 <strong>והא כתיב</strong> <small>[והרי נאמר]:</small> "ונהר יוצא מעדן להשקות את הגן ומשם יפרד והיה לארבעה ראשים... <strong>והנהר הרביעי הוא פרת"</strong> (בראשית ב, י—יד), ומשמע שהוא אחרון הנהרות, ולא הראשון!
 <strong>אמר רב נחמן בר יצחק, ואיתימא</strong> <small>[ויש אומרים]</small> שאמר זאת <strong>רב אחא בר יעקב:</strong> מה שנאמר <strong>"הוא פרת"</strong> פירושו שפרת הוא הנהר <strong>דמעיקרא</strong> <small>[ש</small>הוזכר <small>מתחילה],</small> הנהר היוצא מעדן, שממנו יוצאים כולם, ולאחר מכן הוא ממשיך במהלכו.
  וכן <strong>תניא</strong> <small>[שנויה</small> ברייתא<small>],</small> <strong>ר' מאיר אומר: "יובל" שמו</strong> של נהר הפרת היוצא מעדן, <strong>שנאמר: "והיה כעץ שתול על מים ועל יובל ישלח שרשיו"</strong> (ירמיהו יז, ח), ולדעתו כוונת הנאמר היא לעץ החיים, שהוא שתול בגן עדן, והוא שולח את שרשיו על נהר היובל היוצא משם. <strong>ולמה נקרא שמו "פרת"</strong> — מפני <strong>שמימיו פרים ורבים</strong> מעצמם, בלא מטר.
  ואומרים:  <strong>מסייע ליה</strong> <small>[לו]</small> הדבר <strong>ל</strong>דברי <strong>שמואל,</strong> ש<strong>אמר שמואל: נהרא מכיפיה מיבריך</strong> <small>[הנהר מגדותיו הוא מתברך</small> במים<small>].</small> <strong>ופליגא</strong> <small>[וחלוק]</small> שמואל על מה שאמר <strong>רב,</strong> ש<strong>אמר רב אמי אמר רב: מיטרא במערבא סהדא רבה</strong> <small>[</small>כשיש <small>מטר בארץ ישראל העד הגדול</small> על ירידתו<small>]</small> הוא <strong>פרת,</strong> שמימיו מתרבים מפני המטר שמגיע אליו משם.
  מסופר, <strong>אבוה</strong> <small>[אביו]</small> של <strong>שמואל עביד להו לבנאתיה</strong> <small>[היה עושה להן לבנותיו]</small> <strong>מקוה ביומי</strong> <small>[בימי]</small> <strong>ניסן</strong> כדי שיטבלו בו, ולא יטבלו בנהר,
   
  והיה עושה להן <strong>מפצי ביומי</strong> <small>[מחצלות</small> לצניעות <small>בימי]</small> <strong>תשרי,</strong> שאז התיר להם לטבול בנהר. ומסבירים: מה שהיה עושה להן <strong>מקוה ביומי</strong> <small>[בימי]</small> <strong>ניסן,</strong> הרי זה מפני שבאותו זמן מתרבים מאד מי הנהר, ואביו של שמואל <strong>סבר לה</strong> <small>[סבור הוא]</small> <strong>כ</strong>שיטת <strong>רב,</strong> ש<strong>אמר רב אמי אמר רב: מיטרא במערבא סהדא רבה</strong> <small>[מטר בארץ ישראל העד הגדול]</small> הוא נהר <strong>פרת,</strong> והיה חושש <strong>שמא ירבו</strong> המים ה<strong>נוטפין</strong> (מי הגשמים) <strong>על הזוחלין</strong> (מי הנהר עצמו), <strong>והוו להו</strong> <small>[ויהיו להם]</small> <strong>מי גשמים רובא</strong> <small>[רוב],</small> ולכן יקבל כל הנהר דין מי גשמים, שאין לטבול בהם כשהם זורמים, עד שייקוו במקום אחד ל"מקוה".
 <strong>ו</strong>מה שהיה עושה להן <strong>מפצי ביומי</strong> <small>[מחצלות</small> לצניעות <small>בימי]</small> <strong>תשרי,</strong> והתיר לטבול בנהר, הרי זה מפני שבאותה תקופה רוב מימיו היו מי מעיינות הכשרים לטבול בהם, גם כאשר הם זורמים.
  ושבים לדברי שמואל, שאמר שהנהר מתברך מעצמו, ומעירים: <strong>ופליגא דידיה אדידיה</strong> <small>[וחלוקים</small> דבריו <small>שלו על</small> דבריו <small>שלו],</small> ש<strong>אמר שמואל</strong> עצמו: <strong>אין המים נטהרים</strong> (מטהרים) <strong>בזוחלין</strong> (שלא במקוה) <strong>אלא</strong> נהר <strong>פרת ביומי</strong> <small>[בימי]</small> <strong>תשרי,</strong> שאז רוב המים שבו הם מי הנהר עצמו, אבל בשאר ימות השנה יש לחשוש לריבוי מי גשמים.
 <big>א משנה</big> <strong>הלוקח</strong> (הקונה) צאן ובקר, <strong>או שניתן לו במתנה</strong> — הרי זה <strong>פטור ממעשר בהמה.</strong>
 <big>ב גמרא</big> ושואלים: <strong>מנא הני מילי</strong> <small>[מנין הדברים הללו]?</small> <strong>אמר רב כהנא: דאמר קרא</strong> <small>[שאמר הכתוב]</small> <strong>"בכור בניך תתן לי, כן תעשה לשרך לצאנך"</strong> (שמות כב, כח—כט),
## דף נו.
 <strong>מה</strong> פדיית בכור <strong>בניך</strong> — <strong>אין</strong> נוהגת <strong>בלקוח ובמתנה,</strong> שהרי היא שייכת רק בבנו שנולד ממנו, <strong>אף צאנך ובקרך</strong> האמור שם — <strong>אינו</strong> נוהג <strong>בלקוח ובמתנה.</strong>
 ותמהים: <strong>והאי</strong> <small>[ו</small>הלא כתוב <small>זה]</small> "כן תעשה לשורך לצאנך" (שמות כב, כט) <strong>ב</strong>מצות פדית <strong>בכור</strong> בהמה <strong>כתיב</strong> <small>[נאמר],</small> ולא במצות מעשר בהמה! ומשיבים: <strong>אמר</strong> שם <strong>קרא</strong> <small>[הכתוב]:</small> <strong>"כן תעשה",</strong> ו<strong>אם אינו ענין לבכור, דלא איתיה</strong> <small>[שאינו שייך]</small> <strong>בעשייה,</strong> שאין האדם צריך להקדישו, שהרי <strong>ברחם</strong> הוא <strong>קדוש</strong> מעצמו — <strong>תנהו ענין למעשר בהמה,</strong> שהוא מתקדש כשקורא לו "עשירי קודש".
  ומקשים: גם אם אינו ענין לבכור — מנין שמדובר במעשר?  <strong>ואימא</strong> <small>[ואמור]:</small> <strong>תנהו ענין לחטאת ולאשם,</strong> ללמד שיהיו דוקא משלו ולא קנויים! ומשיבים: שורך וצאנך האמור כאן הרי הם <strong>דומיא</strong> <small>[בדומה]</small> לדין בכור <strong>בנך, מה בנך</strong> — <strong>שאינו בא על חטא, אף צאנך ושורך</strong> — <strong>שאינו בא על חטא,</strong> ואלו באים על חטא, מה שאין כן מעשר בהמה.
  ומקשים, <strong>ואימא</strong> <small>[ואמור]:</small> <strong>תנהו ענין לעולה ולשלמים,</strong> שצריך להקדישם, ואינם באים על חטא! ומשיבים: <strong>דומיא</strong> <small>[בדומה]</small> ל<strong>בנך, מה</strong> פדיון <strong>בנך</strong> — <strong>שאינו בא בנדר ונדבה,</strong> אלא חובה היא, <strong>אף צאנך ושורך</strong> — שאינם באים בנדר ונדבה, ועולה ושלמים באים בנדר ונדבה.
  ומקשים עוד, <strong>ואימא</strong> <small>[ואמור]:</small> <strong>תנהו ענין לעולת ראייה,</strong> שחייב להביא כל מי שעולה לרגל! ומשיבים: <strong>דומיא</strong> <small>[בדומה]</small> ל<strong>בנך, מה בנך</strong> הוא דבר <strong>שאין קבוע לו זמן,</strong> אלא כשנולד הוא קדוש, <strong>אף שורך וצאנך</strong> — <strong>שאין קבוע לו זמן,</strong> ואילו עולת ראיה קבוע לה זמן, ברגל.
 
   
 ושואלים: <strong>אי</strong> <small>[אם]</small> מבכור אתה למד שמעשר שאינו נוהג בלקוח, הרי שהיה צריך ללמוד גם: <strong>מה</strong> פדיון <strong>בנך אינו בלקוח כלל,</strong> שאין בו כל צד של קניה, <strong>אף</strong> מעשר <strong>שורך וצאנך אינו בלקוח כלל! אלמה</strong> <small>[מפני מה]</small> <strong>אמר ר' אסי אמר ר' יוחנן:</strong> אם <strong>לקח</strong> (קנה) <strong>עשרה עוברין</strong> כשהם <strong>במעי אמן</strong> ונולדו ברשותו — <strong>כולם נכנסין לדיר להתעשר,</strong> משמע שיש לקוח שחייב במעשר!
 <strong>אמר רבא, אמר קרא</strong> <small>[הכתוב]:</small> <strong>"תעשה"</strong> — <strong>בשעת עשייה מיעט הכתוב</strong> את הלקוח, לומר שרק הלקוח בשעה שניתן להקריבו — אינו מתעשר. אבל עוברים הרי אי אפשר להקריבם.
  ודנים <strong>גופא</strong> <small>[לגופה]</small> של ההלכה שהזכרנו, <strong>אמר ר' אסי אמר ר' יוחנן: לקח עשרה עוברים במעי אמן</strong> — <strong>כולן נכנסין לדיר להתעשר.</strong> ומקשים: <strong>והא אנן תנן</strong> <small>[והרי אנו שנינו</small> במשנתנו<small>]:</small> <strong>הלוקח או שניתן לו במתנה פטור מן מעשר בהמה,</strong> ומדוע לא ייפטרו אלה?
 <strong>אמר ר' אלעזר:</strong> את <strong>ר' יוחנן חזאי בחילמא</strong> <small>[ראיתי בחלום]</small> וסימן הוא ש<strong>מילתא מעליא אמינא</strong> <small>[דבר טוב אומר]</small> היום: <strong>אמר קרא</strong> <small>[הכתוב]</small> <strong>"תעשה"</strong> — לומר: את הלקוח <strong>בשעת עשייה מיעט הכתוב</strong> מדין מעשר, שקנאו בשעה שראוי להקריבו. ולא עוברים, שאינם ראויים להקרבה. <strong>איתיביה</strong> <small>[הקשה לו]</small> <strong>ר' שמעון בן אליקים לר' אלעזר:</strong> והלא שנינו בברייתא כי פסול <strong>הלקוח חל</strong> גם <strong>על מחוסר זמן,</strong> שלקחו קודם שעברו שבעת ימים מלידתו, למרות שאינו ראוי אז להקרבה. ואם כך יחול פסול לקוח גם על עובר קנוי!
 <strong>אמר ליה</strong> <small>[לו]:</small> <strong>זו אינה משנה,</strong> כלומר, אין לסמוך עליה, שהיא משובשת, <strong>ואם תמצא לומר משנה</strong> היא, ואינה טעות — שיטת <strong>ר' שמעון בן יהודה היא משום</strong> (בשם) <strong>ר' שמעון,</strong> ש<strong>אמר: מחוסר זמן נכנס לדיר להתעשר, והרי הוא</strong> לענין זה <strong>כבכור, מה בכור קדוש לפני זמנו,</strong> מיד כשנולד, קודם שעברו שבעת ימים, <strong>וקרב</strong> רק <strong>לאחר זמנו,</strong> מהיום השמיני והלאה — <strong>אף מחוסר זמן</strong> מכניסו להתעשר, ואם יצא עשירי — <strong>קדוש לפני זמנו, וקרב לאחר זמנו</strong> מיום השמיני והלאה.
  ועוד בענין זה מסופר, <strong>תני תנא קמיה</strong> <small>[שנה חוזר המשניות לפני]</small> <strong>רב: איזהו אתנן</strong> זונה, ששנו חכמים (להלן נז,א) <strong>שנכנס לדיר להתעשר? כל שנתנו לה</strong> כאתנן <strong>וחזר ולקחו הימנה</strong> (קנה אותו ממנה). והקשה המקשן: <strong>והא איפסיל ליה</strong> <small>[והרי נפסל לו]</small> ממצות מעשר <strong>ב</strong>דין <strong>לוקח,</strong> כשקיבלה הזונה את האתנן!
  ומעירים:  <strong>אישתמיטתיה הא דאמר</strong> <small>[נשמטה,</small> נשכחה <small>מן</small> המקשן <small>זו שאמר]</small> <strong>ר' אסי אמר ר' יוחנן: לקח עשרה עוברין במעי אמן</strong> — <strong>כולם נכנסין לדיר להתעשר.</strong> ולפי זה יש לפרש את הברייתא — כשנתן לה עובר באתננה, וחזר ולקחו ממנה.
## דף נו:
 ושואלים: ומדוע העמידה הברייתא בדין אתנן דוקא באופן שחזר ולקחו ממנה? <strong>ותיעשרה איהי</strong> <small>[ותעשר היא]</small> את הבהמה שקיבלה באתנן! ומשיבים: מדובר פה <strong>בזונה גויה</strong> שאינה שייכת במצוות.
  ושואלים:  <strong>ולוקמה</strong> <small>[ושיעמיד אותה]</small> <strong>בזונה ישראלית, ותיעשרה איהי</strong> <small>[ושתעשר היא]!</small> ומשיבים: <strong>קא משמע לן</strong> <small>[משמיע לנו</small> התנא<small>]</small> שב<strong>זונה ישראלית לא הוי</strong> <small>[אינו נחשב]</small> כלל <strong>אתנן</strong> שאסרה התורה להקריבו, 
 <strong>כ</strong>דברי <strong>אביי.</strong> ש<strong>אמר אביי: זונה גויה</strong> — <strong>אתננה אסור</strong> בהקרבה, <strong>וכהן הבא עליה אינו לוקה משום</strong> "אלמנה וגרושה וחללה זונה את אלה לא יקח... ו<strong>לא יחלל זרעו"</strong> (ויקרא כא, יד—טו). <strong>זונה ישראלית</strong> — <strong>אתננה מותר</strong> בהקרבה, <strong>וכהן הבא עליה לוקה משום "לא יחלל זרעו".</strong>
 ומסבירים: <strong>זונה גויה אתננה אסור</strong> — מפני שהוא <strong>גמר</strong> <small>[למד]</small> בגזירה שווה <strong>"תועבה" "תועבה" מעריות,</strong> שנאמר באתנן זונה: "תועבת ה' " (דברים כג, יט), ונאמר בפרשת איסורי עריות: "כי כל אשר יעשה מכל התועבות האלה ונכרתו הנפשות העושות מקרב עמם" (ויקרא יח, כט),
 <strong>מה עריות</strong> המוזכרות שם, הן נשים שחייבים עליהן כרת, <strong>דלא תפסי בהו קדושי</strong> <small>[שאין תופסים בהן קידושין]</small> — <strong>אף</strong> לגבי <strong>זונה</strong> שאתננה אסור, מדובר <strong>בהך דלא תפסי בה קדושי</strong> <small>[בזו שלא תופסים בה קידושין],</small> ובגויה אין תופסים קידושין (מה שאין כן בזונה ישראלית).
  ומה שאמר אביי לגבי זונה גויה: <strong>וכהן הבא עליה אינו לוקה משום "לא יחלל זרעו"</strong> — מפני ש<strong>"לא יחלל זרעו" אמר רחמנא</strong> <small>[אמרה התורה],</small> שצריך שהנולד ייחשב לזרעו ושיהיה מחולל, <strong>והאי</strong> <small>[וזה]</small> הנולד מגויה <strong>לאו זרעיה</strong> <small>[לא זרעו]</small> <strong>הוא</strong> נחשב, אלא גוי, ונמצא שהלאו שבתורה לא נאמר על מקרה כזה.
 <big>א משנה</big> <strong>האחין והשותפין,</strong> כלומר, האחים שהם שותפים בירושת אביהם, בזמן <strong>ש</strong>הם <strong>חייבין בקלבון</strong> (מטבע קטנה, שמוסיפים למחצית השקל), כלומר, בזמן שיש להם דין שותפים רגילים — הריהם <strong>פטורין</strong> באותה שעה <strong>ממעשר בהמה.</strong> ואם הם בשלב של שיתוף שבו <strong>חייבין במעשר בהמה</strong> — הריהם <strong>פטורין מן הקלבון,</strong> כדין בנים הסמוכים על שולחן אביהם.
  ומפרטים:  <strong>קנו,</strong> כלומר, זכו בבהמות <strong>מתפיסת הבית,</strong> מנכסי הירושה — <strong>חייבין</strong> לעשר אותן הבהמות, <strong>ואם לאו</strong> <small>[לא]</small> — <strong>פטורין</strong> ממעשר בהמה. כיצד? אם <strong>חלקו</strong> בינם את ירושת אביהם ו<strong>חזרו       ונשתתפו</strong> בהם — <strong>חייבין בקלבון, ופטורין ממעשר בהמה</strong>. 
 <big>ב גמרא</big> בענין ששנינו במשנתנו, <strong>תנו רבנן</strong> <small>[שנו חכמים]:</small> נאמר "...וכל פטר שגר בהמה אשר <strong>יהיה לך"</strong> (שמות יג, יב) — דוקא לך, היחיד, <strong>ולא של שותפות. יכול אפילו</strong> אחים ש<strong>קנו</strong> בהמות <strong>בתפיסת הבית,</strong> בירושת אביהם, ייפטרו ממעשר בהמה? <strong>תלמוד לומר: "יהיה",</strong> לרבות, וללמד שחייבים במעשר.
  ותמהים:  <strong>והאי</strong> <small>[ו</small>הרי פסוק <small>זה]</small> <strong>בבכור כתיב</strong> <small>[נאמר],</small> ולא במעשר! ומשיבים: <strong>אם אינו ענין לבכור, דהא איתיה</strong> <small>[שהרי ישנו]</small> <strong>בשותפות, דכתיב</strong> <small>[שנאמר]:</small> <strong>"ובכורות בקרכם וצאנכם"</strong> (דברים יב, ו), בלשון רבים — <strong>תנהו ענין למעשר בהמה,</strong> שבעלות משותפת פוטרת ממעשר.
 <big>ג</big> שנינו במשנתנו: חלקו וחזרו ונשתתפו — חייבין בקלבון, ופטורין ממעשר בהמה. <strong>אמר ר' ירמיה: פעמים שחייבין</strong> האחים והשותפים שחלקו וחזרו ונשתתפו, <strong>בזה ובזה, ופעמים שפטורין מזה ומזה, פעמים שחייבין בקלבון ופטורין ממעשר בהמה, ופעמים שחייבין במעשר בהמה ופטורין מן הקלבון.</strong>
 ומסבירים: <strong>חייבין בזה ובזה</strong> — במקרה <strong>שחלקו בכספים,</strong> וחזרו והשתתפו בהם, וחייבים בקלבון, כדין שותפים, <strong>ולא חלקו בבהמה,</strong> אלא נשארה בתפוסת הבית, ולכן היא חייבת במעשר. <strong>פטורין מזה ומזה</strong> — <strong>שחלקו בבהמה,</strong> וחזרו ונשתתפו, ודינם כשותפים שפטורים ממעשר בהמה, <strong>ולא חלקו בכספים,</strong> והשקלים שניתנו עבור שניהם ניתנו מתפוסת הבית.
 <strong>חייבין בקלבון ופטורין ממעשר בהמה</strong> — <strong>שחלקו</strong> ונשתתפו <strong>בזה ובזה.</strong>
 <strong>חייבין במעשר בהמה ופטורין מן הקלבון</strong> — <strong>שלא חלקו</strong> לא <strong>בזה ו</strong>לא <strong>בזה.</strong>
 ושואלים: <strong>פשיטא</strong> <small>[פשוט]</small> הדבר, ומה החידוש שבדברי ר' ירמיה? ומשיבים: במקרה ש<strong>חלקו בבהמה ולא חלקו בכספים איצטריכא ליה</strong> <small>[הוצרך לו</small> לומר<small>]</small> שפטורים בזה ובזה, שכן <strong>סלקא דעתך אמינא</strong> <small>[יעלה על דעתך לומר]:</small> <strong>כיון</strong> ש<strong>חלקו בבהמה</strong> — <strong>גלו דעתייהו דלמיפלג קיימי</strong> <small>[גילו דעתם שלחלוק</small> גם בכספים <small>הם עומדים],</small> <strong>ו</strong>אם כן <strong>ליחייבו</strong> <small>[שיהיו חייבים]</small> <strong>בקלבון,</strong> על כן <strong>קא משמע לן</strong> <small>[משמיע לנו],</small> שכל עוד לא חלקו בכספים — אינם חייבים בקלבון.
 <strong>אמר רב ענן: לא שנו,</strong> שאם חלקו וחזרו ונשתתפו פטורים, כדין שותפים רגילים, <strong>אלא</strong> במקרה <strong>שחלקו</strong> מתחילה <strong>גדיים כנגד תיישים ותיישים כנגד גדיים,</strong> כלומר, שלא חילקו את התיישים בשווה ואת הגדיים בשווה, אלא חילקו באופן כללי את הבהמות לפי שוויין. והרי זה כאילו קנו זה מזה, וכשהם חוזרים ומשתתפים — הרי זה כשני זרים שנשתתפו ביניהם.
 <strong>אבל</strong> אם <strong>חלקו</strong> מתחילה <strong>גדיים כנגד גדיים ותיישים כנגד תיישים</strong> — <strong>אומר</strong> אני כי "יש ברירה", כלומר, אנו מניחים ש<strong>זה,</strong> כל אחד מהם, נתברר <strong>חלקו המגיעו משעה ראשונה לכך,</strong> ואם חזרו ונשתתפו — נחשב הדבר כאילו לא חלקו מעולם, וחייבים במעשר.
 <strong>ורב נחמן אמר: אפילו חלקו גדיים כנגד גדיים ותיישים כנגד תיישים</strong> — <strong>אין אומרים</strong> כי <strong>זה הוא חלקו המגיעו משעה ראשונה לכך,</strong> ובכל מקרה כשחזרו ונשתתפו — דינם כשותפים רגילים, הפטורים ממעשר בהמה.
 <strong>ו</strong>כן נחלקו אמוראים אחרים בשאלה זו, ש<strong>ר' אלעזר אמר: לא שנו</strong> שאם נשתתפו — פטורים כדין שותפים, <strong>אלא</strong> רק במקרה <strong>שחלקו</strong> מתחילה <strong>תשעה</strong> גדולים <strong>כנגד עשרה</strong> קטנים, או <strong>עשרה כנגד תשעה,</strong> מפני שעל ידי השומא של תשעה גדולים כנגד עשרה קטנים, נחשב הדבר כאילו קנו זה מזה.
 <strong>אבל חלקו תשעה כנגד תשעה ועשרה כנגד עשרה</strong> — <strong>אומר</strong> אני: <strong>זה</strong> הוא <strong>חלקו המגיעו משעה ראשונה לכך,</strong> וכשחזרו ונשתתפו — נחשב הדבר כאילו לא חלקו מעולם, והם חייבים במעשר בהמה.
 <strong>ור' יוחנן אמר: אפילו חלקו תשעה כנגד תשעה, ועשרה כנגד עשרה, אין אומר</strong> אני: <strong>זה חלקו המגיעו משעה ראשונה לכך,</strong> ובכל מקרה פטורים ממעשר בהמה.
## דף נז.
 ומעירים: <strong>ואזדא</strong> <small>[והולך]</small> <strong>ר' יוחנן לטעמיה</strong> <small>[לטעמו,</small> לשיטתו<small>]</small> בענין זה, שאין אומרים בחלוקת ירושה, ש"יש ברירה" וכל אחד מן האחים זכה בחלקו הראוי לו מתחילה. ש<strong>אמר ר' אסי אמר ר' יוחנן: האחין שחלקו</strong> בינם את ירושת אביהם — <strong>לקוחות הן,</strong> כאילו קנו זה מזה את חלקם, <strong>ו</strong>לכן <strong>מחזירין זה לזה ביובל</strong> את השדות שקיבלו.
  ואין אומרים "יש ברירה", שמתברר למפרע שכל אחד קיבל את חלקו הראוי לו מתחילה בירושת אביו, ומעירים: <strong>וצריכי</strong> <small>[וצריכים]</small> שני הדברים להיאמר, <strong>דאי אשמעינן הכא</strong> <small>[שאילו היה משמיע לנו</small> רק <small>כאן],</small> במעשר בהמה, הייתי אומר: <strong>בהא קאמר</strong> <small>[בזו אומר]</small> <strong>ר' יוחנן</strong> שאין מניחים שכל אחד זכה בטלאים שלו, משום שמעשר בהמה הוקש לבכור, שנאמר: "בכור בניך תתן לי כן תעשה לשורך לצאנך" (שמות כב, כח), ואם הריהו <strong>דומיא</strong> <small>[בדומה]</small> לבכור <strong>בנך,</strong> יש לומר: <strong>מה</strong> בכור <strong>בנך</strong> — בברור לך, שהוא בודאי שלך, ולא קנוי מאחר, <strong>אף</strong> מעשר <strong>שורך וצאנך</strong> — <strong>בברור לך,</strong> ושלא יהיה בו שום צד של קנין. <strong>אבל שדה</strong> הייתי אומר שדוקא <strong>מכר הוא דאמר רחמנא ליהדר</strong> <small>[שאמרה התורה שיחזור]</small> <strong>ביובל,</strong> אבל <strong>ירושה</strong> שחלקו האחים <strong>ומתנה לא</strong> חוזרות. ולכן הוצרך להשמיענו שגם חלוקת ירושה דומה למכר, וחוזרת.
 <strong>ואי אשמעינן</strong> <small>[ואם היה משמיע לנו]</small> רק ב<strong>שדה</strong> שחלקו האחים, שהיא חוזרת ביובל, הייתי אומר שהיה מסופק האם חלוקה נחשבת למיקח, ולכן פסק <strong>לחומרא</strong> <small>[להחמיר]</small> שיחזירו, כדין לקוחות. אבל לענין מעשר בהמה, אם נדון אותם כלקוחות — הריהם פטורים מן המעשר, ובזה יש לומר שהוא מחמיר, ואינו נותן להם דין לקוחות. <strong>אי נמי</strong> <small>[או גם כן]</small> הייתי אומר כי דוקא לגבי שדה מחזירים זה לזה כדין לקוחות, שהרי ביובל צריכות השדות לחזור <strong>ל</strong>כפי שהיו ב<strong>תחילה, אבל הכא</strong> <small>[כאן],</small> בחלוקת בהמות משותפות, שאין צורך בהחזרת המצב לקדמותו — <strong>אימא</strong> <small>[אמור]</small> ש<strong>לא</strong> היה רואה אותם כלקוחות, אלא פוסק ש"יש ברירה", ומחייבם לעשר, על כן <strong>צריכא</strong> <small>[צריך]</small> היה לומר דבריו גם בזה וגם בזה.
 <strong>מיתיבי</strong> <small>[מקשים]</small> על הסוברים ש"יש ברירה" ממה ששנינו: <strong>וכן השותפין שחלקו, אחד נטל עשרה</strong> טלאים <strong>ואחד נטל תשעה</strong> טלאים <strong>וכלב</strong> — העשרה <strong>שכנגד הכלב אסורין</strong> בהקרבה על המזבח, מפני שהן נחשבים ל"מחיר כלב" (דברים כג, יט), שהרי ניתנו תמורתו, ואילו התשעה <strong>שעם הכלב</strong> — <strong>מותרים. ואם אמרת</strong> <small>[אתה אומר]</small> כי <strong>"יש ברירה"</strong> — <strong>ליברור חד מינייהו לבהדי</strong> <small>[שיבחר אחד מהם כנגד]</small> ה<strong>כלב, ולשקול</strong> <small>[ויטול אותו]</small> שהרי נתברר שהוא מחיר הכלב, <strong>והנך לישתרו</strong> <small>[ואלה</small> הנשארים <small>יותרו</small> למזבח<small>]!</small>
 <strong>אמר רב אשי: אי דשוו כולהו להדדי</strong> <small>[אם</small> במקרה <small>ששווים כולם זה לזה]</small> במחירם, וגם הכלב שווה כטלה — <strong>הכי נמי</strong> <small>[כך גם כן]</small> אפשר לעשות. ואולם <strong>הכא במאי עסקינן</strong> <small>[כאן במה אנו עוסקים]</small> — במקרה <strong>דלא שוו כולהו להדדי</strong> <small>[שאינם שווים כולם זה לזה],</small> <strong>ושוי האי כלבא חד</strong> <small>[ושווה כלב זה</small> כ<small>אחד]</small> <strong>ומשהו</strong> מן הטלאים שכנגדו, <strong>והאי</strong> <small>[ואותו]</small> <strong>משהו</strong> העודף על שווי טלה אחד <strong>משיך ואתי בכולהו</strong> <small>[נמשך ובא בכולם],</small> בכל אלו שכנגדו, ולכן אי אפשר ליחד טלה אחד כנגד הכלב, ולומר שהוברר שהוא האסור.
 <big>א משנה</big> <strong>הכל,</strong> כל הבהמות, <strong>נכנסין לדיר להתעשר, חוץ מן כלאים,</strong> כגון הנולד מתייש וכבשה, <strong>וטרפה, ויוצא דופן,</strong> שחתכו את דופן אמו והוציאוהו, <strong>ומחוסר זמן,</strong> כלומר, פחות מבן שבוע שעדיין אסור בהקרבה, <strong>והיתום. ואיזהו יתום? כל שמתה אמה</strong> או <strong>שנשחטה</strong> בשעת הלידה <strong>ואחר כך ילדה,</strong> כלומר, נגמרה הלידה. <strong>ר' יהושע אומר: אפילו</strong> כבר <strong>נשחטה אמה והשלח</strong> העור של האם <strong>קיים</strong> בשעת הלידה — <strong>אין זה יתום.</strong>
 <big>ב גמרא</big> ומבררים: <strong>מנא הני מילי</strong> <small>[מנין הדברים הללו],</small> שאלו ששנינו במשנה פסולים למעשר? <strong>דתנו רבנן</strong> <small>[ששנו חכמים]:</small> נאמר לגבי דיני קרבנות בכלל: "שור או כשב או עז כי יולד והיה שבעת ימים תחת אמו ומיום השמיני והלאה ירצה לקרבן" וגו' (ויקרא כב, כז). ומלשון הכתוב <strong>"שור או כשב"</strong> למדו חכמים שיהיה שור או כבש מוגדר וברור לעצמו — <strong>פרט לכלאים</strong> שנולד משני מינים, שאינו ראוי להקרבה. <strong>"או עז",</strong> שיהיה עז גמורה — <strong>פרט</strong> לנדמה, שהוא דומה לעז, אלא שאמו רחל. <strong>"כי יולד"</strong> — <strong>פרט ליוצא דופן,</strong> שאין זו לידה. <strong>"והיה שבעת ימים"</strong> — <strong>פרט למחוסר זמן,</strong> כלומר, קודם שעברו עליו שבעה ימים. <strong>"תחת אמו"</strong> — פרט ליתום, שלא היה תחת אמו, שמתה קודם שנולד. ומנין שדברים אלו נוגעים גם למעשר? <strong>ר'</strong>
 <strong>ישמעאל בנו של ר' יוחנן בן ברוקה אומר:</strong> נלמד הדבר בגזירה שווה, <strong>נאמר כאן</strong> במעשר: "כל אשר יעבור <strong>תחת השבט</strong> העשירי יהיה קדש" (ויקרא כז, לב), <strong>ונאמר להלן</strong> בשאר קדשים: <strong>"תחת אמו", מה להלן</strong> — <strong>פרט לכל השמות הללו,</strong> לכלאים וכו', <strong>אף כאן</strong> במעשר בהמה — <strong>פרט לכל השמות הללו.</strong> ומן הצד השני: <strong>ומה כאן,</strong> במעשר בהמה — <strong>פרט לטרפה,</strong> מפני שנאמר: "כל אשר יעבור תחת השבט", וטריפה אינה עוברת תחת השבט, שאין אדם מונה טריפה, <strong>אף להלן,</strong> בשאר קדשים — <strong>פרט לטרפה.</strong>
 <big>ג</big> ושואלים: <strong>"הכל</strong> נכנסין לדיר להתעשר", ששנינו במשנתנו, <strong>לאיתויי מאי</strong> <small>[להביא את מה]?</small> ואומרים: <strong>לאיתויי הא דתנו רבנן</strong> <small>[להביא את זו ששנו חכמים]:</small> <strong>הרובע</strong> את האישה, <strong>והנרבע</strong> לאיש, <strong>והמוקצה</strong> לצורך עבודה זרה, <strong>והנעבד</strong> שעבדו בו עבודה זרה, <strong>והאתנן</strong> ששימש לאתנן זונה, <strong>והמחיר,</strong> ששימש כמחיר לכלב, <strong>וטומטום,</strong> שאין לו סימני זכר ונקבה, <strong>ואנדרוגינוס,</strong> שיש לו גם סימני זכר וגם סימני נקבה — <strong>כולן נכנסין לדיר להתעשר,</strong> אף על פי שהם פסולים למזבח. <strong>ר' שמעון בן יהודה אומר משום</strong> (בשם) <strong>ר' שמעון: טומטום ואנדרוגינוס אין נכנסין לדיר להתעשר.</strong>
 ושואלים: <strong>ותנא דידן</strong> <small>[והתנא</small> של המשנה <small>שלנו],</small> <strong>אי גמר</strong> <small>[אם</small> הוא <small>למד]</small> בגזירה שווה <strong>"תחת" "תחת" מ</strong>שאר <strong>קדשים</strong> — <strong>הני נמי</strong> <small>[אלה גם כן]</small> <strong>לא</strong> יתעשרו, שהרי הם פסולים בשאר קדשים, <strong>ואי לא יליף</strong> <small>[ואם אינו למד]</small> — <strong>הני מנא ליה</strong> <small>[אלה</small> שפסל למעשר, כלאים, טריפה וכו', <small>מנין לו]?</small>
 ומשיבים: <strong>לעולם גמיר</strong> <small>[למד]</small> גזירה שווה, לפסול ממעשר את הפסולים למזבח, <strong>והני רחמנא רבינהו</strong> <small>[ואלה התורה ריבתה אותם],</small> שיתעשרו, למרות שאינם ראויים למזבח. ומנין שנתרבו? <strong>דכתיב</strong> <small>[שנאמר]</small> לגבי הפסולים לקרבן: <strong>"כי משחתם בהם מום בם לא ירצו לכם"</strong> (ויקרא כב, כה), <strong>ו</strong>בפירוש המלה "משחתם" <strong>תאנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל: כל מקום</strong> בכתוב <strong>שנאמר בו</strong> לשון <strong>השחתה אינו אלא דבר ערוה ועבודה זרה;</strong>
 <strong>דבר ערוה</strong> — <strong>דכתיב</strong> <small>[שנאמר]:</small> <strong>"כי השחית כל בשר את דרכו על הארץ"</strong> (בראשית ו, יב), <strong>עבודה זרה</strong> — <strong>דכתיב</strong> <small>[שנאמר]:</small> <strong>"פן תשחיתון ועשיתם לכם פסל תמונת כל סמל תבנית זכר או נקבה"</strong> (דברים ד, טז).
 <strong>ו</strong>ממה שהקיש הכתוב את "משחתם בהם" ל"מום בם" יש ללמוד כי <strong>כל שהמום פוסל בו</strong> — גם <strong>דבר ערוה ועבודה זרה פוסלין בו, וכל שאין המום פוסל בו</strong> — <strong>אין דבר ערוה ועבודה זרה פוסלין בו. והאי</strong> <small>[וזה]</small> <strong>מעשר, הואיל ולא פסיל ביה מומא</strong> <small>[ואין פוסל בו המום]</small> מלהיכנס לדיר להתעשר, <strong>דכתיב</strong> <small>[ש</small>הרי <small>נאמר]:</small> <strong>"לא יבקר בין טוב לרע ולא ימירנו"</strong> (ויקרא כ״ז:ל״ג), על כן <strong>דבר ערוה ועבודה זרה נמי לא פסיל ביה</strong> <small>[גם כן אינו פוסל בו].</small>
 וכל אלו ששנינו בברייתא שהם מצטרפים למעשר, הריהם פסולים משום דבר ערוה או משום עבודה זרה: <strong>רובע ונרבע</strong> הם <strong>דבר ערוה, מוקצה ונעבד</strong> הם <strong>עבודה זרה, ואתנן</strong> הוא <strong>דבר ערוה, ומחיר</strong> כלב <strong>איתקש</strong> <small>[הוקש,</small> הושווה<small>]</small> בכתוב <strong>לאתנן</strong> (דברים כג, יט).
  וביחס ל<strong>טומטום ואנדרוגינוס</strong> שהם מצטרפים למעשר, למרות שאינם בכלל דבר ערוה ולא בכלל עבודה זרה — <strong>קסבר</strong> <small>[סבור הוא]:</small> טומטום ואנדרוגינוס <strong>ספיקא</strong> <small>[ספק]</small> זכר או נקבה הוא, וחייב לעשרם, שהרי בין זכר ובין נקבה מצטרפים למעשר בהמה.
  ומה ששנינו, <strong>ר' שמעון בן יהודה אומר</strong> משום ר' שמעון: טומטום ואנדרוגינוס אין נכנסין לדיר להתעשר, הרי זה משום ש<strong>קסבר</strong> <small>[סבור הוא]:</small> אכן <strong>ספיקא</strong> <small>[ספק]</small> <strong>הוא,</strong> אבל <strong>מיעט רחמנא גבי</strong> <small>[מיעטה התורה לגבי]</small> <strong>קדשים,</strong> שרק <strong>זכר ודאי ונקבה ודאית</strong> ראויים למזבח, <strong>ולא טומטום ואנדרוגינוס</strong> שהם ספק, ולכן ל<strong>מעשר נמי</strong> <small>[גם כן]</small> הם פסולים, מפני שהוא <strong>גמר</strong> <small>[למד]</small> בגזירה שווה <strong>"תחת" "תחת" מקדשים.</strong>
 <big>ד</big> <strong>תנו רבנן</strong> <small>[שנו חכמים]:</small> <strong>הכל נכנסין לדיר להתעשר, חוץ מן הכלאים והטרפה,</strong> אלו <strong>דברי ר' אלעזר בר' יהודה איש כפר ברתותא שאמר משום</strong> (בשם) <strong>ר' יהושע. אמר ר' עקיבא: אני שמעתי הימנו</strong> (ממנו), מר' יהושע, ש<strong>אף יוצא דופן ומחוסר זמן ויתום</strong> אינם מתעשרים.
  ושואלים:  <strong>ותנא קמא</strong> <small>[והתנא הראשון</small> שבברייתא<small>],</small> <strong>אי גמר</strong> <small>[אם הוא למד]</small> בגזירה שווה <strong>"תחת" "תחת" מקדשים</strong> — <strong>הני</strong> <small>[אלה],</small> יוצא דופן ומחוסר זמן ויתום, <strong>נמי</strong> <small>[גם כן]</small> <strong>לא</strong> יתעשרו, שהרי הם פסולי מזבח. <strong>ואי לא גמר</strong> <small>[ואם לא למד],</small> <strong>בשלמא</strong> <small>[נניח]</small> לענין <strong>טרפה,</strong> הריהי פטורה ממעשר, מפני ש<strong>"כל אשר יעבר תחת השבט"</strong> (ויקרא כז, לב) <strong>כתיב</strong> <small>[נאמר], והרי זה</small> <strong>פרט לטרפה שאינה עוברת</strong> תחת השבט, <strong>אלא כלאים מנא ליה</strong> <small>[מנין לו]</small> למעט ממעשר?
  ומשיבים:  <strong>לעולם גמר</strong> <small>[למד]</small> גזירה שווה זו מקדשים, ולכן הוא ממעט כלאים וטריפה ממעשר, <strong>ו</strong>אולם <strong>ביוצא דופן</strong>
## דף נז:
 <strong>סבר לה</strong> <small>[סבור הוא]</small> <strong>כ</strong>שיטת <strong>ר' שמעון,</strong> ש<strong>אמר: יוצא דופן ולד מעליא</strong> <small>[מעולה,</small> גמור<small>]</small> <strong>הוא</strong> באדם, לטמא את אמו טומאת לידה, וכן בבהמה — לענין קדשים, וממילא חייב במעשר בגזירה שווה מקדשים. <strong>ו</strong>ש<strong>לא כ</strong>דעת <strong>ר' יוחנן,</strong> שאמר שר' שמעון מודה ביוצא דופן שאינו ראוי לקדשים, וממילא גם אינו מתעשר.
 <strong>במחוסר זמן סבר לה</strong> <small>[סבור הוא]</small> התנא הראשון בברייתא, <strong>כ</strong>דעת <strong>ר' שמעון בן יהודה, ש</strong>מחייבו במעשר. ומה שאינו פוסל <strong>יתום</strong> — הרי זה <strong>כגון שהשלח,</strong> עור אמו, <strong>קיים. ור' יהושע לטעמיה</strong> <small>[לטעמו,</small> לשיטתו<small>]</small> ש<strong>אמר</strong> במשנתנו: <strong>אפילו שחט את אמו והשלח קיים</strong> בשעה שנולד — <strong>אין זה יתום.</strong>
 ובענין זה מסופר, <strong>העיד</strong> <strong>ר' ישמעאל בן סתריאל מ</strong>המקום <strong>ערקת לבינה לפני רבי: במקומנו מפשיטין את ה</strong>בהמה ש<strong>מתה</strong> בלידתה <strong>ומלבישין</strong> בעורה <strong>את</strong> הולד <strong>החי</strong> כדי לשמור עליו. <strong>אמר רבי: נתגלה טעמא</strong> <small>[הטעם]</small> <small>של משנתינו, השלח שהוזכר במשנה, שאותו שלח מהווה תחליף לאמו. ועוד העיד ר' ישמעאל בן סתריאל:</small>
 <strong>חזירין</strong> מיני חזרת (חסה) <strong>שבמקומנו יש להם ששים רבוא קלפים</strong> (עלים) <strong>בבית המסס</strong> (בקיבה) <strong>שלו.</strong> ועוד העיד: <strong>פעם אחת נפל ארז אחד שבמקומנו, ועברו שש עשרה קרונות על חודו</strong> של גבו כ<strong>אחת,</strong> זה בצד זה.
 <strong>פעם אחת נפלה ביצת בר יוכני,</strong> שהוא עוף ענק, <strong>וטבעה ששים כרכים</strong> במה שנשפך ממנה, <strong>ושברה שלש מאות ארזים.</strong> ושואלים: <strong>ומי שדיא ליה</strong> <small>[והאם</small> היא <small>זורקת אותה]</small> את ביצתה? <strong>והא כתיב</strong> <small>[והרי נאמר]:</small> <strong>"כנף רננים נעלסה</strong> כי תעזוב לארץ ביציה" (איוב לט, יג—יד), ולפי חכמים מדובר על בר יוכני, המניח בנחת את ביצתו על הארץ! <strong>אמר רב אשי: ההוא מוזרתא הואי</strong> <small>[אותה</small> ביצה, ביצה <small>מוזרת,</small> לא מופרית <small>היתה],</small> ומכיוון שלא יצא ממנה אפרוח השליכה אותה.
 <big>א משנה</big> <strong>שלש גרנות למעשר בהמה,</strong> כלומר, שלוש פעמים בשנה צריך לאסוף את הבהמות שנולדו בין פעם לפעם כדי לעשרן: <strong>בפרס הפסח</strong> (סמוך לפסח), <strong>ובפרס העצרת, 
   
 ובפרס החג</strong> (חג הסוכות), אלו
 <strong>דברי ר' עקיבא. בן עזאי אומר: בעשרים ותשעה באדר, באחד בסיון, בעשרים ותשעה באב. ר' אלעזר ור' שמעון אומרים: באחד בניסן, באחד בסיון, בעשרים ותשעה באלול. ולמה אמרו בעשרים ותשעה באלול ולא אמרו באחד בתשרי? מפני שהוא יום טוב</strong> של ראש השנה, <strong>ואי אפשר לעשר ביום טוב, לפיכך הקדימוהו בעשרים ותשעה באלול.</strong>
 <strong>ר' מאיר אומר: באחד באלול ראש השנה למעשר בהמה. בן עזאי אומר: האלולים,</strong> כלומר, אלו שנולדו באלול <strong>מתעשרים בפני עצמן,</strong> מפני שספק אם הלכה כר' מאיר, שבאחד באלול הוא ראש השנה למעשר בהמה, או כר' אלעזר ור' שמעון, הסבורים שאחד בתשרי הוא ראש השנה למעשר בהמה.
 <strong>כל הנולדים מאחד בתשרי עד עשרים ותשעה באלול</strong> באותה שנה — <strong>הרי אלו מצטרפין</strong> לעשר מהם (כדעת ר' אלעזר ור' שמעון). <strong>חמשה</strong> שנולדו <strong>לפני ראש השנה וחמשה</strong> שנולדו <strong>לאחר ראש השנה</strong> — <strong>אינן מצטרפין,</strong> מפני שאין מעשרים משל שנה אחת על של שנה אחרת. <strong>חמשה</strong> שנולדו <strong>לפני הגורן וחמשה לאחר הגורן</strong> — <strong>הרי אלו מצטרפין. אם כן, למה נאמרו שלש גרנות למעשר בהמה?</strong> לומר <strong>שעד שלא הגיע הגורן</strong> — <strong>מותר למכור ולשחוט</strong> מהן בלא לעשרן, <strong>הגיע הגורן</strong> — <strong>לא ישחוט</strong> מהן בלא לעשרן, <strong>ואם שחט</strong> — <strong>פטור.</strong>
 <big>ב גמרא</big> שנינו במשנתנו: שלוש גרנות למעשר בהמה. ושואלים: <strong>מאי שנא</strong> <small>[מה שונה,</small> מדוע דוקא<small>]</small> <strong>תלת</strong> <small>[שלוש</small> גרנות<small>]?</small> <strong>אמר רבה בר שילא: לקבל</strong> <small>[כנגד]</small> <strong>חורפי ואפלי וקייטי</strong> <small>[המקדימות,</small> היולדות בחורף, <small>והמאחרות</small> היולדות באביב, <small>והקיציות</small> היולדות בקיץ<small>].</small>
 ושואלים: <strong>ומאי שנא</strong> <small>[ומה שונה,</small> מדוע דוקא<small>]</small> <strong>בהני זימני</strong> <small>[בזמנים אלה],</small> בפרס הפסח, בפרס עצרת ובפרס החג? <strong>אמר ר' תנחום בריה</strong> <small>[בנו]</small> של <strong>ר' חייא איש כפר עכו</strong>
## דף נח.
 <strong>כדי שתהא בהמה מצויה לעולי רגלים,</strong> מפני שאדם שוהה מלמכור את בהמותיו ומלשוחטן עד שיעשרן בזמנים אלו שקבעו חכמים.
 <strong>ואף על גב דתנן</strong> <small>[ואף על פי ששנינו]</small> במשנתנו: <strong>עד שלא הגיע הגורן מותר למכור ולשחוט,</strong> <strong>ניחא ליה</strong> <small>[נוח לו</small> לאדם<small>]</small> <strong>דליתעביד מצוה בממוניה והדר לזבון וליכול</strong> <small>[שתיעשה מצוה בממונו,</small> לעשר את בהמותיו, <small>ואחר כך ימכור ויאכל].</small>
 ושואלים: <strong>ואמאי קרי ליה</strong> <small>[ומדוע קורא לו]</small> התנא <strong>"גורן"</strong> לזמן שתיקנו חכמים למעשר בהמה? ומשיבים: מפני <strong>דטבלה</strong> <small>[שהיא עושה טבל]</small> <strong>כגורן,</strong> שמזמן זה אסור למכור ולשחוט הבהמות החדשות, כפי שאיסוף הדגן בגורן עושה אותו טבל, האסור באכילה עד שיתעשר.
  ועוד שואלים: <strong>וכמה</strong> הוא <strong>פרס</strong> שלפני הרגל, שאז הוא זמן מעשר בהמה לדעת ר' עקיבא? <strong>פירש ר' יוסי בר' יהודה: אין פרס פחות מחמשה עשר יום.</strong>
 ושואלים: <strong>מאי משמע</strong> <small>[כיצד נשמע,</small> נלמד הדבר<small>]</small> מ"פרס"? <strong>אמר ר' אבהו: "פרוס"</strong> משמעו <strong>פלגא</strong> <small>[חצי].</small> ושואלים: <strong>פלגא דמאי</strong> <small>[חצי של מה]</small> הוא חמישה עשר יום? ומשיבים: <strong>פלגא</strong> <small>[חצי]</small> של הזמן שבו דורשים ב<strong>הלכות פסח, כי הא דתניא</strong> <small>[כמו זו ששנינו</small> בברייתא<small>]:</small> <strong>שואלין ודורשין בהלכות פסח קודם לפסח שלשים יום. רבן שמעון בן גמליאל אומר: שתי שבתות</strong> (שבועות) מקדימים לדרוש קודם הפסח, ולא שלושים יום.
 <big>א</big> שנינו במשנה, <strong>בן עזאי אומר:</strong> הגרנות למעשר בהמה הם <strong>בעשרים ותשעה באדר, באחד בסיון,</strong> בעשרים ותשעה באב. ושואלים: <strong>במאי קמיפלגי</strong> <small>[במה חלוקים]</small> <strong>ר' עקיבא</strong> שאמר: בפרס הפסח, כלומר, חמישה עשר יום קודם לפסח, <strong>ובן עזאי</strong> שאמר: בעשרים ותשעה באדר? ומשיבים, <strong>ר' עקיבא סבר</strong> <small>[סבור]:</small> <strong>אדר הסמוך לניסן זימנין</strong> <small>[פעמים]</small> הוא חודש <strong>מלא,</strong> בן שלושים יום, <strong>וזימנין</strong> <small>[ופעמים]</small> הוא חודש <strong>חסר,</strong> בן עשרים ותשעה יום, וכך <strong>זימנין</strong> <small>[פעמים]</small> <strong>דמיקלע</strong> <small>[שמזדמן]</small> פרס הפסח <strong>ביום שלשים</strong> באדר, <strong>וזימנין</strong> <small>[ופעמים]</small> <strong>דמיקלע</strong> <small>[שמזדמן]</small> <strong>בעשרים ותשעה</strong> באדר, <strong>ומשום הכי לא קביע ליה</strong> <small>[ומשום כך לא קבוע לו]</small> <strong>זמן,</strong> תאריך בחודש. <strong>ובן עזאי סבר</strong> <small>[סבור]:</small> <strong>אדר הסמוך לניסן לעולם חסר, הילכך קביע ליה</strong> <small>[על כן קבוע לו]</small> <strong>זמן בעשרים ותשעה באדר.</strong>
 מה שאמר בן עזאי שהגורן השני הוא <strong>באחד בסיון,</strong> ולא חמישה עשר יום קודם עצרת, טעם הדבר הוא: <strong>איידי דלא נפישי</strong> <small>[מכיון שאין מרובות]</small> הבהמות שנולדות מאז הגורן הקודם, <strong>אי אמרת ליקדים ליעשר</strong> <small>[אם אומר אתה שיקדים ויעשר],</small> בחמישה עשר יום קודם העצרת, <strong>עד דמטי רגל שלמי להו</strong> <small>[עד שיגיע הרגל</small> יימכרו <small>ויכלו להם]</small> ולא ייוותרו בהמות לעולי הרגל בעצרת.
  ומה שאמר בן עזאי שהגורן השלישי הוא <strong>בעשרים ותשעה באב וכו',</strong> ולא בחמישה עשר יום קודם חג הסוכות, הרי זה מפני ש<strong>בן עזאי לטעמיה</strong> <small>[לטעמו,</small> לשיטתו<small>],</small> ש<strong>אמר: האלולין מתעשרין בפני עצמן,</strong> מספק האם ראש השנה למעשר בהמה הוא באחד באלול או באחד בתשרי, ולכן קבע את זמן הגורן לפני חודש אלול, כדי שלא יעשרו משל אב על של אלול ולהיפך, שהרי אין מעשרים מן הנולדים בשנה זו על הנולדים בשנה זו.
  ושואלים:  <strong>וליעשרינהו</strong> <small>[ושיעשר אותם]</small> <strong>ביום שלשים</strong> באב! ומשיבים: <strong>זימנין דמחסרין ליה</strong> <small>[פעמים שמחסרים אותו]</small> את חודש <strong>אב,</strong> ויום שלושים הוא למעשה אחד באלול, <strong>ובעינן למיעבד הכירא</strong> <small>[וצריכים אנו לעשות היכר],</small> כדי להבדיל בין <strong>חדש וישן,</strong> שידעו אנשים שאין מעשרים מן הנולדים באב על הנולדים באלול ולהיפך.
 <big>ב</big> שנינו במשנה, <strong>ר' אלעזר ור' שמעון אומרים:</strong> הגרנות למעשר בהמה הם <strong>באחד בניסן, באחד בסיון,</strong> בעשרים ותשעה באלול. ומסבירים: <strong>באחד בניסן</strong> — <strong>כ</strong>דעת <strong>רבן שמעון בן גמליאל,</strong> ש<strong>אמר: שתי שבתות</strong> לפני הפסח דורשים בהלכותיו. וקבעו את הגורן הסמוך לפסח באותו זמן, כחלק מן ההכנות לפסח.
   
  באחד בסיון — <strong>כדאמרן</strong> <small>[כמו שאמרנו],</small> בטעמו של בן עזאי, שהסמיך גורן זה לעצרת, מפני שהבהמות שנולדו מאז הגורן הקודם אינן מרובות. <strong>בעשרים</strong>
 <strong>ותשעה באלול</strong> — <strong>ר' אלעזר ור' שמעון לטעמייהו</strong> <small>[לשיטתם],</small> <strong>דאמרי</strong> <small>[שהם אומרים]:</small> <strong>באחד בתשרי ראש השנה למעשר בהמה,</strong> ואין מעשרים מהנולדים בתשרי על הנולדים לפני כן.
  שנינו במשנתנו בהסבר טעמם: <strong>ולמה אמרו בעשרים ותשעה באלול ולא אמרו באחד בתשרי? מפני שהוא יום טוב</strong> ואי אפשר לעשר ביום טוב. ומקשים: <strong>ותיפוק ליה</strong> <small>[ותצא לו]</small> הלכה זו מטעם אחר, <strong>דבעינן למעבד הכירא</strong> <small>[שצריכים אנו לעשות היכר]</small> בין <strong>חדש וישן,</strong> בין בהמות של שנה זו לשל שנה אחרת, כדי שלא יטעו ויעשרו מזה על זה!
  ומשיבים:  <strong>חדא ועוד קאמר</strong> <small>[</small>טעם <small>אחד ועוד</small> טעם <small>הוא אומר],</small> <strong>חדא</strong> <small>[</small>טעם <small>אחד]</small> — <strong>דבעינן למיעבד הכירא</strong> <small>[שצריכים לעשות היכר]</small> בין <strong>חדש וישן. ועוד</strong> טעם — <strong>מפני שהוא יום טוב, ואי אפשר לעשר ביום טוב,</strong> <strong>משום סקרתא</strong> <small>[סיקרא,</small> צבע אדום<small>],</small> שהיו צובעים בו את היוצא עשירי, כמבואר במשנה הבאה (להלן עמוד ב), וצביעה אסורה ביום טוב.
 <big>ג</big> שנינו במשנתנו: <strong>ר' מאיר אומר: באחד באלול ראש השנה למעשר בהמה. בן עזאי אמר:</strong> האלולים, הנולדים בחודש אלול — מתעשרים בפני עצמן. ובהסבר דעה זו, <strong>תניא</strong> <small>[שנויה</small> ברייתא<small>],</small> <strong>אמר בן עזאי: הואיל והללו,</strong> ר' אלעזר ור' שמעון, <strong>אומרים כך,</strong> שאחד בתשרי הוא ראש השנה למעשר בהמה, והאלולים שייכים לשנה הקודמת, <strong>והללו,</strong> ר' מאיר, <strong>אומרים כך,</strong> שאחד באלול הוא ראש השנה למעשר בהמה, והאלולים שייכים לשנה החדשה, ואין בידינו להכריע כמי הלכה — <strong>האלולין מתעשרין לעצמן.</strong> ושואלים: ומדוע הוא אוחז בדרך זו?
 <strong>וליחזי טעמיה דמאן מסתבר</strong> <small>[ויראה טעמו של מי מסתבר],</small> ויכריע כשיטתו! <strong>וכי תימא: לא מצי קאי אטעמייהו</strong> <small>[ואם תאמר: לא היה יכול לעמוד על טעמם,</small> דעתם<small>]</small> ולהכריע, ולכן נהג כך — לא ייתכן שמשום כך עשה, <strong>והתניא</strong> <small>[והרי שנויה</small> ברייתא<small>],</small> <strong>בן עזאי אומר: כל חכמי ישראל דומין עלי כקליפת השום חוץ מן הקרח הזה,</strong> מר' עקיבא!
 <strong>אמר ר' יוחנן: מפי השמועה</strong> (המסורת) <strong>אמרוה, מפי חגי זכריה ומלאכי,</strong> שכל אחד טען שכך קיבל במסורת, ומפני שמחלוקתם היתה בשמועה — לא יכול היה להכריע מסברה.
  ולגופם של דברי בן עזאי, <strong>תניא</strong> <small>[שנויה</small> ברייתא<small>]:</small> <strong>באיזה צד</strong> (כיצד) <strong>אמר בן עזאי האלולים מתעשרין לעצמן? נולדו לו חמשה</strong> טלאים <strong>באב וחמשה באלול</strong> — <strong>אין מצטרפין</strong> זה לזה, <strong>חמשה באלול וחמשה בתשרי</strong> — <strong>אין מצטרפין, חמשה בתשרי וחמשה באב</strong> שאחריו — <strong>מצטרפין.</strong>
 ואומרים: <strong>פשיטא</strong> <small>[פשוט]</small> שכך הוא! ומשיבים: <strong>מהו דתימא</strong> <small>[שתאמר],</small> <strong>כי היכי דמפסקי</strong> <small>[כמו שמפסיקות]</small> ה<strong>שנים,</strong> כך <strong>מפסקי</strong> <small>[מפסיקים]</small> ה<strong>גרנות,</strong> שקבעו חכמים במשנתנו למעשר בהמה, ואין מעשרים מהנולדים לפני הגורן על הנולדים אחריו, על כן <strong>קא משמע לן</strong> <small>[משמיע לנו],</small> שהגורן אינו מפסיק.
 <strong>כדתנן</strong> <small>[כמו ששנינו</small> במשנתנו<small>]:</small> <strong>חמשה לפני ראש השנה וחמשה לאחר ראש השנה</strong> — <strong>אין מצטרפין, חמשה לפני הגורן וחמשה לאחר הגורן</strong> — <strong>הרי אלו מצטרפין.</strong>
 <strong>אמר רבא: לדברי בן עזאי,</strong> אם <strong>נולדו לו חמשה</strong> טלאים <strong>באב, וחמשה באלול, וחמשה בתשרי</strong> — <strong>כונסן</strong> כולם יחד <strong>לדיר להתעשר,</strong>
## דף נח:
 <strong>ונוטל אחד מן האלולין</strong> בתור מעשר, <strong>והשאר פטורין, ממה נפשך</strong> <small>[רצונך]</small> כלומר, מכל צד שתעיין בדבר, שכן <strong>אי</strong> <small>[אם]</small> <strong>באחד באלול ראש השנה</strong> — הרי שהנולדים ב<strong>אלול ותשרי מצטרפין</strong> לעשרה וחייבים, <strong>ו</strong>של <strong>אב פטורים,</strong> מפני שהם שייכים לשנה הקודמת, ואין בהם עשרה. <strong>ואי</strong> <small>[ואם]</small> <strong>באחד בתשרי ראש השנה</strong> — הרי שהנולדים ב<strong>אב ואלול מצטרפין,</strong> ושל <strong>תשרי פטורין</strong> לגמרי.
 <strong>מאי אמרת</strong> <small>[מה אתה אומר]:</small> אין החמישה של תשרי פטורים לגמרי, אלא <strong>ליצרפו</strong> <small>[שיצטרפו]</small> לאחר מכן עם אלו שייוולדו אחריהם <strong>לגורן אחר</strong> ויעשרם — אי אפשר לצרפם ולעשר את התערובת — שמא כבר נפטרו מן המעשר, שהלא <strong>עשירי ודאי אמר רחמנא</strong> <small>[אמרה התורה]</small> שיהיה קודש, <strong>ולא ספק.</strong>
 ותמהים על דברי רבא: לפי הנימוקים הללו <strong>פשיטא</strong> <small>[פשוט</small> הוא<small>]</small> שנוטל אחד מן האלולים, ומה חידש בדבריו? ומשיבים: <strong>מהו דתימא</strong> <small>[שתאמר]</small> <strong>לגזור</strong> <small>[נגזור]</small> שלא יטול אפילו אחד מן האלולים, <strong>דילמא אתי למישקל מהנך</strong> <small>[שמא יבוא ליטול</small> אחד <small>מאלה]</small> שנולדו באב או בתשרי, ואם הוא פטור — נמצא שהוא מביא חולין לעזרה, על כן <strong>קא משמע לן</strong> <small>[משמיע לנו]</small> שאין חוששים לכך.
 <big>א משנה</big> <strong>באי זה צד</strong> (כיצד) <strong>מעשרין? כונסן</strong> את כל הבהמות החדשות <strong>לדיר, ועושה להם פתח קטן כדי שלא יהו שנים יכולין לצאת כאחת, ומונין: אחד, שנים, שלשה, ארבעה, חמשה, ששה, שבעה, שמונה, תשעה. והיוצא עשירי סוקר בסיקרא</strong> (צובע אותו בצבע אדום), <strong>ואומר: "הרי זה מעשר".</strong> ומכל מקום, גם אם <strong>לא סקרו בסיקרא, ו</strong>כן אם <strong>לא מנאן בשבט,</strong> שלא ספר אותם באמצעות מקלו, ככתוב "כל אשר יעבור תחת השבט העשירי יהיה קדש" (ויקרא כז, לב), אלא רק בפיו, <strong>או שמנאן רבוצים או עומדים</strong> בלא להעבירם — <strong>הרי אלו מתעשרין</strong> בדיעבד.
  אבל <strong>היה לו מאה</strong> טלאים <strong>ונטל עשרה</strong> מתוכם, או <strong>עשרה ונטל אחד</strong> — <strong>אין זה מעשר,</strong> מפני שלא מנאם בזה אחר זה עד העשירי. <strong>ר' יוסי בר' יהודה אומר:</strong> הרי זה <strong>מעשר</strong> גם כך. אם קודם שגמר לעשר את בהמותיו <strong>קפץ אחד מן המנויין,</strong> אלה שכבר יצאו ונמנו, <strong>לתוכן</strong> — <strong>הרי</strong> כל <strong>אלו</strong> שבפנים <strong>פטורין.</strong> קפץ אחד <strong>מן המעושרין,</strong> זה שנקבע כמעשר, <strong>לתוכן,</strong> ונתערב בהם, וכל אחד מהם ספק קדוש — <strong>כולם ירעו עד שיסתאבו,</strong> עד שיפול בהם מום, <strong>ו</strong>אחר כך <strong>יאכלו במומן לבעלים.</strong>
 <big>ב גמרא</big> <strong>תנו רבנן</strong> <small>[שנו חכמים]</small> בברייתא: <strong>באי זה צד</strong> (כיצד) <strong>מעשר</strong> אדם את בהמותיו? <strong>כונסן לדיר, ועושה להם פתח קטן כדי שלא
   
 יהו שנים יכולין לצאת כאחד,</strong> ומשאירים את <strong>אימותיהם מבחוץ והם מבפנים, ו</strong>אמותיהן <strong>גועות,</strong> <strong>ו</strong>הולדות <strong>יוצאות לקראת אמן.</strong> ושואלים: ומדוע בדרך זו?
 <strong>ולפקינהו אינהו</strong> <small>[ושיוציא אותם עצמם],</small> שידחוף אותם לעבר הפתח! ומשיבים: "כל אשר <strong>יעבר"</strong> (ויקרא כז, לב) <strong>כתיב</strong> <small>[נאמר],</small> מעצמו, <strong>ולא שיעבירוהו.</strong>
 ושואלים: <strong>ולשדי להו ירקא וליפקו לותיה</strong> <small>[ושישליך להם ירק</small> בחוץ <small>ושיצאו אליו]!</small> <strong>אמר רב הונא: גזירה</strong> גזרו חכמים לעשות כן, <strong>משום לקוח</strong> (קנוי) <strong>ומשום יתום,</strong> שפטורים ממעשר בהמה (ראה לעיל נה,ב. נז,א), שהואיל ואין להם אם שיצאו לקראתה, לא יבואו לעשרם.
  ועוד <strong>תנו רבנן</strong> <small>[שנו חכמים]</small> בברייתא: <strong>"כל אשר יעבר תחת"</strong> (ויקרא כז, לב) — <strong>פרט לטריפה שאינה עוברת,</strong> שאין אדם מונה טריפה, ואינה מצטרפת למעשר. <strong>"תחת השבט"</strong> — מכאן ש<strong>מצוה למנותן בשבט. לא מנאן בשבט, או שמנאן</strong> כשהם <strong>רבוצים או עומדים, מנין</strong> שאף על פי כן חלה קדושה על העשירי? <strong>תלמוד לומר: "העשירי קדש"</strong> (ויקרא  כז, לב) — <strong>מכל מקום,</strong> כל שהוא עשירי, למרות שלא עבר תחת השבט.
 <strong>ואין לי אלא שקרא שמו "עשירי", לא קרא שמו "עשירי" מנין</strong> שהוא קדוש מאליו? <strong>תלמוד לומר: "יהיה קדש"</strong> (ויקרא  כז, לב) — <strong>מכל מקום. יכול היו לו מאה ונטל עשרה, עשרה ונטל אחד,</strong> מבלי למנות, <strong>יכול יהיו מעושרין? תלמוד לומר:</strong> "ה <strong>עשירי"</strong> — <strong>ואין זה עשירי. ר' יוסי בר' יהודה אומר:</strong> גם זה <strong>מעשר,</strong> למרות שלא מנאו.
  ושואלים:  <strong>מאי טעמיה</strong> <small>[מה טעמו]</small> של <strong>ר' יוסי בר' יהודה?</strong> ומשיבים: <strong>סבר ליה</strong> <small>[סבור הוא]</small> <strong>כאבא אלעזר בן גומל, דתניא</strong> <small>[ששנויה</small> ברייתא<small>],</small> <strong>אבא אלעזר בן גומל אומר:</strong> נאמר ללויים בענין תרומת מעשר <strong>"ונחשב לכם תרומתכם</strong> כדגן מן הגורן" (במדבר יח, כז) — <strong>בשתי תרומות הכתוב מדבר, אחת תרומה גדולה,</strong> שנותן ישראל לכהן ("כדגן מן הגורן"), <strong>ואחת תרומת מעשר</strong> ("תרומתכם"), שמן המעשר הראשון שקיבל הלוי מישראל תורם הלוי מעשר לכהן,
 <strong>כשם שהתרומה גדולה ניטלת</strong> מן הדגן <strong>באומד,</strong> ואינו צריך למדוד כמות מסויימת, שהרי לא נקבע לה שיעור בתורה, <strong>ובמחשבה,</strong> שאם אמר בליבו שחלק מסויים יהיה לתרומה, חלה עליו קדושה גם בלא אמירה —
## דף נט.
 <strong>אף תרומת מעשר,</strong> למרות שהתורה נתנה לה שיעור מוגדר, מעשר מן המעשר — הריהי <strong>נטלת באומד ובמחשבה. ו</strong>לשיטת אבא אלעזר בן גומל אף <strong>מעשר</strong> ראשון ניטל באומד ובמחשבה, שהרי <strong>קרייה רחמנא</strong> <small>[קראה אותו התורה]</small> <strong>"תרומה", דכתיב</strong> <small>[שנאמר]:</small> <strong>"כי את מעשר בני ישראל אשר ירימו לה' תרומה נתתי ללוים לנחלה"</strong> (במדבר יח, כד). והואיל <strong>ואיתקש</strong> <small>[והוקש]</small> בכתוב <strong>מעשר בהמה למעשר דגן,</strong> אומרים אנו: <strong>מה מעשר דגן ניטל באומד ובמחשבה</strong> — <strong>אף מעשר בהמה ניטל באומד ובמחשבה.</strong> ולכן אמר ר' יוסי בן יהודה במשנתנו שמעשר בהמה חל גם בלא מנייה של הבהמות.
 <big>א</big> <strong>אמר רבא:</strong> אם מנה תשעה ונותר רק ה<strong>עשירי</strong> בדיר — <strong>מאליו הוא קדוש,</strong> גם בלא שיוציאנו ויקרא לו בשם "עשירי". ושואלים: <strong>מנא ליה</strong> <small>[מנין לו]</small> <strong>לרבא הא</strong> <small>[</small>דבר <small>זה]?</small> <strong>אילימא מהא דתניא</strong> <small>[אם תאמר מזו ששנויה</small> בברייתא<small>]:</small> <strong>אין לי אלא שקרא שמו "עשירי", לא קרא שמו "עשירי" מנין? תלמוד לומר:</strong> "ה <strong>עשירי יהיה קדש"</strong> (ויקרא כז, לב) <strong>מכל מקום</strong> — אין מכאן ראיה,
 <strong>ודלמא</strong> <small>[ושמא]</small> מדובר בברייתא ש<strong>"עשירי" הוא דלא קרייה</strong> <small>[שלא קרא אותו],</small> אבל <strong>"קדש" קרייה</strong> <small>[קרא אותו],</small> אך מאליו אינו קדוש! ואומרים, <strong>אלא</strong> למדו <strong>מהא</strong> <small>[מזו],</small> <strong>דתניא</strong> <small>[ששנויה</small> ברייתא<small>]:</small> <strong>קרא לתשיעי</strong> בטעות <strong>"עשירי", ויצא העשירי ולא דבר,</strong> לא אמר דבר — <strong>התשיעי</strong> אינו קדוש ליקרב על המזבח. ואולם, מכיון שקרא לו "עשירי" יש בו צד של קדושה, ולכן <strong>נאכל במומו,</strong> שאסור לשוחטו עד שיפול בו מום, <strong>והעשירי</strong> הוא <strong>מעשר.</strong>
 גם ראיה זו דוחים: <strong>ודלמא שאני התם דאיברר ליה עשירי</strong> <small>[ושמא שונה שם</small> הדין, מפני <small>שהתברר לו עשירי],</small> שהרי יצא עשירי מהדיר. <strong>אי נמי</strong> <small>[או גם כן]</small> מדובר כשלא דיבר, אלא <strong>דאחוי עילויה</strong> <small>[שהצביע עליו]</small> כשעבר עשירי, ומשום כך העשירי קדוש, אבל אם נשאר בדיר — שמא אינו קדוש מאליו!
  ואומרים:  <strong>אלא מהא</strong> <small>[מזו]</small> אפשר להביא ראיה, <strong>דתניא</strong> <small>[ששנויה</small> ברייתא<small>]:</small> <strong>קרא לתשיעי</strong> בטעות <strong>"עשירי", ומת עשירי</strong> כשהיה <strong>בדיר</strong> — <strong>תשיעי נאכל במומו, וכולם פטורין. מאי טעמא</strong> <small>[מה הטעם]</small> ש<strong>כולם פטורין, לאו</strong> <small>[</small>האם <small>לא]</small> <strong>משום דקדש ליה</strong> <small>[ש</small>כבר <small>התקדש לו]</small> <strong>עשירי</strong> מעצמו?
  ודוחים:  <strong>ודלמא</strong> <small>[ושמא]</small> פטורים משום <strong>דאיפטרו</strong> <small>[שנפטרו]</small> <strong>במנין הראוי,</strong> שבשעה שהעבירם בפתח, קודם שמת העשירי, היו ראויים להתעשר. <strong>דהאמר</strong> <small>[שהרי אמר]</small> <strong>רבא</strong> עצמו: <strong>מנין הראוי פוטר!</strong>
 ואומרים: <strong>אלא</strong> הראיה היא <strong>מהא</strong> <small>[מזו],</small> <strong>דתניא</strong> <small>[ששנויה</small> <small>ברייתא</small><small>]:</small> <strong>קרא לתשיעי "עשירי", ונשתייר עשירי בדיר</strong> — <strong>התשיעי נאכל במומו, והעשירי מעשר,</strong> למרות שלא יצא ולא קרא לו שם. ולגופה של ברייתא זו, ששנינו בה שהתשיעי קדוש ונאכל במומו, מקשים: <strong>והתניא</strong> <small>[והרי שנויה</small> ברייתא<small>],</small> שבמקרה כזה ה<strong>תשיעי חולין!</strong>
 <strong>תני תנא קמיה</strong> <small>[שנה חוזר המשניות לפני]</small> <strong>רב ששת: הא מני</strong> <small>[</small>ברייתא <small>זו שיטת מי היא]?</small> שיטת <strong>ר' שמעון בן יהודה היא, דתניא</strong> <small>[ששנויה</small> ברייתא<small>],</small> <strong>ר' שמעון בן יהודה אומר משום</strong> (בשם) <strong>ר' שמעון:</strong>
## דף נט:
 <strong>אף התשיעי</strong> שקרא לו "עשירי" <strong>אינו קדוש</strong> ליאכל במומו, <strong>אלא אם כן נעקר שם עשירי הימנו</strong> (ממנו), מן העשירי, כלומר, שטעה וקרא לעשירי בשם "תשיעי". <strong>והדין נותן</strong> שכן הוא:
 <strong>ומה אחד עשר שהוא עושה קדושה</strong> חמורה <strong>ליקרב</strong> קרבן שלמים (ראה במשנה להן ס,א), <strong>אינו קדוש</strong> כשקרא לו "עשירי", <strong>אלא אם כן נעקר שם עשירי הימנו</strong> (מן העשירי), <strong>תשיעי ש</strong>אם קרא לו "עשירי" <strong>אין עושה קדושה ליקרב,</strong> אלא רק קדושה קלה, שאסור לאוכלו בלא מום — <strong>אינו דין ש</strong>רק <strong>אם נעקר שם עשירי הימנו</strong> — <strong>אין</strong> <small>[כן]</small> קדוש כשקרא לו "עשירי", <strong>אי</strong> <small>[אם]</small> <strong>לא</strong> — <strong>לא</strong> קדוש?
  ודוחים את הטענה: הבחנה זו עצמה שבין דין התשיעי ודין האחד עשר, <strong>היא הנותנת,</strong> מוכיחה להיפך: <strong>אחד עשר שהוא עושה קדושה</strong> חמורה <strong>ליקרב,</strong> דוקא <strong>אי</strong> <small>[אם]</small> <strong>נעקר שם עשירי הימנו</strong> — <strong>אין</strong> <small>[כן],</small> חלה הקדושה על האחד עשר, <strong>אי</strong> <small>[אם]</small> <strong>לא</strong> — <strong>לא</strong> חלה. אבל <strong>תשיעי, שאינו עושה קדושה ליקרב,</strong> אלא רק לאוכלו במומו, יש בכוח קדושה קלה זו לחול <strong>אף על גב</strong> <small>[אף על פי]</small> ש<strong>לא נעקר שם עשירי הימנו.</strong>
 <strong>אי נמי</strong> <small>[או גם כן],</small> יש טעם אחר להבחין ביניהם: לגבי ה<strong>אחד עשר, דאיברר ליה</strong> <small>[ש</small>כבר <small>התברר לו]</small> ה<strong>עשירי,</strong> שכבר יצא, רק <strong>אי</strong> <small>[אם]</small> <strong>נעקר שם עשירי הימנו</strong> מן העשירי עצמו — <strong>אין</strong> <small>[כן],</small> חלה קדושה על האחד עשר, אבל <strong>אי</strong> <small>[אם]</small> <strong>לא</strong> נעקר שם העשירי ממנו — <strong>לא</strong> חלה קדושה על האחד עשר.
  אבל ב<strong>תשיעי, דאכתי לא איברר ליה</strong> <small>[שעדיין לא התברר לו]</small> מיהו ה<strong>עשירי,</strong> שהרי עדיין לא יצא העשירי, אם טעה וקרא לתשיעי בשם "עשירי" — חלה קדושה על התשיעי, <strong>ואף על גב</strong> <small>[ואף על פי]</small> שאחר כך <strong>לא נעקר שם עשירי הימנו,</strong> מן העשירי. ומוסיפים: <strong>תו לא מידי</strong> <small>[ושוב אין</small> להקשות <small>דבר]</small> על טענות אלו, ונדחו דברי ר' שמעון בן יהודה משום ר' שמעון.
 <big>א</big> <strong>אמר רבא: מנין הראוי פוטר,</strong> שכל טלה שנמנה למעשר בשעה שהיה בדיר מספר ראוי של טלאים — נפטר מן המעשר, גם אם לא נתקדש העשירי, וכגון שמת. ושואלים: <strong>מנא ליה</strong> <small>[מנין לו]</small> <strong>לרבא הא</strong> <small>[</small>הלכה <small>זו]?</small> <strong>אילימא מהא דתנן</strong> <small>[אם תאמר מזו ששנינו</small> במשנתנו<small>]:</small> <strong>קפץ אחד מן המנויין,</strong> שכבר יצאו בפתח, <strong>לתוכן,</strong> לתוך אלו שבתוך הדיר — <strong>כולן פטורין,</strong> מפני שכל אחד הוא ספק מנוי כבר. ויש לשאול: <strong>מנויין גופייהו דאיפטרו</strong> <small>[עצמם שנפטרו],</small> במה הם נפטרו? <strong>לאו</strong> <small>[האם לא]</small> <strong>במנין הראוי,</strong> מפני שהיו ראויים להתעשר?
  ודוחים:  <strong>ודלמא דעשר עילוייהו</strong> <small>[ושמא</small> מדובר <small>שעישר עליהם],</small> כלומר, שיצא גם עשירי והתקדש, ובגללו נפטרו!
  ומשיבים:  <strong>ההיא לא מצית אמרת</strong> <small>[</small>תשובה <small>זו אינך יכול לומר],</small> <strong>הא תני</strong> <small>[</small>ש<small>הרי שנה]</small> לאחר מכן דין זה: קפץ אחד <strong>מן המעושרין לתוכן!</strong>
 ודוחים: <strong>ודלמא</strong> <small>[ושמא]</small> <strong>מאי</strong> <small>[מה</small> פירוש<small>]</small> <strong>"מעושרין"? מעשר דוקא,</strong> כלומר, בהמות שנתקדשו כמעשר. ומסייעים לכך: <strong>דיקא נמי</strong> <small>[מדוייק גם כן]</small> הדבר, ממה <strong>דקתני</strong> <small>[שהוא שונה</small> בדינם<small>]:</small> כולם <strong>ירעו</strong> עד שיפול בהם מום, ורק אז ייאכלו כדין מעשר, מפני שכולם ספק מעשר! ונמצא שאי אפשר להוכיח ש"המנויין" ששנינו במשנתנו נפטרו בגלל מנין הראוי.
 <strong>אלא אמר רבא:</strong> מכאן יש ראיה שמנין הראוי פוטר, <strong>אמר קרא</strong> <small>[הכתוב]:</small> "כל אשר יעבור תחת השבט העשירי יהיה קודש" (ויקרא כז, לב), ויש לדייק: <strong>"יעבר"</strong> — <strong>ולא שכבר עבר.</strong> ויש לשאול: <strong>מאי</strong> <small>[מה</small> פירוש<small>]</small> <strong>"שכבר עבר"? אי דעשר עילוייהו</strong> <small>[אם ש</small>כבר <small>עישר עליהם],</small> שהוציא עשירי אחריהם — <strong>צריכא למימרא</strong> <small>[צריך</small> הדבר הזה <small>להיאמר],</small> שאין מעבירם לעשרם בשנית? <strong>אלא לאו דאיפטרו להו</strong> <small>[האם לא</small> מדובר <small>שנפטרו להם]</small> בלא שיצא עשירי אחריהם, אלא <strong>ב</strong>עצם <strong>מנין הראוי. שמע מינה</strong> <small>[למד מכאן]</small> שכן הוא.
  ומעירים, <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבא: היו לו עשרה טלאים והכניסן לדיר, ומנה חמשה, ומת אחד מהם;   
 אם</strong> אחד <strong>מן המנויים</strong> כבר <strong>מת</strong> — <strong>מונה ומשלים עליהם</strong> עד העשירי ומקדשו, <strong>אם</strong> אחד <strong>משאינן מנויים</strong> עדיין <strong>מת</strong> — ה<strong>מנויים</strong> כבר <strong>פטורין</strong> במנין הראוי, <strong>ושאינן מנויים</strong> עדיין, שהיו בפנים — נאסר לאוכלם ולמוכרם בלא מעשר, ו<strong>מצטרפין</strong> עם טלאים אחרים <strong>ל</strong>התעשר ב<strong>גורן אחר.</strong>
 <big>ב</big> <strong>ו</strong>באותו ענין <strong>אמר רבא: היו לו ארבעה עשר טלאים והכניסן לדיר, ויצאו</strong> תחילה <strong>ששה בפתח זה, ו</strong>לאחר מכן <strong>ארבעה בפתח זה,</strong> בפתח אחר, <strong>וארבעה נשתיירו שם. אותם ארבעה</strong> שנשתיירו, <strong>אם בפתח</strong> שיצאו <strong>הששה,</strong> אף הם <strong>יצאו</strong> — <strong>נוטל אחד מהם</strong> (האחרון) למעשר, <strong>והשאר,</strong> הארבעה שיצאו בפתח השני — חייבים במעשר, ו<strong>מצטרפין לגורן אחר,</strong> מפני שכשהחלו לצאת בפתח האחר כדי להתעשר — לא היה מנין ראוי, שהרי היו בדיר רק שמונה.
 <strong>ואם לאו,</strong> שלא יצאו הארבעה שנותרו בפתח שיצאו בו הששה, אלא שנשתיירו בדיר, או שיצאו בפתח השני — ה<strong>ששה</strong> שיצאו תחילה <strong>פטורין,</strong> שהרי כשיצאו היה בדיר מנין הראוי, <strong>וארבעה ארבעה</strong> <strong>מצטרפין לגורן אחר,</strong> מפני שכשהחלו הארבעה לצאת בפתח השני כדי להתעשר, כבר לא היו בדיר עשרה.
 <strong>יצאו</strong> תחילה <strong>ארבעה בפתח זה ו</strong>לאחר מכן <strong>ששה בפתח זה, ונשתיירו שם ארבעה, אם אותם ארבעה בפתח הששה יצאו</strong> — <strong>נוטל מהם אחד</strong> למעשר, <strong>והשאר,</strong> הארבעה שיצאו ראשונים — <strong>פטורים,</strong> שהרי יצאו כשהיה שם מנין הראוי. <strong>ואם לאו</strong> <small>[לא],</small> שיצאו הארבעה שנותרו בפתח שיצאו בו הארבעה הראשונים, או שלא יצאו בכלל — ה<strong>ארבעה</strong> שיצאו ראשונים <strong>ו</strong>ה<strong>ששה</strong> שיצאו בפתח השני, <strong>פטורים,</strong> שהרי יצאו בשעה שהיה בדיר מנין הראוי, <strong>ו</strong>ה<strong>ארבעה</strong> שנותרו <strong>מצטרפין לגורן אחר,</strong> מפני שבפתח שיצאו הם לא היו חלק ממנין עשרה.
 <strong>יצאו</strong> תחילה <strong>ארבעה בפתח זה, וארבעה בפתח זה, ונשתיירו שם ששה, אם אותן ששה יצאו בפתח אחד</strong> — הצטרפו לארבעה שיצאו כבר באותו פתח, ו<strong>נוטל מהם אחד</strong> למעשר. <strong>והשאר,</strong> הארבעה שיצאו בפתח האחר — <strong>פטורים,</strong> שהרי יצאו במנין הראוי, כשהיו ששה בדיר, שהיו ראויים להצטרף עמהם. <strong>ואם לאו</strong> <small>[לא],</small> שלא יצאו הששה בעקבות הארבעה — <strong>ארבעה</strong> הראשונים וארבעה האחרונים <strong>פטורים, וששה מצטרפין לגורן אחר.</strong>
 ושואלים: <strong>מאי קא משמע לן</strong> <small>[מה משמיע לנו]</small> בכל הדברים הללו, ש<strong>מנין הראוי פוטר? והאמר</strong> <small>[והרי</small> כבר <small>אמר]</small> <strong>רבא</strong> דבר זה <strong>חדא זמנא</strong> <small>[פעם אחת]!</small> ומשיבים, <strong>מהו דתימא</strong> <small>[שתאמר]:</small> <strong>ודאי מנין הראוי אמרינן</strong> <small>[אומרים אנו]</small> שהוא פוטר, אבל <strong>ספק מנין הראוי,</strong> וכגון שהחלו לצאת בשני פתחים, <strong>דחזי להכא ודחזי להכא</strong> <small>[ש</small>הנותרים בפנים <small>ראויים</small> לצאת <small>לכאן וראויים לכאן],</small> ואולי לא יצאו בפתח זה — <strong>לא אמרינן</strong> <small>[אין אנו אומרים],</small> שיתקיים במנויים כבר דין מנין הראוי, על כן <strong>קא משמע לן</strong> <small>[משמיע לנו]</small> שגם זה פוטר.
 <big>ג</big> <strong>ואמר רבא: היו לו חמשה עשר טלאים,</strong> והגיע זמן הגורן — <strong>לא יאמר: אברור עשרה</strong> מהם <strong>ואכניסם לדיר ואטול מהם אחד</strong> למעשר, <strong>והשאר</strong> שלא היו בתוך הדיר יהיו <strong>פטורים,</strong> מפני שכעת אין לי עשרה. <strong>אלא כונסן</strong> כולם <strong>לדיר, ומוציא עשרה</strong> מן הפתח <strong>ונוטל מהם אחד</strong> (האחרון) למעשר, <strong>והשאר,</strong> שהיו בתוך הדיר כשעישר, נתחייבו במעשר, 
 
וממתין שייוולדו לו טלאים נוספים, ו<strong>מצטרפין</strong> עימם <strong>לגורן אחר.</strong> ומעירים: <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>היו לו חמשה עשר טלאים</strong> —
## דף ס.
 <strong>לא יאמר: אברור עשרה ואטול מהן אחד,</strong> ובכך אצא ידי חובת המעשר בגורן זה, <strong>והשאר</strong> יהיו <strong>פטורים</strong> מלהתעשר. <strong>אלא כונסן</strong> כולם <strong>לדיר, ומוציא עשרה ונוטל מהן אחד, והשאר,</strong> שנותרו בדיר — <strong>מצטרפין ל</strong>התעשר ב<strong>גורן אחר.</strong> ומקשים: כיצד אמר רבא שהשאר חייבים ומצטרפים לגורן אחר?
 <strong>והתניא</strong> <small>[והרי שנויה</small> ברייתא<small>]:</small> היו לו <strong>תשעה עשר טלאים, לא יאמר: אברור עשרה ואטול מהן אחד, והשאר פטורין. אלא כונסן לדיר, ומוציא עשרה ונוטל מהן אחד, והשאר פטורין</strong> לגמרי!
 <strong>תרגמה</strong> <small>[תרגם,</small> הסביר <small>אותה]</small> <strong>רב הונא בר סחורה קמיה</strong> <small>[לפני]</small> <strong>רבא בריגלא</strong> <small>[ב</small>זמן דרשת <small>הרגל]:</small> <strong>בדיר שיש לו שני פתחים עסקינן</strong> <small>[עוסקים אנו],</small> <strong>ויצאו תשעה בפתח זה ותשעה בפתח זה,</strong> שהרי <strong>האיך חד</strong> <small>[אותו אחד]</small> שנותר <strong>חזי להכא ולהכא</strong> <small>[ראוי</small> היה כעשירי <small>לכאן ולכאן],</small> כלומר, להשלים פתח זה או פתח זה לעשרה. וכך נפטרו התשעה שיצאו בכל אחד מן הפתחים, שהרי נפטרו במנין הראוי לעשרה.
  ושואלים:  <strong>ולישני ליה</strong> <small>[ושיתרץ לו]</small> באופן אחר: <strong>כגון שמנה תשעה,</strong> ונפטרו במנין הראוי לעשרה, <strong>וכי מטא עשרה</strong> <small>[וכאשר הגיע העשירי]</small> לא קרא לו "עשירי", אלא <strong>קרי "חד" מרישא</strong> <small>[קרא</small> לו <small>"אחד" מההתחלה],</small> ולאחד עשר קרא "שנים", והמשיך למנותם, וקידש את האחרון לעשירי! ומשיבים: <strong>קסבר</strong> <small>[סבור הוא]</small> רבא: <strong>עשירי מאליו קדוש,</strong> למרות שקרא לו בשם אחר. ונמצא שהתשעה האחרונים לא נפטרו, שהרי לא היה בהם מנין הראוי.
  ועוד שואלים: <strong>ולישני ליה</strong> <small>[ושיתרץ לו]</small> שמדובר <strong>בגורן</strong> שיש בה רק פתח אחד, <strong>ומנאן</strong> <small>[ומנה אותם]</small> <strong>זוגות זוגות,</strong> והטלה התשעה עשר הריהו מעשר ופוטר כולם! ומשיבים: <strong>קסבר</strong> <small>[סבור הוא]</small> רבא: <strong>עשירי למנין בהמות הוא קדוש,</strong> ולפיכך אחד מן הטלאים שיצאו בזוג החמישי הריהו מעשר, וכך התשעה שנותרו לא נפטרו מן המעשר.
  בעקבות דברים אלו <strong>אמר רב נחמן בר יצחק: זכאי אימיה</strong> <small>[זכאית אימו]</small> של <strong>רב הונא בר סחורה,</strong> שילדה בן כמותו, <strong>דשני ליה שמעתא בריגלא כשמעתיה</strong> <small>[שתירץ לו</small> לרבא <small>שמועה ב</small>דרשת <small>הרגל כשמועתו]</small> לפי דרכו של רבא עצמו, שאמר שמנין הראוי פוטר, ושעשירי קדוש מאליו.
 <big>א משנה</big> היה מעביר את צאנו בפתח כדי לעשרם, ו<strong>יצאו שנים כאחת</strong> — <strong>מונה אותם שנים שנים,</strong> כאילו יצאו בזה אחר זה. ואם טעה ו<strong>מנאן אחד,</strong> והמשיך במניינו — נמצא ש<strong>תשיעי ועשירי</strong> שלפי מניינו <strong>מקולקלין.</strong> שקרא לעשירי "תשיעי", ולאחד עשר קרא "עשירי".
  טעה ו<strong>קרא לתשיעי "עשירי" ולעשירי "תשיעי", ולאחד עשר "עשירי"</strong> — <strong>שלשתן מקודשין</strong> במידה מסויימת, אך לכל אחד מהם דין שונה: <strong>התשיעי</strong> אינו קרב ו<strong>נאכל</strong> לבעליו <strong>במומו</strong> (לאחר שנופל בו מום), <strong>והעשירי</strong> — <strong>מעשר</strong> ממש, שקרב במקדש, ונאכל על ידי הבעלים. <strong>ו</strong>ה<strong>אחד עשר</strong> יש בו קדושה שהוא <strong>קרב שלמים,</strong> שצריך לתת מהם חזה ושוק לכהנים. <strong>ועושה תמורה,</strong> שאם אמר על בהמת חולין שתהא תמורתו — הרי היא מתקדשת, ומקריב אותה כקרבן שלמים, אלו <strong>דברי ר' מאיר.</strong>
 <strong>אמר ר' יהודה:</strong> והלוא אחד עשר זה שקראו "עשירי" הריהו תמורת מעשר. <strong>וכי יש תמורה עושה תמורה?</strong> והלא אין מי שחולק על כך שאין תמורה עושה תמורה! <strong>אמרו משום</strong> (בשם) <strong>ר' מאיר:</strong> האחד עשר אינו נחשב תמורת מעשר, לפי ש<strong>אילו היה תמורה</strong> — <strong>לא היה קרב</strong> בעצמו, שאין תמורת מעשר קרבה. <strong>קרא לתשיעי "עשירי", ו</strong>גם <strong>לעשירי</strong> קרא <strong>"עשירי", ו</strong>גם <strong>לאחד עשר</strong> קרא <strong>"עשירי"</strong> — <strong>אין אחד עשר מקודש. זה הכלל: כל שלא נעקר שם עשירי ממנו,</strong> מן העשירי — <strong>אין אחד עשר מקודש.</strong>
 <big>ב גמרא</big> <strong>אמר ר' יוחנן: מנאן</strong> את הבהמות <strong>זוגות זוגות,</strong> לזוג הראשון קרא "אחד", לזוג השני קרא "שנים" וכו', או שמנאם <strong>קינטרן קינטרן</strong> (מאות מאות) — <strong>עשירי למנינו הוא קדוש.</strong>
 ושואלים: <strong>"למנינו" מאי</strong> <small>[מהו],</small> כלומר, לאיזה מנין? <strong>רב מארי אמר:</strong> העשירי <strong>למנין שלו הוא קדוש,</strong> כלומר, כל אלו שקרא להם "עשירי" — כגון הזוג העשירי (הטלה התשעה עשר והטלה העשרים), או המאה העשירית. <strong>רב כהנא אמר:</strong> העשירי <strong>למנין בהמות הוא קדוש,</strong> ודוקא בהמה שיצאה עשירית הריהי קדושה.
  ומנסים להביא ראיה, <strong>תנן</strong> <small>[שנינו</small> במשנה<small>]:</small> <strong>יצאו שנים כאחת</strong> — <strong>מונה אותן שנים שנים. מנאן אחד,</strong> והמשיך למנות לפי טעותו — <strong>תשיעי ועשירי מקולקלין,</strong> שקרא לעשירי "תשיעי", ולאחד עשר "עשירי", ודינם כפי שנתבאר במשנה, שהעשירי מעשר, והאחד עשר — שלמים.
  ומעתה, <strong>בשלמא למאן דאמר</strong> <small>[נניח ל</small>שיטת <small>מי שאומר]:</small> <strong>למנין שלו הוא קדוש, משום הכי הוו</strong> <small>[משום כך נעשו]</small> <strong>תשיעי ועשירי מקולקלין</strong> — שהרי יש חשיבות לדרך קריאתו, <strong>ולעשירי קא קרי ליה</strong> <small>[הוא קורא לו]</small> <strong>"תשיעי", ולאחד עשר</strong> הוא קורא <strong>"עשירי". אלא למאן דאמר</strong> <small>[ל</small>שיטת <small>מי שאומר]:</small> <strong>למנין בהמות הוא קדוש,</strong> ואין חשיבות למה שמנה בפיו, מדוע הם מקולקלים? הרי <strong>לתשיעי</strong> נחשב כאילו <strong>"תשיעי" קא קרי ליה</strong> <small>[קורא לו],</small> <strong>ולעשירי</strong> נחשב כאילו <strong>"עשירי" קא קרי ליה</strong> <small>[קורא הוא לו]!</small>
 ומשיבים לשיטת רב כהנא, <strong>אמר לך</strong> <small>[יכול לומר לך]</small> <small>ר' יוחנן:</small> <strong>כי אמינא אנא</strong> <small>[כאשר אומר אני]</small> שהולכים לפי מנין הבהמות, הרי זה <strong>היכי דאיכוין לאפוקי</strong> <small>[במקום ש</small>הוא עצמו <small>התכוון להוציא]</small> אותם <strong>זוגות זוגות,</strong> ולא טעה, שאז בטל דיבורו, והם מתקדשים לפי סדר יציאתם. אבל <strong>היכא דנפק ממילא</strong> <small>[במקום ש</small>הם <small>יוצאים מעצמם],</small> אך טעה במניינו — <strong>לא,</strong> שכן יש ריבוי מיוחד בתורה, שהם מתקדשים גם לפי טעותו.
  ומציעים, <strong>תא שמע</strong> <small>[בוא</small> ו<small>שמע]</small> ראיה נוספת ממה ששנינו בברייתא: אם יצאו ו<strong>מנאן למפרע:</strong> עשרה, תשעה, שמונה וכו' — <strong>עשירי שבמנין,</strong> שקרא לו "אחד" <strong>הוא קדוש.</strong> ואומרים: <strong>בשלמא למאן דאמר</strong> <small>[נניח ל</small>דעת <small>מי שאומר]</small> <strong>למנין בהמות הוא קדוש</strong> — <strong>שפיר</strong> <small>[יפה],</small> שהרי זה הטלה העשירי. <strong>אלא למאן דאמר</strong> <small>[ל</small>דעת <small>מי שאומר]</small> שגם <strong>למנין שלו הוא קדוש,</strong> ויש חשיבות לדרך שקרא להם בפיו, הלא ל<strong>עשירי</strong> הזה <strong>"חד" קרי ליה</strong> <small>["אחד" הוא קורא לו]!</small>
 <strong>אמר רבא: הואיל ואיתיה במנינא פרסאה</strong> <small>[וישנו</small> הדבר <small>במנין</small> של <small>הפרסים],</small> <strong>דקרו לעשרה "חד"</strong> <small>[שהם קוראים לעשירי</small> בשפתם <small>"אחד"],</small> ונמצא שבאופן זה אין סתירה בין מנין הבהמות למנין שלו.
## דף ס:
 <big>א</big> שנינו במשנתנו: <strong>קרא לתשיעי "עשירי", ולעשירי "תשיעי", ולאחד עשר "עשירי"</strong> — שלושתם מקודשים, התשיעי נאכל במומו, והעשירי מעשר, ואחד עשר קרב שלמים. ובמקורה של הלכה זו, <strong>תנו רבנן</strong> <small>[שנו חכמים]:</small> <strong>מנין שאם קרא לתשיעי "עשירי", ולעשירי "תשיעי", ולאחד עשר "עשירי", ששלשתן מקודשין?</strong>
 <strong>תלמוד לומר: "וכל מעשר בקר וצאן כל אשר יעבור תחת השבט העשירי יהיה קדש"</strong> (ויקרא כז, לב), וייתור הלשון מלמד שקדושה חלה הן על זה שעבר עשירי והן על זה שקראו בפיו "עשירי". <strong>יכול שאני מרבה</strong> שיקדשו <strong>אף שמיני ושנים עשר,</strong> כשקרא להם בטעות "עשירי"?
 <strong>אמרת</strong> (אומר אתה): <strong>הואיל והוא</strong> (העשירי) <strong>קדוש, וטעותו מתקדשת</strong> (אם קרא לאחר "עשירי") יש ללמוד ממנו על טעותו: <strong>מה הוא</strong> העשירי <strong>אינו מקודש אלא בסמוך</strong> לו, כלומר, הוא עצמו — <strong>אף טעותו אינה מתקדשת אלא בסמוך</strong> לו, לעשירי, כלומר, רק התשיעי והאחד עשר.
  וביחס למה ששנינו שאם קרא גם לתשיעי וגם לאחד אשר "עשירי" — שניהם מקודשים, מתקשים, <strong>והתניא</strong> <small>[והרי שנויה</small> ברייתא]: <strong>מה הוא מיוחד אף טעותו מיוחדת</strong>, ומדוע לא תחול הקדושה רק על אחד מהם?
 <strong>תאני תנא קמיה</strong> <small>[שנה חוזר המשניות לפני]</small> <strong>ר' יוחנן: הא מני</strong> <small>[זו</small> כשיטת <small>מי היא]?</small> שיטת <strong>ר' אלעזר בן ר' שמעון היא, דתניא</strong> <small>[ששנויה</small> ברייתא<small>],</small> <strong>ר' אלעזר בן ר' שמעון אומר: לעולם אין אחד עשר קדוש עד שישתוק ב</strong>יציאת ה<strong>תשיעי, ויקרא לעשירי</strong> בטעות <strong>"תשיעי", ולאחד עשר</strong> יטעה ויקרא <strong>"עשירי".</strong> אבל אם כבר טעה פעם אחת, בתשיעי, וקרא לו "עשירי" — אין אחד עשר מקודש.
  ומסבירים: טעמו של ר' אלעזר בר' שמעון, הוא מפני ש<strong>סבר לה</strong> <small>[סבור הוא]</small> <strong>כ</strong>דעת <strong>ר' יהודה,</strong> ש<strong>אמר: טעות מעשר,</strong> כגון שקרא לתשיעי "עשירי" — <strong>תמורה הוי</strong> <small>[הוא],</small> דין תמורה יש לו, <strong>וסבר לה כאבוה</strong> <small>[וסבור כ</small>דעת <small>אביו]</small> ר' שמעון, ש<strong>אמר: אין</strong> אדם <strong>מימר</strong> (עושה תמורה) ו<strong>חוזר ומימר,</strong> שאין קרבן עושה אלא תמורה אחת. ולכן, כשטעה בתשיעי, נחשב הדבר כאילו המיר בו את העשירי, ולפיכך כשטעה אחר כך גם באחד עשר — לא תחול עליו קדושה.
 <big>ב</big> <strong>אמר רבא: יצאו שנים</strong> יחד דרך פתח הדיר <strong>בתשיעי,</strong> ו<strong>קראן "תשיעי"</strong> — הרי יש כאן <strong>עשירי</strong> (מעשר) <strong>וחולין</strong> שהם <strong>מעורבין זה בזה,</strong> כי <strong>עשירי מאליו קדוש,</strong> למרות שקראו בשם תשיעי, וזה שיצא <strong>תשיעי</strong> הריהו חולין גמורים, שהרי גם יצא תשיעי, וגם <strong>תשיעי קא קרי ליה</strong> <small>[הוא קורא לו].</small> והואיל ולא ניתן לזהותם — אי אפשר להקריב אף אחד מהם, שמא הוא חולין, וירעו שניהם עד שיפול בהם מום וייאכלו.
  ואם יצאו שנים בתשיעי ו<strong>קראן "עשירי"</strong> — הרי <strong>עשירי ותשיעי</strong> שקראו "עשירי" <strong>מעורבין זה בזה, מאי טעמא</strong> <small>[מה טעם</small> הדבר<small>]?</small> <strong>"עשירי" קא קרי להו לתרוייהו</strong> <small>[קורא להם לשניהם].</small> ואחד מתקדש כמעשר, והשני הוא תשיעי שקראו "עשירי", שנאכל במומו לבעלים. ומספק אסורים שניהם בהקרבה, וירעו עד שיפול בם מום וייאכלו.
  ואם <strong>יצאו שנים בעשירי וקראן "עשירי"</strong> — <strong>עשירי ואחד עשר</strong> שקראו "עשירי" <strong>מעורבין זה בזה</strong> (ודינם יבואר בהמשך).       ואם יצאו שנים בעשירי ו<strong>קראן "אחד עשר"</strong> — <strong>עשירי וחולין מעורבין זה בזה.</strong>
 ושואלים: <strong>הא תו</strong> <small>[זה עוד],</small> כלומר, כשיצאו שנים בעשירי וקראם "עשירי", או קראם "אחד עשר", <strong>למה לי</strong> לאומרו? <strong>היינו הך</strong> <small>[הרי הוא זה],</small> כלומר, הרי זה דומה לדין הראשון, שיצאו שנים בתשיעי וקראם "עשירי" או קראם "תשיעי"! ומשיבים: <strong>הא קא משמע לן</strong> <small>[</small>דבר <small>זה משמיע לנו]:</small> שב<strong>כל</strong> מקרה שיצאו ב<strong>בת אחת תרווייהו קא קדשי</strong> <small>[שניהם מתקדשים],</small> וגם האחד עשר, <strong>ואף על גב</strong> <small>[ואף על פי]</small> ש<strong>לא נעקר שם עשירי הימנו</strong> (ממנו), מן העשירי. ואין זה בכלל מה ששנינו במשנתנו: כל שלא נעקר שם עשירי ממנו אין אחד עשר מקודש.
  וכיוצא בזה מסופר, <strong>יתיב</strong> <small>[יושב</small> היה<small>]</small> <strong>רב כהנא וקאמר ליה להא שמעתא</strong> <small>[ואומר את השמועה הזו]</small> שאמר רבא, <strong>אמר ליה</strong> <small>[לו]</small> <strong>רב אשי לרב כהנא: והלא</strong> כשיצאו שנים בעשירי וקראם "עשירי", <strong>לא נעקר שם "עשירי" הימנו, ותנן</strong> <small>[ושנינו</small> במשנתנו<small>]:</small> <strong>זה הכלל, כל זמן שלא נעקר שם "עשירי" הימנו</strong> — <strong>אין אחד עשר מקודש!</strong> השיב לו: <strong>הני מילי</strong> <small>[דברים אלה</small> אמורים<small>],</small> כשיצאו <strong>בזה אחר זה, אבל</strong> אם יצאו שנים <strong>בבת אחת,</strong> וקראם "עשירי" — <strong>תרוייהו קא קדשי</strong> <small>[שניהם מתקדשים].</small>
 ומקשים: כשיצאו <strong>בזה אחר זה</strong> — הלא <strong>בהדיא קתני לה</strong> <small>[במפורש הוא שונה אותה]</small> במשנה בתחילה: <strong>קרא לתשיעי "עשירי", ולעשירי "עשירי", ולאחד עשר "עשירי"</strong> — <strong>אין אחד עשר מקודש,</strong> ואם כן <strong>"זה הכלל"</strong> שהוסיפה המשנה <strong>לאיתויי מאי</strong> <small>[להביא,</small> לרבות את <small>מה]</small> הוא בא, <strong>לאו לאיתויי</strong> <small>[האם לא להביא]</small> מקרה שיצאו שנים <strong>בבת אחת</strong> בעשירי, וקראם "עשירי", וללמדנו שלא יקדש האחד עשר, ושלא כדברי רבא?
 ומשיבים: <strong>לא, לאיתויי</strong> <small>[להביא]</small> מקרה שיצאו בזה אחר זה, ו<strong>יצא עשירי ולא דבר</strong> כלל, ואחריו יצא אחד עשר וקראו "עשירי", ללמד שגם במקרה זה אין אחד עשר מקודש, <strong>דהא</strong> <small>[שהרי]</small> <strong>לא נעקר שם עשירי הימנו,</strong> מן העשירי.
  אבל כשיצאו שניהם כאחד — שניהם מתקדשים, <strong>דאי לא תימא הכי</strong> <small>[שאם לא תאמר כך],</small> <strong>הא דתניא</strong> <small>[</small>ברייתא <small>זו ששנויה]:</small> <strong>יצאו שנים בעשירי, ולא קדם אחד מהן את חבירו, וקראן</strong> לשניהם <strong>"עשירי",</strong> הרי <strong>עשירי ואחד עשר</strong> שנתקדש <strong>מעורבין זה בזה</strong> — יש לתמוה על כך: מדוע אחד עשר מקודש? <strong>והלא לא נעקר שם עשירי הימנו</strong> מן העשירי! <strong>אלא לאו</strong> <small>[האם לא]</small> <strong>משום דאמרינן</strong> <small>[שאומרים אנו]:</small> <strong>כל</strong> שיצאו <strong>בבת אחת</strong> וקראם "עשירי", <strong>תרוייהו קא קדשי</strong> <small>[שניהם מתקדשים],</small> וכרבא?
  ודוחים:  <strong>אי משום הא לא איריא</strong> <small>[אם משום זו אין להוכיח],</small> שכן יש לומר כי <strong>הכא במאי עסקינן</strong> <small>[כאן,</small> בברייתא <small>זו, במה אנו עוסקים]</small> — <strong>דקדים חד מינייהו ואפיק לרישיה</strong> <small>[שקדם אחד מהם והוציא את ראשו]</small> לצאת בעשירי, <strong>וקרייה</strong> <small>[וקרא אותו]</small> <strong>"אחד עשר", והדר איערוב ונפוק בהדדי</strong> <small>[ואחר כך התערבו ויצאו ביחד],</small> <strong>וקרינהו</strong> <small>[וקרא אותם]</small> <strong>"עשירי".</strong> ודוקא במקרה זה קדוש גם האחד עשר כשקרא את שניהם "עשירי", <strong>דהא</strong> <small>[שהרי]</small> <strong>נעקר שם עשירי הימנו</strong> מן העשירי, כשקראו מתחילה "אחד עשר".
  ותוהים: וכיצד יכול אתה לפרש שמדובר כשכבר הוציא אחד מהם את ראשו?  <strong>והא</strong> <small>[והרי]</small> <strong>"לא קדם</strong> אחד מהן את חבירו" <strong>קתני</strong> <small>[הוא שונה]</small> בברייתא! ומשיבים: <strong>מאי</strong> <small>[מה</small> פירוש<small>]</small> <strong>"לא קדם"</strong> — <strong>דהדר איערוב</strong> <small>[שחזר ונתערב].</small>
 ומקשים: <strong>וכמאן</strong> <small>[וכדעת מי]</small> העמדת את הברייתא? ש<strong>לא כ</strong>שיטת <strong>רבי, דאי</strong> <small>[שאם]</small> כשיטת <strong>רבי</strong> — <strong>האמר</strong> <small>[הרי אמר]</small> שקריאת שם <strong>"אחד עשר"</strong> לעשירי <strong>לא הוי</strong> <small>[אינו נחשב]</small> <strong>עקירה!</strong>
 ודוחים: יש להבין דבר זה <strong>אפילו תימא</strong> <small>[תאמר]</small> שהיא כשיטת <strong>רבי,</strong> שכן <strong>כי</strong> <small>[כאשר]</small> <strong>אמר רבי</strong> שקריאת שם "אחד עשר" אינה מהוה עקירה, הרי זה <strong>היכא דאית ליה</strong> <small>[במקום שיש לו]</small> <strong>בהמות טובא</strong> <small>[הרבה]</small> לעשר, <strong>דאמרינן</strong> <small>[שאנו אומרים]:</small> כשאמר "אחד עשר" על הבהמה העשירית — <strong>חד עישורא קאמר</strong> <small>[עישור אחד הוא אומר],</small> שבבהמה זו, העשירית, גמר לעשר פעם אחת. אבל <strong>הכא</strong> <small>[כאן]</small> מדובר <strong>דלית ליה בהמות טפי</strong> <small>[שאין לו בהמות יותר],</small> ובמקרה זה גם רבי סבור שקריאת שם "אחד עשר" לעשירי נחשבת לעקירה.
  ומבררים:  <strong>מאי</strong> <small>[מהי]</small> שיטת <strong>רבי</strong> שהזכרנו? <strong>דתניא</strong> <small>[ששנויה</small> ברייתא<small>]:</small> <strong>קרא לעשירי "אחד עשר", ולאחד עשר</strong> קרא <strong>"עשירי"</strong> — <strong>אין אחד עשר קדוש,</strong> והוא חולין, אלו <strong>דברי רבי. ר' יוסי בר' יהודה אומר: אחד עשר קדוש</strong> בקדושתו, וקרב כשלמים. <strong>כלל אמר רבי: כל זמן שלא נעקר שם עשירי הימנו</strong> על ידי קריאתו בשם אחר, <strong>אין אחד עשר קדוש.</strong> ותמהים על דברי רבי: והלא כשקרא לעשירי "אחד עשר" נעקר שמו ממנו! <strong>אמר רבא: הכא במאי עסקינן</strong> <small>[כאן במה אנו עוסקים]</small> — <strong>כגון דאית ליה</strong> <small>[שיש לו]</small> <strong>בהמות טובא</strong> <small>[הרבה],</small> <strong>דאמרינן</strong> <small>[שאנו אומרים],</small> כשאמר "אחד עשר" — <strong>חד עישורא קאמר</strong> <small>[עישור אחד אמר],</small> ולא נעקר שמו ממנו.
 <big>ג</big> ושבים לדין שכבר הוזכר בעמוד זה. <strong>יצאו שנים בעשירי</strong> וקראם "עשירי", ויש כאן איפוא מעשר המעורב באחד עשר שקראו "עשירי", שדינו לקרב שלמים, מה יעשה בהם? <strong>תנא חדא</strong> <small>[שנה</small> תנא <small>אחד]:</small> <strong>ירעו</strong> שניהם עד שיפול בהם מום ויאכלום, <strong>ותנא חדא</strong> <small>[ושנה</small> תנא <small>אחד]:</small> <strong>יקריבו</strong> את שניהם, <strong>ותניא אידך</strong> <small>[ושנויה</small> ברייתא <small>אחרת]:</small> <strong>ימותו</strong> שניהם.
 ומסבירים: <strong>לא קשיא</strong> <small>[אין</small> זה <small>קשה],</small> <strong>הא דתנא</strong> <small>[זה ששנה]</small> <strong>ירעו</strong> — שיטת <strong>רבנן</strong> <small>[חכמים]</small> <strong>היא, דאמרי</strong> <small>[שאומרים]:</small> <strong>אין מביאין קדשים לבית הפסול,</strong> ואם נאמר ששניהם קרבים — יש לנהוג בשניהם לחומרה, וכדין שלמים, ולתת את החזה והשוק לכהנים. והואיל וכהנים אינם מרובים — שמא לא יספיקו לאכול את חלקם בזמן, והנותר ייפסל ויישרף.
## דף סא.
 <strong>והא דתאני</strong> <small>[וזה ששנה]:</small> <strong>יקריבו</strong> שניהם כקרבן שלמים — שיטת <strong>ר' שמעון היא,</strong> ש<strong>אמר: מביאין קדשים לבית הפסול,</strong> כלומר, מותר להקריב קדשים, למרות שיש חשש שמא לא יספיקו לאוכלם וייפסלו.
 <strong>והא דתני</strong> <small>[וזה ששנה]</small> <strong>ימותו</strong> שניהם — שיטת <strong>ר' יהודה היא,</strong> ש<strong>אמר: טעות מעשר,</strong> כגון אחד עשר שקראו "עשירי" — <strong>תמורה הויא</strong> <small>[היא],</small> ו<strong>קסבר</strong> <small>[סבור]</small> <strong>ר' יהודה: תמורת מעשר מתה</strong> דינה למיתה, ומספק איזהו האחד עשר — ימותו שניהם.
  ותוהים:  <strong>וקסבר</strong> <small>[ו</small>כי <small>סבור]</small> <strong>ר' יהודה תמורת מעשר מתה? והתנן</strong> <small>[והרי שנינו</small> במשנתנו<small>],</small> <strong>אמרו משום</strong> (בשם) <strong>ר' מאיר</strong> (כתשובה לדברי ר' יהודה): <strong>אילו</strong> האחד עשר שקראו "עשירי" <strong>היה תמורה</strong> של מעשר — <strong>לא היה קרב, מכלל</strong> הדברים אתה למד ש<strong>ר' יהודה סבר</strong> <small>[סבור]</small> ש<strong>קרב,</strong> למרות שלדעתו הוא תמורת מעשר!
 <strong>וכי תימא</strong> <small>[ואם תאמר]:</small> <strong>ר' מאיר למאי דסבירא ליה קאמר</strong> <small>[ל</small>פי <small>מה ש</small>הוא עצמו <small>סבור הוא אומר],</small> לשיטתו, שאין האחד עשר נחשב תמורת מעשר, מפני שאם כן — לא היה קרב. אבל אין ללמוד מכאן על דעת ר' יהודה, ולדעתו דינו ככל תמורת מעשר שמתה — <strong>והתניא</strong> <small>[והרי שנויה</small> ברייתא<small>]:</small> <strong>אין בין</strong> קדושת <strong>אחד עשר</strong> שקראו "עשירי" <strong>ל</strong>קדושת קרבן <strong>שלמים</strong> רגיל, <strong>אלא שזה</strong> (קרבן שלמים) <strong>עושה קדושה ליקרב,</strong> שהוא עושה תמורה ותמורתו קריבה, <strong>וזה</strong> האחד עשר <strong>אין עושה קדושה ליקרב,</strong> אלו <strong>דברי ר' יהודה.</strong> ונדייק מכאן: לעשות <strong>קדוש ליקרב הוא דלא עביד</strong> <small>[שאין הוא עושה]</small> האחד עשר, <strong>הא איהו גופיה קריב</strong> <small>[אבל הוא עצמו קרב]!</small>
 <strong>ועוד</strong> ראיה שכך דעתו של ר' יהודה, <strong>דתניא</strong> <small>[ששנויה</small> ברייתא<small>]</small> בסיפרא, מדרש ההלכה על ספר ויקרא: "ואם זבח שלמים קרבנו <strong>אם מן הבקר"</strong> (ויקרא ג, א) — הרי זה בא <strong>לרבות אחד עשר</strong> שקראו "עשירי", שיהיה אף הוא מוקרב <strong>לשלמים.</strong>
 <strong>יכול שאני מרבה אף</strong> את <strong>התשיעי,</strong> שקראו "עשירי", שיקרב לשלמים? <strong>אמרת</strong> (אומר אתה): <strong>וכי הקדש לפניו מקדש או לאחריו מקדש?</strong> כלומר, האם לפני שהוא עצמו התקדש יכול הוא לקדש אחרים כתמורתו, או דוקא לאחר שהוא עצמו התקדש? <strong>הוי אומר</strong> — <strong>לאחריו מקדש,</strong> ולכן דוקא האחד עשר שנתקדש לאחר שכבר יצא העשירי ונתקדש — קרב שלמים מכח העשירי. אבל התשיעי, שנתקדש לפניו — אינו קרב שלמים.
  שיטת <strong>סתם סיפרא מני</strong> <small>[</small>שיטת <small>מי היא]?</small> שיטת <strong>ר' יהודה</strong> היא, <strong>וקתני</strong> <small>[ו</small>הרי <small>הוא שונה]</small> שם: <strong>"מן הבקר"</strong> — <strong>לרבות אחד עשר לשלמים,</strong> ואינו סבור שהוא הולך למיתה. ואם כן, הברייתא ששנינו בה שעשירי ואחד עשר שנתערבו ימותו — לא ניתן להעמידה לשיטתו!
        אלא תרגמה <small>[פירש אותה],</small> את הברייתא, <strong>ר' שמעון בר' אבא קמיה</strong> <small>[לפני]</small> <strong>ר' יוחנן: במעשר בזמן הזה,</strong> שחרב המקדש, <strong>עסקינן</strong> <small>[עוסקים אנו],</small> <strong>ו</strong>לדעת התנא ילכו למיתה <strong>משום</strong> חשש <strong>תקלה,</strong> שמא יגזוז אותם או יעבוד בהם, או שמא יאכלם בלא מום.
  ומקשים:  <strong>אי הכי</strong> <small>[אם כך],</small> <strong>מאי איריא</strong> <small>[מה שייך],</small> מדוע מדובר דוקא במקרה של <strong>תרי</strong> <small>[שנים]</small> שיצאו והתערבו? <strong>אפילו חד נמי</strong> <small>[</small>ב<small>אחד גם כן]</small> שייך דין זה, בכל מעשר בהמה! ומשיבים: בלשון <strong>"לא מיבעיא" קאמר</strong> <small>["לא נצרכה" הוא אומר],</small> <strong>לא מיבעיא חד דלית ליה פסידא</strong> <small>[לא נצרכה</small> לומר ב<small>אחד, שאין לו הפסד</small> גדול<small>]</small> אם ימות, אמרו חכמים שילך למיתה. <strong>אבל תרי</strong> <small>[שנים],</small> <strong>כיון דנפישי פסידא</strong> <small>[שמרובה ההפסד],</small> הייתי אומר: <strong>לישהינהו</strong> <small>[שישהה אותם]</small> <strong>עד דניפול בהו מומא</strong> <small>[שיפול בהם מום]</small> <strong>וליכלינהו</strong> <small>[ושיאכל אותם],</small> על כן <strong>קא משמע לן</strong> <small>[משמיע לנו]</small> שאין עושים כן.
 <big>א</big> שנינו במשנה שהקורא לתשיעי "עשירי" — הריהו קדוש ליאכל רק לאחר שיפול בו מום, והקורא לאחד עשר "עשירי" — קדוש וקרב כקרבן שלמים. ובענין זה <strong>איתמר</strong> <small>[נאמר]</small> שנחלקו אמוראים: <strong>האומר לשלוחו "צא ועשר עלי</strong> את בהמותי" — <strong>רב פפי משמיה</strong> <small>[משמו]</small> של <strong>רבא אמר:</strong> אם <strong>קרא</strong> השליח <strong>לתשיעי "עשירי",</strong> ובכך גרם לו להיאסר בשחיטה עד שיפול בו מום — בכל זאת הריהו <strong>קדוש,</strong> מפני שאין הבעלים מקפידים על טעות זו, שאינה גורמת לו הפסד. <strong>ו</strong>אולם אם קרא <strong>לאחד עשר "עשירי"</strong> — <strong>אינו קדוש</strong> בקדושת אחד עשר, ליקרב שלמים, מפני שהבעלים אינו מוכן שיחסר ממונו, שהרי צריך ליתן חזה ושוק לכהן, ולא עשאו שליח לכך. <strong>ורב פפא אמר: אפילו קרא לתשיעי "עשירי"</strong> — <strong>אינו קדוש</strong> כלל, שהבעלים <strong>אמר ליה</strong> <small>[אומר לו]</small> לשליח: <strong>לתקוני שדרתיך ולא לעוותי</strong> <small>[לתקן שלחתי אותך ולא לקלקל],</small> והרי צריך אני להמתין מלשוחטו, ואסור לי לגוזזו ולעבוד בו, ולענין זה לא היית שלוחי.
  ושואלים:  <strong>ומאי שנא מהא דתנן</strong> <small>[ובמה שונה</small> דבר זה <small>מזו ששנינו]</small> במשנה: <strong>האומר לשלוחו "צא ותרום</strong> תבואה מתרומתי", ולא פירש לו כמה יתרום — <strong>תורם כדעת בעל הבית,</strong>
 <strong>אם אינו יודע דעתו של בעל הבית</strong> — <strong>תורם ב</strong>עין <strong>בינונית,</strong> שהיא <strong>אחד מחמשים</strong> מן התבואה, אם <strong>פיחת עשרה או הוסיף עשרה,</strong> שתרם אחד מארבעים או אחד משישים — בכל זאת <strong>תרומתו תרומה?</strong> והרי יכול בעל הבית לומר לו ששלחו לתקן ולא לקלקל!
 <strong>אמרי</strong> <small>[אומרים]</small> בתשובה לכך: <strong>התם</strong> <small>[שם]</small> <strong>כיון דאיכא דתרים</strong> <small>[שיש</small> מי <small>שתורם]</small> <strong>בעין יפה, ואיכא דתרים</strong> <small>[ויש שתורם]</small> <strong>בעין רעה, אמר</strong> <small>[אומר]</small> לו השליח: <strong>להכי אמדתיך</strong> <small>[לכך אמדתי אותך],</small> שאתה בעל עין יפה או עין רעה. אבל <strong>הכא טעותא</strong> <small>[כאן טעות]</small> <strong>היא,</strong> ובמקרה זה <strong>אמר</strong> <small>[אומר]</small> בעל הבית לשליח: <strong>לא איבעי לך למיטעי</strong> <small>[לא היה לך לטעות]</small> ולקלקל בענין זה.

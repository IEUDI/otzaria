# ביאור שטיינזלץ על ערכין
עדין שטיינזלץ
## דף ב.
 <big>א משנה</big> <strong>הכל מעריכין,</strong> שאם נדרו ערכו של אדם — חייבים לתת להקדש את ערכו הקצוב בתורה לפי שנותיו ומינו (ויקרא כז, ג—ז), <strong>ו</strong>הכל <strong>נערכין,</strong> שאם נדר את ערכם חייב לשלם. וכן הכל <strong>נודרין</strong> להקדש את שוויו של אדם (כאילו היה נמכר כעבד), <strong>ו</strong>הכל <strong>נודרין,</strong> שאם אמר "דמיו של פלוני עלי" — חייב לשלם להקדש: <strong>כהנים, לוים, וישראלים, נשים, ועבדים.</strong>
 <strong>טומטום,</strong> שאין לו סימני זכר או נקבה, <strong>ואנדרוגינוס,</strong> שיש לו סימני זכר וסימני נקבה, <strong>נודרין ונידרין ומעריכין, אבל לא נערכין,</strong> שאם אמר: "ערכו של פלוני טומטום עלי" — אינו חייב כלום, מפני <strong>שאינו נערך אלא הזכר ודאי ונקבה ודאית,</strong> שנזכרו בכתוב.
 <strong>חרש שוטה וקטן נידרין ונערכין, אבל לא נודרין ולא מעריכין, מפני שאין בהם דעת.</strong>
 <big>ב גמרא</big> שואלים: <strong>"הכל מעריכין"</strong> ששנינו במשנתנו, <strong>לאתויי מאי</strong> <small>[להביא,</small> להוסיף, את <small>מה</small> הוא בא<small>]?</small> ומשיבים: <strong>לאתויי</strong> <small>[להביא]</small> <strong>מופלא סמוך לאיש</strong> כלומר, מי שהוא בן שתים עשרה שנה ויום אחד, שעדיין אינו איש מבוגר, אבל מבין בטיב נדרים, שהנדרים והערכים שהוציא מפיו מחייבים אותו.
  ושואלים: "הכל  <strong>נערכין"</strong> ששנינו במשנתנו, <strong>לאתויי מאי</strong> <small>[להביא</small> את <small>מה]?</small> ומשיבים: <strong>לאתויי</strong> <small>[להביא]</small> מי שהוא <strong>מנוול</strong> (מאוס) או <strong>מוכה שחין,</strong> שאינו שווה מאומה אילו היה עומד למכירה; סלקא דעתך אמינא <small>[יעלה על דעתך לומר]:</small>
 <strong>"נדר בערכך"</strong> (שם ב) <strong>כתיב</strong> <small>[נאמר],</small> ובכך הקישה התורה את דיני הנערך לדיני הנידר, ולכן <strong>כל שישנו בדמים,</strong> שאם נדר את דמיו מתחייב לשלם להקדש — <strong>ישנו</strong> גם <strong>בערכין,</strong> שאם נדר את ערכו של אותו אדם — חייב לשלם, <strong>וכל שאינו בדמים,</strong> שאם נדר את דמיו אינו מתחייב — <strong>אינו</strong> גם <strong>בערכין,</strong> ולכן הנודר את ערכו של מנוול ומוכה שחין פטור מלשלם, מפני שאינו שווה מאומה, על כן
 <strong>קא משמע לן</strong> <small>[משמיע לנו]</small> התנא שגם אלו נערכים, שהרי התורה אמרה "בערכך <strong>נפשת"</strong> (שם), ומשמע: <strong>כל דהו</strong> <small>[כל שהוא],</small> כל שיש בו נפש חיים יש לו ערך לפי שנותיו.
  ושואלים: "הכל  <strong>נודרין"</strong> ששנינו במשנתנו, <strong>לאתויי מאי</strong> <small>[להביא</small> את <small>מה]?</small> ומשיבים: מה ששנינו "הכל <strong>נידרין" איצטריך ליה</strong> <small>[הוצרך לו],</small> ומשום כך הובא גם הכלל של "הכל נודרין", למרות שאין בו חידוש לעצמו.
  ושואלים: ו"הכל  <strong>נידרין" לאתויי מאי</strong> <small>[להביא</small> את <small>מה</small> הוא בא<small>]?</small> <strong>אי לאתויי</strong> <small>[אם</small> תאמר <small>להביא]</small> <strong>טומטום ואנדרוגינוס</strong> — הלוא <strong>בהדיא קתני להו</strong> <small>[במפורש הוא שונה אותם</small> במשנה<small>]!</small> <strong>ואי לאתויי</strong> <small>[ואם להביא]</small> <strong>חרש שוטה וקטן</strong> — <strong>בהדיא קתני להו</strong> <small>[במפורש הוא שונה אותם</small> במשנה<small>]!</small>
 <strong>אי לאתויי</strong> <small>[אם להביא]</small> <strong>פחות מבן חודש,</strong> שאינו בכלל ערכין, אבל בכל זאת אפשר לנדור את דמיו — גם כן <strong>בהדיא קתני להו</strong> <small>[במפורש הוא שונה אותם]</small> בהמשך המשנה שבפרקנו! <strong>ואי לאתויי</strong> <small>[ואם להביא]</small> <strong>נכרי,</strong> הלוא <strong>בהדיא קתני להו</strong> <small>[במפורש הוא שונה אותם]</small> בהמשך המשנה שבפרקנו! ומשיבים: <strong>לעולם</strong> שנינו "הכל נידרין" <strong>לאתויי</strong> <small>[להביא]</small> <strong>פחות מבן חודש, ו</strong>אף ששנינו את דינו בהמשך המשנה — <strong>תני והדר מפרש</strong> <small>[שונה</small> התנא באופן כללי <small>וחוזר</small> ו<small>מפרש]</small> אחר כך את הפרטים.
 <big>ג</big> אחר שהתברר מדוע נקטה משנתנו לשון "הכל מעריכין", מבררים מה באה לשון זו להוסיף במקומות אחרים. ושואלים, מה ששנינו במסכת מנחות: <strong>"הכל סומכין"</strong> על ראש הקרבן, <strong>לאתויי מאי</strong> <small>[להביא</small> את <small>מה</small> הוא בא<small>]?</small> ומשיבים: <strong>לאתויי</strong> <small>[להביא]</small> <strong>יורש,</strong> שסומך על ראש קרבן מורישו, כשהוא מביאו לאחר מותו, <strong>ו</strong>ש<strong>לא כ</strong>שיטת <strong>ר' יהודה,</strong> הסבור שיורש אינו סומך.
  ושואלים:  <strong>"הכל ממירין",</strong> ששנינו במשנה במסכת תמורה, <strong>לאתויי מאי</strong> <small>[להביא</small> את <small>מה]?</small> ומשיבים: גם כאן, <strong>לאתויי</strong> <small>[להביא]</small> <strong>יורש,</strong> שאם אמר על בהמה שתהא תמורת בהמה שהקדיש אביו — גם השניה קדושה, <strong>ו</strong>ש<strong>לא כ</strong>שיטת <strong>ר' יהודה,</strong> הסבור שיורש אינו עושה תמורה.
 <strong>דתניא</strong> <small>[ששנויה</small> ברייתא<small>]:</small> <strong>יורש סומך</strong> על קרבן אביו שמת, <strong>יורש מימר,</strong> כלומר, עושה תמורה בקרבן שירש מאביו<strong>. ר' יהודה אומר: יורש אינו סומך, יורש אינו מימר.</strong>
 ומבררים: <strong>מאי טעמא</strong> <small>[מה טעמו]</small> של <strong>ר' יהודה?</strong> שנאמר בעניין סמיכה: <strong>"קרבנו"</strong> (ויקרא ג, ב) והרי זה מיעוט, "קרבנו" — <strong>ולא קרבן אביו, ויליף</strong> <small>[ו</small>הוא <small>לומד]</small> דין <strong>תחלת הקדש,</strong> כלומר, תמורה, כשמחילים קדושה על בהמה, <strong>מסוף הקדש,</strong> מסמיכה, שהיא נעשית סמוך לשחיטת הקרבן: <strong>מה סוף הקדש</strong> — <strong>יורש אינו סומך, אף תחלת הקדש</strong> — <strong>יורש אינו מימר.</strong>
 ושואלים: <strong>ורבנן</strong> <small>[וחכמים]</small> הסבורים שיורש סומך ומימר, מהיכן הם למדים? ומשיבים, ממה שנאמר לגבי תמורה: "ואם <strong>המר ימיר"</strong> (שם כז, י), והם למדים מהלשון הכפולה — <strong>לרבות את היורש, ו</strong>לשיטתם, <strong>ילפינן</strong> <small>[אנו למדים]</small> דינו של <strong>סוף הקדש</strong> (סמיכה) <strong>מתחלת הקדש</strong> (תמורה): <strong>מה תחלת הקדש</strong> — <strong>יורש מימר, אף סוף הקדש</strong> — <strong>יורש סומך.</strong>
 ושואלים: <strong>ורבנן</strong> <small>[וחכמים],</small> <strong>האי</strong> <small>[זה]</small> המיעוט <strong>"קרבנו",</strong> ממנו למד ר' יהודה שיורש אינו סומך, <strong>מאי עבדי ליה</strong> <small>[מה עושים</small> הם <small>בו]?</small> ומשיבים: <strong>מיבעי ליה</strong> <small>[צריכים הם אותו]</small> ללמוד ממנו: <strong>"קרבנו"</strong> — <strong>ולא קרבן גוי,</strong> שאין קרבן הגוי טעון סמיכה, <strong>"קרבנו"</strong> — <strong>ולא קרבן חבירו,</strong> שאין אדם יכול לסמוך על קרבן חבירו, <strong>"קרבנו"</strong> — <strong>לרבות כל בעלי חוברין לסמיכה,</strong> שאם חברו כמה אנשים להביא קרבן — כולם חייבים לסמוך עליו.
  ואומרים:  <strong>ור' יהודה,</strong> את הדין של <strong>לרבות כל בעלי חוברין לסמיכה לית ליה</strong> <small>[אין לו],</small> אינו מקבל שיטה זו, אלא לדעתו אחד סומך עבור כולם. <strong>ואי נמי אית ליה</strong> <small>[ואם גם כן</small> תאמר ש<small>יש לו],</small> וגם הוא לומד מהמילה "קרבנו" שכל השותפים חייבים לסמוך,
## דף ב:
 הדין שאין סומכים על קרבן <strong>גוי, ו</strong>הדין שאין סומכים על קרבן <strong>חבירו, מחד קרא</strong> <small>[מכתוב אחד]</small> של "קרבנו" <strong>נפקי</strong> <small>[יוצאים,</small> נלמדים<small>],</small> ואם כן <strong>אייתרי להו תרי</strong> <small>[נתייתרו לו שני]</small> "קרבנו", <strong>חד</strong> <small>[אחד</small> מהם<small>]</small> בא למעט: <strong>"קרבנו"</strong> — <strong>ולא קרבן אביו,</strong> שיורש אינו סומך, <strong>ואידך</strong> <small>[והאחר]</small> — <strong>לרבות כל בעלי חוברין לסמיכה,</strong> שכל בעלי הקרבן חייבים לסמוך.
  ושואלים:  <strong>ור' יהודה, האי</strong> <small>[</small>כתוב <small>זה]</small> <strong>"המר ימיר"</strong> (ויקרא כז, י), משם למדו חכמים כי יורש ממיר קרבן של אביו, <strong>מאי עביד ליה</strong> <small>[מה עושה</small> הוא <small>בו]?</small> ומשיבים: <strong>מיבעי ליה</strong> <small>[נצרך לו]</small> <strong>לרבות את האשה,</strong> שאם המירה קרבן שלה בבהמת חולין — הרי זו תמורה. <strong>דתניא</strong> <small>[ששנויה</small> ברייתא<small>]:</small> <strong>לפי שכל הענין</strong> של תמורה האמור בכתוב <strong>אינו מדבר אלא בלשון זכר, מה סופינו</strong> כלומר, כיצד אנו מגיעים לבסוף <strong>לרבות את האשה? תלמוד</strong> <strong>לומר</strong> בלשון כפולה: <strong>"ואם המר ימיר",</strong> לרבות את האשה.
  ושואלים:  <strong>ורבנן</strong> <small>[וחכמים]</small> מהיכן הם דורשים דין זה? ומשיבים: <strong>מ</strong>הו' היתירה שבמילה <strong>"ואם". ו</strong>אילו <strong>ר' יהודה,</strong> את תוספת הו' במילה <strong>"ואם" לא דריש</strong> <small>[אינו דורש].</small>
 <big>א</big> ושואלים עוד: <strong>"הכל חייבין בסוכה"</strong> ששנינו בברייתא, <strong>לאיתויי מאי</strong> <small>[להביא,</small> להוסיף את <small>מה]</small> הוא בא? ומשיבים: <strong>לאיתויי</strong> <small>[להביא]</small> <strong>קטן שאינו צריך לאמו</strong> כשמתעורר בלילה משנתו, <strong>דתנן</strong> <small>[ששנינו</small> במשנה<small>]:</small> <strong>קטן שאינו צריך לאמו</strong> — <strong>חייב בסוכה.</strong>
 ושואלים: <strong>"הכל חייבין בלולב"</strong> ששנינו בברייתא, <strong>לאיתויי מאי</strong> <small>[להביא</small> את <small>מה]</small> הוא בא? ומשיבים: <strong>לאיתויי</strong> <small>[להביא,</small> לרבות<small>]</small> <strong>קטן היודע לנענע</strong> בלולב, <strong>דתנן</strong> <small>[ששנינו</small> במשנה<small>]:</small> <strong>קטן היודע לנענע</strong> — <strong>חייב בלולב.</strong>
 ושואלים: <strong>"הכל חייבין בציצית"</strong> ששנינו בברייתא, <strong>לאיתויי מאי</strong> <small>[להביא</small> את <small>מה]</small> הוא בא? ומשיבים: <strong>לאיתויי</strong> <small>[להביא]</small> <strong>קטן היודע להתעטף</strong> בטלית, <strong>דתניא</strong> <small>[ששנויה</small> ברייתא<small>]:</small> <strong>קטן היודע להתעטף</strong> — <strong>חייב בציצית.</strong>
 ושואלים: <strong>"הכל חייבין בתפילין"</strong> ששנינו בברייתא, <strong>לאיתויי מאי</strong> <small>[להביא</small> את <small>מה]</small> הוא בא? ומשיבים: <strong>לאיתויי</strong> <small>[להביא]</small> <strong>קטן היודע לשמור תפלין</strong> כהלכה, דתניא <small>[ששנויה</small> ברייתא<small>]:</small> <strong>קטן היודע לשמור תפלין</strong> — <strong>אביו לוקח</strong> (קונה) <strong>לו תפלין.</strong>
 <big>ב</big> ושואלים, מה ששנינו במשנה: <strong>"הכל חייבין בראייה"</strong> כלומר, להיראות לפני ה' במקדש ברגל, ולהביא עולת ראיה, <strong>לאיתויי מאי</strong> <small>[להביא,</small> להוסיף את <small>מה]</small> הוא בא? ומשיבים: <strong>לאיתויי</strong> <small>[להביא]</small> <strong>מי שחציו עבד וחציו בן חורין,</strong> כגון עבד כנעני של שני שותפים ששיחרר אותו אחד מהם.
 <strong>ול</strong>דעת <strong>רבינא</strong> ש<strong>אמר: מי שחציו עבד וחציו בן חורין פטור מן הראייה,</strong> הרי זה בא <strong>לאיתויי</strong> <small>[להביא]</small> מי שהיה <strong>חיגר</strong> (פצוע ברגלו) <strong>ביום ראשון</strong> של החג, והיה פטור באותה שעה מן הראיה, <strong>ונתפשט</strong> (נתיישר, נתרפא) <strong>ביום שני</strong> של החג, ללמד שהוא חייב בראיה.
  ושואלים:  <strong>הניחא למאן דאמר</strong> <small>[זה נוח ל</small>שיטת <small>מי שאומר]:</small> <strong>כולן,</strong> כל ימי החג, הם <strong>תשלומין זה לזה,</strong> להביא את קרבנות החג, ולא רק תשלומים ליום הראשון, ולדעתו ייתכן שגם מי שהיה פטור ביום הראשון — יהיה חייב בשני. <strong>אלא למאן דאמר</strong> <small>[ל</small>דעת <small>מי שאומר]:</small> <strong>כולן,</strong> כל ימי החג, הם רק <strong>תשלומין לראשון,</strong> ולפיכך, מי שהיה חיגר ביום הראשון ונפטר מן הראיה שוב אינו מתחייב בקרבן, אם כן הריבוי "הכל חייבין בראיה" <strong>לאיתויי מאי</strong> <small>[להביא</small> את <small>מה]</small> הוא בא?
  ומשיבים:  <strong>לאיתויי</strong> <small>[להביא]</small> <strong>סומא באחת מעיניו,</strong> שאף הוא חייב לעלות לרגל, שלא כדין סומא בשתי עיניו. ומעירים: <strong>ו</strong>דבר זה הוא ש<strong>לא כי האי תנא</strong> <small>[כ</small>שיטת <small>תנא זה],</small>
 <strong>דתניא</strong> <small>[ששנויה</small> ברייתא<small>],</small> <strong>יוחנן בן דהבאי אומר משום</strong> (משמו של) <strong>ר' יהודה: סומא באחת מעיניו פטור מן הראייה, שנאמר:</strong> "שלש פעמים בשנה יראה כל זכורך אל פני האדון ה' " (שמות כג, יז), ולפי הכתיב ניתן לקרוא: <strong>"יראה",</strong> אבל הקריאה היא: <strong>"יראה",</strong> וכך דורשים: <strong>כדרך שבא לראות כך בא ליראות, מה לראות,</strong> אדם רואה <strong>בשתי עיניו</strong> — <strong>אף</strong> מה שציותה התורה <strong>ליראות</strong> לפני ה' הרי זה <strong>בשתי עיניו.</strong> זאת דרך אחת להסביר את הריבוי "הכל חייבין בראיה" לשיטת רבינא.
 <strong>ואיבעית אימא</strong> <small>[ואם תרצה אמור]:</small> <strong>לעולם</strong> בא הריבוי <strong>לאיתויי</strong> <small>[להביא]</small> <strong>מי שחציו עבד וחציו בן חורין. ודקא קשיא לך</strong> <small>[ומה שהיה קשה לך]</small> מדברי <strong>רבינא,</strong> שפוטר עבד כזה מן הראיה — <strong>לא קשיא</strong> <small>[אין זה קשה]:</small> <strong>כאן</strong> מדובר <strong>במשנה ראשונה, כאן</strong> מדובר <strong>במשנה אחרונה.</strong>
 <strong>דתנן</strong> <small>[ש</small>כך <small>שנינו</small> במשנה<small>]:</small> <strong>מי שחציו עבד וחציו בן חורין, עובד את רבו יום אחד,</strong> שהרי חציו עבד, <strong>ואת עצמו יום אחד,</strong> שהרי חציו בן חורין, אלו <strong>דברי בית הלל.</strong>
 <strong>אמרו להם בית שמאי: תיקנתם</strong> בדרך זו <strong>את רבו,</strong> שהוא מקבל את המגיע לו בעבד זה, אבל <strong>את עצמו לא תיקנתם</strong> כראוי, שהרי <strong>לישא שפחה אינו יכול,</strong> משום שהוא חציו בן חורין, ובן חורין אסור בשפחה, וגם לישא <strong>בת חורין אינו יכול,</strong> משום שהוא חציו עבד שאסור בבת חורין, האם <strong>יבטל</strong> מלשאת אשה? <strong>והלא לא נברא העולם אלא לפריה ורביה, שנאמר:</strong> "כי כה אמר ה'... יוצר הארץ ועושה הוא כוננה, <strong>לא תהו בראה לשבת יצרה"</strong> (ישעיהו מה, יח)!
 <strong>אלא, מפני תיקון העולם,</strong> כדי שיוכל העבד לעסוק ביישובו של עולם, <strong>כופין את רבו ועושה אותו בן חורין, ו</strong>הואיל ואין לעבד ממון כדי לפדות עצמו <strong>כותב</strong> העבד <strong>שטר</strong> חוב <strong>על חצי דמיו,</strong> ונותן לאדון, ובמשך הזמן פורע את חובו. <strong>וחזרו בית הלל להורות כדברי בית שמאי</strong> שחובה לשחרר עבד כזה. ומשנתנו, המחייבת עבד כזה בראיה, הולכת לשיטה זאת המחייבת את רבו לשחררו. ומה שפטר רבינא עבד זה מן הראיה, הוא לפי משנה ראשונה ששנו בית הלל, שאין כופים את רבו לשחררו.
 <big>ג</big> ושואלים: <strong>"הכל חייבין בתקיעת שופר"</strong> ששנינו בברייתא, <strong>לאיתויי מאי</strong> <small>[להביא</small> את <small>מה]?</small> ומשיבים: <strong>לאיתויי</strong> <small>[להביא]</small> <strong>קטן שהגיע לחינוך,</strong> ועל קטן כזה הוא <strong>דתנן</strong> <small>[ששנינו]:</small> <strong>אין מעכבין את הקטן מלתקוע ביום טוב.</strong>
 ושואלים: <strong>"הכל חייבין במקרא מגילה"</strong> ששנינו בברייתא, ו<strong>"הכל כשרין לקרות את המגילה"</strong> ששנינו במשנה, <strong>לאיתויי</strong> <small>[להביא]</small>
## דף ג.
 <strong>מאי</strong> <small>[</small>את <small>מה]?</small> ומשיבים: <strong>לאתויי</strong> <small>[להביא]</small> <strong>נשים, וכ</strong>דברי <strong>ר' יהושע בן לוי,</strong> ש<strong>אמר ר' יהושע בן לוי: נשים חייבות במקרא מגילה, שאף הן היו באותו הנס</strong> של פורים, שניצלו מגזירת המן.
  ושואלים, מה ששנינו בברייתא: <strong>"הכל חייבין בזימון"</strong> (לזמן עצמם לברך יחד ברכת המזון), <strong>לאתויי מאי</strong> <small>[להביא</small> את <small>מה]</small> הוא בא? ומשיבים: <strong>לאתויי</strong> <small>[להביא]</small> <strong>נשים ועבדים,</strong> וכפי <strong>דתניא</strong> <small>[ששנויה</small> ברייתא<small>]:</small> <strong>נשים מזמנות לעצמן,</strong> <strong>ועבדים מזמנין לעצמן.</strong>
 ושואלים, מה ששנינו בברייתא: <strong>"הכל מצטרפין לזימון", לאתויי מאי</strong> <small>[להביא</small> את <small>מה]</small> הוא בא? ומשיבים: <strong>לאתויי</strong> <small>[להביא]</small> <strong>קטן היודע למי מברכין,</strong> ש<strong>אמר רב נחמן:</strong> קטן ש<strong>יודע למי מברכין</strong> — <strong>מזמנין עליו,</strong> כלומר, הריהו נחשב כחלק ממנין המזמנים.
 <big>א</big> ושואלים: <strong>"הכל מטמאין בזיבה"</strong> ששנינו במשנה, <strong>לאתויי מאי</strong> <small>[להביא</small> את <small>מה]</small> הוא בא? ומשיבים: <strong>לאתויי</strong> <small>[להביא]</small> <strong>תינוק בן יומו,</strong> שאם יצאה זיבה מגופו הריהו טמא. <strong>דתניא</strong> <small>[ששנויה</small> ברייתא<small>]:</small> די היה לכתוב <strong>"איש"</strong> — <strong>מה תלמוד לומר "איש איש</strong> כי יהיה זב מבשרו זובו טמא הוא" (ויקרא טו, ב)? הרי זה בא <strong>לרבות תינוק בן יום אחד שמטמא בזיבה,</strong> אלו <strong>דברי ר' יהודה.</strong>
 <strong>ר' ישמעאל בנו של ר' יוחנן בן ברוקה אומר: אינו צריך</strong> לריבוי זה, <strong>הרי הוא אומר: "והזב את זובו לזכר ולנקבה"</strong> (שם לג), <strong>"לזכר"</strong> — <strong>כל שהוא זכר, בין קטן בין גדול, "לנקבה"</strong> — <strong>כל שהיא נקבה, בין קטנה בין גדולה. אם כן, מה תלמוד לומר "איש איש"? דברה תורה כלשון בני אדם,</strong> שהם רגילים לכפול לשונם, ואין ללמוד מכך דין חדש.
 ושואלים, מה ששנינו בברייתא: <strong>"הכל מטמאין בטמא מת"</strong> <strong>לאתויי מאי</strong> <small>[להביא</small> את <small>מה]</small> הוא בא? ומשיבים: <strong>לאתויי</strong> <small>[להביא]</small> <strong>קטן;</strong> שכן <strong>סלקא דעתך אמינא</strong> <small>[יעלה על דעתך לומר]</small> שמהכתוב <strong>"איש אשר יטמא ולא יתחטא"</strong> (במדבר יט, כ), יש ללמוד כי <strong>"איש"</strong> — <strong>אין</strong> <small>[כן]</small> נטמא, אבל <strong>קטן,</strong> שלא הגיע לכלל איש — <strong>לא</strong> מקבל טומאה, על כן <strong>קא משמע לן</strong> <small>[משמיע לנו]</small> הכתוב בטהרת הנטמאים במת: "והזה על האהל... <strong>ועל הנפשות אשר היו שם"</strong> (שם יח), ומכאן שכל נפש שנמצאת שם נטמאת, בין גדול בין קטן.
  ושואלים:  <strong>אלא</strong> לפי זה, <strong>"איש" למעוטי מאי</strong> <small>[למעט מה]</small> הוא בא? ומשיבים: <strong>למעוטי</strong> <small>[למעט]</small> <strong>קטן מ</strong>עונש <strong>כרת</strong> האמור באותו פסוק: "ונכרתה הנפש ההיא מתוך הקהל כי את מקדש ה' טמא" (שם כ), שאם נטמא ונכנס למקדש — אינו חייב כרת.
  ושואלים, מה ששנינו במשנה: <strong>"הכל מטמאין בנגעים" לאתויי מאי</strong> <small>[להביא</small> את <small>מה]</small> הוא בא? ומשיבים: <strong>לאתויי</strong> <small>[להביא]</small> <strong>קטן,</strong> שכן <strong>סלקא דעתך אמינא</strong> <small>[יעלה על דעתך לומר]:</small> <strong>"איש צרוע</strong> הוא טמא הוא" (ויקרא יג, מד) <strong>כתיב</strong> <small>[נאמר],</small> ונלמד מכך ש<strong>איש</strong> — <strong>אין</strong> <small>[כן]</small> נטמא, אבל <strong>קטן,</strong> שלא הגיע לכלל איש — <strong>לא,</strong> על כן <strong>קא משמע לן</strong> <small>[משמיע לנו]</small> התנא שגם הוא מיטמא בנגעים.
  ושואלים:  <strong>ואימא הכי נמי</strong> <small>[ואמור כך גם כן],</small> שקטן אינו מיטמא בנגעים!
   
  ומשיבים: לכך נאמר <strong>"אדם כי יהיה בעור בשרו"</strong> (ויקרא יג, ב) <strong>מכל מקום,</strong> כל שהוא אדם, גם קטן שלא הגיע לכלל "איש".
  ושואלים:  <strong>ואלא</strong> לפי זה, <strong>"איש</strong> צרוע הוא" <strong>למה לי?</strong> ומשיבים: <strong>לכדתניא</strong> <small>[לכמו ששנויה</small> <small>בברייתא</small><small>]</small> על פסוק זה: <strong>"איש</strong> צרוע הוא" — <strong>אין לי אלא איש, אשה מנין</strong> שניטמאת בנגעים? <strong>כשהוא אומר</strong> מיד לאחר מכן שוב: <strong>"והצרוע</strong> אשר בו הנגע" (שם מה), ואין בכך צורך — <strong>הרי כאן שנים,</strong> כלומר, לא רק איש, אלא גם אשה.
 <strong>אם כן, מה תלמוד לומר,</strong> כלומר, לשם מה נאמר מתחילה <strong>"איש"</strong> — <strong>לענין של מטה</strong> כלומר, להמשך הכתוב: "בגדיו יהיו פרומים וראשו יהיה פרוע", ללמד ש<strong>איש</strong> מצורע <strong>פורע</strong> את שערו, <strong>ופורם</strong> את בגדיו, <strong>ואין האשה פורעת ופורמת.</strong>
 ושואלים, מה ששנינו בברייתא: <strong>"הכל רואין את הנגעים",</strong> כדי לטמאם או לטהרם, וכן מה ששנינו במשנה: <strong>"הכל כשרין לראות את הנגעים"</strong> לטמאם ולטהרם, <strong>לאתויי מאי</strong> <small>[להביא</small> את <small>מה]</small> הוא בא? ומשיבים: <strong>לאתויי</strong> <small>[להביא]</small> כהן <strong>שאינו בקי בהן</strong> במראה הנגעים <strong>ובשמותיהן.</strong>
 ומקשים: <strong>והאמר מר</strong> <small>[והרי אמר החכם]:</small> מי ש<strong>אינו בקי בהן ובשמותיהן אינו רואה את הנגעים! אמר רבינא, לא קשיא</strong> <small>[אין זה קשה]:</small> <strong>הא דמסברי ליה וסבר</strong> <small>[זה שמסבירים לו ו</small>הוא <small>סובר</small> ומבין<small>],</small> יכול לראות, ולטמא או לטהר לאחר שהסבירו לו, <strong>הא דמסברי ליה ולא סבר</strong> <small>[זה שמסבירים לו ואינו סובר,</small> מבין<small>],</small> והוא אינו רואה את הנגעים.
 <big>ב</big> ושואלים, מה ששנינו במשנה: <strong>"הכל כשרין לקדש"</strong> (לתת אפר פרה אדומה במים החיים) <strong>לאתויי מאי</strong> <small>[להביא</small> את <small>מה]</small> הוא בא? ומשיבים: <strong>ל</strong>דעת <strong>ר' יהודה</strong> הרי זה בא <strong>לאתויי</strong> <small>[להביא]</small> <strong>קטן, ולרבנן</strong> <small>[ו</small>לדעת <small>חכמים],</small> הסבורים שקטן אינו מקדש — <strong>לאתויי</strong> <small>[להביא]</small> <strong>אשה,</strong> שכשרה לקדש. <strong>דתנן</strong> <small>[ש</small>כך <small>שנינו</small> במשנה<small>]:</small> <strong>הכל כשרין לקדש, חוץ מחרש שוטה וקטן; ר' יהודה מכשיר בקטן, ופוסל באשה ובאנדרוגינוס</strong> (שיש בו גם סימני זכר וגם סימני נקבה).
 ושואלים, מה ששנינו במשנה: <strong>"הכל כשירין להזות"</strong> ממי פרה אדומה על טמא מת, <strong>לאתויי מאי</strong> <small>[להביא</small> את <small>מה]</small> הוא בא? ומשיבים: <strong>לאתויי</strong> <small>[להביא]</small> <strong>ערל, וכ</strong>דברי <strong>ר' אלעזר,</strong> ש<strong>אמר ר' אלעזר: ערל שהזה</strong> — <strong>הזאתו כשרה.</strong>
 ושואלים, מה ששנינו במשנה פעמיים: <strong>"הכל שוחטין" לאתויי מאי</strong> <small>[להביא</small> את <small>מה]</small> הוא בא? ומשיבים: <strong>חדא לאתויי</strong> <small>[</small>פעם <small>אחת להביא]</small> <strong>כותי,</strong> ששחיטתו כשירה, <strong>וחדא לאתויי</strong> <small>[ו</small>פעם <small>אחת להביא]</small> <strong>ישראל משומד</strong> (עובר עבירה באופן קבוע).
  ושואלים, מה ששנינו: <strong>"הכל מעלין לארץ ישראל",</strong> כלומר, כופים את בני ביתם לעלות, <strong>לאתויי מאי</strong> <small>[להביא</small> את <small>מה]</small> הוא בא?
## דף ג:
 ומשיבים: <strong>לאתויי</strong> <small>[להביא]</small> <strong>עבדים,</strong> שעבד שרוצה לעלות — יכול לכפות את אדונו לעלות עמו, או למוכרו למי שעולה לשם, או לשחררו. ושואלים: <strong>ולמאן דתני</strong> <small>[ולמי ששונה]</small> דין זה של <strong>עבדים בהדיא</strong> <small>[במפורש],</small> <strong>לאתויי מאי</strong> <small>[להביא</small> את <small>מה]</small> בא "הכל מעלין לארץ ישראל"? ומשיבים: <strong>לאתויי</strong> <small>[להביא]</small> שכופה אדם את בני ביתו לעלות אפילו <strong>מנוה היפה</strong> (ממקום טוב) בחוצה לארץ <strong>לנוה הרעה</strong> בארץ ישראל.
  ומוסיפים: ומה ששנינו באותה משנה  <strong>"ואין הכל מוציאין</strong> מן הארץ לחוצה לארץ", הרי זה <strong>לאתויי</strong> <small>[להביא]</small> <strong>עבד שברח מחוצה לארץ לארץ</strong> ישראל, שאין אדונו יכול להחזיר אותו לחוצה לארץ.
 ומה ששנינו שם: <strong>הכל מעלין לירושלים,</strong> הרי זה בא <strong>לאתויי</strong> <small>[להביא]</small> <strong>מנוה היפה לנוה הרעה</strong> כלומר, למרות שהמקום האחר טוב יותר למגורים מירושלים. ושואלים, ומה ששנינו שם: <strong>"ואין הכל מוציאין",</strong> <strong>לאתויי מאי</strong> <small>[להביא</small> את <small>מה]?</small> ומשיבים: <strong>לאתויי</strong> <small>[להביא],</small> שאינו יכול לכפות לצאת מירושלים, אפילו <strong>מנוה הרעה לנוה היפה</strong> בארץ ישראל.
 <big>א</big> ומעתה דנים במשניות ובברייתות, שנאמרה בהן לשון "הכל חייבים", ונוסף להן: "כהנים לויים וישראלים". שנינו בברייתא: <strong>הכל חייבין בסוכה, כהנים לוים וישראלים.</strong> ושואלים: <strong>פשיטא</strong> <small>[פשוט</small> הדבר<small>],</small> <strong>אי הני לא מחייבי, מאן מיחייבי</strong> <small>[</small>והלא <small>אם אלו לא חייבים, מי חייבים]?</small>
 ומשיבים: <strong>כהנים איצטריכא ליה</strong> <small>[הוצרך לו</small> להשמיע<small>],</small> שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיב</strong> <small>[ונאמר]</small> <strong>"בסכות תשבו</strong> שבעת ימים" (ויקרא כג, מב), <strong>ואמר מר</strong> <small>[החכם]:</small> <strong>"תשבו שבעת ימים"</strong> — <strong>כעין תדורו,</strong> כלומר, כדרך שאדם דר בביתו כל השנה, <strong>מה דירה</strong> — דרים יחד <strong>איש ואשתו, אף סוכה</strong> מצותה דווקא באותו אופן — <strong>איש ואשתו, והני</strong> <small>[ואותם]</small> <strong>כהנים, הואיל ו</strong>ברגל <strong>בני עבודה</strong> במקדש <strong>נינהו</strong> <small>[הם],</small> ואינם פנויים לדור עם נשיהם — יש לומר ש<strong>לא ליחייבו</strong> <small>[יתחייבו]</small> בסוכה, על כן
 <strong>קא משמע לן</strong> <small>[משמיע לנו]:</small> <strong>נהי דפטירי</strong> <small>[גם אם אמנם פטורים</small> הם<small>]</small> <strong>בשעת עבודה</strong> עצמה, <strong>בלא שעת עבודה חיובי מיחייבי</strong> <small>[חייבים</small> הם<small>],</small> <strong>מידי דהוה</strong> <small>[כשם שהוא</small> הדין<small>]</small> ב<strong>הולכי דרכים, דאמר מר</strong> <small>[שאמר החכם]</small> בברייתא: <strong>הולכי דרכים,</strong> שעושים את דרכם <strong>ב</strong>שעות ה<strong>יום</strong> — <strong>פטורין מן הסוכה ביום, וחייבים בלילה,</strong> מפני שאז אינם הולכים.
 <big>ב</big> שנינו בברייתא: <strong>הכל חייבין בציצית, כהנים לוים וישראלים.</strong> וגם על כך שואלים: <strong>פשיטא</strong> <small>[פשוט]</small> הדבר שגם אלו בכלל!
  ומשיבים:  <strong>כהנים איצטריך ליה</strong> <small>[הוצרך לו</small> להשמיע<small>],</small> שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיב</strong> <small>[ונאמר]</small> <strong>"לא תלבש שעטנז</strong> צמר ופשתים יחדיו", ובסמוך לכך נאמר: <strong>"גדלים תעשה לך</strong> על ארבע כנפות כסותך" (דברים כב, יא—יב), יש לומר מכאן כי דווקא <strong>מאן דלא אישתרי כלאים לגביה</strong> <small>[מי שלא הותרו כלאים אצלו]</small> <strong>בלבישה</strong> — <strong>הוא דמחייב</strong> <small>[שמחוייב]</small> <strong>במצות ציצית, והני</strong> <small>[ואותם]</small> <strong>כהנים, הואיל ואישתרי</strong> <small>[והותרו]</small> <strong>כלאים לגבייהו</strong> <small>[לגביהם],</small> שהרי האבנט של בגדי הכהונה היה שעטנז, <strong>לא לחייבו</strong> <small>[לא יתחייבו]</small> בציצית, על כן
 <strong>קא משמע לן</strong> <small>[משמיע לנו]:</small> <strong>נהי דאישתרי בעידן</strong> <small>[אם אמנם הותר</small> להם השעטנז <small>בזמן]</small> <strong>עבודה, בלא עידן</strong> <small>[שלא בזמן]</small> <strong>עבודה לא אישתרי</strong> <small>[לא הותר]</small> להם, ולכן חייבים בציצית כשאר ישראל.
 <big>ג</big> ועוד שנינו בברייתא: <strong>הכל חייבין בתפילין, כהנים לוים וישראלים.</strong> ושואלים: <strong>פשיטא</strong> <small>[פשוט],</small> שגם אלו בכלל! ומשיבים: <strong>כהנים איצטריך ליה</strong> <small>[הוצרך לו</small> להשמיע<small>],</small> שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיב</strong> <small>[ונאמר]:</small> <strong>"וקשרתם לאות על ידך והיו לטטפת בין עינך"</strong> (דברים ו, ח), והוקשו תפילין של יד לשל ראש, יש לומר כי <strong>כל דאיתיה</strong> <small>[שישנו]</small> <strong>ב</strong>חיוב <strong>מצוה</strong> של <strong>יד, איתיה</strong> <small>[ישנו]</small> <strong>ב</strong>חיוב <strong>מצוה</strong> של
 <strong>ראש, והני</strong> <small>[ואותם]</small> <strong>כהנים, הואיל וליתנהו</strong> <small>[ואינם]</small> <strong>ב</strong>חיוב <strong>מצוה</strong> של <strong>יד, דכתיב</strong> <small>[שנאמר]</small> לגבי בגדי הכהונה: <strong>"ילבש על בשרו"</strong> (ויקרא ו, ג) — <strong>שלא יהא דבר חוצץ בינו</strong> (בין בגד הכהונה) <strong>ובין בשרו,</strong> והתפילין מהוים חציצה, <strong>אימא</strong> <small>[אמור]</small> כי <strong>במצוה</strong> של <strong>ראש נמי לא ליחייבו</strong> <small>[גם כן לא יתחייבו],</small> על כן
 <strong>קא משמע לן</strong> <small>[משמיע לנו]</small> <strong>דלא מעכבי אהדדי</strong> <small>[שאינן מעכבות זו את זו],</small> <strong>כדתנן</strong> <small>[כפי ששנינו]:</small> <strong>תפלה של יד אינה מעכבת של ראש, ושל ראש אינה מעכבת של יד,</strong> והכהנים חייבים במצוות תפילין של ראש בשעת עבודתם.
  ושואלים:  <strong>ומאי שנא</strong> <small>[ובמה שונה]</small> דין תפילין של <strong>יד,</strong> שהם פטורים — מפני <strong>דכתיב</strong> <small>[שנאמר]</small> בבגד הכהונה: <strong>"ילבש על בשרו"</strong> (שם), שלא יהא דבר חוצץ בין בשרו לבגד? לגבי תפילין של <strong>ראש נמי</strong> <small>[גם כן]</small> הרי <strong>כתיב</strong> <small>[נאמר]</small> לגבי הכהן הגדול: <strong>"ושמת המצנפת על ראשו"</strong> (שמות כט, ו), ותפילין של ראש חוצצים בין ראשו לבין המצנפת!
  ומשיבים, <strong>תנא</strong> <small>[שנה</small> החכם<small>]:</small> <strong>שערו</strong> של כהן גדול <strong>היה נראה בין ציץ,</strong> שהיה מונח על מצחו, <strong>למצנפת, ששם</strong> היה <strong>מניח תפילין,</strong> ולא היתה איפוא חציצה.
 <big>ד</big> שנינו בברייתא: <strong>הכל חייבין בתקיעת שופר, כהנים לוים וישראלים.</strong> ושואלים: <strong>פשיטא</strong> <small>[פשוט],</small> גם הם חייבים! ומשיבים: <strong>כהנים איצטריכא ליה</strong> <small>[הוצרך לו</small> להשמיע<small>],</small> שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיב</strong> <small>[ונאמר]</small> "ובחדש השביעי באחד לחדש... <strong>יום תרועה יהיה לכם"</strong> (במדבר כט, א), יש לומר כי <strong>מאן דליתיה אלא בתקיעה דחד יומא</strong> <small>[מי שאינו</small> חייב <small>אלא בתקיעה</small> של <small>יום אחד</small> בשנה<small>]</small> <strong>חייב</strong> במצוה זו,
 <strong>והני</strong> <small>[ואותם]</small> <strong>כהנים, הואיל ואיתנהו</strong> <small>[וישנם]</small> <strong>ב</strong>חיוב <strong>תקיעה</strong> במקדש <strong>כוליה שתא</strong> <small>[כל השנה],</small> גם במועדים אחרים, <strong>דכתיב</strong> <small>[שנאמר]:</small> <strong>"ותקעתם בחצצרת על עלתיכם"</strong> (במדבר י, י) — <strong>אימא לא ליחייבו</strong> <small>[אמור</small> ש<small>לא יתחייבו]</small> במצוה המיוחדת של תקיעת שופר בראש השנה, ולכן הוצרך להשמיענו שאף הכהנים חייבים. ותמהים על השוואה זו: <strong>מי דמי</strong> <small>[האם דומה]</small> הדבר, שהוצרך להשמיענו דין זה? <strong>התם</strong> [<small>שם],</small> התקיעות שתוקעים הכהנים במשך השנה היו ב<strong>חצוצרות,</strong> ואילו <strong>הכא</strong> <small>[כאן],</small> בראש השנה — ב<strong>שופר!</strong>
 ומשיבים: על כל פנים <strong>איצטריך</strong> <small>[הוצרך</small> להשמיענו דין זה<small>]</small> מטעם אחר, <strong>סלקא דעתך אמינא</strong> <small>[יעלה על דעתך לומר],</small> <strong>הואיל ותנן</strong> <small>[ושנינו</small> במשנה<small>]:</small> <strong>שוה היובל לראש השנה ל</strong>מצות ה<strong>תקיעה ולברכות</strong> של מלכיות זכרונות ושופרות, שמוסיפים בתפילה, נאמר כי מי <strong>דאיתיה</strong> <small>[שישנו]</small> <strong>כ</strong>כל דיני <strong>מצות יובל</strong> — <strong>איתיה</strong> <small>[ישנו]</small> <strong>ב</strong>כל דיני <strong>מצות ראש השנה,</strong> ומי <strong>דליתיה</strong> <small>[שאינו]</small> <strong>ב</strong>כל דיני <strong>מצות יובל</strong> — <strong>ליתיה</strong> <small>[אינו]</small> <strong>ב</strong>כל דיני <strong>מצות ראש השנה, והני כהני</strong> <small>[ואותם כהנים],</small> <strong>הואיל וליתנהו</strong> <small>[ואינם]</small> <strong>ב</strong>כל דיני <strong>מצות יובל, דתנן</strong> <small>[ש</small>הרי <small>שנינו]:</small> <strong>כהנים ולוים מוכרין לעולם</strong> את שדותיהם, אפילו בשנת היובל עצמה,
## דף ד.
 <strong>וגואלין לעולם</strong> שדה שמכרו, ואפילו מיד, שלא כישראלים, <strong>אימא</strong> <small>[אמור]</small> ש<strong>במצות</strong> תקיעת שופר ביובל וב<strong>ראש השנה נמי לא ליחייבו</strong> <small>[גם כן לא יתחייבו],</small> על כן <strong>קא משמע לן</strong> <small>[משמיע לנו]:</small> <strong>נהי דליתנהו</strong> <small>[גם אם אמנם אינם</small> שייכים<small>]</small> <strong>בהשמטת קרקע</strong> של יובל, <strong>בהשמטת כספים</strong> ו<strong>בשילוח עבדים</strong> עבריים <strong>מיהא איתנהו</strong> <small>[על כל פנים ישנם]</small> ביובל, ולכן חייבים הם בתקיעה ביובל ובראש השנה.
 <big>א</big> שנינו בברייתא: <strong>הכל חייבים במקרא מגילה, כהנים לוים וישראלים.</strong> ושואלים: <strong>פשיטא</strong> <small>[פשוט]</small> הדבר! ומשיבים: <strong>לא צריכא</strong> <small>[לא נצרכה]</small> אלא להשמיע שחייבים <strong>ליבטיל</strong> <small>[לבטל]</small> את <strong>עבודתם</strong> כדי לשומעה, <strong>וכ</strong>מו שאמר <strong>רב יהודה אמר שמואל,</strong> ש<strong>אמר רב יהודה אמר שמואל: כהנים</strong> כשהם <strong>בעבודתם</strong> במקדש, <strong>ו</strong>כן <strong>לוים</strong> העומדים <strong>בדוכנן</strong> במקדש כדי לשיר, <strong>ו</strong>כן <strong>ישראל</strong> העומדים <strong>במעמדן</strong> על קרבנות הציבור, <strong>מבטלין עבודתם</strong> במקדש, <strong>ובאין לשמוע מקרא מגילה.</strong>
 שנינו בברייתא: <strong>הכל חייבין בזימון</strong> להצטרף יחד לברכת המזון, <strong>כהנים לוים וישראלים.</strong> ושואלים: <strong>פשיטא</strong> <small>[פשוט],</small> הדבר! ומשיבים: <strong>לא צריכא</strong> <small>[לא נצרכה]</small> הלכה זו אלא לשעה <strong>דקאכלי</strong> <small>[שאוכלים]</small> הכהנים בשר <strong>קדשים,</strong> <strong>סלקא דעתך אמינא</strong> <small>[יעלה על דעתך לומר]:</small> <strong>"ואכלו אותם אשר כפר בהם"</strong> (שמות כט, לג) <strong>אמר רחמנא</strong> <small>[אמרה התורה],</small> שאכילת הכהנים מבשר הקרבן יש בה כפרה לבעלים, <strong>והא</strong> <small>[ו</small>אכילה <small>זו]</small> אכילת חובה לשם <strong>כפרה היא,</strong> ואין זה נחשב כסעודה משותפת המחייבת בזימון, על כן
 <strong>קא משמע לן</strong> <small>[משמיע לנו]</small> כי <strong>"ואכלת ושבעת</strong> וברכת" (דברים ח, י) <strong>אמר רחמנא</strong> <small>[אמרה התורה],</small> החיוב בברכה תלוי בשביעה, <strong>והא איתנהו</strong> <small>[והרי ישנם</small> בשביעה<small>],</small> ולכן חייבים בזימון.
  שנינו בבריתא: <strong>הכל מצטרפין</strong> יחד <strong>לזימון, כהנים לוים וישראלים.</strong> ושואלים: <strong>פשיטא</strong> <small>[פשוט],</small> הדבר! ומשיבים: <strong>לא צריכא</strong> <small>[לא נצרכה]</small> הלכה זו אלא למקרה <strong>דקאכלי</strong> <small>[שאוכלים]</small> <strong>כהנים תרומה או קדשים, ו</strong>אילו ה<strong>זר</strong> שעימם <strong>קאכיל</strong> <small>[אוכל]</small> <strong>חולין;</strong>
 <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ואי בעי</strong> <small>[ואם רוצה]</small> ה<strong>זר למיכל בהדי</strong> <small>[לאכול יחד עם]</small> ה<strong>כהן</strong> מהתרומה <strong>לא מצי אכיל</strong> <small>[אינו יכול לאכול],</small> שהיא אסורה עליו — <strong>אימא לא ליצטרף</strong> <small>[אמור שלא יצטרף עמם</small> לזימון<small>],</small> לכן <strong>קא משמע לן</strong> <small>[משמיע לנו]:</small> <strong>נהי דזר בהדי כהן לא מצי אכיל, כהן בהדי זר מצי אכיל</strong> <small>[</small>גם <small>אם אמנם זר ביחד עם הכהן אינו יכול לאכול</small> מהתרומה, <small>כהן ביחד עם הזר יכול לאכול</small> מהחולין<small>],</small> ולכן הם מצטרפים לזימון.
 <big>ב</big> שנינו במשנתנו: <strong>הכל מעריכין, כהנים לוים וישראלים.</strong> ושואלים: <strong>פשיטא</strong> <small>[פשוט],</small> שכל אלו מעריכים! <strong>אמר רבא: לא נצרכא</strong> <small>[לא נצרכה]</small> הלכה זו <strong>אלא ל</strong>שיטת <strong>בן בוכרי,</strong> הסבור שהכהנים פטורים מלתת מחצית השקל, ולפי זה היה מקום לומר שאינם בכלל ערכין, כאשר יבואר להלן. ומהי שיטתו? <strong>דתנן</strong> <small>[ששנינו</small> במשנה<small>]:</small> <strong>אמר ר' יהודה, העיד בן בוכרי ביבנה</strong> בשם חכמים: <strong>כל כהן ששוקל,</strong> כלומר, שנותן מחצית השקל לצורך קרבנות הציבור — <strong>אינו חוטא,</strong> למרות שאינו חייב לתת.
 <strong>אמר לו רבן יוחנן בן זכאי: לא כן, אלא כל כהן שאינו שוקל</strong> — <strong>חוטא,</strong> שאף הכהנים חייבים במחצית השקל, <strong>אלא שהכהנים,</strong> שנהגו שלא לתרום, <strong>דורשין מקרא זה ל</strong>טובת <strong>עצמן:</strong> הלא נאמר בתורה <strong>"וכל מנחת כהן כליל תהיה לא תאכל"</strong> (ויקרא ו, טז), שמנחת כהן, שלא כמנחה רגילה, אינה נאכלת אלא קריבה כולה.
  ואם כן, <strong>הואיל ועומר ושתי הלחם ולחם הפנים,</strong> שהן מנחות הציבור, גם <strong>שלנו הם,</strong> אם ניתן מחצית השקל,
   
  היאך הם נאכלין על ידינו? הלא מנחת כהן הם! ולגופם של דברים מבררים: <strong>ולבן</strong>
 <strong>בוכרי נמי</strong> <small>[גם כן]</small> קשה, <strong>כיון</strong> ש<strong>לכתחילה לא מיחייבי לאיתויי</strong> <small>[אין</small> הכהנים <small>מחוייבים להביא]</small> מחצית השקל, <strong>כי מייתי נמי</strong> <small>[כאשר</small> הכהן <small>מביא גם כן]</small> — <strong>חוטא הוא, דקא מעייל</strong> <small>[ש</small>הרי <small>הוא מכניס]</small> <strong>חולין לעזרה!</strong> ומשיבים: מדובר <strong>דמייתי להו</strong> <small>[שמביא אותם]</small> <strong>ומסר</strong> <small>[ומוסר]</small> אותם מנדבת ליבו <strong>לצבור.</strong>
 וחוזרים לעיקר הדברים: ומפני שלדעת בן בוכרי, הכהנים פטורים מן השקלים, <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיב</strong> <small>[ונאמר]</small> <strong>"וכל ערכך יהיה בשקל הקדש"</strong> (ויקרא כז, כה), יש ללמוד משם כי <strong>כל דאיתיה</strong> <small>[שישנו]</small> מצות <strong>שקלים</strong> — <strong>איתיה</strong> <small>[ישנו]</small> מצות <strong>ערכין, והני</strong> <small>[ואותם]</small> <strong>כהנים, הואיל וליתנהו</strong> <small>[ואינם]</small> <strong>בשקלים</strong> — <strong>ליתנהו</strong> <small>[אינם]</small> <strong>בערכין,</strong> על כן <strong>קא משמע לן</strong> <small>[משמיע לנו]</small> התנא שאפילו לשיטת בן בוכרי שייכים הכהנים בערכין.
 <strong>אמר ליה</strong> <small>[לו]</small> <strong>אביי</strong> לרבא: וכיצד ניתן היה לפטור את הכהנים על פי כתוב זה? והלא <strong>האי</strong> <small>[</small>כתוב <small>זה]</small> <strong>"וכל ערכך</strong> יהיה בשקל הקדש", ללמד <strong>לכל ערכין שאתה מעריך</strong> ש<strong>לא יהו פחותין מסלע הוא דאתא</strong> <small>[שבא].</small> כלומר, שאם המעריך עני ונותן לפי השגת ידו אינו יוצא ידי חובתו בפחות משקל (סלע)!
 <strong>אלא אמר אביי:</strong> מטעם זה <strong>איצטריך</strong> <small>[הוצרך]</small> התנא להשמיענו שכהנים מעריכים, שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיב</strong> <small>[ונאמר]</small> ביחס לפדיון הבן: <strong>"ופדויו מבן חדש תפדה בערכך</strong> כסף חמשת שקלים" (במדבר יח, טז), היה מקום לומר כי <strong>כל דאיתיה</strong> <small>[שישנו]</small> <strong>ב</strong>חיוב <strong>פדיון הבן</strong> — <strong>איתיה</strong> <small>[ישנו]</small> <strong>בערכין, והני</strong> <small>[ואותם]</small> <strong>כהנים, הואיל וליתנהו</strong> <small>[ואינם]</small> <strong>בפדיון הבן</strong> — <strong>ליתנהו</strong> <small>[אינם]</small> <strong>בערכין,</strong> על כן <strong>קא משמע לן</strong> <small>[משמיע לנו]</small> התנא, שגם הם בכלל ערכין.
 <strong>אמר ליה</strong> <small>[לו]</small> <strong>רבא: אלא מעתה,</strong> לשיטתך, שהיה מקום ללמוד כן מן המלה "בערכך" האמורה בפדיון הבן, <strong>גבי</strong> <small>[אצל]</small> <strong>איל אשם,</strong> שצריך להביא מי שגזל את חבירו ונשבע על כך לשקר, <strong>דכתיב</strong> <small>[שנאמר]</small> בו: <strong>"ואת אשמו יביא לה' איל תמים מן הצאן בערכך"</strong> (ויקרא ה, כה) — <strong>הכי נמי</strong> <small>[כך גם כן</small> נאמר<small>]</small> <strong>דכל דאיתיה</strong> <small>[שכל שישנו]</small> <strong>בערכין איתיה</strong> <small>[ישנו]</small> <strong>באיל האשם,</strong> ולכן <strong>טומטום ואנדרוגינוס דליתנהו</strong> <small>[שאינם]</small> <strong>בערכין, כמבואר במשנתנו</strong> שאינם נערכים — <strong>ליתנהו</strong> <small>[אינם]</small> חייבים <strong>באיל האשם?</strong> והרי אין חולק על כך שגם הם חייבים באיל אשם!
 <strong>אלא אמר רבא, ואיתימא</strong> <small>[ויש אומרים]</small> שאמר זאת <strong>רב אשי: איצטריך</strong> <small>[הוצרך]</small> להשמיענו שגם כהנים מעריכים, שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיב</strong> <small>[ונאמר]</small> בענין ערכין: "ואם מך הוא מערכך <strong>והעמידו לפני הכהן"</strong> (ויקרא כז, ח), יש לדייק משם שמעמידים את העני לפני כהן — <strong>ולא</strong> מעמידים <strong>כהן לפני כהן,</strong> על כן <strong>קא משמע לן</strong> <small>[משמיע לנו]</small> התנא שגם כהנים חייבים בערכין.
 <big>ג</big> ושבים למה שדייקנו בתחילת פרק זה, ש"הכל <strong>נערכין"</strong> שנאמר במשנתנו בא <strong>לאתויי</strong> <small>[להביא]</small> <strong>מנוול ומוכה שחין,</strong> שמעריכים אותם לפי הערך הקצוב בתורה לפי גילם ומינם, למרות שאינם שווים מאומה בשוק. ושואלים: <strong>מנא הני מילי</strong> <small>[מנין דברים אלה]?</small>
 ומשיבים: <strong>דתנו רבנן</strong> <small>[ששנו חכמים]:</small> "איש כי יפליא נדר <strong>בערכך</strong> נפשות לה' " (ויקרא כז, ב) — <strong>להביא ערך סתום,</strong> כלומר, שלא פירש ערכו של מי, אלא אמר סתם: "הרי עלי ערך". <strong>דבר אחר: "בערכך"</strong> — <strong>ערך כולו הוא נותן ולא ערך אברים,</strong> ואם אמר "ערך ידי עלי" — אינו נותן כלום.
 <strong>יכול שאני מוציא אף דבר שהנשמה תלויה בו,</strong> כגון שאמר: "ערך כבדי עלי"? <strong>תלמוד לומר:</strong> <strong>"נפשת",</strong> ואם העריך איבר שהנפש תלויה בו — חייב בכל הערך. ועוד דורשים: <strong>"נפשת"</strong> — <strong>ולא המת,</strong> ואם העריך את המת — פטור.
  ועדיין יש לשאול: שמא <strong>אוציא</strong> רק <strong>את המת, ולא אוציא</strong> גם <strong>את הגוסס</strong> העומד למות, שהרי הוא עדיין בכלל "נפשות"? <strong>תלמוד לומר: "והעמיד... והעריך"</strong> ("והעמידו לפני הכהן והעריך אותו הכהן", שם פסוק ח) ומשם יש ללמוד כי <strong>כל שישנו בהעמדה,</strong> שניתן להעמידו — <strong>ישנו בהערכה, וכל שאינו בהעמדה,</strong> כגון גוסס שאינו מסוגל לעמוד — <strong>אינו בהערכה,</strong> ולפיכך גם המעריך את הגוסס פטור.
 <strong>דבר אחר: "נפשת"</strong> מדוע נאמר בלשון רבים? שאם היה נאמר "נפש" <strong>אין לי</strong> ללמוד <strong>אלא</strong> על <strong>אחד שהעריך אחד, אחד שהעריך מאה מנין</strong> שמביא ערך של כל אחד ואחד? <strong>תלמוד לומר: "נפשת",</strong> בלשון רבים. <strong>דבר אחר:</strong> מדוע נאמר <strong>"נפשת"</strong> בלשון רבים?
## דף ד:
 <strong>אין לי</strong> ללמוד <strong>אלא</strong> על <strong>איש שהעריך</strong> כל נפש, <strong>בין</strong> שהנערך <strong>איש בין</strong> שהוא <strong>אשה,</strong> שהרי נאמר מתחילה "איש כי יפליא נדר" (ויקרא כז, ב), אבל <strong>אשה שהעריכה איש,</strong> או <strong>אשה שהעריכה אשה, מנין</strong> שמתחייבת? <strong>תלמוד לומר</strong> מיד לאחר מכן: "בערכך <strong>נפשת"</strong> (שם ב), ומקרא זה מרבה גם אשה בכלל המעריכים.
 <strong>דבר אחר:</strong> נאמר <strong>"נפשת"</strong> — <strong>לרבות מנוול ומוכה שחין,</strong> שמי שהעריכם חייב לשלם את הערך הקצוב לגילם.
 <strong>ש</strong>כן <strong>יכול</strong> היית ללמוד מן הביטוי <strong>"נדר בערכך"</strong> (שם) האמור מתחילה, המקיש ערכין לנדרי דמים: <strong>כל שישנו בדמים,</strong> שאם נדר את דמיו (כמה הוא שווה כעבד) חייב לשלם להקדש — <strong>ישנו בערכין, וכל שאינו ב</strong>נדר <strong>דמים,</strong> כמנוול ומוכה שחין, שאין להם דמים — <strong>אינו בערכין,</strong> על כן <strong>תלמוד לומר:</strong> "בערכך <strong>נפשת",</strong> לומר שכל שהוא נפש, שיש בו חיות — הריהו בכלל ערכין.
  נאמר:  <strong>"והיה ערכך"</strong> (שם ג), ומביטוי זה, שהוא מיותר, למדים הויה נוספת — <strong>לרבות טומטום</strong> (שסימני המין שלו מכוסים) ואנדרוגינוס (שיש לו סימני זכר ונקבה) <strong>לדמים,</strong> שמי שנדר את דמיהם — חייב, למרות שאינם נערכים. <strong>שיכול</strong> היית ללמוד מן הביטוי <strong>"נדר בערכך"</strong> (שם ב) המקיש נדרים לערכין, ש<strong>כל שישנו ב</strong>דין <strong>ערכין</strong> — <strong>ישנו ב</strong>דין נדר <strong>דמים, וכל שאינו בערכין</strong> — <strong>אינו בדמים,</strong> על כן <strong>תלמוד לומר: "והיה ערכך",</strong> לרבות את הטומטום והאנדרוגינוס לדמים. ומנין שטומטום ואנדרוגינוס אינם בכלל הנערכים?
  שנאמר <strong>"הזכר",</strong> וה' הידיעה מדגישה: דוקא <strong>זכר, ולא טומטום ואנדרוגינוס.</strong> <strong>יכול לא יהו</strong> טומטום ואנדרוגינוס נערכים <strong>בערך איש, אבל יהיו בערך אשה? תלמוד לומר: "והיה ערכך הזכר... ואם נקבה היא"</strong> (שם ג—ד), לומר: <strong>זכר ודאי, נקבה ודאית, ולא טומטום ואנדרוגינוס.</strong>
 <big>א</big> עד כאן לשון הברייתא, ומעתה מבררים אותה לפרטיה. <strong>אמר מר</strong> <small>[החכם]</small> בתחילת הברייתא: "איש כי יפליא נדר <strong>בערכך"</strong> (ויקרא כז, ב) — <strong>לרבות ערך סתום.</strong> ומבארים: <strong>מאי</strong> <small>[מהו]</small> <strong>ערך סתום?</strong>
 <strong>דתניא</strong> <small>[ששנויה</small> ברייתא<small>]:</small> <strong>האומר "ערך סתום עלי",</strong> שלא פירש ערכו של מי — <strong>נותן כפחות שבערכין, וכמה פחות שבערכין? שלשת שקלים,</strong> שהוא ערכה של נקבה בת פחות מחמש שנים (שם ו).
  ושואלים:  <strong>ואימא</strong> <small>[ואמור]:</small> <strong>חמשים</strong> שקלים, כערך הגדול ביותר, של זכר מבן עשרים ועד בן ששים (שם ג)! ומשיבים, יש ללכת בענין זה אחרי הכלל: <strong>תפשתה מרובה</strong> — <strong>לא תפשתה,</strong> אבל <strong>תפשתה מועט</strong> — <strong>תפשתה,</strong> שהמרובה — ספק הוא, שמא הולכים אחר המועט, אבל המועט הוא ודאי, שהרי הוא בכלל המרובה.
 ושואלים, <strong>ואימא</strong> <small>[ואמור]</small> שפחות שבערכין הוא <strong>שקל, דכתיב</strong> <small>[ש</small>הרי <small>נאמר]:</small> <strong>"וכל ערכך יהיה בשקל הקדש"</strong> (שם כה)! ומשיבים: <strong>ההוא</strong> <small>[אותו</small> כתוב<small>]</small> <strong>בהשג יד הוא דכתיב</strong> <small>[שנאמר],</small> שעני שהעריך אדם, ואין ידו משגת לשלם את ערכו — אינו נותן פחות משקל.
  ושואלים:  <strong>ואלא</strong> הואיל וחיוב שלושה שקלים בערך סתום נלמד מן הסברה ("תפשת מועט"), <strong>קרא</strong> <small>[המקרא]</small> "בערכך" <strong>למה לי?</strong> <strong>אמר רב נחמן אמר רבה בר אבוה: לומר, ש</strong>להבדיל משאר הערכים, שבהם עני שהשיגה ידו לתת שקל נותנו לכהן ויוצא ידי חובתו, הרי שמעריך ערך סתום <strong>אינו נידון בהשג יד,</strong> וגם עני אינו יוצא ידי חובתו בפחות משלושה שקלים; <strong>מאי טעמא</strong> <small>[מה טעם</small> הדבר<small>]?</small> מפני ש<strong>כמפרש דמי</strong> <small>[</small>הוא <small>נחשב],</small> כאילו אמר: "הרי עלי שלושה שקלים", שהרי הגדיר בעצמו את חובו, ולא נאמר דין השג יד אלא בנדר ערכין, שמקבל על עצמו ערך שקצבה התורה.
 <strong>איכא דאמרי</strong> <small>[יש שאומרים]</small> להיפך, <strong>אמר רב נחמן אמר רבה בר אבוה:</strong> המקרא "בערכך" בא להשמיע שאף ערך סתום <strong>נידון בהשג יד,</strong> ועני שהעריך ערך סתום, ואין ידו משגת לתת שלושה שקלים — נותן שקל, ויוצא ידי חובתו. ושואלים: <strong>פשיטא</strong> <small>[פשוט</small> הדבר<small>]!</small> ומשיבים: <strong>מהו דתימא</strong> <small>[מהו שתאמר]</small> שהמעריך סתם <strong>כמפרש דמי</strong> <small>[נחשב],</small> כאילו אמר במפורש "הרי עלי שלושה שקלים", ולא יתן פחות, על כן <strong>קמשמע לן</strong> <small>[משמיע לנו]</small> שהוא כשאר המעריכים.
 <big>ב</big> ועוד נאמר בברייתא, <strong>דבר אחר:</strong> מה שנאמר <strong>"בערכך"</strong> (ויקרא כז, ב), ומשמעו: ערך כולך, בא לומר: <strong>ערך כולו הוא נותן, ואינו נותן ערך דמי אברים,</strong> שאם אמר "ערך ידי עלי" — אינו נותן כלום. ושואלים: <strong>והא אפיקתיה</strong> <small>[והרי הוצאת אותו,</small> למדת<small>]</small> מ"ערכך" <strong>ל</strong>דין <strong>ערך סתם,</strong> ואיך אפשר ללמוד ממנו דין נוסף? ומשיבים: <strong>קרי ביה</strong> <small>[קרא בו]</small> בלימוד זה <strong>"ערך" "בערכך",</strong> שנלמד הדבר ממה שיכול היה לכתוב "ערך" ונכתב "בערכך".
 וממשיכה הברייתא: <strong>יכול שאני מוציא</strong> מכלל ערכין אפילו מעריך <strong>דבר</strong> (איבר) <strong>שהנשמה תלויה בו,</strong> כמו ראש? <strong>תלמוד לומר:</strong> "בערכך <strong>נפשת",</strong> ואם העריך איבר שהנשמה תלויה בו נותן ערך כולו. ועוד נאמר בברייתא: <strong>"נפשת"</strong> — <strong>ולא את המת,</strong> שהמעריך את המת פטור.
  ושואלים: <strong>והא אפיקתיה</strong> <small>[והרי הוצאת אותו],</small> למדת כבר מכתוב זה שהמעריך איבר שהנשמה תלויה בו נותן ערך כולו! ומשיבים: <strong>קרי ביה</strong> <small>[קרא בו]</small> בלימוד זה: <strong>"נפש" "נפשת",</strong> שנלמד הדבר ממה שיכול היה לכתוב "נפש" ונכתב "נפשות".
  ועוד נאמר בברייתא: אם כן, <strong>אוציא את המת,</strong> שאין בו נפש, <strong>ולא אוציא את הגוסס,</strong> שהרי הוא חי עדיין!       <strong>תלמוד לומר: "והעמיד... והעריך"</strong> ("והעמידו לפני הכהן והעריך אותו הכהן", ויקרא כז, ח). ומשם יש ללמוד כי כל שניתן להעמידו כדי להעריכו — הריהו בדין ערכין, אבל גוסס שאינו יכול לעמוד — אינו נערך. 
 ושואלים: <strong>אי הכי</strong> <small>[אם כך],</small> <strong>מת נמי תיפוק לי</strong><small>[גם כן יצא,</small> יילמד<small>]</small> <strong>מ"והעמיד... והעריך",</strong> שהרי לא ניתן להעמידו, ולא הוצרך להילמד מ"נפש" "נפשות"! ומשיבים: <strong>הכי נמי</strong> <small>[כך גם כן]</small> יש לומר למסקנה. ושואלים: <strong>ואלא,</strong> הלימוד מ<strong>"נפש" "נפשת" למה לי,</strong> למה הוא נצרך? ומשיבים: <strong>כדבעינן למימר קמן</strong> <small>[כפי שאנו רוצים לומר לפנינו]</small> בברייתא, שכך שנינו:
 <strong>דבר אחר, "נפשת"</strong> — אם היה כתוב רק "נפש" <strong>אין לי</strong> ללמוד <strong>אלא</strong> על <strong>אחד שהעריך אחד, אחד שהעריך מאה מנין</strong> שחייב לתת את ערכי כולם? <strong>תלמוד לומר: "נפשת".</strong>
 ועוד שנינו בברייתא: <strong>דבר אחר, "נפשת"</strong> — <strong>אין לי אלא איש שהעריך, בין איש בין אשה, אשה שהעריכה איש, ו</strong>כן <strong>אשה שהעריכה אשה, מנין</strong> שחייבת? <strong>תלמוד לומר: "נפשת",</strong> לרבות אשה בכלל המעריכים.
 <strong>דבר אחר: "נפשת"</strong> — <strong>להביא מנוול ומוכה שחין,</strong> שהמעריכם חייב, למרות שאינו שווה מאומה, שהרי על כל פנים הריהם בכלל "נפש". ושואלים: <strong>והא אפיקתיה להנך</strong> <small>[והרי</small> כבר <small>הוצאת אותו,</small> את "נפשות", <small>לאלו],</small> ללמד על אחד שהעריך מאה, ועל כך שגם אשה מעריכה!
  ומשיבים:  <strong>הנך לא צריכי קרא</strong> <small>[אלו אינם צריכים מקרא</small> נוסף<small>],</small> <strong>מאי טעמא</strong> <small>[</small>ו<small>מה הטעם]?</small> <strong>כי שקול הוא,</strong> כל אחד מלימודים אלו לחבירו, ואי אפשר להעדיפו, <strong>ו</strong>לכן <strong>יבואו כולם</strong> ממה שנאמר "נפש", <strong>כי איצטריך קרא</strong> <small>[</small>ו<small>כאשר נצרך המקרא</small> של "נפשות"<small>]</small> — <strong>למנוול ומוכה שחין הוא דאצטריך</strong> <small>[שנצרך].</small>
 <big>ג</big> עוד שנינו בברייתא: נאמר <strong>"והיה ערכך"</strong> (שם ג), והמלה "והיה" באה <strong>לרבות טומטום ואנדרוגינוס לדמים,</strong> כלומר, שהנודר את דמיהם — חייב, למרות שאינם נערכים. ושואלים: לנודר <strong>דמים</strong> של טומטום או אנדרוגינוס למה לי קרא <small>[מקרא]?</small> <strong>לא יהא אלא דמי דיקלא</strong> <small>[דקל],</small> <strong>אילו אמר "דמי דיקלא</strong> <small>[דקל]</small> עלי", <strong>מי לא יהיב</strong> <small>[האם אינו נותן</small> דמיו<small>]?</small>
 <strong>אמר רבא:</strong> כתוב זה בא <strong>לומר ש</strong>טומטום ואנדרוגינוס <strong>נידון בכבודו,</strong> שאם אמר: "דמי ראשו עלי", או דמיו של איבר חשוב אחר, שחייו של הטומטום תלויים בו — נותן דמי כולו.
  שכן <strong>סלקא דעתך אמינא</strong> <small>[יעלה על דעתך לומר]:</small> הרי <strong>"נדר בערכך"</strong> (שם) <strong>כתיב</strong> <small>[נאמר],</small> ובכך הוקשו נדרי דמים לדיני ערכין, ואם כן נאמר ש<strong>כל שישנו ב</strong>דין <strong>ערכין</strong> — <strong>נידון בכבודו,</strong> גם כשנודר נדר דמים, <strong>וכל שאינו בערכין,</strong> כגון טומטום ואנדרוגינוס — <strong>אינו נידון בכבודו</strong> כשנודר דמי איבר שהנשמה תלויה בו, לכן משמיע הכתוב שגם טומטום או אנדרוגינוס, שאינו בדין ערכין — נידון בכבודו בנדר דמים.
 <strong>אמר ליה</strong> <small>[לו]</small> <strong>אביי</strong> לרבא: <strong>ודלא איתיה</strong> <small>[ו</small>מי <small>שאינו]</small> <strong>בערכין, מי</strong> <small>[האם]</small> באמת <strong>נידון בכבודו? והתניא</strong> <small>[והרי שנויה</small> ברייתא<small>]:</small> מי שאמר <strong>"ראש עבד זה הקדש"</strong> — <strong>הוא והקדש שותפין בו</strong> בעבד כולו, וכן אם אמר לחבירו: <strong>"ראש עבד מכור לך"</strong> — <strong>משמנין,</strong> עושים שומה כמה שווה העבד, ומחלקים <strong>ביניהם</strong> את דמיו. <strong>"ראש חמור זה הקדש"</strong> — <strong>הוא והקדש שותפין בו, "ראש חמור מכור לך"</strong> — <strong>משמנין ביניהם.</strong>
 אבל אם אמר לחבירו: <strong>"ראש פרה מכור לך"</strong> — <strong>לא מכר</strong> לו <strong>אלא ראשה של פרה. ולא עוד, אלא אפילו</strong> אמר: <strong>"ראש פרה הקדש"</strong> — <strong>אין להקדש אלא ראשה. ואמר רב פפא</strong> בטעם הדבר: <strong>דהא מזדבן רישא דתורא בבי טבחא</strong> <small>[שהרי נמכר ראש של שור בבית המטבחיים]</small> בפני עצמו.
 <strong>והא</strong> <small>[והרי]</small> <strong>חמור ופרה ליתנהו</strong> <small>[אינם]</small> <strong>ב</strong>דין <strong>ערכין, ואין נידון בכבודו,</strong> שאם הקדיש את ראשם — אין כל גופם קדוש! אמר לו רבא לאביי: <strong>וליטעמיך</strong> <small>[ולשיטתך],</small> שאתה מוכיח מכאן שכל מי שאינו בערכין אינו נידון בכבודו, <strong>תיקשי</strong> <small>[יקשה]</small> <strong>לך עבד, דאיתיה</strong> <small>[ש</small>הרי <small>ישנו]</small> <strong>בערכין,</strong> כפי ששנינו במשנתנו, <strong>ו</strong>גם לגביו שנינו בברייתא ש<strong>אין</strong> הוא <strong>נידון בכבודו!</strong>
 <strong>אלא לא קשיא</strong> <small>[קשה]:</small> <strong>הא</strong> <small>[</small>ברייתא <small>זו],</small> שהמקדיש ראש עבד (או ראש חמור) אינו משלם דמי כולו — עוסקת <strong>בקדשי מזבח,</strong> וכגון שהקדיש את ראשו כדי לקנות בדמיו קרבן, ואילו <strong>הא</strong> <small>[</small>ברייתא <small>זו],</small> שהמקדיש דמי ראש טומטום משלם כל שוויו — עוסקת <strong>בקדשי בדק הבית,</strong> שהקדיש דמי ראשו לצרכי המקדש, והוא נידון בכבודו, כדין ערכין, שדמיהם ניתנים לקדשי בדק הבית.
  ושאל אביי את רבא: <strong>במאי אוקימתה</strong> <small>[במה העמדת אותה],</small> את הברייתא במקדיש ראש עבד, <strong>בקדשי מזבח? אימא סיפא</strong> <small>[אמור</small> את <small>סופה]</small> שנאמר בה: <strong>ולא עוד, אלא אפילו אמר "ראש פרה זו הקדש"</strong> — <strong>אין להקדש אלא ראשה,</strong> ולשיטתך, שמדובר בקדשי מזבח, <strong>אמאי</strong> <small>[מדוע]</small> לא הוקדש אלא ראשה? <strong>תפשוט קדושה בכולה! מי לא תניא</strong> <small>[האם לא שנויה</small> ברייתא<small>]:</small> <strong>האומר</strong>
## דף ה.
 <strong>"רגלה של</strong> בהמה <strong>זו עולה",</strong> <strong>יכול תהא כולה עולה? תלמוד לומר:</strong> "ואם בהמה אשר יקריבו ממנה קרבן לה' <strong>כל אשר יתן ממנו לה' יהיה קדש"</strong> (ויקרא כז, ט), מה שהוא נותן <strong>ממנו</strong> הריהו <strong>קודש, ולא כולה קודש.</strong>
 <strong>יכול</strong> יפדה את רגלה ו<strong>תצא לחולין? תלמוד לומר: "יהיה"</strong> — <strong>בהוייתה תהא,</strong> שלא ניתן לפדות את הרגל מיד המזבח. <strong>הא כיצד</strong> ייעשה בה? <strong>תמכר</strong> הבהמה <strong>לצורכי עולות,</strong> לאנשים שחייבים קרבן עולה, כדי שיקריבוה, <strong>ודמיה חולין, חוץ מדמי אותו אבר שבה,</strong> שאינו יכול לפדותו, אלו <strong>דברי ר' מאיר.</strong>
 <strong>ר' יהודה ור' יוסי ור' שמעון אומרים: מנין לאומר "רגלה של זו עולה", שכולה עולה? תלמוד לומר: "כל אשר יתן ממנו לה' יהיה קדש",</strong> ומה שנאמר "יהיה" בא <strong>לרבות את כולה.</strong> הרי שבקדשי מזבח, אם הקדיש איבר אחד — פושטת הקדושה בכולה.
 <strong>ואפילו למאן דאמר</strong> <small>[ל</small>דעת <small>מי שאומר,</small> ר' מאיר<small>]</small> שאם אמר "רגלה של זו עולה" <strong>אין כולה עולה, הני מילי דאקדיש</strong> <small>[דברים אלו</small> אמורים <small>כשהקדיש]</small> <strong>דבר שאין הנשמה תלויה בו,</strong> כגון רגלה, <strong>אבל</strong> כשהקדיש <strong>דבר שהנשמה תלויה בו,</strong> כגון ראשה — <strong>קדשה כולה.</strong> ולדברי רבא, שהברייתא בענין מקדיש ראש עבד ופרה מדברת בקדשי מזבח, מדוע כשהקדיש ראש פרה לא קדשה כולה?
 <strong>אלא,</strong> ענה רבא לאביי: <strong>לא קשיא</strong> <small>[אין</small> זה <small>קשה],</small> אף שבשני המקרים מדובר בקדשי מזבח, <strong>הא</strong> <small>[</small>ברייתא <small>זו],</small> שעולה ממנה שאם מקדיש ראש בהמה קדשה כולה — עוסקת <strong>בקדושת הגוף,</strong> שמקדיש את הראש עצמו למזבח, <strong>הא</strong> <small>[</small>ברייתא <small>זו],</small> שהמקדיש ראש פרה לא קדשה כולה — עוסקת <strong>בקדושת דמים,</strong> וכגון שאמר: "דמי ראש פרה זו עלי לקרבן".
  אמר לו אביי לרבא: <strong>והא מר</strong> <small>[והרי אדוני]</small> <strong>הוא</strong> ש<strong>אמר: מקדיש זכר</strong> (איל) <strong>לדמיו,</strong> כלומר, לדמי עולה — <strong>קדוש קדושת הגוף,</strong> וקרב בעצמו, למרות שהקדישו לדמיו, שכיון שהוא ראוי להקרבה אינו יוצא מידי המזבח. ואם כן, גם אם מקדיש ראש פרה לדמיו — יקדש לגופו, שהרי הפרה ראויה להקרבה, ותתפשט הקדושה בכולה, ומדוע נאמר בברייתא שאין להקדש אלא ראשה?
  השיב רבא לאביי: <strong>לא קשיא</strong> <small>[אין</small> זה <small>קשה],</small> <strong>הא</strong> <small>[</small>דין <small>זה],</small> שקדושת הגוף חלה על הבהמה למרות שהקדישה לדמיה, הוא במקרה <strong>דאקדיש</strong> <small>[שהקדיש]</small> את הבהמה <strong>כולה</strong> לדמי קרבן, ומתוך שנתקדשה כולה לדמיה, חלה עליה קדושת הגוף. אבל <strong>הא</strong> <small>[</small>ברייתא <small>זו,</small> של המקדיש ראש פרה<small>],</small> עוסקת במקרה <strong>דאקדיש חד אבר</strong> <small>[שהקדיש</small> רק <small>איבר אחד],</small> ואין אומרים שמתוך שקדש איבר אחד לדמיו — תחול קדושת הגוף על הבהמה כולה.
  אמר אביי לרבא: <strong>חד אבר נמי איבעויי איבעיא לן</strong> <small>[</small>והרי <small>איבר אחד גם כן נשאל לנו],</small> <strong>דבעי</strong> <small>[ששאל]</small> <strong>רבה: הקדיש אבר לדמיו, מהו?</strong> האם חלה קדושת הגוף על כל הבהמה? ואם כדבריך, שהברייתא מדברת במקדיש איבר לדמיו, מדוע לא פשט רבה משם שאינו קדוש ליקרב כולו?
 השיב רבא לאביי: <strong>כי איבעי לן</strong> <small>[כאשר נשאלה לנו]</small> שאלה זו, היה זה <strong>ב</strong>מקדיש איבר של בעל חיים <strong>תם,</strong> שגופו ראוי ליקרב על המזבח, ובזה יש לומר שמתוך שחלה עליו קדושת דמים למזבח — כל גופו קדוש להקרבה. אבל <strong>הכא</strong> <small>[כאן,</small> בברייתא<small>]</small> מדובר <strong>ב</strong>מקדיש ראש של <strong>בעל מום,</strong> שאינו ראוי ליקרב, <strong>דומיא</strong> <small>[בדומה]</small> ל<strong>חמור,</strong> שהושווה אליו דינה של הפרה. והואיל והקדיש דמיו של דבר שאינו ראוי להקרבה — אין לומר שתחול עליו קדושת דמים.
 שאל אביי: והרי דינו של <strong>בעל מום</strong> שאינו ראוי ליקרב <strong>נמי איבעויי איבעיא לן</strong> <small>[גם כן נשאל לנו],</small> <strong>דבעי</strong> <small>[ששאל]</small> <strong>רבה,</strong> מי שאמר: "הרי עלי <strong>דמי ראשי לגבי מזבח", מהו?</strong> האם יביא קרבן מדמי כולו? והרי אדם ודאי אינו עומד להקרבה, ולא פשט רבה את שאלתו מן הברייתא! השיב רבא לאביי: <strong>כי אבעיא לן</strong> <small>[כאשר נשאלה לנו</small> שאלה זו<small>]</small> היה זה <strong>מקמי דאשמעה להא מתניתא</strong> <small>[לפני ששמע</small> רבה <small>את הברייתא הזו],</small> <strong>השתא דשמעה הא מתניתא לא מיבעיא לן</strong> <small>[עכשיו ששמע את הברייתא הזו לא נשאלה לנו],</small> ואינו מביא בדמי כולו.
 <big>א</big> ומביאים את <strong>גופא</strong> <small>[גופה]</small> של שאלת רבה שהוזכרה לעיל. <strong>בעי</strong> <small>[שאל]</small> <strong>רבה: "דמי ראשי לגבי מזבח", מהו?</strong> האם <strong>נידון בכבודו,</strong> והואיל והקדיש איבר שהנשמה תלויה בו התחייב בדמי כולו, <strong>או אינו נידון בכבודו,</strong> ולא הקדיש אלא דמי ראשו?
  ומסבירים את הספק: מצד אחד, הרי <strong>לא אשכחן</strong> <small>[לא מצאנו]</small> <strong>ב</strong>הקדש <strong>דמים</strong> שאם הקדיש איבר חשוב <strong>אינו נידון בכבודו,</strong> ולכן ישלם דמי כולו, <strong>או דלמא</strong> <small>[שמא]</small> נאמר: הרי <strong>לא אשכחן</strong> <small>[לא מצאנו]</small> <strong>לגבי</strong> הקדש ל<strong>מזבח</strong> דין <strong>נידון בכבודו,</strong> ולכן ישלם לפי דמי ראשו? לשאלה זו לא נמצא פתרון, ו<strong>תיקו</strong> <small>[תעמוד]</small> השאלה במקומה.
  ועוד <strong>בעי</strong> <small>[שאל]</small> <strong>רבא:</strong> האומר <strong>"ערכי עלי לגבי מזבח",</strong> ולא לבדק הבית, כסתם ערכין, <strong>מהו?</strong> האם <strong>נידון בהשג יד,</strong> כלומר, אם הוא עני, האם נותן לפי השג ידו ודי בכך, <strong>או אין נידון בהשג יד</strong> וחייב לשלם כשיעשיר?
  ומסבירים את הספק: מצד אחד, הרי <strong>לא אשכחן</strong> <small>[לא מצאנו]</small> <strong>בערכין</strong> מקרה ש<strong>אין נידון בהשג יד,</strong> ולכן גם כשהעריך למזבח יחול דין זה, <strong>או דלמא</strong> <small>[שמא]</small> נאמר: הרי <strong>לא אשכחן</strong> <small>[לא מצאנו]</small> בנודרים <strong>לגבי מזבח דמיפריק</strong> <small>[ש</small>דבר <small>נפדה]</small> <strong>אלא בשויו?</strong> שאלה זו לא נפתרה, ו<strong>תיקו</strong> <small>[תעמוד]</small> השאלה במקומה.
 <strong>בעי</strong> <small>[שאל]</small> <strong>רב אשי</strong> שאלה דומה: <strong>הקדיש שדה אחוזה לגבי מזבח,</strong> ולא כסתם הקדשות, שהם לבדק הבית, <strong>מהו? מי אמרינן</strong> <small>[האם אומרים אנו]:</small> <strong>לא אשכחן</strong> <small>[לא מצאנו]</small> <strong>שדה אחוזה דמיפרקא</strong> <small>[שנפדית]</small> בשוויה, <strong>אלא</strong> לפי הערך הקצוב בתורה: <strong>בית זרע חומר שעורים</strong> (שטח הראוי לזריעת שלושים סאה שעורים) <strong>בחמשים שקל כסף</strong> (ויקרא כז, טז). <strong>או דלמא</strong> <small>[שמא]</small> מצד אחר, הרי <strong>לא אשכחן</strong> <small>[לא מצאנו]</small> דבר הקדוש <strong>לגבי מזבח דמיפריק</strong> <small>[שנפדה]</small> <strong>אלא בשויו</strong> האמיתי? שאלה זו לא נפתרה ו<strong>תיקו</strong> <small>[תעמוד]</small> השאלה במקומה.
 <big>ב משנה</big> תינוק <strong>פחות מבן חדש נידר,</strong> שאם אמר: "דמי תינוק זה עלי" — חייב לתת להקדש את שוויו, כאילו היה נמכר בשוק. <strong>אבל לא נערך,</strong> שאם אמר: "ערכו של תינוק זה עלי" — פטור מלשלם, מפני שלא הוזכר בתורה ערך למי שהוא פחות מבן חודש.
 <big>ג גמרא</big> <strong>תנו רבנן</strong> <small>[שנו חכמים]:</small> <strong>המעריך פחות מבן חדש,</strong> שאמר: "ערכו של פחות מבן חודש עלי" — <strong>ר' מאיר אומר: נותן דמיו, וחכמים אומרים: לא אמר כלום.</strong>
 ומבררים: <strong>במאי קמיפלגי</strong> <small>[במה הם חולקים]?</small> <strong>ר' מאיר סבר</strong> <small>[סבור]:</small> <strong>אין אדם מוציא דבריו לבטלה,</strong> ואנו מניחים כי הוא <strong>יודע שאין</strong> דין <strong>ערכין לפחות מבן חדש, ו</strong>לפיכך <strong>גמר</strong> בלבו <strong>ואמר</strong> דבריו <strong>לשם דמים,</strong> כלומר, שנודר להקדש את דמיו; <strong>ורבנן סברי</strong> <small>[וחכמים סבורים]:</small> <strong>אדם מוציא דבריו לבטלה,</strong> ונתכוון למה שאמר, ולכן הוא פטור.
  ומעירים: לפי זה,  <strong>כמאן אזלא הא</strong> <small>[כ</small>שיטת <small>מי הולכת</small> שמועה <small>זו]</small> ש<strong>אמר רב גידל אמר רב: האומר "ערך כלי עלי" נותן דמים</strong> — <strong>כר' מאיר,</strong> הסבור שאין אדם מוציא דבריו לבטלה, וכיון שאין בתורה דין ערך לכלי — גמר בלבו להתחייב בדמיו. ותמהים: <strong>פשיטא</strong> <small>[פשוט</small> הדבר<small>] ששמועה זו</small> <strong>כר' מאיר אתיא</strong> <small>[באה,</small> הולכת<small>],</small> ולא הוצרך הדבר להיאמר!
 ומשיבים: <strong>מהו דתימא</strong> <small>[שתאמר]</small> ששמועה זו <strong>אפילו כרבנן</strong> <small>[כ</small>שיטת <small>חכמים],</small> הפוטרת את המעריך פחות מבן חודש, שיש לומר: <strong>התם הוא דטעי</strong> <small>[שם הוא</small> שהם פוטרים, מפני <small>ש</small>הוא <small>טועה],</small> <strong>סבר</strong> <small>[סבור</small> הוא<small>]:</small> <strong>כי היכי דאיכא</strong> <small>[כשם שיש]</small> <strong>ערכין לבן חודש</strong> — <strong>איכא נמי</strong> <small>[יש גם כ8ן]</small> ערך <strong>לפחות מבן חודש,</strong> ונדר של טעות אינו נדר.
 <strong>אבל הכא</strong> <small>[כאן]</small> במעריך כלי <strong>דליכא למיטעי</strong> <small>[שאין</small> מקום <small>לטעות],</small> היה מקום לומר: <strong>ודאי אדם יודע שאין ערך לכלי, וגמר</strong> בלבו <strong>ואמר</strong> דבריו <strong>לשם דמים,</strong> על כן <strong>קמשמע לן</strong> <small>[משמיע לנו]</small> שלא נאמרו דברי רב אלא לשיטת ר' מאיר, אבל חכמים סבורים כי באופן עקרוני אנו מניחים שאדם הנודר מוציא דבריו לבטלה, ופטור לגמרי.
## דף ה:
 ושואלים: <strong>ו</strong>הואיל ורב הולך <strong>ל</strong>שיטת <strong>ר' מאיר,</strong> שמעריך פחות מבן חודש נותן את דמיו, <strong>למאי איצטריך</strong> <small>[ל</small>שם <small>מה הוצרך]</small> להשמיענו שהמעריך כלי גם כן מתחייב בדמיו? והרי פשוט הדבר לשיטתו!
 ומשיבים: יש בכך צורך, שכן <strong>מהו דתימא</strong> <small>[שתאמר]:</small> <strong>טעמא דר' מאיר התם</strong> <small>[</small><small>טעמו של ר' מאיר שם],</small> בענין המעריך פחות מבן חודש, אינו מפני שאדם אינו מוציא דבריו לבטלה, אלא מפני <strong>דגזר</strong> <small>[</small><small>ש</small>הוא <small>גוזר]</small> לחייב את המעריך תינוק <strong>פחות מבן חודש, אטו</strong> <small>[משום]</small> המעריך תינוק <strong>בן חודש,</strong> שלא יטעו לפטור גם מי שהעריך בן חודש, שיש לו דין ערכין, <strong>אבל הכא דליכא למיגזר</strong> <small>[כאן,</small> במעריך כלי, <small>שאין</small> צורך <small>לגזור],</small> שהרי אין מקום לטעות, <strong>אימא לא</strong> <small>[אמור שאינו</small> מחייבו<small>],</small> על כן <strong>קא משמע לן</strong> <small>[משמיע לנו]</small> רב: <strong>טעמא</strong> <small>[טעמו]</small> של <strong>ר' מאיר</strong> שחייב את המעריך פחות מבן חודש, הוא מפני ש<strong>אין אדם מוציא דבריו לבטלה,</strong> ולכן <strong>לא שנא הכא ולא שנא הכא</strong> <small>[לא שונה</small> הדין <small>כאן ולא שונה</small> הדין <small>כאן].</small>
 ועוד מעירים: <strong>כמאן אזלא הא</strong> <small>[כ</small>שיטת <small>מי הולכת</small> שמועה <small>זו]</small> ש<strong>אמר רבה בר יוסף אמר רב, ואמרי לה</strong> <small>[ויש אומרים]</small> ש<strong>אמר רב ייבא בר יוסי אמר רב: המקדיש בהמת חבירו</strong> — <strong>נותן דמיה? כמאן</strong> <small>[כמי]</small> — <strong>כר' מאיר</strong>, הסבור שאין אדם מוציא דבריו לבטלה, וכיון שיודע שאינו יכול להקדיש דבר שאינו שלו — התכוון לתת דמיה.
  ושואלים:  <strong>הא</strong> <small>[הרי]</small> כבר <strong>אמרה רב חדא זימנא</strong> <small>[פעם אחת],</small> ש<strong>אמר רב גידל אמר רב: האומר "ערך כלי עלי"</strong> — <strong>נותן דמיו!</strong> ומשיבים, <strong>מהו דתימא</strong> <small>[שתאמר]:</small> <strong>התם</strong> <small>[שם]</small> <strong>הוא</strong> שנאמר דין זה, מפני שאדם <strong>יודע שאין ערך לכלי,</strong> שאינו בכלל ערכין, <strong>ו</strong>לכן <strong>גמר ואמר לשם דמים.</strong>
 <strong>אבל</strong> במקדיש <strong>בהמה, דבת מיקדש היא</strong> <small>[שהיא בת הקדשה],</small> <strong>איכא למימר דהכי קאמר</strong> <small>[יש לומר שכך הוא אומר</small> בלבו<small>]</small> בשעה שהוא מקדיש אותה: אי אמינא לה למרה מזבין לה ניהלי, תיקדוש לה מהשתא ואקרבה <small>[</small>הואיל ו<small>אם אומר לבעליה ימכור אותה לי,</small> לכן <small>תתקדש לה מעכשיו, ואקריבנה]</small> כשאקנה אותה ממנו. וכוונתו להקדיש את גופה להקרבה, <strong>אבל דמי לא קאמר</strong> <small>[</small>לתת <small>דמיה לא אמר</small> בלבו<small>],</small> והואיל ואין אדם יכול להקדיש דבר שאינו ברשותו — אין בדבריו כלום. על כן <strong>קא משמע לן</strong> <small>[משמיע לנו</small> רב<small>]</small> שאין אומרים כן, אלא יש לפרש את דבריו כמתכוון לתת להקדש את דמיה.
 <strong>אמר רב אשי: ו</strong>דין זה <strong>הוא</strong> כש<strong>אמר</strong> "בהמה זו של חברי <strong>עלי</strong> הקדש", <strong>אבל אומר: "הרי</strong> בהמה <strong>זו</strong> הקדש" — <strong>לא</strong> התחייב בדמיה, מפני שלשון זו מורה שכוונתו להקדיש בהמה זו עצמה, וכאמור, אינו יכול להקדישה קודם שתגיע לידיו.
 <big>א משנה</big> <strong>נכרי</strong> — <strong>ר' מאיר אומר: נערך,</strong> שאם אומר ישראל "ערכו של נכרי זה עלי" — משלם את הערך האמור בתורה לפי גילו ומינו של הנכרי, <strong>אבל לא מעריך,</strong> שאם מעריך הנכרי את עצמו או את אחרים — אינו מתחייב. <strong>ר' יהודה אומר</strong> להיפך: הנכרי <strong>מעריך</strong> את ישראל ומתחייב בערכו, <strong>אבל לא נערך,</strong> שאם העריך את עצמו, או אדם אחר העריכו — הריהו פטור. <strong>וזה וזה,</strong> גם ר' מאיר וגם ר' יהודה, <strong>מודים ש</strong>נכרים <strong>נודרין</strong> דמיו של אדם להקדש, <strong>ונידרין,</strong> שאם אמר אדם: "דמי נכרי זה עלי" — נותן את דמיו.
 <big>ב גמרא</big> בטעמם של ר' מאיר ושל ר' יהודה שבמשנה <strong>תנו רבנן</strong> <small>[שנו חכמים]:</small> נאמר בתורה בתחילת פרשת הערכין: "דבר אל בני ישראל" (ויקרא כז, ב), ומכאן יש ללמוד כי <strong>בני ישראל מעריכין ואין הגוים מעריכין;</strong>
 <strong>יכול לא יהו</strong> הגוים <strong>נערכין? תלמוד לומר: "איש</strong> כי יפליא נדר" (שם), שמשמעו — כל איש, אפילו נכרי. אלו <strong>דברי ר' מאיר.</strong>
 <strong>אמר ר' מאיר: וכי מאחר שמקרא אחד</strong> ("איש") <strong>מרבה</strong> אף נכרי, <strong>ומקרא אחד</strong> ("בני ישראל") <strong>ממעט</strong> את הנכרי, <strong>מפני מה אני אומר</strong> שהנכרי <strong>נערך ולא מעריך?</strong>
 <strong>מפני שריבה הכתוב ב</strong>מספר ה<strong>נערכין יותר מב</strong> מספר ה<strong>מעריכין, שהרי,</strong> כפי ששנינו בראש המסכת (ב,א) <strong>חרש שוטה וקטן נערך</strong> על ידי אחרים, <strong>אבל לא מעריכין.</strong>
 <strong>ר' יהודה אומר:</strong> כך יש לדרוש את הכתוב "דבר אל בני ישראל" — <strong>בני ישראל נערכין ואין הגוים נערכין; יכול לא יהו</strong> הגוים <strong>מעריכין? תלמוד לומר: "איש".</strong>
 <strong>אמר ר' יהודה: וכי מאחר שמקרא אחד מרבה ומקרא אחד ממעט, מפני מה אני אומר נכרי מעריך ולא נערך? מפני שריבה הכתוב במעריכין יותר מבנערכין, שהרי,</strong> כפי ששנינו בראש המסכת (ב,א) <strong>טומטום ואנדרוגינוס מעריכין אבל לא נערכין.</strong>
 <strong>אמר רבא: הלכתיה דר' מאיר מסתברא, טעמיה לא מסתברא</strong> <small>[הלכתו של ר' מאיר מסתברת,</small> אבל <small>טעמו</small> שהביא לדבריו <small>אינו מסתבר],
   
 ד לעומת זאת</small> <strong>טעמא דר' יהודה מסתברא, הלכתיה לא מסתברא</strong> <small>[הטעם</small> שהביא <small>ר' יהודה</small> לדבריו <small>מסתבר,</small> אבל <small>הלכתו לא מסתברת].</small>
 ומסביר רבא: <strong>הלכתיה דר' מאיר מסתברא</strong> <small>[הלכתו של ר' מאיר,</small> שגוים אינם מעריכים, <small>מסתברת]</small> — <strong>דכתיב</strong> <small>[שנאמר]</small> על ידי עולי בבל לשכניהם הגוים, כשהציעו לעזור להם בבנין המקדש: <strong>"לא לכם ולנו לבנות את בית אלהינו"</strong> (עזרא ד, ג), ולפיכך מסתבר שאינם נודרים נדרי ערכין, המיועדים לבדק הבית. אבל <strong>טעמיה לא מסתברא</strong> <small>[טעמו</small> שהביא לדבריו <small>לא מסתבר],</small> <strong>דקא מייתי ליה</strong> <small>[שהוא מביא,</small> לומד <small>אותו]</small> <strong>מחרש שוטה וקטן</strong> שאינם מעריכים, שהרי <strong>שאני</strong> <small>[שונים]</small> <strong>חרש שוטה וקטן</strong> שאינם מעריכים, כפי שאינם נודרים, מפני <strong>דלאו בני דעה נינהו</strong> <small>[שאינם בני דעה],</small> אבל נכרי גדול — הרי יש לו דעת ונדריו חלים.
  לעומת זאת, <strong>טעמא דר' יהודה מסתברא</strong> <small>[הטעם</small> שהביא <small>ר' יהודה מסתבר],</small> <strong>דקא מייתי ליה</strong> <small>[שהוא מביא,</small> לומד, <small>אותו]</small> <strong>מטומטום ואנדרוגינוס, דאף על גב דבני דעה נינהו מעטינהו רחמנא</strong> <small>[שאף על פי שבני דעה הם, מיעטה אותם התורה]</small> ואינם נערכים, ויש לדמות להם את הגוים שאף הם לא יהיו נערכים. אבל <strong>הלכתיה לא מסתברא</strong> <small>[הלכתו לא מסתברת],</small> שאמר שהם מעריכים, <strong>דכתיב</strong> <small>[ש</small>הרי <small>נאמר]:</small> <strong>"לא לכם ולנו לבנות את בית אלהינו",</strong> ומשמע שאין הם נותנים דבר לבדק הבית.
  ושואלים:  <strong>ור' יהודה,</strong> האומר שגוים מעריכים, והדמים ניתנים לבדק הבית, <strong>האי</strong> <small>[</small>פסוק <small>זה]</small> <strong>"לא לכם ולנו", מאי עביד ליה</strong> <small>[מה</small> הוא <small>עושה בו]?</small> <strong>אמר רב חסדא אמר אבימי:</strong> מפסוק זה הוא למד, שכשהגוי דמעריך, <strong>ו</strong>מביא את הדמים למקדש — <strong>ערכו נגנז,</strong> ואין משתמשים בו.
  ושואלים:  <strong>אלא מעתה,</strong> שלא ניתן לעשות בו דבר לטובת ההקדש — <strong>לא ימעלו בו,</strong> שמי שנהנה בשוגג מכסף זה לא יתחייב בקרבן מעילה, שהרי אין להקדש כל הנאה ממנו; <strong>דתנן</strong> <small>[ש</small>הרי <small>שנינו]:</small> <strong>חמש חטאות המתות,</strong> כלומר, חטאות שאסור להקריבן וממתינים שימותו, <strong>ו</strong>כן <strong>מעות</strong> הקדש <strong>ההולכות לים המלח,</strong> כדי שיכלו שם, מפני שלא ניתן לעשות בהן דבר — <strong>לא נהנין</strong> מהן <strong>ולא מועלין</strong> בהן, כלומר, אסור לאדם ליהנות מהן, אך אם נהנה אינו מביא קרבן מעילה, מפני שאין להקדש הנאה מהם!
 <strong>אלמה תניא</strong> <small>[מדוע שנויה</small> ברייתא<small>]</small> ל<strong>גבי קדשי גוים,</strong> ששנינו שאין בהם דין מעילה: <strong>במה דברים אמורים</strong> — <strong>בקדשי מזבח, אבל בקדשי בדק הבית מועלין בהן?</strong> והלא כל שהקדיש הנכרי לבדק הבית נגנז!
 <strong>אלא אמר רבא:</strong> לשיטת ר' יהודה, ערכו של הגוי ניתן לבדק הבית, ואינו נגנז. ומה שנאמר לגוים בימי עזרא "לא לכם ולנו", <strong>משום רפיון ידים הוא,</strong> כלומר, מפני שהיה בכך כדי לרפות את ידי עולי בבל מבנין המקדש, <strong>דכתיב</strong> <small>[</small>כפי <small>שנאמר</small> שם<small>]:</small> <strong>"ויהי עם הארץ מרפין ידי עם יהודה ומבהלים אותם לבנות"</strong> (עזרא ד, ד).
## דף ו.
 <big>א</big> בענין נדרי גוים לבדק הבית נמצאת לכאורה סתירה, שכן <strong>תנא חדא</strong> <small>[שנה</small> בברייתא <small>אחת]:</small> <strong>גוי שהתנדב נדבה</strong> על מנת שתינתן <strong>לבדק הבית</strong> — <strong>מקבלים הימנו, ותניא אידך</strong> <small>[ושנויה</small> ברייתא <small>אחרת]:</small> <strong>אין מקבלין</strong> הימנו!
 <strong>אמר ר' אילא אמר ר' יוחנן: לא קשיא</strong> <small>[אינו קשה],</small> <strong>הא</strong> <small>[זה,</small> שאין מקבלים מהם<small>] —</small> <strong>בתחילה,</strong> כלומר, בתחילת בנין הבית, כדי שלא לסמוך עליהם. <strong>הא</strong> <small>[זה,</small> שמקבלים מהם<small>]</small> — <strong>בסוף,</strong> כלומר, לאחר שכבר נבנה.
 שאמר ר' אסי אמר ר' יוחנן: בתחילה, <strong>אפילו</strong> נדבו <strong>מים ומלח</strong> לצורך בדק הבית — <strong>אין מקבלין מהם. בסוף,</strong> אם נדב <strong>דבר המסויים,</strong> מוגדר, שניכר שהוא מן הגוי — <strong>אין מקבלין</strong> ממנו, נדב <strong>דבר שאינו מסויים</strong> — <strong>מקבלין</strong> ממנו. ושואלים: <strong>היכי דמי</strong> <small>[כיצד הוא בדיוק]</small> <strong>דבר המסויים? אמר רב יוסף: כגון אמה כליא עורב,</strong> מתקן שבנו על גג ההיכל כדי לגרש את העורבים.
 <strong>מתיב</strong> <small>[מקשה]</small> <strong>רב יוסף</strong> על מה שנאמר שאין מקבלים מהם דבר בתחילה, ממה שביקש נחמיה ממלך פרס: <strong>"ואיגרת אל אסף שומר הפרדס אשר למלך</strong> אשר יתן לי עצים לקרות את שערי הבירה אשר לבית" (נחמיה ב, ח)! <strong>אמר ליה</strong> <small>[לו]</small> <strong>אביי: שאני מלכותא, דלא הדרא ביה</strong> <small>[שונה המלכות, שאינה חוזרת בה],</small> כפי ש<strong>אמר שמואל: אי אמר מלכותא "עקרנא טורי", עקר טורי ולא הדר ביה</strong> <small>[אם אומרת המלכות אעקור הרים, עוקרת הרים ולא חוזרת בה].</small>
 <big>ב</big> <strong>אמר רב יהודה אמר רב: גוי שהפריש תרומה מכריו</strong> (מערימת התבואה שלו), <strong>בודקין אותו</strong> למה בדיוק התכוון, <strong>אי בדעת ישראל הפרישה,</strong> שינהגו בה כתרומה של ישראל — <strong>תינתן לכהן, ואם לאו</strong> — <strong>טעונה גניזה, חיישינן</strong> <small>[חוששים אנו]</small> <strong>שמא בלבו לשמים</strong> ולא לתיתה לכהן, ומספק לא ניתן לעשות עמה דבר.
 <strong>מיתיבי</strong> <small>[מקשים</small> על כך<small>]</small> ממה ששנינו ברייתא: <strong>גוי שהתנדב קורה</strong>, והביאה לבית הכנסת, <strong>ושם</strong> ה' <strong>כתוב עליה</strong> — <strong>בודקין אותו</strong> למה היתה כוונתו, <strong>אם אמר: בדעת ישראל הפרשתיה,</strong> כשם שישראל תורם — <strong>יגוד,</strong> יחתוך את השם הקדוש ויגנזנו, <strong>וישתמש במותר</strong> לבית הכנסת; <strong>ואם לאו,</strong> שלא עשה בדעת ישראל — <strong>טעונה</strong> הקורה כולה <strong>גניזה, חיישינן</strong> <small>[חוששים אנו]</small> <strong>שמא בלבו לשמים,</strong> להקדיש את הקורה למקדש,
   
  ולא ניתן להשתמש בה.
  ונדייק:  <strong>טעמא</strong> <small>[הטעם,</small> דווקא<small>]</small> מפני ש<strong>שם כתוב עליה</strong> הוא דבעיא <small>[שצריכה]</small> <strong>גניזה, הא</strong> <small>[אבל]</small> אם <strong>אין שם כתוב עליה</strong> — <strong>לא בעיא</strong> <small>[צריכה]</small> <strong>גניזה,</strong> ומדוע אמר רב יהודה שתרומה שהפריש הגוי טעונה גניזה?
  ומשיבים: <strong>הוא הדין דאף על גב</strong> <small>[שאף על פי]</small> ש<strong>אין שם כתוב עליה נמי בעיא</strong> <small>[גם כן צריכה]</small> הקורה <strong>גניזה,</strong> מחשש שליבו לשמים, <strong>והא קא משמע לן</strong> <small>[ו</small>דין <small>זה הוא משמיע לנו],</small> שבמקרה שכוונתו להקדישה לבית הכנסת, <strong>אף על גב</strong> <small>[אף על פי]</small> ש<strong>שם כתוב עליה</strong> לא נאסרה כולה, אלא <strong>יגוד</strong> (יחתכנו) <strong>וישתמש במותר.</strong> וטעם הדבר, מפני ש<strong>שם</strong> הכתוב על דבר מקדש רק את מקומו, אבל <strong>שלא במקומו</strong> של השם, <strong>לאו</strong> <small>[אינו]</small> <strong>קדוש.</strong>
 והוא כפי <strong>דתנן</strong> <small>[ששנינו]:</small> <strong>היה כתוב</strong> שם השם <strong>על ידות הכלים ועל כרעי המטה</strong> — <strong>הרי זה יגוד</strong> את השם <strong>ויגנוז,</strong> וישתמש בשאר.
 <big>ג</big> <strong>אמר רב נחמן אמר רבה בר אבהו: האומר</strong> על מטבע <strong>"סלע זו לצדקה"</strong> — <strong>מותר לשנותה,</strong> כלומר, להשתמש בה, ולאחר זמן יביא אחרת. ומעירים: <strong>סבור מינה</strong> <small>[סברו מכאן]</small> מתחילה: <strong>ל</strong>צורך <strong>עצמו</strong> — <strong>אין</strong> <small>[כן],</small> מותר לשנותה, מפני שכך חשב מתחילה, אבל להלוותה <strong>ל</strong>איש <strong>אחר</strong> — <strong>לא.</strong> ואולם <strong>איתמר</strong> <small>[נאמר]</small> שכך <strong>אמר רב אמי אמר ר' יוחנן: בין לעצמו בין לאחר</strong> — מותר לשנותה.
 <strong>אמר ר' זעירא: לא שנו</strong> שמותר לשנותה, <strong>אלא</strong> כש<strong>אמר:</strong> "הרי <strong>עלי</strong> סלע לצדקה", <strong>אבל</strong> אם <strong>אמר: "הרי</strong> סלע <strong>זו</strong> לצדקה" — <strong>בעינא בעי למיתבה</strong> <small>[</small>את המטבע <small>בעינה צריך לתת],</small> ואינו יכול לשנותה באחרת.
 <strong>מתקיף לה</strong> <small>[מקשה על כך]</small> <strong>רבא:</strong> <strong>אדרבה</strong> <small>[גדולה מזו,</small> להיפך<small>],</small> <strong>איפכא מיסתברא</strong> <small>[ההיפך הוא המסתבר]:</small> דווקא אם <strong>אמר</strong> "סלע <strong>זו</strong> לצדקה", יש להתיר לו שיהיה <strong>משתמש בה, כי היכי דליחייב באחריותה</strong> <small>[כדי שיתחייב</small> מאותה שעה <small>באחריותה],</small> שאם תאבד ייתן אחרת, <strong>אבל</strong> אם <strong>אמר:</strong> "הרי <strong>עלי</strong> סלע לצדקה", שהוא ממילא חייב באחריותה — <strong>לא</strong> ישתמש בה! <strong>אלא</strong> מכיוון שיש סברה לכל צד, <strong>לא שנא</strong> <small>[לא שונה</small> הדין<small>],</small> ובכל אופן מותר להשתמש בה.
  ומעירים, <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבא: נדר צדקה ואין הקדש צדקה.</strong> ויש לתמוה: <strong>מאי קאמר</strong> <small>[מה הוא אומר]?</small> והרי <strong>לא נדר ולא הקדש</strong> הינם <strong>צדקה</strong> לעניים!
 <strong>אלא לאו הכי קאמר</strong> <small>[</small>האם <small>לא כך הוא אומר]:</small> <strong>צדקה הרי היא ב</strong>איסור <strong>"בל תאחר"</strong> ("לא תאחר לשלמו", דברים כג, כב) כנדר שאדם נודר להקדש, <strong>ו</strong>אולם <strong>אינה כהקדש,</strong> ש<strong>אילו הקדש אסור לאשתמושי ביה</strong> <small>[להשתמש בו],</small> <strong>ואילו צדקה שרי לאשתמושי ביה</strong> <small>[מותר להשתמש בה],</small> והברייתא אינה מחלקת בין האומר "הרי עלי" או "הרי זו", וכשיטת רבא.
 <strong>אמר רב כהנא: אמריתא לשמעתא</strong> <small>[אמרתי שמועה זו]</small> של רב נחמן, בענין האומר "סלע זו לצדקה", והדיון שעליה, קמיה <small>[לפני]</small> <strong>רב זביד מנהרדעא,</strong> ו<strong>אמר</strong> לי: <strong>אתון הכי מתניתו לה</strong> <small>[אתם כך אתם שונים אותה],</small> שרב נחמן אמר רק שמותר לשנותה, וחכמים דנו בדבר, והגיעו למסקנה שמדובר בכל האופנים, ואילו <strong>אנן הכי מתנינן לה</strong> <small>[אנו כך אנו שונים אותה],</small> כולה בשם רב נחמן, <strong>אמר רב נחמן אמר רבה בר אבוה אמר רב: האומר "סלע זו לצדקה"</strong> — <strong>מותר לשנותה, בין לעצמו בין לאחר, בין אמר: "עלי" בין אמר: "הרי זו".</strong>
 <big>ד</big> ועוד בענינים אלו, <strong>תנו רבנן</strong> <small>[שנו חכמים]:</small> האומר <strong>"סלע זו לצדקה", עד שלא באתה</strong> (באה) <strong>ליד גבאי</strong> הצדקה — <strong>מותר לשנותה,</strong> להשתמש בה כדי לתת אחרת תמורתה, <strong>משבאתה ליד גבאי</strong> — <strong>אסור לשנותה.</strong>
## דף ו:
 ושואלים: <strong>איני</strong> <small>[האמנם]?</small> <strong>והא</strong> <small>[והרי]</small> <strong>ר' ינאי,</strong> שהיה גבאי צדקה, <strong>יזיף ופרע</strong> <small>[</small>היה <small>לווה</small> ממעות צדקה שבאו לידו <small>ופורע]!</small> ומשיבים: <strong>שאני</strong> <small>[שונה</small> דינו של<small>]</small> <strong>ר' ינאי, דניחא להו</strong> <small>[שנוח להם]</small> <strong>לעניים</strong> בכך, מפני <strong>דכמה דמשהי מעשי ומייתי להו</strong> <small>[שככל ש</small>היה <small>משהה</small> את קופת הצדקה בלא מעות, כך היה <small>כופה</small> את הציבור <small>ומביא להם]</small> מעות נוספות.
  ועוד בעניינים אלו <strong>תנו רבנן</strong> <small>[שנו חכמים]:</small> <strong>ישראל שהתנדב מנורה או נר לבית הכנסת</strong> — <strong>אסור לשנותה,</strong> להשתמש בה לצורך דבר אחר. <strong>סבר</strong> <small>[סבור</small> היה<small>]</small> <strong>ר' חייא בר אבא למימר</strong> <small>[לומר]:</small> <strong>לא שנא</strong> <small>[לא שונה</small> הדין<small>]</small> <strong>לדבר הרשות ולא שנא</strong> <small>[ולא שונה</small> הדין<small>]</small> <strong>לדבר מצוה,</strong> אסור לשנותה. <strong>אמר ליה</strong> <small>[לו]</small> <strong>רב אמי, הכי</strong> <small>[כך]</small> <strong>אמר ר' יוחנן: לא שנו</strong> שאסור לשנותה, <strong>אלא לדבר הרשות, אבל לדבר מצוה</strong> — <strong>מותר לשנותה.</strong>
 ודין זה נלמד <strong>מ</strong>מה ש<strong>אמר ר' אסי אמר ר' יוחנן: גוי שהתנדב מנורה או נר לבית הכנסת, עד שלא נשתקע</strong> (נשתכח) <strong>שם בעליה,</strong> שאנשים זוכרים שהוא תרם אותה — <strong>אסור לשנותה, משנשתקע שם בעליה</strong> — <strong>מותר לשנותה.</strong>
 ויש לברר: <strong>למאי</strong> <small>[למה</small> נאסר לשנותה<small>]</small> קודם שנשתקע שם הבעלים? <strong>אילימא</strong> <small>[אם תאמר]</small> <strong>לדבר הרשות, מאי איריא</strong> <small>[מדוע מדובר</small> דווקא<small>]</small> על <strong>גוי? אפילו</strong> אם <strong>ישראל</strong> התנדב מנורה, <strong>נמי</strong> <small>[גם כן]</small> אסור לשנותה לדבר רשות!
 <strong>אלא</strong> מדובר בשינוי <strong>לדבר מצוה,</strong> שהוא אסור קודם שנשתקע שם הבעלים, רק אם המתנדב הוא גוי, אבל לא ישראל. <strong>וטעמא</strong> <small>[וטעם</small> הדבר<small>],</small> מפני ש<strong>גוי הוא דפעי</strong> <small>[שצועק]</small> היכן המנורה שנדבתי, ומוחה על כך. <strong>אבל ישראל דלא פעי</strong> <small>[שאינו צועק]</small> כשמשנים את נדבתו לצורך מצוה אחרת, <strong>שפיר דמי</strong> <small>[יפה,</small> נכון <small>הדבר].</small>
 מסופר, <strong>שעזרק טייעא</strong> <small>[סוחר ערבי]</small> <strong>אינדב שרגא לבי כנישתא</strong> <small>[התנדב נר לבית הכנסת]</small> של <strong>רב יהודה, שנייה</strong> <small>[שינה אותו]</small> <strong>רחבא</strong> לדבר אחר, קודם שנשתקע שמו של שעזרק ממנה, <strong>ואיקפד</strong> <small>[והקפיד]</small> <strong>רבא</strong> על שלא המתינו. <strong>איכא דאמרי</strong> <small>[יש שאומרים]</small> להיפך: <strong>שנייה</strong> <small>[שינה אותו]</small> <strong>רבא, ואיקפד</strong> <small>[והקפיד]</small> <strong>רחבא. ואיכא דאמרי</strong> <small>[ויש שאומרים]:</small> <strong>שנייה חזני דפומבדיתא</strong> <small>[שינו אותה גבאי פומבדיתא],</small> <strong>ואיקפד</strong> <small>[והקפיד]</small> <strong>רחבא ואיקפד</strong> <small>[והקפיד</small> גם<small>]</small> <strong>רבה.</strong>
 ומסבירים: <strong>מאן דשנייה סבר</strong> <small>[מי ששינה</small> היה <small>סבור]</small> שמותר הדבר, מפני <strong>דלא שכיח</strong> <small>[ש</small>עזרק <small>אינו מצוי</small> בעיר<small>],</small> ואין לחשוש לכך שימחה. <strong>ומאן דאיקפד סבר</strong> <small>[ומי שהקפיד</small> היה <small>סבור]:</small> <strong>זמנין דמקרי ואתי</strong> <small>[פעמים קורה ש</small>הוא <small>בא</small> לשם<small>]</small> ויש לחשוש לכך.
 <big>א משנה</big> <strong>הגוסס</strong> (העומד למות) <strong>ו</strong>כן <strong>היוצא ליהרג</strong> לאחר שנגמר דינו בבית הדין — <strong>לא נידר ולא נערך,</strong> שמי שנדר את דמיו או את ערכו — פטור. <strong>ר' חנינא בן עקביא אומר:</strong> אמנם אינו נידר, מפני שאין לו דמים, שלא ניתן למוכרו כעבד. אבל <strong>נערך, מפני שדמיו קצובין</strong> בתורה, לפי גילו. <strong>ר' יוסי אומר:</strong> אדם במצב כזה <strong>נודר</strong> דמיו של פלוני, <strong>ומעריך, ומקדיש</strong> מנכסיו, <strong>ואם הזיק</strong> — <strong>חייב</strong> בתשלומים.
 <big>ב גמרא</big> שנינו במשנה כי הגוסס והיוצא ליהרג לא נידר ולא נערך. ושואלים: <strong>בשלמא</strong> <small>[נניח]</small> <strong>גוסס לא נידר</strong> — מפני <strong>דלאו בר</strong> <small>[שלא בן]</small> <strong>דמים הוא,</strong> שאין שווי לגוסס, <strong>ולא נערך</strong> — מפני <strong>דלאו בר</strong> <small>[שלא בן]</small> <strong>העמדה והערכה הוא,</strong> ונאמר בתורה: "והעמידו לפני הכהן והעריך" (ויקרא כז, ח), ומי שלא ניתן להעמידו — אין לו דין ערכין. <strong>אלא יוצא ליהרג, בשלמא</strong> <small>[נניח]</small> ש<strong>לא נידר</strong> — מפני <strong>דלאו בר</strong> <small>[שלא בן]</small> <strong>דמים הוא,</strong> שאין לו קונים, <strong>אלא לא נערך, אמאי לא</strong> <small>[מדוע לא]?</small>
 ומשיבים, <strong>דתניא</strong> <small>[ששנויה</small> ברייתא<small>]:</small> <strong>מנין</strong> ש<strong>היוצא ליהרג ואמר "ערכי עלי", שלא אמר כלום,</strong> ולא יגבו מנכסיו? <strong>תלמוד לומר: "כל חרם</strong> אשר יחרם מן האדם <strong>לא יפדה</strong> מות יומת" (ויקרא כז, כט), שמי שדינו למות ("אשר יחרם") אינו בכלל פדיון וערכין. <strong>יכול</strong> נאמר כן <strong>אפילו</strong> העריך את הנידון <strong>קודם שנגמר דינו</strong> למיתה? <strong>תלמוד לומר:</strong> "כל אשר יחרם <strong>מן האדם", ולא כל האדם.</strong>
 ושואלים: <strong>ול</strong>דעת <strong>ר' חנינא בן עקביא</strong> ש<strong>אמר</strong> במשנתנו כי היוצא ליהרג <strong>נערך מפני שדמיו קצובין, האי</strong> <small>[</small>מקרא <small>זה]</small> <strong>"כל חרם" מאי עביד ליה</strong> <small>[מה</small> הוא <small>עושה עמו]?</small>
 ומשיבים: הוא דורש אותו <strong>לכדתניא</strong> <small>[לכמו</small> <small>ששנויה</small> ברייתא<small>],</small> <strong>ר' ישמעאל בנו של ר' יוחנן בן ברוקה אומר: לפי שמצינו למומתים בידי שמים שנותנין ממון ומתכפר להם, שנאמר</strong> בדין בעליו של שור מועד שהמית אדם: "השור יסקל וגם בעליו יומת. <strong>אם כפר יושת עליו</strong> ונתן פדיון נפשו" (שמות כא, כט—ל), <strong>יכול אף</strong> חייב מיתה <strong>בידי אדם</strong> דינו <strong>כן,</strong> שיתן ממון ויתכפר לו? <strong>תלמוד לומר: "כל חרם</strong> אשר יחרם מן האדם <strong>לא יפדה".</strong>
 <strong>אין לי אלא</strong> ב<strong>מיתות</strong> על עבירות <strong>חמורות,</strong> אותן <strong>שלא ניתנה שגגתן לכפרה,</strong> שאם עשאן בשוגג אין לו כפרה בקרבן או בגלות, כגון מגדף ומקלל אביו, ויש לומר שמטעם זה גם אינם מתכפרים בממון אם עשו במזיד, אבל ב<strong>מיתות קלות,</strong> אותן <strong>שניתנה שגגתן לכפרה,</strong> כגון מחלל שבת בשוגג שמביא חטאת, או רוצח בשוגג שגולה, <strong>מנין</strong> שלא יתכפר בהם המזיד בממון? <strong>תלמוד לומר: "כל חרם",</strong> והמילה "כל" מרבה אף אותם.
 <big>ג</big> בענין היוצא ליהרג נאמר במשנתנו, <strong>ר' יוסי אומר: נודר ומעריך</strong> (את האחרים) ומקדיש, ואם הזיק באותה שעה — חייב בתשלומים. ושואלים: <strong>ותנא קמא מי קאמר דלא</strong> <small>[והתנא הראשון האם</small> הוא <small>אומר שאינו</small> נודר ומעריך<small>]?</small> והרי רק אמר שאינו נידר ונערך!
 <strong>אלא, ב</strong>כך שהוא <strong>נודר ומעריך ומקדיש</strong> — <strong>כולי עלמא לא פליגי</strong> <small>[הכל אינם חלוקים],</small> וגם התנא הראשון סבור כן. <strong>כי פליגי</strong> <small>[כאשר הם חלוקים]</small> — הרי זה <strong>באם הזיק</strong> באותה שעה, <strong>תנא קמא סבר</strong> <small>[התנא הראשון סבור]:</small> <strong>אם הזיק</strong> — <strong>אינו חייב בתשלומין, ור' יוסי סבר</strong> <small>[סבור]:</small> <strong>אם הזיק</strong> — <strong>חייב בתשלומין.</strong>
 ושואלים: <strong>במאי קמיפלגי</strong> <small>[במה הם חלוקים]?</small> והלא התורה חייבה כל מי שהזיק לשלם! <strong>אמר רב יוסף:</strong> באפשרות לגבות את התשלומים מיורשיו, ובשאלה האם <strong>במלוה על פה</strong> (חוב שאינו כתוב בשטר) <strong>גובה</strong> בעל החוב <strong>מן</strong> נכסי החייב שביד <strong>היורשין קמיפלגי</strong> <small>[חלוקים הם],</small> <strong>תנא קמא סבר</strong> <small>[התנא הראשון סבור]:</small> <strong>מלוה על פה אינו גובה מן היורשין, ור' יוסי סבר</strong> <small>[סבור]:</small> <strong>מלוה על פה גובה מן היורשין.</strong>
 <strong>רבא אמר: דכולי עלמא</strong> <small>[לדעת</small> <small>הכל]</small> <strong>מלוה על פה אינו גובה מן היורשין, והכא</strong> <small>[וכאן],</small> <strong>במלוה</strong> ה<strong>כתובה בתורה</strong> (כגון חובת המזיק לשלם) האם היא נחשבת כמילוה שבשטר <strong>קמיפלגי</strong> <small>[הם חלוקים],</small> <strong>תנא קמא סבר</strong> <small>[התנא הראשון סבור]:</small> <strong>מלוה כתובה בתורה</strong> — <strong>לאו</strong> <small>[לא]</small> <strong>ככתובה בשטר דמיא</strong> <small>[נחשבת],</small> ולכן לא יגבו מהנכסים שהוריש המזיק, <strong>ור' יוסי סבר</strong> <small>[סבור]:</small> <strong>ככתובה בשטר דמיא</strong> <small>[נחשבת],</small> ולכן יגבו מהנכסים שהוריש המזיק.
 <strong>ואיכא דמתני לה אהא</strong> <small>[ויש ששונים</small> את מחלוקת רב יוסף ורבא <small>על</small> ברייתא <small>זו]:</small> <strong>היוצא ליהרג,</strong> שנגמר דינו למיתה, <strong>הוא שחבל באחרים</strong> — <strong>חייב, אחרים שחבלו בו</strong> — <strong>פטורין,</strong> כאילו חבלו באדם מת. <strong>ר' שמעון בן אלעזר אומר: אף הוא אם חבל באחרים</strong> — <strong>פטור,</strong> מפני <strong>שלא ניתן לחזרת עמידת בית דין,</strong> כלומר, לא ניתן לחזור ולהעמידו לדין לאחר שנגמר דינו למיתה, מפני שצריך להמיתו מיד.
## דף ז.
 ותמהים: <strong>מכלל דתנא קמא סבר</strong> <small>[מכלל</small> הדברים יש ללמוד <small>שהתנא הראשון,</small> האומר שהוא שחבל באחרים חייב, <small>סבור],</small> שהיוצא ליהרג <strong>ניתן לחזרת עמידת בית דין?</strong> והרי מקובלנו שאין מענים את דינו!
 <strong>אמר רב יוסף:</strong> אכן, לדעת הכל לא יעכבו את הריגתו, אלא נחלקו באפשרות לגבות את חובו מן היורשים, ו<strong>ב</strong>שאלה האם <strong>מלוה על פה גובה מן היורשין קמיפלגי</strong> <small>[הם חלוקים],</small> <strong>תנא קמא סבר</strong> <small>[התנא הראשון סבור]:</small> <strong>מלוה על פה גובה מן היורשין,</strong> ואחר הריגתו יגבו מהנכסים שהוריש, <strong>ורבי שמעון בן אלעזר סבר</strong> <small>[סבור]:</small> מלוה על פה <strong>אינו גובה מן היורשין,</strong> ולכן פטורים יורשי נכסיו לשלם את מה שהזיק.
 <strong>רבה אמר: דכולי עלמא</strong> <small>[הכל</small> סבורים<small>]</small> ש<strong>מלוה על פה אינו גובה מן היורשין, והכא</strong> <small>[וכאן]</small> <strong>ב</strong>שאלה האם <strong>מלוה הכתובה בתורה,</strong> כמו חובת המזיק לשלם, נחשבת <strong>ככתובה בשטר קמיפלגי</strong> <small>[חלוקים הם],</small> <strong>תנא קמא סבר</strong> <small>[התנא הראשון סבור]:</small> <strong>ככתובה בשטר דמיא</strong> <small>[נחשבת],</small> ולכן יגבו מהנכסים שהוריש, <strong>ור' שמעון בן אלעזר סבר</strong> <small>[סבור]:</small> <strong>לאו ככתובה בשטר דמיא</strong> <small>[נחשבת],</small> ולא יגבו מהנכסים שהוריש.
 <strong>מיתיבי</strong> <small>[מקשים]</small> על הסוברים שמילוה על פה (ובכלל זה חוב הכתוב בתורה) אינו נגבה מהיורשים, ממה ששנינו בברייתא: <strong>החופר בור ברשות הרבים, ונפל עליו שור והרגו</strong> (את החופר) — <strong>פטור</strong> בעל השור מלשלם, מפני שהחופר גרם את התקלה; <strong>ולא עוד, אלא שאם מת השור</strong> — <strong>יורשי בעל הבור חייבין לשלם דמי שור לבעליו.</strong> הרי שגובים מן היורשים חוב כזה!
 <strong>אמר ר' אילא אמר רב:</strong> מדובר בברייתא זו <strong>כשעמד</strong> חופר הבור <strong>בדין</strong> קודם שמת, וחייבוהו, ודינו של פסק בית דין כדין מילוה בשטר. ושואלים: וכיצד ניתן לפרש שעמד בדין? <strong>והא</strong> <small>[והרי]</small> "נפל עליו השור ו<strong>הרגו" קתני</strong> <small>[הוא שונה</small> בברייתא<small>]!</small> <strong>אמר רב אדא בר אהבה:</strong> מדובר <strong>כשעשאו</strong> השור <strong>טריפה</strong> (אדם העומד למות), ואז דנו אותו ואחר כך מת.
  ומקשים: כיצד ניתן לפרש כן?  <strong>והאמר</strong> <small>[והרי אמר]</small> <strong>רב נחמן, תני</strong> <small>[שונה]</small> <strong>חגא</strong> בברייתא זו: <strong>מת</strong> השור <strong>וקברו</strong> — חייבים יורשיו של החופר לשלם לבעל השור, וכיצד ייתכן שדנוהו באותה שעה? ומסכמים: <strong>והילכתא</strong> <small>[וההלכה</small> היא<small>]</small> שאין היורשים משלמים על נזק שהזיק אביהם, אלא אם כן עמד בדין. ויש להעמיד ברייתא זו במקרה <strong>דייתבי דייני אפומא דבירא</strong> <small>[שישבו הדיינים</small> שם <small>על פי הבור],</small> ופסקו את דינו לשלם קודם שיצאה נשמתו.
 <big>א</big> ועוד בענין היוצא ליהרג <strong>תנו רבנן</strong> <small>[שנו חכמים</small> בברייתא<small>]:</small> <strong>היוצא ליהרג</strong> — <strong>מזין עליו</strong> (עבורו) על המזבח <strong>מדם</strong> קרבן <strong>חטאתו ומדם</strong> קרבן <strong>אשמו,</strong> שהביא קודם לכן. אבל אם <strong>חטא באותה שעה</strong> בחטא המחייבו חטאת או אשם — <strong>אין נזקקין לו,</strong> שאין ממתינים לו שיקריב קרבן על חטאו, אלא הורגים אותו מיד. ושואלים: <strong>מאי טעמא</strong> <small>[מה הטעם]?</small> <strong>אמר רב יוסף: מפני שאין מענין את דינו,</strong> להמתין שיוקרב הקרבן.
 <strong>אמר ליה</strong> <small>[לו]</small> <strong>אביי: אי הכי</strong> <small>[אם כך],</small> מפני עינוי הדין, <strong>אפילו רישא נמי</strong> <small>[בתחילה גם כן],</small> במקרה שהביא קרבן מתחילה, לא ימתינו לשוחטו ולזרוק את דמו! ומשיבים: מדובר שם <strong>כגון שהיה זבחו זבוח</strong> (שחוט) <strong>באותה שעה,</strong> ולא נותר אלא לזרוק את הדם, ובזמן מועט כזה אין לחשוש לעינוי הדין.
  ומקשים:  <strong>אבל</strong> לדרך זו, כשהפריש קרבנו אלא ש<strong>אין זבחו זבוח, מאי</strong> <small>[מה</small> דינו<small>],</small> <strong>לא</strong> ממתינים? אם כן, <strong>אדתני</strong> <small>[עד שהוא שונה</small> בברייתא<small>]</small> הלכה חדשה, שאם <strong>חטא באותה שעה אין נזקקין לו</strong> — <strong>ליפלוג וליתני בדידה</strong> <small>[שיחלוק ושישנה בה,</small> באותה הלכה <small>עצמה]:</small> <strong>במה דברים אמורים</strong> שמזים עליו מדם חטאתו ודם אשמו — <strong>שהיה זבח זבוח באותה שעה, אבל אין זבח זבוח</strong> — <strong>לא</strong> ממתינים!
  ומשיבים:  <strong>הכי נמי קאמר</strong> <small>[כך גם כן הוא אומר]:</small> <strong>במה דברים אמורים</strong> — <strong>שהיה זבח זבוח באותה שעה, אבל אין זבח זבוח</strong> — <strong>נעשה כמי שחטא באותה שעה, ואין נזקקין לו.</strong>
 <big>ב משנה</big> <strong>האשה שיצאה ליהרג</strong> בבית דין, והיא מעוברת — <strong>אין ממתינין לה עד שתלד,</strong> אלא הורגים אותה מיד, עם העובר שבמעיה. אבל <strong>האשה</strong> היוצאת ליהרג <strong>שישבה על המשבר</strong> כלומר, שהחלה ללדת — <strong>ממתינין לה עד שתלד. האשה שנהרגה</strong> במיתת בית דין — <strong>נהנין בשערה</strong> כלומר, אין השיער אסור בהנאה. <strong>בהמה שנהרגה</strong> במיתת בית דין, וכגון שנגחה אדם — <strong>אסורה בהנאה.</strong>
 <big>ג גמרא</big> שנינו במשנה כי אשה שיצאה ליהרג אין ממתינים לה עד שתלד, אלא הורגים אותה עם העובר שבמעיה. ותמהים: <strong>פשיטא</strong> <small>[פשוט</small> הדבר<small>],</small> והרי העובר <strong>גופה היא,</strong> חלק מגופה! ומשיבים: <strong>איצטריך</strong> <small>[נצרך]</small> הדבר להיאמר, שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיב</strong> <small>[ונאמר]</small> "וכי ינצו אנשים ונגפו אשה הרה ויצאו ילדיה... ענוש יענש <strong>כאשר ישית עליו בעל האשה"</strong> (שמות כא, כב), אם כן העובר <strong>ממונא</strong> <small>[ממון,</small> רכוש<small>]</small> של ה<strong>בעל הוא, ולא ליפסדיה מיניה</strong> <small>[ולא יפסידו אותו ממנו],</small> אלא ימתינו עד שתלד, על כן <strong>קא משמע לן</strong> <small>[משמיע לנו]</small> שאין אומרים כן.
  ושואלים:  <strong>ואימא הכי נמי</strong> <small>[ואמור כך גם כן]</small> שימתינו! <strong>אמר ר' אבהו אמר ר' יוחנן, אמר קרא</strong> <small>[המקרא]:</small> "כי ימצא איש שוכב עם אשה בעולת בעל <strong>ומתו גם שניהם</strong> האיש השוכב עם האשה והאשה" (דברים כב, כב), והייתור של "גם שניהם" בא <strong>לרבות את הוולד</strong> שבמעיה, שגם הוא מת.
  ושואלים: <strong>והאי מיבעי ליה</strong> <small>[והרי</small> מקרא זה <small>נצרך הוא]</small> כדי ללמוד ממנו דין אחר, שאין מענישים אף אחד מהם <strong>עד שיהו שניהן שוין,</strong> כלומר, בני עונשין, אלו <strong>דברי ר' יאשיה!</strong> ומשיבים: <strong>כי קאמרת</strong> <small>[כאשר אומר אתה]</small> שלמדים מכאן שממיתים את הוולד — הרי זה <strong>מ"גם",</strong> ומה שאין ממיתים עד שיהיו שניהם שווים נלמד מהמקרא "שניהם".
  ועוד שנינו במשנה: האשה היוצאת ליהרג, אם <strong>ישבה על המשבר</strong> ממתינים לה עד שתלד. ושואלים: <strong>מאי טעמא</strong> <small>[מה</small> ה<small>טעם]</small> שבאופן זה ממתינים לה? ומשיבים: <strong>כיון דעקר</strong> <small>[שנעקר]</small> הוולד ממקומו והחל לצאת, <strong>גופא אחרינא</strong> <small>[גוף אחר]</small> <strong>הוא</strong> נחשב, ואין להורגו.
 <big>ד</big> <strong>אמר רב יהודה אמר שמואל: האשה</strong> המעוברת <strong>היוצאה ליהרג,</strong> <strong>מכין אותה</strong> על בטנה <strong>כנגד בית הריון</strong> (הרחם) <strong>כדי שימות הוולד תחילה,</strong> <strong>כדי שלא תבא</strong> האם <strong>לידי ניוול,</strong> שמא יפרכס הוולד כדי לצאת, ויצא דמה, ותתבזה בפני הרואים. ושואלים: האם <strong>למימרא</strong> <small>[לומר]</small> שלדעת שמואל, כשאשה מעוברת מתה, <strong>היא קדמה ומתה ברישא</strong> <small>[בתחילה]</small> לפני העובר? <strong>והא קיימא לן דוולד מיית ברישא</strong> <small>[והרי מוחזק לנו שהוולד מת בתחילה]!</small>
 <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>תינוק בן יומו</strong> הראשון, <strong>נוחל,</strong> יורש את קרוביו שמתו, <strong>ו</strong>אם מת בו ביום <strong>מנחיל</strong> לקרוביו את מה שירש. <strong>ו</strong>בפירוש הדברים <strong>אמר רב ששת:</strong> הכוונה היא שהתינוק <strong>נוחל בנכסי האם,</strong> שמתה לאחר שנולד, כדי <strong>להנחיל</strong> נכסים אלו <strong>לאחין</strong> שלו <strong>מן האב,</strong> שאינם בניה של אמו, אלא מאשה אחרת.
  ויש לדייק: <strong>דווקא בן יום אחד</strong> נוחל ומנחיל, <strong>אבל עובר</strong> במעי אמו שמתה — <strong>לא</strong> נוחל ומנחיל. וטעם הדבר, מפני ש<strong>הוא מיית ברישא</strong> <small>[בתחילה]</small> קודם אמו, <strong>ואין הבן יורש את אמו</strong> כשהוא <strong>בקבר,</strong> כדי <strong>להנחיל</strong> את נכסיה <strong>לאחין מן האב!</strong>
 ומשיבים: <strong>הני מילי</strong> <small>[דברים אלה],</small> שהעובר מת בתחילה, אמורים <strong>לגבי מיתה</strong> רגילה, שהאשה מתה בידי שמים. וטעם הדבר, כי <strong>איידי דוולד זוטרא חיותיה, עיילא טיפה דמלאך המות ומחתך להו לסימנין</strong> <small>[מתוך שחיותו של הוולד מועטה, נכנסת</small> בו <small>טיפה של מלאך המות וחותכת את סימני</small> חיותו קודם לאמו<small>].</small> <strong>אבל נהרגה</strong> האם, כגון במיתת בית דין — <strong>היא מתה ברישא</strong> <small>[בתחילה].</small>
 ומקשים: <strong>והא הוה עובדא ופרכיס עד תלת פרכוסי</strong> <small>[והרי היה מעשה</small> באשה שמתה כדרכה, <small>ו</small>אחר כך <small>פירכס העובר שלוש פעמים]!</small> ומשיבים: הפירכוס הזה אינו סימן לחיות, אלא <strong>מידי דהוי אזנב הלטאה דמפרכסת</strong> <small>[כמו שהוא בזנב הלטאה שמפרכס]</small> אחר שנחתך ממנה, למרות שאין בו חיות.
 <big>ה</big> <strong>אמר רב נחמן אמר שמואל: האשה שישבה על המשבר ומתה בשבת, מביאין סכין ומקרעים את כריסה, ומוציאין את הוולד,</strong> מפני שפעמים העובר חי וניתן להצילו. ותמהים: <strong>פשיטא</strong> <small>[פשוט]</small> שמותר הדבר, <strong>מאי עביד</strong> <small>[</small>וכי <small>מה הוא עושה]?</small>
## דף ז:
 <strong>מחתך בבשר הוא,</strong> ואין מקום לאוסרו! <strong>אמר רבה: לא נצרכה</strong> הלכה זו לענין חיתוך כריסה, אלא להשמיענו שמותר <strong>להביא סכין דרך רשות הרבים</strong> לשם כך, למרות שהיא אחת המלאכות האסורות בשבת מהתורה.
 ושואלים: <strong>ומאי קמשמע לן, דמספיקא מחללינן שבתא</strong> <small>[ומה הוא משמיע לנו, שמספק</small> פיקוח נפש <small>אנו מחללים שבת]?</small> והרי כבר <strong>תנינא</strong> <small>[שנינו</small> זאת במשנה<small>]:</small> <strong>מי שנפלה עליו מפולת, ספק הוא שם,</strong> תחת גל האבנים, <strong>ספק אינו שם, ספק</strong> הוא <strong>חי ספק מת, ספק נכרי ספק ישראל</strong> — <strong>מפקחין עליו את הגל</strong> בשבת!
  ומשיבים: <strong>מהו דתימא</strong> <small>[שתאמר]:</small> <strong>התם</strong> <small>[שם]</small> <strong>הוא</strong> שמחללים שבת על ספק פיקוח נפש, מפני <strong>דהוה ליה חזקה דחיותא</strong> <small>[שהיתה לו חזקה של חיות],</small> ואנו מעמידים דבר על חזקתו. <strong>אבל הכא דלא הוה ליה חזקה דחיותא מעיקרא</strong> <small>[כאן שלא היתה לו חזקה של חיות מתחילה,</small> שהרי טרם נולד<small>]</small> <strong>אימא</strong> <small>[אמור]</small> ש<strong>לא</strong> יחללו על כך שבת, על כן <strong>קא משמע לן</strong> <small>[משמיע לנו]</small> שמואל שמחללים שבת מספק אפילו על עובר.
 <big>א</big> שנינו במשנתנו: <strong>האשה שנהרגה</strong> נהנין בשערה. ושואלים: <strong>ואמאי</strong> <small>[ומדוע]?</small> והרי המת ושערו <strong>איסורי הנאה נינהו</strong> <small>[הם]!</small> <strong>אמר רב:</strong> מדובר <strong>באומרת</strong> לפני הריגתה <strong>"תנו שערי לבתי".</strong> ותמהים: וכי איסור ההנאה מגוף המת תלוי ברצונו? <strong>אילו אמרה "תנו ידי לבתי", מי יהבינן לה</strong> <small>[האם היינו נותנים לה,</small> לבתה<small>]</small> את היד?!
 <strong>אמר רב:</strong> אין מדובר במשנה בשיער ממש, אלא <strong>בפאה נכרית,</strong> שיער של אשה אחרת, שאינו ממש חלק מגופה. ומדייקים מדברי רב: <strong>טעמא</strong> <small>[הטעם,</small> דווקא<small>]</small> במקרה ש<strong>אמרה "תנו</strong> לבתי" מותר לתת אותה לבתה, מפני שגילתה דעתה שאין זה חלק מגופה, <strong>הא</strong> <small>[אבל]</small> <strong>לא אמרה "תנו"</strong> — <strong>גופה הוא ומיתסר</strong> <small>[ונאסר].</small>
 <strong>והא מיבעיא ליה</strong> <small>[והרי נשאלה לו]</small> <strong>לר' יוסי בר' חנינא</strong> שאלה זו בדין עיר הנידחת (שהדיחו את יושביה לעבודה זרה), שדנים את החוטאים שבה למיתה, ושורפים את כל הרכוש שבה (גם של אלו שלא חטאו), <strong>דבעי</strong> <small>[ששאל]</small> <strong>ר' יוסי בר' חנינא: שער נשים צדקניות</strong> שלא חטאו <strong>מהו?</strong>
 <strong>ואמר רבא:</strong> לא בשיער ממש, אלא <strong>בפאה נכרית קמיבעיא ליה</strong> <small>[נשאלה לו</small> לר' יוסי בר' חנינא<small>].</small> והלא לדברי רב, כל עוד לא התנתה על כך מראש — נחשבת הפאה הנכרית לחלק מגופה! ומשיבים: <strong>כי קמיבעיא ליה</strong> <small>[כאשר נשאלה לו]</small> השאלה <strong>לר' יוסי בר' חנינא,</strong> האם הפאה נחשבת חלק מגופה — הרי זה בפאה נכרית <strong>דתלי בסיכתא</strong> <small>[שתלויה בסיכה],</small>
 <strong>הכא דמחבר בה</strong> <small>[כאן</small> דיבר רב בפאה נכרית <small>שמחוברת בה],</small> ובמקרה זה, <strong>טעמא</strong> <small>[הטעם,</small> דווקא<small>]</small> במקרה ש<strong>אמרה "תנו</strong> לבתי" — נותנים לה את הפאה, <strong>הא</strong> <small>[אבל]</small> <strong>לא אמרה "תנו"</strong> — <strong>גופה הוא ומיתסר</strong> <small>[ואסור</small> בהנאה<small>].</small>
 על העמדת דין המשנה בפאה נכרית, ולא בשיער רגיל, <strong>קשיא ליה</strong> <small>[קשה</small> היה <small>לו]</small> <strong>לרב נחמן בר יצחק: והא דומיא דבהמה קתני</strong> <small>[והרי</small> ב<small>דומה</small> לאיסור הנאה <small>מן הבהמה</small> התנא <small>שונה],</small> שהוא מעמיד אותן זו לעומת זו, ואם כן <strong>מה התם</strong> <small>[שם,</small> בבהמה<small>]</small> מדובר בהנאה מ<strong>גופיה</strong> <small>[גופו],</small> <strong>אף הכא נמי גופיה</strong> <small>[אף כאן,</small> בשער האשה, <small>גם כן</small> מדובר ב<small>גופה</small> ממש<small>],</small> ולא בפאה נכרית!
 <strong>אלא אמר רב נחמן</strong> בר יצחק: אכן מדובר במשנה בשיער ממש, ויש הבדל בין שער האשה לבין שער בהמה: <strong>זו,</strong> האשה — <strong>מיתתה אוסרתה</strong> בהנאה, ולכן השיער שלא שייכת בו מיתה — אינו נאסר בהנאה, <strong>וזו,</strong> הבהמה — <strong>גמר דינה אוסרתה</strong>  בהנאה, עוד קודם שהוציאוה להורג, ולא מיתתה, ולכן גם השיער שמחובר בה נאסר.
  ומעירים:  <strong>תני</strong> <small>[שנה]</small> <strong>לוי</strong> ברייתא <strong>כוותיה</strong> <small>[כשיטתו]</small> של <strong>רב, תני</strong> <small>[שנה]</small> <strong>לוי</strong> ברייתא <strong>כוותיה</strong> <small>[כשיטתו]</small> של <strong>רב נחמן בר יצחק.</strong> ומפרטים: <strong>תני</strong> <small>[שנה]</small> <strong>לוי</strong> ברייתא <strong>כוותיה</strong> <small>[כשיטתו]</small> של <strong>רב: האשה שיוצאה ליהרג ואמרה:</strong> <strong>"תנו שערי לבתי"</strong> — <strong>נותנין, מתה</strong> ולא אמרה "תנו שערי" — <strong>אין נותנין, מפני שהמת אסור בהנאה.</strong>
 ויש לתמוה: <strong>פשיטא</strong> <small>[פשוט</small> הדבר<small>]</small> שהטעם הוא משום שהמת אסור בהנאה, ולא היה צריך להיאמר! <strong>אלא</strong> צריך לומר שאין מדובר כאן בשיער ממש, אלא בפאה נכרית, ומחדשת הברייתא <strong>ש</strong>גם <strong>נויי המת,</strong> כגון פאה נכרית, <strong>אסור בהנאה.</strong>
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב נחמן בר יצחק: האשה שמתה</strong> — <strong>נהנין בשערה, בהמה שנהרגה</strong> — <strong>אסורה בהנאה; ומה הפרש בין זה לזה? זו</strong> — <strong>מיתתה אוסרתה, וזו</strong> — <strong>גמר דינה אוסרתה.</strong>
 
 <big>א משנה</big> <strong>אין נערכין פחות מסלע</strong> (שקל האמור בתורה), ואפילו עני שאין ידו משגת לשלם את הערך שהעריך — אינו יוצא ידי חובתו בפחות מכך, <strong>ולא יתר על חמשים סלע,</strong> שהוא הערך הגבוה ביותר, של איש מבן עשרים ועד שישים. <strong>כיצד</strong> בדיוק חל הדין שאין בערכין פחות מסלע? עני שהעריך אדם שערכו חמישים סלעים, ו<strong>נתן סלע,</strong> שלא היה בידו יותר, <strong>ו</strong>אחר כך <strong>העשיר</strong> — <strong>אינו נותן כלום,</strong> שכבר יצא ידי חובתו בסלע שנתן. אבל אם נתן <strong>פחות מסלע</strong> — לא יצא ידי חובת נדרו, <strong>ו</strong>אם <strong>העשיר</strong> אחר כך — <strong>נותן חמשים סלע.</strong>
 <strong>היו בידיו</strong> של העני <strong>חמש סלעים,</strong> כמה יתן? <strong>רבי מאיר אומר: אינו נותן אלא אחת,</strong> ויוצא ידי חובתו, <strong>וחכמים אומרים: נותן את כולן,</strong> את כל מה שבידו, ובכך יוצא ידי חובתו. <strong>אין נערכין פחות מסלע, ולא יתר על חמשים סלע.</strong>
 <big>ב גמרא</big> שנינו במשנה: <strong>אין נערכין פחות מסלע.</strong> ומבררים: <strong>מנלן</strong> <small>[מנין לנו]?</small> <strong>דכתיב</strong> <small>[שנאמר]:</small> <strong>"וכל ערכך יהיה בשקל הקדש"</strong> (ויקרא כז, כה), ולמדים מכך ש<strong>כל ערכין שאתה מעריך לא יהו פחותין משקל,</strong> שאין אדם יוצא ידי חובתו בפחות מכך.
  ומה שנאמר במשנה: <strong>ולא יתר על חמשים סלעים,</strong> נלמד מהערך הגבוה שבפרשת ערכין, <strong>דכתיב</strong> <small>[שנאמר]:</small> "הזכר מבן עשרים שנה ועד בן ששים שנה והיה ערכך <strong>חמשים</strong> שקל כסף" (שם ג).
 <big>ג</big> שנינו במשנה: <strong>היו בידיו חמשה</strong> סלעים, רבי מאיר אומר: אינו נותן אלא אחד, וחכמים אומרים: נותן את כולם. ומבררים: <strong>מאי טעמא</strong> <small>[מהו הטעם]</small> של ר' מאיר? <strong>כתיב</strong> <small>[נאמר]</small> מתחילה לגבי ערכו של איש מבן עשרים ועד שישים: "והיה ערכך <strong>חמשים</strong> שקל" (ויקרא כז, ג), וכיוצא בזה ערכם של ילדים, נשים וזקנים, כל אחד לפי ערכו, <strong>וכתיב</strong> <small>[ונאמר]</small> מצד אחר: "וכל ערכך יהיה ב<strong>שקל"</strong> (שם כה), ולכן <strong>או</strong> יתן <strong>חמשים</strong> — כשידו משגת, <strong>או</strong> יתן <strong>שקל</strong> — כשאין ידו משגת.
  ושואלים:  <strong>ורבנן</strong> <small>[וחכמים]</small> מה יענו על דבריו? ומשיבים: המקרא <strong>ההוא,</strong> "וכל ערכך יהיה בשקל", <strong>ל</strong>למד כי <strong>כל ערכין שאתה מעריך לא יהו פחותים משקל הוא דאתא</strong> <small>[שבא],</small> שאין יוצאים ידי חובה בפחות מכך, אבל <strong>היכא דאית ליה</strong> <small>[במקום שיש לו</small> יותר משקל<small>]</small> — על כך הרי <strong>אמר קרא</strong> <small>[המקרא]:</small> "ואם מך הוא מערכך וכו' על פי <strong>אשר תשיג יד הנודר</strong> יעריכנו הכהן" (שם ח), <strong>והרי ידו משגת</strong> יותר משקל, ולכן יתן מה שבידו.
  ושואלים: <strong>ור' מאיר</strong> מה הוא משיב על כך? ומשיבים: הכתוב <strong>ההוא,</strong> ללמד שהולכים אחר השג <strong>יד הנודר ולא</strong> אחר השג <strong>יד הנידר הוא דאתא</strong> <small>[שבא],</small> שעני שנדר את ערכו של עשיר נידון לפי השג ידו של הנודר, ואין מתחשבים בכך שהנידר הוא עשיר. ושואלים: <strong>ורבנן</strong> <small>[וחכמים],</small> מה הם משיבים על כך? והלא בוודאי הוצרך הכתוב לכך! ומשיבים: <strong>לאו ממילא שמעת מינה</strong> <small>[</small>האם <small>לא מאליו שומע אתה מכאן],</small> <strong>דהיכא</strong> <small>[שבמקום]</small> ש<strong>ידו משגת שקול מיניה</strong> <small>[קח ממנו</small> לפי השג ידו<small>]?</small>
 <big>ד</big> <strong>אמר רב אדא בר אהבה:</strong> אדם ש<strong>היו בידיו חמש סלעים</strong> בלבד, שאין די בהם לערך של איש מבוגר, <strong>ואמר "ערכי עלי", וחזר ואמר "ערכי עלי",</strong> ונמצא שהתחייב פעמיים, <strong>ונתן ארבע</strong> סלעים <strong>ל</strong>תשלום הפעם ה<strong>שניה</strong> שנדר, <strong>ו</strong>אחר כך נתן סלע <strong>אחד ל</strong>שם ה<strong>ראשונה</strong> — <strong>יצא ידי שתיהן,</strong> כדין עני שאין ידו משגת, וגם אם העשיר לאחר מכן — אינו צריך לשלם את מלוא ערכו.
 <strong>מאי טעמא</strong> <small>[מה טעם</small> הדבר<small>]?</small> למרות שנכסיו נשתעבדו תחילה לגביית הנדר הראשון, מכל מקום <strong>בעל חוב מאוחר שקדם וגבה</strong> את חובו — <strong>מה שגבה גבה,</strong> ואין מוציאים מידו, ולכן יצא ידי חובת השניה באותם ארבעה סלעים.
  ואין לומר שלא יצא ידי חובתו מפני שלא נתן את כל חמשת הסלעים שהשיגה ידו באותה שעה, שהרי <strong>בעידנא דיהיב</strong> <small>[בזמן שנתן]</small> <strong>לשניה</strong> היה כל כספו <strong>משעבד</strong> <small>[משועבד]</small> <strong>לראשונה,</strong> וכאילו לא היה בידו דבר לשלם (אף שבדיעבד יצא ידי נדרו במה שנתן), וכן יצא ידי חובת נדרו הראשון, שהרי <strong>בעידנא דיהיב</strong> <small>[בזמן שנתן]</small> את הסלע שנותר לו <strong>לראשונה תו לית ליה</strong> <small>[שוב אין לו]</small> יותר מסלע זה.
## דף ח.
 אבל אם <strong>נתן ארבע</strong> סלעים <strong>לראשונה ו</strong>סלע <strong>אחת לשניה</strong> — <strong>ידי שניה יצא,</strong> שהרי לאחר שנתן ארבעה לראשונה לא נותר בידו אלא סלע אחד, ומי שנותן סלע אחד עבור ערכו יוצא ידי חובתו, אך <strong>ידי ראשונה לא יצא</strong> בארבעה הסלעים, שהרי חמישה הסלעים <strong>כולהו משעבדן</strong> <small>[כולם היו משועבדים]</small> <strong>לראשונה.</strong>
 <strong>בעי</strong> <small>[שאל]</small> <strong>רב אדא בר אהבה: היו בידו חמש סלעים ואמר "שני ערכי עלי"</strong> <strong>בבת אחת, מהו? כיון</strong> ש<strong>בבת אחת נדר</strong> — <strong>כי הדדי תפסן</strong> <small>[בבת אחת תופסים]</small> שני הנדרים, ולכן <strong>יהיב תרתי ופלגא להאי ותרתי ופלגא להאי</strong> <small>[נותן שתי</small> סלעים <small>ומחצה ל</small>ערך <small>זה ושתי</small> סלעים <small>ומחצה ל</small>ערך <small>זה]</small> ויוצא ידי חובתו, <strong>או דלמא כולהו חזיא להאי וכולהו חזיא להאי</strong> <small>[שמא כולם ראויים ל</small>ערך <small>זה וכולם ראויים ל</small>ערך <small>זה],</small> ולכן צריך לתת חמישה עבור כל אחד מן הערכים? לא נמצאה תשובה לשאלה זו ונשארה ב<strong>תיקו</strong> <small>[תעמוד]</small> השאלה במקומה.
 <big>א</big> שנינו במשנה: <strong>אין בערכין פחות מסלע ולא יתר</strong> על חמישים סלע. ושואלים: <strong>הא תו</strong> <small>[</small>הלכה <small>זו עוד]</small> <strong>למה לי?</strong> הלא כבר שנינו אותה בתחילת המשנה!
  ומשיבים, <strong>הא קמשמע לן</strong> <small>[</small>דבר <small>זה הוא משמיע לנו]:</small> <strong>פחות מסלע הוא דליכא</strong> <small>[שאין]</small> בערכין, <strong>הא</strong> <small>[אבל]</small> <strong>יתר על סלע איכא</strong> <small>[יש],</small> שאם יש בידו יותר מסלע — צריך לשלם כל מה שידו משגת, וכן <strong>יתר על חמשים הוא דליכא</strong> <small>[שאין]</small> בערכין, <strong>הא</strong> <small>[אבל]</small> <strong>פחות מחמשים איכא</strong> <small>[יש],</small> לפי השג ידו. <strong>וסתמא כרבנן</strong> <small>[וסתם</small> משנה זו באה להכריע הלכה <small>כחכמים],</small> החולקים על ר' מאיר במשנתנו, שאמר כי מי שאין ידו משגת לשלם מלוא ערכו אינו נותן אלא סלע אחד בלבד.
 <big>ב משנה</big> אשה הרואה דם לראשונה בחייה הריהי נידה וטמאה שבעה ימים (בין שראתה יום אחד ובין שראתה שבעה ימים), ואם ביום השביעי פסקה מלראות הריהי טובלת בליל שמיני וטהורה מדין תורה. אחד עשר ימים לאחר מכן (ביום התשעה עשר) חוזרת האשה לתחילת ימי נידתה, שאם תראה דם הריהי טמאה שבעה ימים. ובכל אותם אחד עשר ימים, אם תראה האשה דם — אינה נידה אלא זבה, ואם ראתה בתוך ימים אלו שלושה ימים רצופים — אינה חוזרת לתחילת נידתה עד שתפסיק מלראות, ותספור שבעה ימים נקיים (ובזמן המקדש צריכה להביא קרבן). ועל כך נאמר כי <strong>אין פתח בטועה</strong> כלומר, אשה שראתה דם ואינה יודעת אם היא בימי נידתה או זיבתה — אינה חוזרת לתחילת (פתח) ימי נידתה ב<strong>פחות משבעה</strong> ימים נקיים, <strong>ולא יתר על שבעה עשר</strong> ימים נקיים, בהתאם למספר הימים שהיא רואה דם.
 <big>ג גמרא</big> בביאור דברי המשנה <strong>תנו רבנן</strong> <small>[שנו חכמים]</small> בברייתא: <strong>טועה שאמרה "יום אחד טמא ראיתי"</strong> — <strong>פתחה</strong> (תחילת נידתה) הריהו בוודאות רק כשתראה דם לאחר <strong>שבעה עשר</strong> יום נקיים, שאם היום שראתה בו היה הראשון לימי זיבתה, הרי שביום השנים עשר כבר חזרה לימים הראויים לפתוח את נידתה. ואפילו אם היום שראתה בו היה היום הראשון לנידתה — הרי ששת הימים הראשונים עלו לה להשלמת ימי נידתה, ואחד עשר הימים שאחריהם עלו לה להשלמת הימים הראויים לזיבתה. אבל אם תראה ביום השבעה עשר עצמו — עדיין היא בספק, שמא ראתה מתחילה ביום הראשון לנידתה, ויום זה הוא האחרון מימי הזיבה.
  אמרה:  <strong>"שני ימים טמא ראיתי"</strong> — <strong>פתחה</strong> לאחר <strong>שבעה עשר</strong> נקיים. שאמנם, אם שני ימים אלה היו תחילת נידתה, נותרו לה רק ששה עשר יום (חמישה לתשלום ימי נידתה, ואחד עשר ימי זיבתה), ואולם יש לחשוש שמא היום הראשון שראתה בו היה האחרון לימי הזיבה, והיום השני שראתה בו היה הראשון לנידתה, והיא צריכה לספור עוד ששה ימים לימי נידתה ואחד עשר לימי זיבתה, כדי לחזור לפתח נידתה.
  אמרה:  <strong>"שלשה ימים טמא ראיתי"</strong> — <strong>פתחה</strong> גם כן רק לאחר <strong>שבעה עשר</strong>  יום נקיים, שמא היומיים הראשונים היו מימי הזיבה והיום השלישי הוא הראשון לנידתה, וצריכה להוסיף ששה ימים להשלים ימי נידתה, ועוד אחד עשר יום עד שתחזור לפתח נידתה.
  אמרה:  <strong>"ארבעה ימים טמא ראיתי"</strong> — <strong>פתחה</strong> לאחר <strong>ששה עשר</strong> יום נקיים, שמא שני הימים הראשונים שראתה בהם היו האחרונים מימי זיבתה, ושני הימים הנוספים היו תחילת נידתה, וצריכה להוסיף חמישה ימים להשלים ימי נידתה, ועוד אחד עשר יום עד שתחזור לפתח נידתה.
  אמרה:  <strong>"חמשה ימים טמא ראיתי"</strong> — <strong>פתחה</strong> לאחר <strong>חמשה עשר</strong> נקיים, שמא שני הימים הראשונים שראתה בהם היו מימי זיבתה, והשלושה האחרונים היו תחילת ימי נידתה, וצריכה להוסיף ארבעה ימים להשלים ימי נידתה, ועוד אחד עשר יום עד שתחזור לפתח נידתה. אמרה: <strong>"ששה ימים טמא ראיתי"</strong> — <strong>פתחה</strong> לאחר <strong>ארבעה עשר</strong> ימים נקיים, שמא היומיים הראשונים היו מימי הזיבה, והארבעה שאחריהם תחילת נידתה הם, וצריכה להוסיף שלושה ימים להשלים לשבעה ימי נידתה, ועוד אחד עשר יום עד לפתח נידתה.
  אמרה:  <strong>"שבעה ימים טמא ראיתי"</strong> — <strong>פתחה</strong> לאחר <strong>שלשה עשר</strong> ימים נקיים, שמא היומיים הראשונים מימי זיבתה היו, וחמישה האחרונים מימי נידתה, וצריכה להוסיף שני ימים להשלים ימי נידתה, ועוד אחד עשר יום עד לפתח נידתה.
  אמרה:  <strong>"שמונה ימים טמא ראיתי"</strong> — <strong>פתחה</strong> לאחר <strong>שנים עשר</strong> ימים נקיים, שמא שני הימים הראשונים היו מימי זיבתה, וששה האחרונים מימי נידתה, וצריכה יום אחד להשלים שבעה ימי נידתה, ועוד אחד עשר יום עד לפתח נידתה.
  אמרה:  <strong>"תשעה ימים טמא ראיתי"</strong> — <strong>פתחה</strong> לאחר <strong>אחד עשר</strong> ימים נקיים, שמא שבעה ימים האחרונים ימי נידתה הם, ונותרו לה אחד עשר ימי זיבתה עד תחילת ימי הנידה.
  אמרה:  <strong>"עשרה ימים טמא ראיתי"</strong> — <strong>פתחה</strong> לאחר <strong>עשרה</strong> ימים נקיים, שמא יומיים הראשונים היו מימי זיבתה, והשבעה שאחריהם — שבעה ימי נידתה, והיום האחרון — הראשון לימי זיבתה, וצריכה עוד עשרה ימים עד לפתח נידתה. אמרה: <strong>"אחד עשר</strong> ימים טמא ראיתי" — <strong>פתחה</strong> לאחר <strong>תשעה</strong> ימים נקיים, שמא יומיים הראשונים הם מימי זיבתה, ותשעה האחרונים, שבעה מהם היו ימי נידתה, והשנים האחרונים תחילת ימי זיבתה, וצריכה תשעה ימים נוספים כדי להשלים אחד עשר ימי זיבתה עד שתגיע לפתח נידתה.
## דף ח:
 אמרה: <strong>"שנים עשר</strong> ימים טמא ראיתי" — <strong>פתחה</strong> (תחילת ימי נידתה) הוא לאחר <strong>שמונה</strong> ימים נקיים, שמא שני הימים הראשונים שראתה בהם היו מימי זיבתה, והשבעה שאחריהם היו מימי נידתה, וכשראתה שלושה ימים נוספים בימי זיבתה, נותרו לה עוד שמונה ימים עד סוף ימי זיבתה.
  אמרה:  <strong>"שלשה עשר</strong> ימים טמא ראיתי" — <strong>פתחה</strong> לאחר <strong>שבעה</strong> ימים נקיים, ולא יותר, מפני שגם אם שני הימים הראשונים שראתה בהם היו הימים האחרונים הראויים לזיבתה, והשבעה שאחריהם הם ימי נידתה, נמצא שארבעה הימים האחרונים שראתה בימי זיבתה, ושבעה נקיים שהיא צריכה לספור אחריהם כדין זבה, משלימים לאחד עשר ימי זיבה, ולמחרת הרי זה פתח נידתה.
  ונמצא <strong>שאין פתח בטועה פחות משבעה ולא יתר על שבעה עשר.</strong>
 <strong>אמר ליה</strong> <small>[לו]</small> <strong>רב אדא בר אהבה לרבה: למה לי כולי האי</strong> <small>[כל זה],</small> לשם מה צריכה הטועה למנות שבעה עשר יום? <strong>תימני שבעה ותשתרי</strong> <small>[תמנה שבעה</small> ימים נקיים <small>ו</small>לאחריהם <small>תהיה מותרת</small> לבעלה<small>]!</small>
 <strong>אמר ליה</strong> <small>[לו]</small> רבה: שבעה עשר ימים אלה לא באו להתירה לבעלה, אלא כדי <strong>לתקונה</strong> <small>[לתקן אותה]</small> <strong>לידי נדה ופתחה קאמרינן</strong> <small>[אומרים אנו],</small> שאם תדע מתי ימי נידתה ותראה שלושה ימים או מעט יותר — לא תצטרך למנות עוד שבעה נקיים ולהביא קרבן, כדין ספק זבה, אלא תשלים את שבעת ימי נידתה ותטהר. וכן אם תראה בימי זיבתה יום או יומיים — לא תצטרך לשמור שבעה ימים כנידה, אלא יום אחד ותטהר.
 <big>א</big> <strong>תנו רבנן</strong> <small>[שנו חכמים</small> בברייתא<small>]:</small> <strong>כל</strong> הנשים <strong>הטועות</strong> שראו דם ואינן יודעות אם בימי נידתן או בימי זיבתן — נידונות כ<strong>זבות, מביאות קרבן</strong> של זבה <strong>ואינו נאכל</strong> מפני הספק, <strong>חוץ מ</strong>זאת שראתה שלושה עשר יום, ששנינו בברייתא לעיל ש<strong>פתחה שבעה, ו</strong>זאת שראתה שנים עשר יום, ש<strong>פתחה שמונה, ש</strong>אלו <strong>מביאות קרבן</strong> ודאי <strong>ונאכל.</strong>
 ותמהים: <strong>אטו</strong> <small>[וכי]</small> <strong>כל הטועות זבות</strong> הן? והרי יש רק חשש שמא הן זבות! <strong>ותו</strong> <small>[ועוד],</small> מי שראתה <strong>יום אחד</strong> או <strong>שני ימים בת איתויי</strong> <small>[הבאת]</small> <strong>קרבן היא?</strong> והרי רק זבה שראתה שלושה ימים חייבת בקרבן!
 <strong>אלא</strong> כך צריך לשנות בברייתא: <strong>כל זבות</strong> <strong>הטועות,</strong> כלומר, כל הנשים שראו דם שלושה ימים לפחות, אלא שאינן יודעות אם הן בימי זיבתן או בימי נידתן — מונות שבעה נקיים ונטהרות בשמיני, ו<strong>מביאות קרבן</strong> <strong>ואינו נאכל,</strong> מפני הספק, שמא לא היו זבות. <strong>חוץ מ</strong>הרואה שלשה עשר יום ש<strong>פתחה</strong> לאחר <strong>שבעה, ו</strong>הרואה שנים עשר יום ש<strong>פתחה שמונה, שמביאות קרבן</strong> ודאי <strong>ונאכל,</strong> מפני שבוודאי ראו שלושה ימים בימי זיבתן.
 <big>ב משנה</big> יש נגעי צרעת שהכהן קובע מיד לטהרם או לטמאם באופן מוחלט, ויש נגעים שהכהן צריך להסגירם כדי לקבוע מה דינם. ועל כך נאמר כי <strong>אין בנגעים</strong> הסגר שהוא <strong>פחות משבוע אחד, ולא יתר על שלשה שבועות.</strong>
 <big>ג גמרא</big> ומבארים: מה ששנינו במשנה שאין הסגר שהוא פחות משבוע, מתייחס ל<strong>נגעי אדם,</strong> שיש בהם נגעים שאם הוסגרו — דינם מוכרע באופן סופי לאחר שבוע של הסגר, והם צרעת השחין (ויקרא יג, יח—כג) וצרעת המכוה (שם כד—כח). ומה ששנינו: <strong>ולא יתר על שלשה שבועות,</strong> כוונתו ל<strong>נגעי בתים,</strong> שיש שצריך להסגירם שלשה שבועות עד שיוכרע דינם.
        ובהקשר זה <strong>אמר רב פפא:</strong> מה שנאמר <strong>"צדקתך כהררי אל"</strong> (תהילים לו, ז) — <strong>אלו נגעי אדם,</strong> שאדם הנענש בצרעת, כשה' עושה עמו צדקה הריהו לוקה בצרעת השחין או המכוה, ודינו מתברר בתוך שבוע בלבד, ומה שנאמר שם: <strong>"משפטיך תהום רבה"</strong> — <strong>אלו נגעי בתים,</strong> שלפעמים נמשך הסגרם עד שלושה שבועות.
  ושואלים:  <strong>פשטיה דקרא במאי כתיב</strong> <small>[פשוטו של מקרא במה נאמר]?</small> <strong>אמר רב יהודה: אלמלא צדקתך כהררי אל</strong> — <strong>מי יוכל לעמוד לפני משפטיך תהום רבה. רבה אמר: צדקתך כהררי אל</strong> — <strong>מפני שמשפטיך תהום רבה.</strong>
 ושואלים: <strong>במאי קמיפלגי</strong> <small>[במה חולקים הם]?</small> ומשיבים: <strong>ב</strong>מחלוקתם של <strong>ר' אלעזר ור' יוסי בר' חנינא,</strong> כיצד נוהג הקדוש ברוך הוא במידת "רב חסד", <strong>דאיתמר</strong> <small>[שנאמר],</small> <strong>ר' אלעזר אמר: כובש,</strong> נוטל את העוונות מכף החובה ומסתירם, וממילא מכריעה כף הזכות, <strong>ר' יוסי בר' חנינא אמר: נושא,</strong> מגביה את כף העוונות כדי שתכריע כף הזכות;
 <strong>רבה</strong> סבור <strong>כר' אלעזר,</strong> שה' כובש את העוונות ומשליכם לתהום ("משפטיך תהום רבה"), ומפני כך צדקתו כהררי אל. ורב יהודה סבור <strong>כר' יוסי בר' חנינא,</strong> שה' מגביה למעלה את כף העוונות, ואם לא צדקה זאת, שהיא כהררי אל — לא יכול האדם לעמוד בפני משפטי ה', שהיו מכריעים את דינו לתהום רבה.
 <big>ד משנה</big> <strong>אין פוחתין מארבעה חדשים המעוברים,</strong> בני שלושים יום, <strong>בשנה, ולא נראה יתר על שמונה</strong> (כפי שיבואר בגמרא). <strong>שתי הלחם</strong> שמקריבים בחג השבועות, ונאכלים בו ביום על ידי הכהנים, <strong>אין נאכלין פחות משנים,</strong> כלומר, לא לפני היום השני לאפייתם, שכיון שאין אפייתם דוחה את החג — הריהי נעשית בערב החג, <strong>ולא יתר על שלשה,</strong> כלומר, לא לאחר היום השלישי לאפייתם, והוא במקרה שערב החג חל בשבת, שאז יש להקדים את האפייה ליום שישי. <strong>לחם הפנים אין נאכל פחות מתשעה,</strong> כלומר, לא לפני היום התשיעי לאפייתו. שהואיל ואין אפייתו דוחה את השבת, הריהו נאפה בערב שבת, ולאחר שהוא מונח על שולחן הפנים משבת לשבת אוכלים אותו הכהנים בשבת, שהיא היום התשיעי לאפייתו. <strong>ולא</strong> נאכל <strong>יתר על</strong> היום ה<strong>אחד עשר</strong> לאפייתו, שאם חלים שני ימים טובים של ראש השנה לפני השבת הריהו נאפה ביום רביעי בשבוע, ערב ראש השנה.
 <strong>אין קטן נימול פחות משמונה</strong> כלומר, לא לפני היום השמיני ללידתו, כמפורש בתורה (ויקרא יב, ג), <strong>ולא יתר על שנים עשר</strong> ימים מלידתו. שאם נולד בין השמשות (ספק יום ספק לילה) הריהו נימול ביום התשיעי לספיקו, שמא נולד למחרת. ואם נולד בין השמשות של ערב שבת — נימול בעשירי לספיקו, שהוא יום ראשון שלאחר השבת הבאה. שכן אינו נימול ביום שישי הבא — שמא נולד בשבת, ואין זה יומו השמיני, אלא השביעי, ואינו נימול בשבת הבאה — שמא נולד ביום שישי, וזהו יומו התשיעי, ומילה שלא בזמנה אינה דוחה את השבת, ולכן נדחה לאחר השבת. ואם חלו שני ימים טובים של ראש השנה לאחר השבת — הריהו נדחה ליום שלישי בשבוע, שהוא היום השנים עשר ללידתו, מפני שמילה שלא בזמנה אינה דוחה יום טוב.
 <big>ה גמרא</big> שואלים, <strong>מאי</strong> <small>[מה</small> פירוש<small>]</small> מה ששנינו במשנה: "ו <strong>לא נראה יתר על שמנה"? אמר רב הונא: לא נראה לחכמים</strong> שראוי <strong>לעבר יתר על שמונה</strong> חודשים בשנה. ושואלים: <strong>מאי שנא</strong> <small>[במה שונה]</small> <strong>תשעה</strong> חודשים ש<strong>לא</strong> מעברים — ש<strong>אם כן</strong>
## דף ט.
 <strong>קדים אתי סיהרא תלתא יומי</strong> <small>[מקדים ובא הירח</small> של חודש תשרי <small>שלושה ימים</small> לפני ראש השנה<small>],</small> שהרי שנה נשלמת בששה חודשים חסרים וששה חודשים מלאים. וכשמעברים שלושה חודשים יתרים ייראה הירח שלושה ימים לפני ראש השנה, וירננו האנשים על בית הדין שעושה כרצונו ואינו מתחשב כלל במולד הלבנה, והלא <strong>השתא נמי קא קדים אתי תרי יומי</strong> <small>[עכשיו גם כן,</small> כשמעברים רק שמונה חודשים בשנה, <small>מקדים הוא</small> הירח <small>ובא שני ימים</small> לפני ראש השנה<small>]!</small>
 ומשיבים: <strong>כדאמר</strong> <small>[כשם שאמר]</small> <strong>רב משרשיא</strong> בישוב קושיה אחרת: <strong>כגון שהיתה שנה מעוברת, הכא נמי</strong> <small>[כאן גם כן]</small> יש ליישב באופן דומה ולומר: <strong>כגון שהיתה שנה שלפניה מעוברת</strong> בחודש נוסף, <strong>ועיבור שנה</strong> היה <strong>חודש</strong> חסר. ובמקרה זה, <strong>דל ירחא מליא בהדי ירחא חסירא</strong> <small>[הורד חודש מלא</small> משנה זו <small>כנגד החודש החסר</small> מהשנה הקודמת<small>],</small> ונמצא שרק שבעה חודשים מעוברים משפיעים על המולד של ראש השנה הבא, ולא שמונה. ושואלים: <strong>ואכתי חד יומא</strong> <small>[ו</small>הרי <small>עדיין</small> יראה המולד החדש <small>יום אחד</small> לפני ראש השנה<small>]!</small> ומשיבים: <strong>לא אדעתייהו דאינשי</strong> <small>[אין</small> זה <small>על דעתם של האנשים],</small> אין הם שמים לב להפרש של יום אחד, ולא יבואו לרנן על בין דין בגללו. עד כאן דנה הגמרא בהסברו של רב הונא לדברי המשנה "אין נראה יתר על שמונה" — שאין נראה לחכמים לעבר יותר משמונה חודשים בשנה, בדומה למה ששנינו בתחילה: "אין פוחתין מארבעה חודשים המעוברים בשנה".
 <strong>עולא אמר:</strong> כוונת המשנה היא ש<strong>לא נראה לחכמים לחסר יתר על שמונה</strong> חודשים, <strong>ומאי טעמא קאמר</strong> <small>[ומה טעם</small> הדין הקודם <small>הוא אומר]:</small> <strong>מה טעם אין פוחתים מארבעה חדשים המעוברים בשנה</strong> — <strong>משום</strong> ש<strong>לא נראה לחכמים לחסר יתר על שמונה</strong> חודשים בשנה, כלומר, לעשות תשעה חודשים חסרים, ושלושה חודשים מעוברים.
  ושואלים:  <strong>מאי שנא תשעה דלא</strong> <small>[במה שונה שלא</small> עושים <small>תשעה</small> חודשים חסרים<small>]</small> — מפני ש<strong>אם כן</strong> נוספו שלושה חודשים חסרים על הראוי, וכך כשיגיע ראש השנה <strong>מייתרא סיהרא תלתא יומי</strong> <small>[מתייתר,</small> מתאחר מולד <small>הירח</small> <small>שלושה ימים]</small> לאחר ראש השנה, והלא <strong>השתא נמי קא מייתרא תרי יומי</strong> <small>[עכשיו גם כן,</small> כשמחסרים שמונה חודשים במקום ששה, <small>מתייתר,</small> מתאחר מולד הלבנה <small>שני ימים]</small> לאחר ראש השנה!
  ומשיבים: <strong>כדאמר</strong> <small>[כשם שאמר]</small> <strong>רב משרשיא</strong> בישוב קושיה אחרת: <strong>כגון שהיתה שנה מעוברת, הכא נמי</strong> <small>[כאן גם כן]</small> יש ליישב באופן דומה ולומר: <strong>כגון שהיתה שנה שלפניה מעוברת,</strong> והיה החודש הנוסף מלא, <strong>דל ירחא חסירא בהדי ירחא מליא</strong> <small>[הורד חודש חסר</small> משנה זו <small>כנגד החודש המלא</small> מהשנה הקודמת<small>],</small>  ונמצא שרק שבעה חודשים חסרים משפיעים על המולד של ראש השנה הבא.
  ושואלים:  <strong>ואכתי איכא חד יומא</strong> <small>[ו</small>הרי <small>עדיין יש יום אחד]</small> שהירח מתעכב לאחר ראש השנה, וירננו אנשים על בית הדין! ומשיבים, <strong>סברי</strong> <small>[סבורים</small> האנשים<small>]:</small> <strong>איתחזויי איתחזי ואנן לאו אדעתין</strong> <small>[</small>הירח החדש <small>נראה</small> לבית הדין אתמול, <small>ואנו לא שמנו לב].</small>
## דף ט:
 ושואלים: <strong>במאי קמיפלגי</strong> <small>[במה הם חולקים]</small> רב הונא ועולא, שנחלקו בפירוש משנתנו, האם מדובר בשמונה חודשים מלאים או חסרים? ומשיבים: <strong>ב</strong>מספר ימי החודש של <strong>עיבור שנה, דתניא</strong> <small>[ששנויה</small> ברייתא<small>]:</small> <strong>כמה</strong> ימים בחודש <strong>עיבור</strong> ה<strong>שנה? שלשים</strong> יום, <strong>רבן שמעון בן גמליאל אומר: חודש,</strong> בן עשרים ותשעה יום. רב הונא שפירש שמשנתנו עוסקת בשמונה חודשים מלאים בשנה, סבור כרבן שמעון בן גמליאל, ולפיכך, אם השנה הקודמת היתה מעוברת בחודש חסר, הרי גם אם עושים בשנה זו שמונה חודשים מלאים — יקדים המולד את ראש השנה ביום אחד בלבד. ואילו עולא סבור כחכמים, שחודש העיבור לעולם מלא, ולפיכך אין אפשרות לשמונה חודשים מלאים בשנה, מפני שכך מקדים המולד את ראש השנה ביומיים. ולכן פירש משנתנו בשמונה חודשים חסרים.
 <strong>מיתיבי</strong> <small>[מקשים]</small> על שיטת רב הונא ממה ששנינו בברייתא: <strong>אין עצרת</strong> (חג השבועות) <strong>חלה אלא ביום הנף,</strong> כלומר, באותו יום מימי השבוע שחל בו ששה עשר בניסן, יום הנפת העומר. <strong>ואין ראש השנה</strong> הבא <strong>חלה אלא או ב</strong>אותו יום בשבוע שחל בו <strong>יום הנף, או לאור עיבורו,</strong> כלומר, למחרתו. ומעתה, <strong>בשלמא</strong> <small>[נניח]</small> <strong>ל</strong>שיטת <strong>עולא,</strong> ש<strong>שמונה</strong> חודשים <strong>חסירין</strong> בשנה <strong>עבדינן</strong> <small>[עושים אנו],</small> אבל שמונה חודשים <strong>מעוברין לא עבדינן</strong> <small>[אין אנו עושים]</small> — <strong>משכחת לה</strong> <small>[מוצא אתה אותה</small> את מה ששנינו בברייתא<small>],</small> כיצד?
 <strong>שניהן חסר,</strong> כלומר, כשהופכים בשנה זו שני חודשים (שכרגיל הם מלאים) לחסרים, ואז עושים אחד מהם בחדשי הקיץ, כגון סיון — מקדים ראש השנה ביום אחד, ואז הוא חל <strong>ב</strong>אותו יום בשבוע שחל בו <strong>יום הנף.</strong>
 ואם היתה השנה כסדרה, <strong>אחד מלא ואחד חסר</strong> — חל ראש השנה <strong>לאור עיבורו,</strong> כלומר, למחרת יום הנף.
 <strong>אלא ל</strong>שיטת <strong>רב הונא</strong> ש<strong>אמר: עבדינן</strong> <small>[עושים אנו]</small> שמונה חודשים <strong>מעוברין</strong> בשנה, <strong>הא זימנין דמשכחת</strong> <small>[הרי פעמים שאתה מוצא]</small> שראש השנה חל באותו יום בשבוע שהוא <strong>לאור אור עיבורו,</strong> כלומר, יומיים לאחר יום שחל בו יום הנף, ושלא כדברי הברייתא. שהרי כשהחודשים כסדרם, אחד מלא ואחד חסר, יחול ראש השנה לאור עיבורו. וכשהופכים שני חודשים חסרים בשנה לחודשים מלאים, ועושים אחד מהם בקיץ (בין יום הנף לראש השנה), יחול ראש השנה יום אחד מאוחר מהרגיל!
  ומשיבים, <strong>אמר</strong> <small>[יכול לומר]</small> <strong>לך רב הונא: ול</strong>שיטת <strong>עולא מי ניחא</strong> <small>[האם נוחה</small> הברייתא<small>]?</small> והרי גם לשיטתו, <strong>שמונה</strong> מלאים <strong>הוא דלא עבדינן</strong> <small>[שאין אנו עושים],</small> <strong>הא</strong> <small>[אבל]</small> <strong>שבעה</strong> מלאים <strong>עבדינן</strong> <small>[אנו עושים].</small> והרי גם כשעושים רק <strong>שבעה</strong> חודשים מלאים, <strong>זימנין דלא עבדינן בסיתוא ועבדינן בקייטא</strong> <small>[פעמים שאין אנו עושים</small> את החודש המלא הנוסף <small>בחורף, ואנו עושים</small> אותו <small>בקיץ],</small> בין יום הנף לראש השנה, <strong>והא הוה</strong> <small>[והרי</small> גם במקרה זה <small>חל]</small> ראש השנה באותו יום בשבוע שחל <strong>לאור אור עיבורו</strong> (יומיים לאחר יום הנף), ומדוע לא הזכירה הברייתא גם אופן זה?
 <strong>אלא</strong> יש לומר כי <strong>הא מני</strong> <small>[</small>ברייתא <small>זו</small> כשיטת <small>מי היא]?</small> כשיטת <strong>אחרים היא,</strong> החולקים על משנתנו, וסבורים כי אפילו שבעה חדשים מלאים אין עושים; <strong>דתניא</strong> <small>[ששנויה</small> ברייתא<small>],</small> <strong>אחרים אומרים:</strong> חודשי השנה הולכים כסדרם לעולם, אחד מלא ואחד חסר, וכך יש בשנה שלוש מאות חמישים וארבעה ימים, חמישים שבועות מלאים ועוד ארבעה ימים. ולפי זה לעולם <strong>אין בין עצרת לעצרת,</strong> כלומר, בין היום בשבוע שחלה בו העצרת בשנה שעברה לבין היום בשבוע שחלה בו העצרת בשנה זו, <strong>ו</strong>כן <strong>אין בין ראש השנה לראש השנה, אלא ארבעה ימים בלבד, ואם היתה שנה מעוברת</strong> ונוסף עליה חודש, שהוא בן עשרים ותשעה יום (ארבעה שבועות ויום אחד) — יש <strong>חמשה</strong> ימים בין עצרת שבשנה זו לעצרת שבשנה שאחריה.
  ומקשים: <strong>סוף סוף,</strong> כשאתה הולך לדרך זו, הרי <strong>ל</strong>שיטת <strong>אחרים,</strong> מה ששנינו בברייתא שראש השנה יחול <strong>ב</strong>אותו יום שחל בו <strong>יום הנף</strong> — <strong>לא משכחת לה</strong> <small>[אין אתה מוצא אותה],</small> שהרי לשיטתם לעולם אין מחסרים חודש נוסף בקיץ, ואם כן לעולם יבוא ראש השנה רק למחרתו!
 
   
 אמר רב משרשיא: ייתכן הדבר לשיטת אחרים, <strong>כגון שהיתה שנה</strong> זו <strong>מעוברת, ו</strong>חודש אדר שנוסף כ<strong>עיבור</strong> ה<strong>שנה</strong> היה בן <strong>שלשים יום,</strong> וכך נמצא ראש השנה מתעכב יום נוסף, ויש הפרש של ששה ימים בין ראש השנה הקודם וראש השנה הבא. ומכיוון שלשיטת אחרים אין בין ראש השנה לראש השנה אלא חמישה ימים, יש להפוך אחד מחודשי הקיץ המלאים לחודש חסר, ואז <strong>דל ירחא לבהדי ירחא</strong> <small>[הורד חודש</small> חסר שעשית בקיץ <small>כנגד חודש</small> העבור<small>],</small> שהיה מלא, וכך נשמרת המסגרת. וחיסור זה של יום אחד מחודשי הקיץ מביא לכך <strong>דמשכחת לה</strong> <small>[שמוצא אתה את</small> ראש השנה<small>]</small> חל <strong>ב</strong>אותו יום בשבוע שחל בו <strong>יום הנף,</strong> יום אחד מוקדם מן הרגיל.
 <strong>אמר ליה</strong> <small>[לו]</small> <strong>רב אדא בר אהבה לרבא</strong> בתמיהה: החכם המכונה <strong>"אחרים", מנינא אתא לאשמועינן</strong> <small>[מנין</small> הימים שבין ראש השנה לראש השנה <small>בא להשמיענו]?</small> די היה שיאמר באופן עקרוני, שאין משנים כלל מסדר החודשים אחד מלא ואחד חסר, וממילא היינו יודעים שאין בין עצרת לעצרת אלא ארבעה ימים בלבד! אמר לו רבא: <strong>הא קא משמע לן</strong> <small>[</small>דבר נוסף <small>זה הוא משמיע לנו],</small> <strong>דלא בעינן</strong> <small>[שאין אנו צריכים]</small> להתחשב בכך ש<strong>מצוה לקדש על פי הראיה,</strong> אלא כשהחודש צריך להיות חסר לפי סדר החודשים — מקדשים את החודש הבא ביום השלושים, גם אם לא נראתה הלבנה.
  ועוד <strong>מתקיף לה</strong> <small>[מקשה על כך]</small> <strong>רבינא</strong> על שיטת "אחרים": כיצד ייתכן שההפרש בין שנה לשנה הוא לעולם בן ארבעה ימים? והלא שנת הלבנה היא שלוש מאות חמישים וארבעה ימים, ועוד שמונה שעות, ושמונה מאות ושבעים וששה חלקי שעה (מתוך אלף ושמונים), <strong>ו</strong>לפי זה, <strong>האיכא יומא דשעי</strong> <small>[הרי</small> בכל שלוש שנים <small>יש יום</small> נוסף <small>ש</small>הצטבר מתוספת שמונה <small>השעות</small> שבכל שנה<small>],</small> <strong>ו</strong>כן יש <strong>יומא דתלתין שני</strong> <small>[יום ש</small>נוסף לכל <small>שלושים שנה],</small> ומהצטברות שמונה מאות ושבעים וששה החלקים הנוספים שבכל שנה! ומשיבים: <strong>כיון דליתיה בכל שתא לא קא חשיב</strong> <small>[כיוון ש</small>יום זה <small>אינו</small> נוסף <small>בכל שנה אין הוא מחשיב</small> אותו בברייתא<small>].</small> ושבים למחלוקת רב הונא ועולא בפירוש משנתנו.
  ומעירים:  <strong>ואף שמואל סבר לה</strong> <small>[סבור באותה</small> מחלוקת<small>]</small> <strong>כרב הונא,</strong> שעושים שמונה חודשים מלאים בשנה, ש<strong>אמר שמואל: אין שנת לבנה פחותה משלש מאות וחמשים ושתים יום, ולא יתירה על שלש מאות וחמשים וששה יום,</strong>
 <strong>הא כיצד?</strong> כאשר שני חודשים שבדרך כלל הם חסרים נעשים <strong>שניהם מלאין</strong> — שנת הלבנה היא בת שלוש מאות וחמישים ו<strong>ששה</strong> יום. כאשר שני חודשים שבדרך כלל הם מלאים נעשים <strong>שניהם חסירין</strong> — היא בת שלוש מאות וחמישים ו<strong>שנים</strong> יום. וכאשר החודשים כסדרם <strong>אחד מלא ואחד חסר</strong> — מנין הימים שבשנה זו הוא שלוש מאות וחמישים ו<strong>ארבעה</strong> יום. הרי שהוא סבור ששנה יכולה להיות בת שני חודשים מלאים נוספים, ובסך הכל שמונה חודשים מלאים.
 <strong>מיתיבי</strong> <small>[מקשים]</small> על שיטה זו, ממה ששנינו בברייתא: אמר <strong>"הריני נזיר כימות החמה"</strong> — <strong>מונה נזירות שלש מאות וששים וחמשה ימים, כמנין ימות החמה.</strong> אמר: "הריני נזיר <strong>כימות הלבנה"</strong> — <strong>מונה נזירות שלש מאות וחמשים וארבעה ימים כמנין ימות הלבנה. ואם איתא, זימנין דמשכחת לה ששה</strong> <small>[ואם יש</small> מקום לשיטה שמעברים שמונה חודשים בשנה, <small>פעמים שאתה מוצא</small> בשנת הלבנה שלוש מאות וחמישים ו<small>ששה</small> ימים<small>]!</small>
 ומשיבים: <strong>בנדרים הלך אחר לשון בני אדם ורוב שנים,</strong> וכוונת הנודר היתה בוודאי לשנה המצויה, שהיא בת שלוש מאות וחמישים וארבעה ימים.
  ומוסיפים:  <strong>ואף רבי סבר לה</strong> <small>[סבור באותה</small> מחלוקת<small>]</small> <strong>כרב הונא,</strong> שאפשר לעשות שמונה חודשים מלאים בשנה, <strong>דתניא</strong> <small>[ששנויה</small> ברייתא<small>]:</small> <strong>מעשה ועשה רבי כרב הונא תשעה</strong> חודשים <strong>חסירים</strong> בשנה, <strong>ו</strong>למרות זאת <strong>נראה חודש</strong> (הירח החדש) <strong>בזמנו,</strong> כלומר, ביום המיועד לראש השנה ולא אחר כך, <strong>והיה רבי תמיה ואומר: עשינו תשעה חסירין, ונראה חודש בזמנו! אמר לפניו ר' שמעון בר רבי: שמא שנה מעוברת היתה</strong> השנה הקודמת,
## דף י.
 <strong>ו</strong>החודש שנוסף ל<strong>עיבור</strong> ה<strong>שנה</strong> היה מלא, בן <strong>שלשים</strong> יום, ו<strong>אישתקד</strong> (שנה שעברה), שני חודשים שכרגיל הם חסרים <strong>עשינו</strong> את <strong>שניהם מלאין, דל תלתא לבהדי תלתא, וקם ליה בדוכתיה</strong> <small>[הורד שלושה</small> חודשים מלאים אלו <small>כנגד שלושה</small> חודשים חסרים נוספים שעשינו השנה, <small>ועמד לו</small> הירח <small>במקומו,</small> בזמנו<small>].</small> <strong>אמר ליה</strong> <small>[לו]</small> רבי לר' שמעון בנו: <strong>נר ישראל,</strong> מאיר עיני חכמים, אמנם <strong>כן הוה</strong> <small>[היה].</small>
 <big>א משנה</big> <strong>אין פוחתין מעשרים ואחת תקיעות</strong> של חצוצרות <strong>במקדש</strong> בכל יום, שלוש (תקיעה תרועה תקיעה) לפתיחת שערי העזרה, תשע (שלוש סדרות של תקיעה תרועה תקיעה) בשעה שהיו הלויים אומרים שיר של יום בזמן הקרבת נסכי תמיד של שחר, ותשע בתמיד של ערב, <strong>ולא מוסיפין על ארבעים ושמנה</strong>, שבערב שבת שחל בסוכות הוסיפו עליהן שתים עשרה תקיעות לניסוך המים, ותשע למוספים, ושלוש להפסיק את העם ממלאכה, ושלוש להבדיל בין חול לקודש.
  בזמן שהלויים אומרים שירה ומלווים אותם בנגינה בכלי שיר <strong>אין פוחתין משני נבלים,</strong> <strong>ולא מוסיפין על ששה. אין פוחתין משני חלילין, ולא מוסיפין על שנים עשר</strong> חלילים. <strong>ובשנים עשר יום בשנה החליל מכה</strong> (מנגן) <strong>לפני המזבח</strong> כשהלויים אומרים שירה על הקרבן: <strong>ב</strong>זמן <strong>שחיטת פסח ראשון,</strong> בארבעה עשר בניסן, <strong>וב</strong>זמן <strong>שחיטת פסח שני,</strong> בארבעה עשר באייר, <strong>ו</strong>ב<strong>יום טוב הראשון של פסח, וביום טוב של עצרת</strong> (שבועות), <strong>ובשמונת ימי החג. ולא היה מכה באבוב</strong> (בחליל) <strong>של נחשת, אלא באבוב של קנה, מפני שקולו ערב; ולא היה מחלק</strong> ומסיים את פרקי הנגינה <strong>אלא באבוב יחידי, מפני שהוא מחליק</strong> ומסיים <strong>יפה</strong> את הנגינה.
 <strong>ועבדי כהנים היו</strong> המנגנים, אלו <strong>דברי רבי מאיר; ר' יוסי אומר:</strong> ישראלים היו, מ<strong>משפחת בית פגרים ובית ציפרא מ</strong>העיר <strong>עמאום,</strong> ו<strong>היו</strong> אלו משפחות מיוחסות, שהיו <strong>משיאין</strong> את בנותיהם <strong>ל</strong>משפחות <strong>כהונה; ר' חנינא בן אנטיגנוס אומר: לוים היו</strong> המנגנים.
 <big>ב גמרא</big> שנינו במשנה שאין פוחתים מעשרים ואחת תקיעות במקדש ולא מוסיפים על ארבעים ושמונה תקיעות. ומעירים: <strong>מתניתין</strong> <small>[משנתנו]</small> ש<strong>לא כ</strong>שיטת <strong>ר' יהודה</strong> היא, <strong>דתניא</strong> <small>[ששנויה</small> ברייתא בעניין זה], <strong>ר' יהודה אומר: לא יפחות משבע</strong> תקיעות, ו<strong>לא יוסיף על שש עשרה</strong> כלומר, שליש ממספר התקיעות שנמנו במשנתנו.
 ומבררים: <strong>במאי קמיפלגי</strong> <small>[במה הם חולקים]?</small> <strong>ר' יהודה סבר</strong> <small>[סבור]:</small> סדר תקיעות של <strong>תקיעה תרועה ותקיעה,</strong> שבו היו תוקעים לדעת הכל בכל פעם — <strong>חדא</strong> <small>[</small>מצוה <small>אחת]</small> <strong>היא, ורבנן סברי</strong> <small>[סבורים]:</small> מצות <strong>תקיעה לחוד, ו</strong>מצות <strong>תרועה לחוד, ו</strong>מצות <strong>תקיעה</strong> שלאחריה <strong>לחוד,</strong> ולכן המניינים שמנו חכמים גדולים פי שלושה מהמניינים של ר' יהודה.
  ושואלים:  <strong>מאי טעמא</strong> <small>[מה הטעם,</small> המקור לדבריו<small>]</small> של <strong>ר' יהודה?</strong> ומשיבים: <strong>כתיב</strong> <small>[נאמר]</small> בפרשת החצוצרות: <strong>"ותקעתם תרועה"</strong> (במדבר י, ו), <strong>וכתיב</strong> <small>[ונאמר]</small> מיד אחר כך באותו פסוק: <strong>"תרועה יתקעו לכם" שמע מינה</strong> <small>[למד מכאן]:</small> <strong>תקיעה תרועה ותקיעה</strong> שנזכרו לחילופין בפסוק זה ברצף אחד — <strong>חדא</strong> <small>[</small>מצוה <small>אחת]</small> <strong>היא.</strong> ושואלים: <strong>ורבנן</strong> <small>[וחכמים],</small> שאינם סבורים כן, מה הם למדים מכתוב זה? ומשיבים: הכתוב <strong>ההוא, לפשוטה לפניה ופשוטה לאחריה הוא דאתא</strong> <small>[שבא],</small> כלומר, ללמדנו שלפני כל תרועה יש תקיעה ("ותקעתם תרועה") וגם לאחריה ("תרועה יתקעו").
  ושואלים:  <strong>ורבנן מאי טעמא</strong> <small>[וחכמים, מה טעם]</small> הם מחשיבים כל אחת בפני עצמה? ומשיבים, <strong>דכתיב</strong> <small>[שנאמר]:</small> <strong>"ובהקהיל את הקהל תתקעו ולא תריעו"</strong> (שם ז), <strong>ואי סלקא דעתך</strong> <small>[ואם עולה על דעתך]</small> שסדר של <strong>תקיעה תרועה ותקיעה חדא</strong> <small>[</small>מצוה <small>אחת]</small> <strong>היא, אמר רחמנא עביד פלגא דמצוה</strong> <small>[</small>האם <small>אומרת התורה לעשות חצי מצוה]?</small> אלא מכאן שתקיעה היא מצוה בפני עצמה, וסדר של תקיעה תרועה תקיעה נחשב לשלש מצוות. ושואלים: <strong>ור' יהודה,</strong> מה הוא עונה על דבריהם? ומשיבים: אותה תקיעה שנזכרה בענין זה, <strong>סימנא בעלמא</strong> <small>[סימן בלבד]</small> <strong>הוא</strong> לכנס את הקהל, ואינה מצוה.
 ומעירים: <strong>כמאן אזלא הא</strong> <small>[כ</small>דעת <small>מי הולכת</small> הלכה <small>זו]</small> ש<strong>אמר רב כהנא: אין בין תקיעה לתרועה ולא כלום,</strong> כלומר שלא יפסיק בין התקיעה לתרועה, ובין התרועה לתקיעה, <strong>כמאן</strong> <small>[כמי]?</small> <strong>כ</strong>דעת <strong>ר' יהודה,</strong> שסדר זה נחשב למצוה אחת, וממילא נאסר להפסיק בה. ותמהים: <strong>פשיטא</strong> <small>[פשוט</small> הדבר<small>],</small> ומדוע היה צורך לבאר זאת!
 ומשיבים, <strong>מהו דתימא</strong> <small>[שתאמר]:</small> הלכה זו אפילו כרבנן אתיא <small>[כ</small>שיטת <small>חכמים באה],</small> <strong>ו</strong>לא באה ללמד שאין להפסיק ביניהן כלל, אלא <strong>לאפוקי</strong> <small>[להוציא]</small> <strong>מ</strong>דברי <strong>ר' יוחנן</strong> ש<strong>אמר:</strong> <strong>שמע</strong> בראש השנה <strong>תשע תקיעות, בתשע שעות ביום,</strong> כל אחת בשעה אחרת — <strong>יצא</strong> ידי חובתו מן התורה, ולהשמיענו שאסור להפסיק בשהייה גדולה ביניהן, על כן <strong>קא משמע לן</strong> <small>[משמיע הוא לנו]</small> שהלכה זו נאמרה לשיטת ר' יהודה.
 ושואלים: <strong>ואימא הכי נמי</strong> <small>[ואמור כך גם כן]</small> שהיא כחכמים! ומשיבים: <strong>אם כן, מאי</strong> <small>[מה היא]</small> לשון <strong>"ולא כלום"?</strong> שלשון זו משמעה שאסור להפסיק אפילו בשהייה קטנה ביותר, ומכאן שהלכה זו היא כדעת ר' יהודה.
 <big>ג</big> שנינו במשנה: <strong>שנים עשר יום בשנה מכה בחליל</strong> לפני המזבח: בשחיטת פסח ראשון, ובשחיטת פסח שני, וביום טוב הראשון של פסח, וביום טוב של עצרת, ובשמונת ימי החג<strong>.</strong> ושואלים: <strong>מאי שנא הני</strong> <small>[במה שונים אלו]</small> מימים אחרים? ומשיבים: <strong>הואיל</strong> וימי שמחה הם, <strong>ו</strong>כל <strong>יחיד גומר בהן את</strong> <strong>ההלל.</strong>
 ש<strong>אמר ר' יוחנן משום ר' שמעון בן יהוצדק:</strong> אלו <strong>שמונה עשר ימים שהיחיד גומר בהן את ההלל: שמונה ימי החג</strong> (סוכות), <strong>ושמונה ימי חנוכה, ויום טוב הראשון של פסח, ויום טוב הראשון של עצרת; ובגולה,</strong> שעושים שני ימים טובים מספק, הם <strong>עשרים ואחד</strong> ימים: <strong>תשעה ימי החג, ושמונה ימי חנוכה, ושני ימים טובים של פסח, ושני ימים טובים של עצרת.</strong>
 ושואלים: <strong>מאי שנא בחג דאמרינן כל יומא</strong> <small>[במה שונה</small> הדין <small>בחג</small> הסוכות <small>שאומרים אנו</small> הלל <small>כל יום],</small> <strong>ומאי שנא בפסח דלא אמרינן</strong> <small>[ובמה שונה</small> הדין <small>בפסח שאיננו אומרים]</small>
## דף י:
 <strong>כל יומא</strong> <small>[כל יום]?</small> ומשיבים: ימי ה<strong>חג חלוקין בקרבנותיהן,</strong> שהרי מספר הפרים שמקריבים למוסף מתמעט כל יום מימי החג (ראה במדבר כט, יב—לח), ומפני החידוש שיש בכל אחד מן הימים אומרים בו הלל, ואילו ימי ה<strong>פסח אין חלוקין בקרבנותיהן</strong> זה מזה, ולכן גומרים את ההלל רק ביום הראשון של פסח, מפני שבו יש חידוש ביחס לימים שלפניו.
  ושואלים: <strong>שבת</strong> ש<strong>חלוקה בקרבנותיה</strong> מימי השבוע <strong>לימא</strong> <small>[שיאמר</small> בה הלל<small>]!</small> ומשיבים: שבת <strong>לא איקרי</strong> <small>[לא נקראת]</small> <strong>"מועד",</strong> והלל אומרים רק בימים שנקראו מועד, שיש בהם שמחה מיוחדת.
 ושואלים: <strong>ראש חודש</strong> <strong>דאיקרי</strong> <small>[שנקרא]</small> <strong>"מועד" לימא</strong> <small>[שיאמר</small> בו הלל<small>]!</small> ומשיבים: ראש חודש <strong>לא איקדיש</strong> <small>[הוקדש]</small> <strong>ב</strong>איסור <strong>עשיית מלאכה,</strong> ואומרים הלל רק במועדים חגיגיים במיוחד האסורים בעשיית מלאכה, <strong>דכתיב</strong> <small>[שנאמר]:</small> <strong>"השיר יהיה לכם כליל התקדש חג"</strong> (ישעיה ל, כט), כלומר, שהשיר (ההלל) על הגאולה יהיה כהלל הנאמר בליל חג הפסח שבכל שנה. ומ"התקדש" למדים ש<strong>לילה המקודש לחג</strong> כלומר, שאסור במלאכה — <strong>טעון שירה</strong> (הלל), <strong>ו</strong>לילה (או יום) <strong>שאין מקודש לחג</strong> — <strong>אין טעון שירה.</strong>
 ושואלים: <strong>ראש השנה ויום הכיפורים דאיקרו</strong> <small>[שנקראו]</small> <strong>"מועד" ואיקדוש</strong> <small>[ונתקדשו]</small> <strong>בעשיית מלאכה, לימא</strong> <small>[שיאמר</small> בהם הלל<small>]!</small> ומשיבים: אין אומרים בהם הלל <strong>משום</strong> דברי <strong>ר' אבהו,</strong> ש
 <strong>אמר ר' אבהו, אמרו מלאכי השרת לפני הקדוש ברוך הוא: רבונו של עולם, מפני מה אין ישראל אומרים שירה</strong> (הלל) <strong>לפניך בראש השנה וביום הכפורים? אמר להן: אפשר, מלך יושב על כסא הדין, וספרי חיים וספרי מתים פתוחין לפניו, וישראל אומרים שירה לפני?</strong>
 ושואלים: <strong>והא</strong> <small>[והרי]</small> <strong>חנוכה דלא הכי ולא הכי</strong> <small>[שלא כך ולא כך],</small> שאין בו קרבן מיוחד, ולא נתקדש באיסור מלאכה, <strong>וקאמר</strong> <small>[ואומר</small> היחיד הלל<small>]!</small> ומשיבים: טעם אמירת ההלל בחנוכה אינו משום הקדושה שיש בו, אלא <strong>משום ניסא</strong> <small>[הנס]</small> שהיה באותם ימים. ושואלים: אם כן, <strong>פורים דאיכא ניסא לימא</strong> <small>[שיש</small> בו <small>נס, שיאמר</small> הלל<small>]!</small> <strong>אמר ר' יצחק: לפי שאין אומרים שירה על נס שבחוצה לארץ.</strong>
 <strong>מתקיף לה</strong> <small>[מקשה על כך]</small> <strong>רב נחמן בר יצחק: והרי יציאת מצרים</strong> ש<strong>נס שבחוצה לארץ הוא, ואמרינן</strong> <small>[ואומרים אנו]</small> עליו <strong>הלל!</strong> ומשיבים: הטעם הוא <strong>כדתניא</strong> <small>[כפי ששנינו</small> בבריתא<small>]:</small> <strong>עד שלא נכנסו ישראל לארץ</strong> — <strong>הוכשרו</strong> (ראויות היו) <strong>כל הארצות לומר שירה</strong> על נס שאירע בהן, <strong>משנכנסו לארץ</strong> — <strong>לא הוכשרו</strong> שאר <strong>כל</strong> ה<strong>ארצות לומר שירה.</strong>
 <strong>רב נחמן אמר</strong> טעם אחר: <strong>קרייתה זו היא הלילא</strong> <small>[קריאת</small> המגילה <small>היא ההלל]</small> של פורים. <strong>רבא אמר</strong> טעם אחר: <strong>בשלמא התם</strong> <small>[נניח שם],</small> בנס יציאת מצרים, יכולים אנו לומר בהלל <strong>"הללו עבדי ה' "</strong>(תהלים קיג,א) — <strong>ולא עבדי פרעה,</strong> מזכירים אנו את הנס של היציאה משעבוד מצרים, אבל <strong>הכא</strong> <small>[כאן],</small> בפורים, האם ניתן לומר <strong>הללו עבדי ה'</strong> — <strong>ולא עבדי אחשורוש?</strong> והלא גם לאחר הנס, <strong>אכתי</strong> <small>[עדיין]</small> <strong>עבדי אחשורוש אנן</strong> <small>[אנו]! ושואלים,</small>
 <strong>ול</strong>הסברו של <strong>רב נחמן</strong> ש<strong>אמר: קרייתה זו היא הלילא</strong> <small>[קריאת</small> המגילה <small>זו היא</small> אמירת <small>הלל],</small> כיצד אומרים הלל על נס פורים שהיה בחוצה לארץ? <strong>התניא</strong> <small>[</small>ו<small>הרי שנויה</small> ברייתא<small>]:</small> <strong>משנכנסו לארץ</strong> — <strong>לא הוכשרו כל ארצות לומר שירה!</strong> ומשיבים: <strong>כיון שגלו</strong> מהארץ — <strong>חזרו להיתירן הראשון,</strong> לומר שירה גם על נס שבחוצה לארץ.
 <big>א</big> שנינו במשנה: החליל מכה לפני המזבח... ו<strong>לא היה מכה באבוב של נחושת</strong> אלא באבוב של קנה, מפני שקולו ערב. ותמהים: <strong>פתח</strong> <small>[פותח]</small> התנא <strong>בחליל ומסיים באבוב! אמר רב פפא: היינו חליל היינו אבוב, ואמאי קרי ליה</strong> <small>[ומדוע קורא לו</small> התנא<small>]</small> <strong>חליל? דחלי קליה</strong> <small>[</small>מפני <small>שמתוק קולו]</small> לשמיעה.
 <strong>תנו רבנן</strong> <small>[שנו חכמים</small> בברייתא<small>]:</small> <strong>אבוב היה במקדש, חלק היה, דק היה</strong> בדפנותיו, <strong>של קנה היה, ומימות משה</strong> רבינו <strong>היה. צוה המלך וציפוהו זהב, ולא היה קולו ערב, נטלו את צפויו והיה קולו ערב כמות שהיה.</strong> וכן <strong>צלצול</strong> (מצלתיים) <strong>היה במקדש, של נחושת היה, והיה קולו ערב, ונפגם, ושלחו חכמים והביאו אומנין מאלכסנדריא של מצרים ותקנוהו, ולא היה קולו ערב, נטלו את תיקונו והיה קולו ערב כמות שהיה</strong> קודם שתיקנוהו.
  וכן <strong>מכתשת היתה במקדש, של נחושת היתה, ומימות משה היתה, והיתה מפטמת</strong> (היו רוקחים בה) את הבשמים לצורך הקטורת, <strong>נתפגמה והביאו אומנין מאלכסנדריא של מצרים ותיקנוה, ולא היתה מפטמת כמו שהיתה, נטלו את תיקונה והיתה מפטמת כמו שהיתה</strong> קודם שתיקנוה.
 <strong>אלו שני כלים</strong> של נחושת (צלצול ומכתשת) <strong>נשתיירו ממקדש ראשון, ונתפגמו ולא היה להם ארוכה</strong> (רפואה), כלומר, לא הועיל להם התיקון, <strong>ועליהם,</strong> על כלי הנחושת שמזמן בית ראשון, <strong>אמר דוד:</strong> "כל הכלים האלה אשר עשה חירם למלך שלמה בית ה' <strong>נחשת ממורט"</strong> (מלכים א ז, מה), וכן נאמר בכתוב המקביל <strong>"נחושת ממורק"</strong> (דברי הימים ב ד, טז), כלומר, מלוטש ומבריק, <strong>ועליהם</strong> (על הצלצול והמכתשת) <strong>הוא אומר</strong> ברשימת הכלים שהעלה עזרא לירושלים: <strong>"וכלי נחשת מצהב שנים חמודות מזהב"</strong> (עזרא ח, כז).
  ואגב מביאים מה שנחלקו <strong>רב ושמואל</strong> בפירוש הביטוי "שנים חמודות מזהב", <strong>חד</strong> <small>[אחד]</small> <strong>אמר: כל אחד ואחד שקול כשנים של זהב, וחד</strong> <small>[ואחד]</small> <strong>אמר:</strong> <strong>שניהם שקולין כאחד של זהב. תני</strong> <small>[שנה]</small> <strong>רב יוסף</strong> בברייתא: <strong>שניהם שקולין כאחד של זהב.</strong>
 ועוד <strong>תניא</strong> <small>[שנויה</small> ברייתא<small>]</small> אחרת בפירוש ביטוי זה, <strong>ר' נתן אומר: שניים</strong> (כפולים) <strong>היו, שנאמר: שנים, אל תיקרי "שנים" אלא "שניים".</strong>
 <strong>תני</strong> <small>[שנה</small> בברייתא<small>]</small> <strong>רבן שמעון בן גמליאל</strong> אומר: מעין ה<strong>שילוח היה מקלח מים ב</strong>פתח שגודלו <strong>כ</strong>מטבע הקרוי <strong>איסר, צוה המלך והרחיבוהו כדי שיתרבו מימיו, ונתמעטו, וחזרו ומיעטוהו והיה מקלח מים</strong> כמו שהיה, וכל זה בא <strong>לקיים מה שנאמר: "אל יתהלל חכם בחכמתו ואל יתהלל גבור בגבורתו"</strong> (ירמיה ט, כב), שלא יחשוב האדם שכל דבר הוא מסוגל לעשות על ידי חכמתו.
 <strong>וכן היה רבן שמעון בן גמליאל אומר</strong> בענייני כלי הנגינה שבמקדש: כלי נגינה הנקרא <strong>הרדולים לא היה במקדש.</strong> ומבררים: <strong>מאי</strong> <small>[מהו]</small> <strong>הרדולים? אמר אביי: טבלא גורגדנא</strong> (מעין פעמון). וטעם הדבר שלא היה במקדש — <strong>מפני שקולו ערב ומערבב את הנעימה.</strong>
 <strong>אמר רבא בר שילא אמר רב מתנה אמר שמואל: מגריפה היתה במקדש,</strong>
## דף יא.
 <strong>עשרה נקבים היו בה,</strong> ו<strong>כל אחד ואחד</strong> מהם <strong>מוציא עשרה מיני זמר, נמצאת כולה מוציאה מאה מיני זמר. במתניתא תנא</strong> <small>[בברייתא שנה]:</small> המגריפה <strong>היא אמה</strong> ברוחבה, <strong>וגבוה אמה, וקתא</strong> (ידית) <strong>יוצא הימנה,</strong> חלולה <strong>ועשרה נקבים היו בה,</strong> ו<strong>כל אחד</strong> מהם <strong>מוציא מאה מיני זמר, נמצאת כולה מוציאה אלף מיני זמר. אמר רב נחמן בר יצחק, וסימניך,</strong> לזכור מי אמר כל דבר: <strong>מתניתא גוזמא</strong> <small>[הברייתא</small> מדברת בלשון <small>גוזמה],</small> שדרך הברייתא להפליג במספרים.
 <big>א</big> שנינו במשנה שהמנגנים <strong>עבדי כהנים היו</strong> לדברי ר' מאיר, לדעת ר' יוסי היו ישראלים מיוחסים, ואילו לדברי ר' חנינא בן אנטיגנוס היו לויים. ומציעים: <strong>לימא בהא קמיפלגי</strong> <small>[</small>האם <small>נאמר</small> ש<small>בזה חולקים הם],</small> <strong>דמאן דאמר</strong> <small>[שמי שאומר]</small> <strong>עבדים היו, קסבר</strong> <small>[סבור הוא]:</small> <strong>עיקר</strong> מצות <strong>שירה</strong> שנצטוו בה הלויים היא <strong>בפה, ו</strong>ניגון ב<strong>כלי לבסומי קלא הוא דעבידא</strong> <small>[לבשם,</small> להמתיק, <small>את קול</small> השירה <small>הוא שעשוי],</small> ואין מניעה שפסולים לעבודה יעשו זאת; <strong>ומאן דאמר</strong> <small>[ומי שאומר]</small> <strong>לוים היו, קסבר</strong> <small>[סבור הוא]:</small> <strong>עיקר שירה</strong> שנצטוו בה הלויים היא גם <strong>בכלי,</strong> ומי שאינו לוי אסור בכך?
  ודוחים:  <strong>ותסברא</strong> <small>[ו</small>כי <small>יכול אתה לסבור</small> כך<small>]?!</small> אם כן <strong>ר' יוסי,</strong> האומר שהיו אלה ישראלים מיוחסים, <strong>מאי קסבר</strong> <small>[מה הוא סבור]?</small> <strong>אי קסבר</strong> <small>[אם סבור הוא]</small> ש<strong>עיקר שירה בפה</strong> — במנגנים <strong>עבדים סגיא</strong> <small>[מספיק],</small> ומדוע הצריך ישראלים מיוחסים? <strong>אי קסבר</strong> <small>[אם סבור הוא]:</small> <strong>עיקר שירה</strong> גם <strong>בכלי</strong> — מנגנים <strong>לוים בעינן</strong> <small>[צריכים אנו]!</small>
 אלא <strong>לעולם קסבר</strong> <small>[סבור]</small> כל אחד מהם כי <strong>עיקר שירה בפה,</strong> ומעיקר הדין הכל כשרים לנגן בכלי, <strong>והכא</strong> <small>[וכאן]</small> <strong>ב</strong>שאלה האם <strong>מעלין מדוכן ליוחסין ולמעשרות קמיפלגי</strong> <small>[חלוקים הם],</small> כלומר, האם מי שעומד על הדוכן ומנגן נחשב כבן משפחה מיוחסת להתחתן עמו, וכן האם הוא נחשב בוודאות כלוי לתת לו מעשר ראשון,
 <strong>מאן דאמר</strong> <small>[מי שאומר]</small> <strong>עבדים היו, קסבר</strong> <small>[סבור הוא]:</small> <strong>אין מעלין מדוכן לא ליוחסין ולא למעשרות,</strong> ולכן יכלו המנגנים להיות עבדים; <strong>מאן דאמר</strong> <small>[מי שאומר]</small> <strong>לוים היו, קסבר</strong> <small>[סבור הוא]:</small> <strong>מעלין מדוכן בין ליוחסין בין למעשרות,</strong> ולכן רק לויים הורשו לנגן; <strong>ולמאן דאמר</strong> <small>[ול</small>דעת <small>מי שאומר]</small> <strong>ישראלים היו, קסבר</strong> <small>[סבור הוא]:</small> <strong>מעלין מדוכן ליוחסין,</strong> ולכן אין עבדים מנגנים, <strong>ולא</strong> מעלין <strong>למעשרות,</strong> ולכן אפשר בישראל, ואין צריך לויים.
 <big>ב</big> <strong>תנו רבנן</strong> <small>[שנו חכמים</small> בברייתא<small>]:</small> <strong>השיר מעכב את הקרבן,</strong> שאם לא שרו הלויים בשעת הקרבת קרבן הציבור — לא יצאו ידי חובת הקרבן, אלו <strong>דברי ר' מאיר; וחכמים אומרים: אינו מעכב.</strong>
 <strong>מאי טעמא</strong> <small>[מה הטעם,</small> המקור בכתוב<small>]</small> לדבריו של <strong>ר' מאיר?</strong> ומסבירים: ש<strong>אמר קרא</strong> <small>[המקרא]:</small> <strong>"ואתנה את הלוים נתנים לאהרן ולבניו מתוך בני ישראל</strong> לעבוד את עבודת בני ישראל באהל מועד <strong>ולכפר על בני ישראל"</strong> (במדבר ח, יט), הרי שעשה הכתוב את עבודת הלויים (בשיר) ככפרה הנעשית על ידי הכהנים בזריקת הדם על המזבח, <strong>מה כפרה</strong> שנעשית בכהנים <strong>מעכבת, אף שירה</strong> שנעשית בלויים בעת הקרבת הקרבן <strong>מעכבת.</strong>
 ושואלים: <strong>ורבנן</strong> <small>[וחכמים]</small> מה יענו על כך? ומשיבים: המקרא <strong>ההוא</strong> בא <strong>לאידך</strong> <small>[ל</small>דין <small>אחר]</small> שאמר <strong>ר' אלעזר,</strong> ש<strong>אמר ר' אלעזר: מה כפרה,</strong> זריקת הדם, זמנה <strong>ביום,</strong> ולא בלילה — <strong>אף שירה</strong> זמנה <strong>ביום,</strong> ולא בלילה.
 <big>ג</big> <strong>אמר רב יהודה אמר שמואל: מנין,</strong> מהו המקור <strong>לעיקר</strong> מצות ה<strong>שירה</strong> במקדש <strong>מן התורה? שנאמר</strong> ביחס לבן שבט לוי הבא אל המקדש: "ושרת בשם ה' אלהיו ככל אחיו הלויים העומדים שם" (דברים יח, ז), ו<strong>איזהו שירות ש</strong>יש <strong>ב</strong>הזכרת <strong>שם</strong> ה' — <strong>הוי אומר: זה שירה,</strong> שמהללים בה את שם ה'.
 ושואלים <strong>ואימא</strong> <small>[ואמור]</small> כי השירות בשם ה' הוא <strong>נשיאות כפים</strong> (ברכת כהנים), שיש בה הזכרת שם ה'! ומשיבים: <strong>מדכתיב</strong> <small>[ממה שנאמר]:</small> "בעת ההוא הבדיל ה' את שבט הלוי... <strong>לשרתו ולברך בשמו"</strong> (שם י, ח), <strong>מכלל</strong> הדברים אתה למד ש<strong>ברכת כהנים</strong> היא דבר נפרד, ו<strong>לאו</strong> <small>[לא]</small> <strong>שירות היא.</strong>
 <strong>רב מתנה אמר,</strong> עיקרה של השירה הוא <strong>מהכא</strong> <small>[מכאן]:</small> <strong>"תחת אשר לא עבדת את ה' אלהיך בשמחה ובטוב לבב"</strong> (דברים כח, מז),      ו<strong>איזו היא עבודה ש</strong>נעשית <strong>בשמחה ובטוב לבב? הוי אומר: זה שירה,</strong> שאין שירה אלא מתוך שמחת הלב. ושואלים: <strong>ואימא</strong> <small>[ואמור]</small> שעבודה זו היא העמל ב<strong>דברי תורה, דכתיב</strong> <small>[שנאמר]:</small> <strong>"פקודי ה' ישרים משמחי לב"</strong> (תהילים יט, ט)! ומשיבים: <strong>"משמחי לב" איקרי</strong> <small>[נקראים]</small> דברי התורה בפסוק זה, <strong>"טוב" לא איקרי</strong> <small>[אינם נקראים].</small>
 ושואלים: <strong>ואימא</strong> <small>[ואמור]</small> שזו הבאת <strong>בכורים, דכתיב</strong> <small>[שנאמר]</small> בה: <strong>"ושמחת בכל הטוב"</strong> (דברים כו, יא)! ומשיבים: <strong>"טוב" איקרי</strong> <small>[נקראים],</small> <strong>"טוב לבב" לא איקרי</strong> <small>[אינם נקראים].</small>
 ובעקבות דברי שמואל, <strong>אמר רב מתנה: מנין לביכורים שטעונין שירה</strong> כשמביאים אותם למקדש? <strong>אתיא</strong> <small>[בא,</small> נלמד הדבר בגזירה שווה<small>]</small> <strong>"טוב" "טוב" מהכא</strong> <small>[מכאן],</small> שנאמר בשירה: "בשמחה ובטוב לבב", ובביכורים נאמר: "ושמחת בכל הטוב".
 ושואלים: <strong>איני</strong> <small>[האמנם]?</small> <strong>והא</strong> <small>[והרי]</small> <strong>אמר ר' שמואל בר נחמני אמר ר' יונתן: מנין שאין אומרים שירה אלא על היין? שנאמר: "ותאמר להם הגפן החדלתי את תירושי המשמח אלהים ואנשים"</strong> (שופטים ט, יג), <strong>אם אנשים משמח</strong> היין, <strong>אלהים במה</strong> הוא <strong>משמח? מכאן שאין אומרים שירה אלא על היין,</strong> ושירת הלויים היא המשמחת אלהים. והלא היו מביאים ביכורים מן הפירות, ולא מן היין!
  ומשיבים: <strong>משכחת לה כדתני</strong> <small>[מוצא אתה אותה,</small> שתיאמר שירה על ביכורים של יין, <small>כמו ששנה]</small> <strong>ר' יוסי:</strong> נאמר בענין הביכורים "ולקחת מראשית כל פרי האדמה אשר תביא מארצך" (דברים כו, ב), וממה שנאמר "פרי האדמה" אתה למד ש<strong>פרי אתה מביא, ואי</strong> (ואין) <strong>אתה מביא משקין;</strong> ואולם אם <strong>הביא ענבים ודרכן, מנין</strong> שיצא ידי חובתו? <strong>תלמוד לומר: "תביא",</strong> ומלה זו, שאינה נצרכת לגופה, באה לרבות הבאה נוספת, של יין. 
 ומביאים מקורות נוספים מן הכתובים לשירת הלויים במקדש. <strong>חזקיה אמר, מהכא</strong> <small>[מכאן]:</small> <strong>"וכנניהו שר הלוים ישור במשא כי מבין הוא"</strong> (דברי הימים א טו, כב), <strong>אל תיקרי "ישור" אלא: "ישיר".</strong>
 החכם <strong>בלווטי אמר</strong> בשם <strong>ר' יוחנן, מהכא</strong> <small>[מכאן]:</small> נאמר לגבי הלויים <strong>"לעבוד עבדת עבודה"</strong> (במדבר ד, מז)<strong>, איזהו עבודה שצריכה</strong> להיעשות עם <strong>עבודה</strong> אחרת? <strong>הוי אומר: זו שירה,</strong> שנעשית בזמן עבודת ההקרבה.
 <strong>ר' יצחק אמר, מהכא</strong> <small>[מכאן]:</small> "הרנינו לאלקים עוזנו... <strong>שאו זמרה ותנו תף כנור נעים עם נבל"</strong> (תהילים פא, ג). <strong>רב נחמן בר יצחק אמר, מהכא</strong> <small>[מכאן]:</small> <strong>"הם ישאו קולם ירנו בגאון ה' צהלו מים"</strong> (ישעיה כד, יד).
 <strong>ותנא מייתי לה מהכא</strong> <small>[והתנא מביא אותה מכאן]:</small> <strong>"ולבני קהת לא נתן כי עבודת הקדש עליהם בכתף ישאו"</strong> (במדבר ז, ט), <strong>ממשמע שנאמר "בכתף", איני יודע ש"ישאו"? מה תלמוד</strong> (צריך) <strong>לומר "ישאו"? אין "ישאו" אלא לשון שירה, וכן הוא אומר: "שאו זמרה ותנו תף"</strong> (תהילים פא, ג), <strong>ואומר: "ישאו קולם ירנו</strong> בגאון ה' צהלו מים" (ישעיה כד, יד), ומכאן שהלויים שרים במקדש.
 <strong>חנניא בן אחי ר' יהושע אמר, מהכא</strong> <small>[מכאן]</small> מקור לשירת הלויים, שנאמר: <strong>"משה ידבר והאלהים יעננו בקול"</strong> (שמות יט, יט),
## דף יא:
 שציווהו ה' <strong>על עסקי קול,</strong> כלומר, על שירה. <strong>רב אשי אמר, מהכא</strong> <small>[מכאן]</small> מקור לשירה על הקרבן: <strong>"ויהי כאחד למחצצרים ולמשררים להשמיע קול אחד</strong> להלל ולהודות לה' " (דברי הימים ב ה, יג), ומכאן שיחד עם החצוצרות שציותה התורה לתקוע בהם על הקרבנות (במדבר י, י) יש גם שירה.
 <strong>ר' יונתן אמר, מהכא</strong> <small>[מכאן]</small> מקור לשירת הלויים על הקרבן, שנאמר לכהנים ביחס ללויים: "ואל המזבח לא יקרבו <strong>ולא ימותו גם הם גם אתם"</strong> (במדבר יח, ג), הרי שהוקשו זה לזה, <strong>מה אתם</strong> הכהנים מצווים <strong>בעבודת מזבח,</strong> בהקרבה — <strong>אף הם</strong> הלויים מצווים <strong>בעבודת מזבח,</strong> בשירה שעל הקרבן.
  ומעירים, <strong>תניא נמי הכי</strong> <small>[שנויה</small> ברייתא <small>גם כן כך]</small> על פסוק זה: <strong>"ולא ימותו גם הם גם אתם", אתם</strong> הכהנים, אם עבדתם <strong>ב</strong>עבודה <strong>שלהם</strong> של הלויים, בשירה, <strong>והם</strong> הלויים שעבדו <strong>ב</strong>עבודת ההקרבה <strong>שלכם</strong> — <strong>במיתה</strong> בידי שמים. אבל <strong>הם</strong> הלויים שהחליפו <strong>ב</strong>עבודות <strong>שלהם,</strong> כגון בין שירה לבין הגפת השערים במקדש — <strong>אינן ב</strong>חיוב <strong>מיתה אלא באזהרה,</strong> במצות לא תעשה בלבד.
  ומביאים מה ש<strong>אמר אביי</strong> בענין זה, <strong>נקיטינן</strong> <small>[מוחזקים אנו]:</small> לוי שתפקידו <strong>משורר, ששיער</strong> (שעבד כשוער) <strong>ב</strong>מקומו <strong>של חבירו</strong> — נידון <strong>במיתה, שנאמר: "והחנים לפני המשכן קדמה לפני אהל מועד</strong> מזרחה משה ואהרן ובניו שומרים משמרת המקדש למשמרת בני ישראל <strong>והזר הקרב יומת"</strong> (במדבר ג, לח), ויש לשאול: <strong>מאי</strong> <small>[מה</small> פירוש<small>]</small> <strong>זר? אילימא</strong> <small>[אם תאמר]</small> <strong>זר ממש,</strong> ישראל — <strong>הכתיב חדא זימנא</strong> <small>[הרי</small> כבר <small>נאמר</small> הדבר <small>פעם אחת]</small> לפני כן (שם י)! <strong>אלא לאו</strong> <small>[</small>האם <small>אין]</small> הכוונה ללוי בעבודת חבירו, שהוא <strong>זר</strong> לענין <strong>אותה עבודה.</strong>
 <strong>מיתיבי</strong> <small>[מקשים]</small> על אביי ממה ששנינו בברייתא: <strong>משורר ששיער ומשוער ששורר</strong> — <strong>אינן במיתה אלא באזהרה!</strong>
 ומשיבים: <strong>תנאי</strong> <small>[</small>מחלוקת <small>תנאים]</small> <strong>היא, דתניא</strong> <small>[ששנויה</small> ברייתא<small>]:</small> <strong>מעשה בר' יהושע בר חנניה</strong> הלוי <strong>שהלך לסייע בהגפת דלתות אצל ר' יוחנן בן גודגדא,</strong> שהיה גם הוא לוי, <strong>אמר לו: בני, חזור לאחוריך, שאתה מן המשוררים ולא מן המשוערים;</strong> ומעתה,
 <strong>מאי לאו בהא קמיפלגי</strong> <small>[האם לא בזה הם חלוקים],</small> <strong>דמר סבר</strong> <small>[שחכם</small> זה, ר' יוחנן, <small>סבור]:</small> בעונש <strong>מיתה היא, ו</strong>לכן <strong>גזרו בה רבנן</strong> <small>[חכמים],</small> שאסור לסייע לחבירו שמא יעשה גם כן בעצמו. <strong>ומר סבר</strong> <small>[וחכם</small> זה <small>סבור]:</small> רק ב<strong>אזהרה היא, ולא גזרו בה</strong> לסייע לאחר?
  ודוחים: לא,  <strong>דכולי עלמא</strong> <small>[לדעת הכל]</small> ב<strong>אזהרה היא, מר סבר</strong> <small>[חכם</small> זה <small>סבור]:</small> <strong>מסייע</strong> לחברו <strong>גזרו ביה רבנן</strong> <small>[גזרו בו חכמים],</small> <strong>ומר סבר</strong> <small>[וחכם</small> זה <small>סבור]:</small> <strong>לא גזרו ביה רבנן</strong> <small>[לא גזרו בו חכמים].</small>
 <big>א</big> <strong>בעי</strong> <small>[שאל]</small> <strong>רבי אבין: עולת נדבת ציבור</strong> האם <strong>טעונה שירה או אינה טעונה שירה?</strong> וצדדי השאלה: "ותקעתם בחצוצרות על <strong>עלתיכם"</strong> (במדבר י, י) <strong>אמר רחמנא</strong> <small>[אמרה התורה],</small> וכוונתה בכך לומר: <strong>אחת עולת חובה ואחת עולת נדבה? או דלמא</strong> <small>[שמא]</small> אין כאן ריבוי מיוחד של הכתוב, אלא: ותקעתם בחצוצרות על <strong>עולותיכם דכולהו</strong> <small>[של כל]</small> <strong>ישראל קאמר רחמנא</strong> <small>[אמרה התורה],</small> והרי פרשה זאת עוסקת בקרבנות הציבור.
  ומציעים:  <strong>תא שמע</strong> <small>[בוא</small> ו<small>שמע]</small> ממה שנאמר: <strong>"ויאמר חזקיהו להעלות העולה על המזבח, ובעת החל העולה החל שיר ה' והחצוצרות על ידי כלי שיר דוד מלך ישראל"</strong> (דברי הימים ב כט, כז), ולשון "ויאמר" מורה כי הדבר לא היה פשוט מתחילה, ורק לאחר מכן הועלתה העולה בליווי השירה. ויש לברר: <strong>האי שירה מאי עבידתה</strong> <small>[שירה זו מה מעשיה,</small> מה עניינה<small>]?</small> <strong>אילימא</strong> <small>[אם תאמר]</small> שהיתה זו שירה של <strong>עולת חובה, למה לי אימלוכי</strong> <small>[להימלך]</small> האם להעלות עולה זו? <strong>אלא לאו</strong> <small>[האם לא]</small> מדובר ב<strong>עולת נדבה?</strong> ומכאן שאומרים שירה על עולת נדבת ציבור.
 <strong>אמר רב יוסף: לא, עולת ראש חודש הוה</strong> <small>[היתה],</small> שהיא עולת חובה, <strong>וקא מיבעיא להו</strong> <small>[ונשאלה להם</small> השאלה<small>]</small> <strong>מי הוקבע</strong> <small>[האם נקבע]</small> <strong>ראש חדש בזמנו,</strong> באותו יום, שהיה היום השלושים לחודש הקודם, <strong>דליקרב</strong> <small>[שיקרב</small> הקרבן<small>],</small> <strong>או לא</strong> נקבע באותו יום, וראש החודש למחרת. ונתברר כי בית דין קידשו את החודש, ולכן הקריבו את העולה.
 <strong>אמר ליה</strong> <small>[לו]</small> <strong>אביי</strong> לרב יוסף: <strong>ומי מצית אמרת הכי</strong> <small>[והאם יכול אתה לומר כך],</small> שהיה זה בראש החודש? <strong>והכתיב</strong> <small>[והרי נאמר]</small> בתחילת אותו ענין: <strong>"ביום ששה עשר לחדש הראשון" וגו'</strong> (שם יז), ולאחר מכן נאמר הכתוב שאנו עוסקים בו: <strong>"ויאמר חזקיהו להעלות העולה על המזבח"</strong> (שם, יז—כז)!
 <strong>אלא אמר רמי בריה</strong> <small>[בנו]</small> של <strong>רב ייבא: כבש הבא עם</strong> מנחת <strong>העומר,</strong> הקריבה ביום ששה עשר לחדש הראשון, <strong>קמיבעיא להו</strong> <small>[נסתפק להם]</small> האם יש להקריבו. והספק היה <strong>מי קבע</strong> <small>[האם נקבע]</small> <strong>ראש חדש בזמנו,</strong> והיום כבר ששה עשר בניסן, <strong>דליקריב</strong> <small>[שיקרב]</small> הכבש עם מנחת העומר, <strong>או לא.</strong>
 <strong>מתקיף לה</strong> <small>[מקשה על כך]</small> <strong>רב אויא:</strong> כיצד ייתכן שהסתפקו בכך? <strong>וליחזי</strong> <small>[ושיראה]</small> <strong>פסח היכי עביד</strong> <small>[כיצד,</small> באיזה יום, <small>עשה]?</small> <strong>מצה היכי אכיל</strong> <small>[איך,</small> באיזה יום <small>אכל]?</small>
 <strong>אלא אמר רב אשי:</strong> אף שמדובר היה בכבש הבא עם מנחת העומר, מה שנמלכו בחזקיהו לא היה בגלל ספק, אלא <strong>מידי דהוה אשליחא דציבורא דממליך</strong> <small>[כמו שהוא בשליח הציבור שנמלך]</small> בשולחיו לפני שהוא ניגש להתפלל. ומעירים: <strong>השתא דאתית להכי</strong> <small>[עכשיו שהגעת לכך,</small> להסבר זה<small>],</small> <strong>אפילו תימא</strong> <small>[תאמר]</small> שמדובר היה ב<strong>עולת חובה</strong> רגילה, של קרבן התמיד, מה שנמלכו בחזקיהו היה <strong>מידי דהוה אשליחא דציבורא דממליך</strong> <small>[כמו שהוא הדין בשליח ציבור שנמלך].</small> על כל פנים לא נפתרה השאלה האם עולת נדבת ציבור טעונה שירה.
 ואומרים, <strong>תא שמע</strong> <small>[בוא</small> ו<small>שמע]</small> ממה ששנינו בברייתא, <strong>רבי יוסי אומר: מגלגלין זכות ליום זכאי וחובה ליום חייב.</strong> כיצד?
 <strong>אמרו: כשחרב הבית</strong> בית המקדש <strong>בראשונה, אותו היום תשעה באב היה, ומוצאי שבת</strong> (יום ראשון) <strong>היה, ומוצאי שביעית</strong> (שנה ראשונה לאחר השמיטה) <strong>היתה, ומשמרתו</strong> (משמר הכהנים) <strong>של יהויריב היתה, והיו כהנים ולוים עומדים על דוכנן ואומרים שירה, ומה שירה אמרו? "וישב עליהם את אונם וברעתם יצמיתם"</strong> (תהלים צד, כג), <strong>ולא הספיקו לומר</strong> את סוף המקרא <strong>"יצמיתם ה' אלהינו" עד שבאו גוים</strong> לתוך המקדש <strong>וכבשום, וכן</strong> אירע <strong>בשניה,</strong> בחורבן הבית השני.
  ויש לשאול: <strong>האי שירה מאי עבידתיה</strong> <small>[שירה זו מה מעשיה</small> כאן<small>]?</small> <strong>אילימא</strong> <small>[אם תאמר]</small> שהיתה זו שירה של <strong>עולת חובה, מי הואי</strong> <small>[האם היתה]</small> באותו זמן? והרי שנינו כי <strong>בשבעה עשר בתמוז,</strong> שלושה שבועות קודם לכן, כבר <strong>בטל</strong> קרבן חובה של <strong>התמיד,</strong> מפני שלא היו להם כבשים מחמת המצור! <strong>אלא לאו</strong> <small>[האם לא]</small> מדובר ב<strong>עולת נדבה,</strong> ומכאן ששרים גם על עולת נדבה!
  ודוחים:  <strong>ותסברא</strong> <small>[ו</small>כי <small>יכול אתה לסבור</small> כך<small>]?</small> <strong>מאי שנא</strong> <small>[במה שונה]</small> <strong>עולת חובה</strong> לקרבן התמיד <strong>דלא הואי</strong> <small>[שלא היתה]</small> להם, <strong>ומאי שנא</strong> <small>[ובמה שונה]</small> <strong>עולת נדבה דהואי</strong> <small>[שהיתה]</small> בהמה להקרבה? ומשיבים: <strong>הא לא קשיא</strong> <small>[זה אינו קשה]:</small> <strong>בן בקר אקראי בעלמא</strong> <small>[במקרה בלבד]</small> <strong>הוא דאיתרמיא להו</strong> <small>[שנזדמן להם]</small> באותה שעה, אבל כבשים לקרבן התמיד (ראה במדבר כח, ג) לא היו. ומכל מקום, משמע מכאן שהלויים צריכים לומר שירה על עולת נדבת ציבור.
 <strong>אמר רבא, ואיתימא</strong> <small>[ויש אומרים]</small> שאמר זאת <strong>רב אשי: ותסברא</strong> <small>[ו</small>כי <small>יכול אתה לסבור</small> כן<small>]</small> שהלויים קיימו באותה שעה את מצות השירה הקבועה לקרבנות היום? הלא <strong>שירה דיומיה</strong> <small>[השיר</small> הקבוע <small>של אותו יום]</small> שחרב בו המקדש, היא <strong>"לה' הארץ ומלואה"</strong> (תהילים כד, א), שהיה זה יום ראשון, ואילו מה ששרו אז <strong>"וישב עליהם את אונם"</strong> — <strong>בשיר דארבעה</strong> <small>[של</small> יום <small>רביעי]</small> <strong>בשבת הוא! אלא</strong> צריך לומר ש<strong>אילייא בעלמא הוא דנפל להו בפומייהו</strong> <small>[קינה בלבד היא שנפלה להם בפיהם],</small> ולא היתה זו שירה שנאמרת על קרבן.
  ושואלים: <strong>והא</strong> <small>[והרי]</small> "לויים <strong>עומדין על דוכנן" קתני</strong> <small>[הוא שונה]</small> בברייתא, במקום בו אומרים שירה על הקרבן, ליד המזבח! ומשיבים: יש להסביר את הדבר <strong>כ</strong>דברי <strong>ריש לקיש,</strong> ש<strong>אמר: אומר</strong> (אומרים) הלויים שירה על הדוכן <strong>שלא על הקרבן</strong> כשרוצים בכך. ושואלים: <strong>אי הכי</strong> <small>[אם כך]</small> אנו סבורים, יש לפתור את שאלת רבין ולומר כי <strong>בעולת נדבה נמי לימא</strong> <small>[גם כן יאמרו]</small> שירה, בתורת רשות! ומשיבים: אם יאמרו שירה על עולת נדבה בתורת רשות <strong>נפיק מינה חורבא</strong> <small>[תצא מכך תקלה],</small> שיבואו להקל בשירה של עולת חובה, שיסברו שאף היא אינה אלא רשות. ולא נפתרה איפוא שאלת ר' אבין.
  ושואלים: <strong>מאי הוה עלה</strong> <small>[מה היה עליה]</small> על שאלה זו? כיצד נפתרה? ומשיבים: <strong>תא שמע</strong> <small>[בוא</small> ו<small>שמע],</small> <strong>דתני</strong> <small>[ששנה]</small> <strong>רב מרי בריה</strong> <small>[בנו]</small> של <strong>רב כהנא:</strong> נאמר "וביום שמחתכם ובמועדיכם ובראשי חדשיכם ותקעתם בחצוצרות <strong>על עלתיכם ועל זבחי שלמיכם"</strong> (במדבר י, י) — הוקשו העולות והשלמים שבפסוק זה, העוסק בשירה על הקרבן:
 <strong>מה</strong> <strong>עולה</strong> היא <strong>קודש קדשים</strong> — <strong>אף שלמים</strong> האמורים במקרא זה הם <strong>קודש קדשים,</strong> כלומר, כבשי שלמים שמביאים הציבור עם שתי הלחם בשבועות, שהם קדשי קדשים. <strong>ומה שלמים</strong> אלה <strong>קבוע להם זמן</strong> בחג שבועות, <strong>אף עולה</strong> שטעונה שירה היא דוקא זו ש<strong>קבוע לה זמן,</strong> אבל עולת נדבה, שלא קבוע לה זמן — אין עליה שירה.
## דף יב.
 <big>א</big> <strong>איבעיא להו</strong> <small>[נשאלה להם]</small> ללומדים: <strong>נסכים הבאים</strong> וקרבים על המזבח <strong>בפני עצמן,</strong> ולא עם הקרבן, האם <strong>טעונין שירה</strong> של הלויים בשעת הניסוך <strong>או אין טעונין שירה?</strong> וצדדי השאלה: <strong>כיון</strong> ש<strong>אמר</strong> ר' <strong>שמואל בר נחמני אמר ר' יונתן: מנין שאין אומרים שירה אלא על היין</strong> — <strong>אמרינן</strong> <small>[אומרים אנו]</small> שירה עליהם, <strong>או דלמא</strong> <small>[שמא]:</small> <strong>על אכילה ושתיה</strong> של מזבח כלומר, זבח ונסכים — <strong>אמרינן</strong> <small>[אומרים אנו]</small> שירה, על <strong>שתייה לחודה לא אמרינן</strong> <small>[אין אנו אומרים]?</small>
 ומציעים: <strong>תא שמע</strong> <small>[בוא</small> ו<small>שמע]</small> ממה ששנינו, <strong>ר' יוסי אומר: מגלגלין זכות ליום זכאי וכו'</strong> אמרו כשחרב הבית בראשונה אותו היום תשעה באב היה ומוצאי שבת היה (יום ראשון) וכו' והיו לויים עומדים על דוכנן ואומרים שירה.
  ויש לשאול: <strong>האי</strong> <small>[אותה]</small> <strong>שירה</strong> ששרו אז <strong>מאי עבידתיה</strong> <small>[מה מעשיה,</small> מה עניינה<small>]?</small> <strong>אילימא</strong> <small>[אם תאמר]</small> שהיתה זו שירה של <strong>עולת חובה,</strong> קרבן התמיד — <strong>מי הוה</strong> <small>[האם היה</small> להם כבש להקרבה<small>]?</small> הלא <strong>בשבעה עשר בתמוז בטל התמיד! ואלא</strong> תאמר שהיתה זו <strong>עולת נדבה</strong> — <strong>והא תני</strong> <small>[והרי שנה]</small> <strong>רב מרי בריה</strong> <small>[בנו]</small> של <strong>רב כהנא דלא צריכא</strong> <small>[ש</small>עולת נדבה <small>אינה צריכה]</small> שירה, כפי שהבאנו בעמוד הקודם! <strong>אלא לאו</strong> <small>[האם לא]</small> היתה זו שירה על <strong>נסכין</strong> שבאו בפני עצמם, ומכאן שאומרים עליהם שירה.
 <strong>אמר רבא, ואיתימא</strong> <small>[ויש אומרים]</small> <strong>רב אשי: ותסברא</strong> <small>[וכי יכול אתה לסבור כן],</small> שהיתה זו שירה על הקרבן? הלא <strong>שירה דיומיה</strong> <small>[של אותו יום]</small> שחרב המקדש, שהיה יום ראשון בשבוע, היא <strong>"לה' הארץ ומלואה"</strong> (תהלים כד, א), ושיר זה היו צריכים לשיר על המזבח. ואילו הפסוק ששרו <strong>"וישב עליהם את אונם"</strong> (שם צד, כג) — <strong>בשירה דארבעה בשבא</strong> <small>[של רביעי בשבת]</small> <strong>הוא! אלא אילייא בעלמא הוא דנפל להו בפומייהו</strong> <small>[קינה בלבד הוא שנפלה להם בפיהם],</small> ולא היתה זו שירה על קרבן, ואין להוכיח מכאן.
  ומקשים:  <strong>והא</strong> <small>[והרי]</small> <strong>"עומדים על דוכנן" קתני</strong> <small>[</small>הוא <small>שונה]</small> בברייתא זו, כלומר, המקום בו היו אומרים שירה על הקרבן! ומשיבים: יש להסביר זאת <strong>כ</strong>דברי <strong>ריש לקיש,</strong> ש<strong>אומר ריש לקיש: אומר</strong> הלוי <strong>שירה</strong> בתורת רשות, <strong>שלא על הקרבן.</strong> ושואלים: <strong>אי הכי</strong> <small>[אם כך],</small> כיון שיכול להגיד שירה שלא על הקרבן, <strong>בנסכים</strong> הבאים בפני עצמם <strong>נמי לימא</strong> <small>[גם כן שיאמר]</small> שירה, ונפתור כך את שאלת הגמרא! ומשיבים: אם יעשו כן <strong>נפיק מיניה חורבא</strong> <small>[תצא מזה תקלה],</small> שיבואו להקל בשירה של נסכים הבאים עם הקרבן, שיסברו שגם היא אינה אלא רשות.
 <big>ב</big> ודנים <strong>גופא</strong> <small>[לגופו]</small> של מה שהזכרנו, <strong>ר' יוסי אומר: מגלגלין זכות ליום זכאי</strong> וחובה ליום חייב. כשחרב הבית בראשונה אותו היום תשעה באב היה, ומוצאי שבת היה, ומוצאי שביעית היתה (השנה הראשונה לאחר השמיטה) <strong>וכו'.</strong>
 ושואלים: שנחרב הבית <strong>בראשונה, במוצאי שביעית מי משכחת לה</strong> <small>[האם מוצא אתה אותה]?</small> <strong>והכתיב</strong> <small>[והרי נאמר]:</small> <strong>"בעשרים וחמש שנה לגלותנו, בראש השנה בעשור לחדש, בארבע עשרה שנה אחר אשר הוכתה העיר</strong> וכו' היתה עלי יד ה' "(יחזקאל מ, א). ויש לברר: <strong>איזו היא שנה שראש השנה</strong> שלה הוא <strong>בעשור לחדש? הוי אומר: זה</strong> שנת ה<strong>יובל,</strong> המתחילה ביום הכיפורים.
 <strong>ואי סלקא דעתך</strong> <small>[ואם עולה על דעתך]</small> כי <strong>בחד</strong> <small>[בראשון]</small> <strong>בשבוע,</strong> בשנה הראשונה למחזור שנות השמיטה, <strong>חרוב</strong> <small>[נחרב]</small> הבית — לא ייתכן ששנת היובל היתה השנה הארבע עשרה לחורבן, כפי שהנביא מתאר בפסוק זה, שהרי אם נמנה <strong>מחד</strong> <small>[מראשון]</small> <strong>בשבוע לחד</strong> <small>[לראשון]</small> <strong>בשבוע</strong> שאחריו — <strong>תמני</strong> <small>[שמונה]</small> שנים הם (כולל שנת החורבן עצמה), ועד <strong>לחד בשבוע אחרינא</strong> <small>[לראשון בשבוע הבא],</small> כלומר, לשנת היובל, הבאה לאחר שנת שמיטה (השנה הארבעים ותשע) — בסך הכל <strong>חמש עשרה</strong> שנים <strong>הוויין</strong> <small>[הן],</small> ולא ארבע עשרה!
 <strong>אמר רבינא,</strong> כוונת הנביא היא: <strong>בארבע עשרה שנה אחר שנה שהוכתה העיר,</strong> כלומר, שנת החורבן עצמה (שהיתה השנה השלושים ושש למנין שנות אותו יובל) אינה נמנית במנין ארבע עשרה השנים.
  ומקשים:  <strong>אי הכי</strong> <small>[אם כך],</small> ששנת היובל היתה ארבע עשרה שנה לאחר שנת החורבן, מה שנאמר בפסוק זה <strong>"בעשרים וחמש שנה</strong> לגלותנו" אינו מדוייק, שהרי <strong>עשרים ושש הויין</strong> <small>[הן]!
   
 שהרי</small> <strong>אמר מר</strong> <small>[החכם]</small> בברייתא: <strong>גלו ב</strong>שנת <strong>שבע</strong> לנבוכדנצר, <strong>גלו</strong> <strong>בשמונה</strong> לשלטונו,
 <strong>גלו בשמונה עשרה,</strong> <strong>גלו בתשע עשרה.</strong>
 ומעתה, כשאתה מחשב <strong>משב</strong> <small>[משבע]</small> שנים לנבוכדנצר, שאז החלה הגלות, <strong>ועד תמני סרי</strong> <small>[</small>שנת <small>שמונה עשרה],</small> שאז חרב הבית — <strong>חד סרי</strong> <small>[אחת עשרה</small> שנה<small>]</small> הן, בלא שנת החורבן עצמה, <strong>ו</strong>עוד <strong>חמש עשרה</strong> שנה, משנת החורבן עצמה עד שנת היובל — <strong>עשרים ושית הויא</strong> <small>[עשרים ושש</small> שנים <small>הן],</small> ולא עשרים וחמש!
  ומשיבים, <strong>אמר לך</strong> <small>[יכול היה לומר לך]</small> <strong>רבינא: ולדידך מי ניחא</strong> <small>[ולשיטתך,</small> ששנת החורבן היתה מכלל ארבע עשרה השנים שעד היובל, <small>האם נוח הדבר]?</small> <strong>מכדי</strong> <small>[הרי]</small> <strong>גלו נמי</strong> <small>[גם כן]</small> <strong>בתשע עשרה</strong> שנה, ואז היה החורבן, כפי פשט הכתובים, ואם כן, כשאנו מונים <strong>משב ועד תשסרי</strong> <small>[משבע ועד תשע עשרה]</small> — <strong>תרתי סרי</strong> <small>[שתים עשרה</small> שנה<small>]</small> הן, <strong>ו</strong>עוד <strong>ארבע סרי</strong> <small>[עשרה]</small> שנה, אם כן <strong>עשרים ושית הויין</strong> <small>[עשרים ושש הן]!</small> <strong>אלא מאי אית לך למימר</strong> <small>[מה יש לך לומר]</small> כדי לפרש את הדבר לשיטתך? שחשבון "עשרים וחמש שנה לגלותנו" הוא <strong>לבר משתא</strong> <small>[חוץ מן השנה]</small> ש<strong>גלו בה,</strong> כלומר, השנה השביעית, ויש אחת עשרה שנה עד החורבן שבשנת תשע עשרה (בלא שנת החורבן עצמה), <strong>לדידי נמי לבר משתא</strong> <small>[לשיטתי,</small> שמונים ארבע עשרה שנה לאחר שנת החורבן, <small>גם כן</small> יש לפרש שחשבון עשרים וחמש השנים הוא <small>חוץ מהשנה]</small> ש<strong>גלו בה,</strong> והוא כולל אחת עשרה שנה משבע עד שמונה עשרה (שנת החורבן) ועוד ארבע עשרה שנה, הרי עשרים וחמש.
 ומתקשים: <strong>מכל מקום</strong> שנת <strong>תשסרי</strong> <small>[תשע עשרה]</small> <strong>ל</strong>דעת <strong>רבינא קשיא</strong> <small>[קשה],</small> שהרי כפי פשט הכתובים, באותה שנה אירע החורבן, וכך לא תיתכן שנת היובל בשנת העשרים וחמש לגלותנו, כלומר בשנה השביעית. שהרי גם אם אין מונים את שנת הגלות עצמה, וגם לא את שנת החורבן — יש אחת עשרה שנה בין השביעית לתשע עשרה, ועוד חמש עשרה שנה (כולל שנת החורבן עצמה) — הרי עשרים ושש!
  ומשיבים:  <strong>מי סברת</strong> <small>[האם סבור אתה]</small> ש<strong>שלש גליות</strong> שונות <strong>הוי</strong> <small>[היו]?</small> לא כך הכוונה, אלא שתי גלויות היו: <strong>גלו בשבע לכיבוש</strong> כלומר, לנצחון נבוכדנצר על <strong>יהויקים, שהיא</strong> שנת <strong>שמונה לנבוכד נצר,</strong> וכן <strong>גלו</strong> לאחר אחת עשרה שנה, <strong>בשמונה עשרה לכיבוש יהויקים, שהיא תשע עשרה לנבוכד נצר.</strong> ולאחר החורבן (שהוא בשנת שמונה עשרה) ועד ליובל — עברו עוד ארבע עשרה שנים, ובסך הכל עשרים וחמש שנים.
 <strong>דאמר מר</strong> <small>[שאמר החכם]:</small> <strong>שנה ראשונה</strong> של מלכותו <strong>כיבש</strong> נבוכדנצר את העיר <strong>נינוה,</strong> בירת אשור,
## דף יב:
 שנה <strong>שניה עלה וכיבש יהויקים.</strong>
 <big>א</big> וממשיכים לדון בברייתא ששנינו בה: כשחרב הבית בראשונה אותו היום תשעה באב היה, ומוצאי שבת היה, ומוצאי שביעית היה, <strong>וכן</strong> היה <strong>ב</strong>פעם ה<strong>שניה,</strong> כשחרב הבית השני.
  ושואלים:  <strong>ו</strong>פעם <strong>שניה במוצאי שביעית מי משכחת לה</strong> <small>[האם מוצא אתה אותה]?</small> <strong>מכדי</strong> <small>[הרי]</small> <strong>בית שני כמה קם</strong> <small>[עמד]</small> — <strong>ארבע מאה</strong> <small>[מאות]</small> <strong>ועשרים</strong> שנה; וכשאתה מתחיל למנות את שנות היובל מתחילת בנין הבית, <strong>ארבע מאה</strong> <small>[מאות]</small> שנה הן <strong>תמניא יובלי</strong> <small>[שמונה יובלות]</small> של חמישים שנה, <strong>ארבסרי</strong> <small>[ארבע עשרה]</small> שנים נוספות הן עוד <strong>תרי שבוע</strong> <small>[שתי שמיטות],</small> <strong>פשו להו שית</strong> <small>[נותרו להם שש</small> שנים<small>]</small> למנין ארבע מאות ועשרים, <strong>הוה ליה בשיתא בשבוע</strong> <small>[נמצא</small> שמנין ארבע מאות ועשרים נשלם <small>בשנה השישית לשמיטה],</small> וכשהבית חרב בשנה שלאחר מכן, היה זה בשביעית, ולא במוצאי שביעית!
  ודוחים:  <strong>הא מני</strong> <small>[</small>ברייתא <small>זו כשיטת מי היא]?</small> שיטת <strong>רבי יהודה היא,</strong> ש<strong>אמר: שנת חמשים עולה לכאן ולכאן</strong> ליובל זה וליובל זה, כלומר, אינה נמנית לעצמה, אלא היא השנה הראשונה ליובל הבא (ולשמיטה הבאה), וכך יש בכל יובל ארבעים ותשע שנים. ומעתה, כשאתה רוצה לחשב באיזו שנה משנות שמיטה היה החורבן, לאחר שאתה מונה שמונה מחזורים של יובל בן ארבעים ותשע שנה (שבע שמיטות מלאות), <strong>אייתי תמניא מתמניא יובלי</strong> <small>[הבא</small> עוד <small>שמונה</small> שנים <small>משמונה יובלות]</small> שלא מנית לשיטה זו, כדי להשלים למנין ארבע מאות שנה, <strong>והני שית</strong> <small>[ו</small>הוסף עליהם <small>אותן שש]</small> שנים הבודדות שנותרו ממנין השנים של עשרים השנה הנוספות — <strong>הוי ארביסר</strong> <small>[הרי זה ארבע עשרה]</small> שנים, שתי שמיטות שלמות. <strong>אישתכח</strong> <small>[נמצא]</small> ש<strong>במוצאי שביעית,</strong> בשנה הראשונה למנין השמיטה, <strong>חרוב</strong> <small>[חרב]</small> הבית.
  ומקשים:  <strong>אי</strong> <small>[אם]</small> כשיטת <strong>ר' יהודה</strong> אתה מפרש את הדבר, אם כן בחורבן הבית <strong>ב</strong>פעם ה<strong>ראשונה לא משכחת לה</strong> <small>[אין אתה מוצא אותה]</small> שיהא זה בשנה הראשונה לשמיטה, כפי ששנינו בברייתא זו שאנו דנים בה! <strong>דתניא</strong> <small>[ש</small>הרי <small>שנויה</small> ברייתא<small>]:</small> <strong>שבעה עשר יובלות מנו ישראל משנכנסו לארץ ועד שיצאו</strong> ממנה בחורבן הבית הראשון, לאחר שמונה מאות וחמישים שנה, <strong>ואי</strong> (ואין) <strong>אתה יכול לומר</strong> שמיד <strong>משעה שנכנסו</strong> לארץ <strong>מנו, שאם אתה אומר כן</strong> — <strong>נמצא בית חרב בתחילת יובל, ו</strong>באופן זה <strong>אי</strong> (אין) <strong>אתה מוצא</strong> מה שאמר הנביא ששנת היובל שהוא עומד בה היא <strong>"בארבע עשרה שנה אחר אשר הכתה העיר"</strong> (יחזקאל מ, א).
 <strong>אלא צא</strong> (הוצא) <strong>מהם שבע</strong> שנים <strong>שכיבשו</strong> את הארץ <strong>ושבע</strong> שנים <strong>שחילקו</strong> אותה ביניהם, שעדיין לא החל אז מנין שנות היובל, <strong>ו</strong>אז <strong>אתה מוצא</strong> ששנת היובל היתה <strong>"בארבע עשרה שנה אחר אשר הכתה העיר".</strong>
 <strong>ואי</strong> <small>[ואם]</small> לשיטת <strong>רבי יהודה,</strong> ששנת החמישים עולה לתחילת היובל הבא, כשאתה רוצה לחשב באיזו שנה משנות השמיטה היה החורבן, ואתה מונה שבעה עשר מחזורים של יובל בן ארבעים ותשע שנים, <strong>אייתי שבסרי משבסרי יובלי</strong> <small>[הבא</small> עוד <small>שבע עשרה</small> שנים <small>משבע עשרה יובלות],</small> כדי להשלים למנין שמונה מאות וחמשים שנה, <strong>שדי אהני</strong> <small>[הטל,</small> הוסף <small>על אלה],</small> <strong>הוה ליה בתלתא בשבוע</strong> <small>[</small>נמצא ש<small>היה זה בשנה השלישית של השמיטה],</small> שהרי בשבע עשרה שנה יש שתי שמיטות מלאות ועוד שלוש שנים!
 ומשיבים: <strong>הנך שני דאגלינהו</strong> <small>[אותן השנים שהגלה אותם]</small> <strong>סנחריב</strong> את עשרת השבטים <strong>עד דאתא</strong> <small>[שבא]</small> <strong>ירמיה אהדרינהו</strong> <small>[והחזיר אותם]</small> — <strong>לא קחשיב להו</strong> <small>[אינו מונה אותם]</small> במנין שנות היובל, שהרי אין היובל נוהג אלא כשכל שבטי ישראל במקומם. אלא משעה שהחזירם החל מנין חדש, ולאחר שלושים ושש שנים, במוצאי שביעית, חרב הבית.
 <strong>איבעית אימא</strong> <small>[אם תרצה אמור]:</small> <strong>לעולם</strong> תפרש שברייתא זו שאנו דנים בה כשיטת <strong>רבנן</strong> <small>[חכמים]</small> היא, הסבורים כי שנת היובל נמנית לעצמה, <strong>וכי קתני</strong> <small>[וכאשר הוא שונה]</small> <strong>"וכן בשניה"</strong> — אין מדובר על כך שהיה הדבר במוצאי שביעית (שהרי כאמור, היה זה בשנה השביעית), אלא <strong>אשארא</strong> <small>[על שאר</small> הפרטים<small>]</small> מדובר, שהיה זה בתשעה באב ובמוצאי שבת (יום ראשון).
  ומעירים:  <strong>הכי נמי מסתברא</strong> <small>[כך גם כן מסתבר],</small> שלא כל הפרטים המתוארים בחורבן בית ראשון, היו גם בחורבן הבית השני, <strong>דאי לא תימא הכי</strong> <small>[שאם לא תאמר כך],</small> מה ששנינו שהיתה באותה שעה <strong>משמרתו של יהויריב</strong> במקדש, בחורבן הבית <strong>בשניה מי הואי</strong> <small>[האם היתה]?</small>
 <strong>והתניא</strong> <small>[והרי שנויה</small> ברייתא<small>]:</small> רק <strong>ארבע משמרות עלו מן הגולה</strong> לאחר חורבן הבית הראשון: <strong>ידעיה וחרים פשחור ואימר. עמדו נביאים שביניהם וחלקום לעשרים וארבע משמרות,</strong> כמו בזמן הבית הראשון, וכל משמר נתחלק לששה, וכתבו את שמות כל עשרים וארבעה המשמרות על פתקים, <strong>בללום</strong> <strong>ונתנום בקלפי, בא ידעיה ונטל חלקו</strong> <strong>וחלק חביריו</strong> למשמר, וביחד <strong>שש</strong> משמרות,
## דף יג.
 <strong>בא</strong> כהן ממשמר <strong>חרים ונטל חלקו וחלק חביריו שש, וכן</strong> עשה כהן ממשמר <strong>פשחור, וכן</strong> עשה כהן ממשמר <strong>אימר.</strong> ו<strong>התקינו נביאים שביניהם שאפילו</strong> משמר <strong>יהויריב,</strong> שהוא <strong>ראש</strong> (ראשון) בסדר ה<strong>משמרות</strong> שהיו בזמן הבית הראשון, <strong>עולה</strong> לארץ — <strong>לא ידחה</strong> משמר <strong>ידעיה ממקומו, אלא ידעיה</strong> ישאר <strong>עיקר, ו</strong>משמר <strong>יהויריב טפל לו,</strong> משמש עמו, אבל אין המשמר קרוי על שמו. ואם כן לא ייתכן שחרב הבית השני בזמן משמרת יהויריב! <strong>אלא</strong> מכאן אתה למד שההשוואה של חורבן בית שני לראשון נאמרה <strong>אשארא</strong> <small>[על שאר</small> הדברים<small>]</small> שהוזכרו בברייתא, שהיה זה בתשעה באב ובמוצאי שבת, אבל לא על מה שנאמר שהיה זה במוצאי שביעית.
 <strong>רב אשי אמר:</strong> חורבן הבית השני אירע אף הוא במוצאי שביעית. ואף שלפי מנין ארבע מאות ועשרים שנה עמד הבית עד השנה השישית לשמיטה, <strong>הנך שית שני</strong> <small>[אותן שש שנים]</small> משעה שנבנה הבית <strong>עד דסליק</strong> <small>[שעלה]</small> <strong>עזרא ומקדיש</strong> <small>[וקידש</small> את הארץ למנין שמיטות ויובלות<small>]</small> <strong>לא קא חשיב להו</strong> <small>[לא מחשיב אותן]</small> ר' יוסי בברייתא במנין השמיטות. ומניין שעזרא עלה לאחר שש שנים?
 <strong>דכתיב</strong> <small>[שנאמר]:</small> <strong>"באדין בטלת עבידת בית אלהנא די בירושלם</strong> והות בטלא עד שנת תרתין למלכות דריוש מלך פרס" (עזרא ד, כד) <small>[באותה עת בטלה עבודת בית אלהינו שבירושלים והיתה בטלה עד שנת שנים למלכות דריוש מלך פרס</small><small>],</small> ונמצא שהשנה השניה לדריוש היא השנה הראשונה לבנין הבית. <strong>וכתיב</strong> <small>[ונאמר]:</small> <strong>"ושיציא ביתא דנא עד יום תלתא לירח אדר דהיא שנת שית למלכות דריוש מלכא"</strong> <small>[ונגמר הבית הזה עד היום השלישי לחודש אדר, שהיא השנה השישית למלכות דריוש המלך],</small> כלומר, בשנה החמישית לבנין הבית.
 <strong>ותנא</strong> <small>[ושנה</small> החכם בברייתא<small>]:</small> <strong>באותו זמן לשנה הבאה עלה עזרא וגלותו עמו, דכתיב</strong> <small>[שנאמר]:</small> <strong>"ויבא ירושלם בחדש החמישי היא השנה השביעית למלך"</strong> (עזרא ז, ח), לאחר שש שנים של בנין הבית, והחלו למנות שמיטות רק בתשרי שאחריו. ונמצא שמנו שמיטות רק בארבע מאות וארבע עשרה השנים האחרונות שעמד בית שני, ונמצאת שנתו האחרונה שנת שמיטה, וחורבנו במוצאי שביעית.
 <big>א</big> <strong>גופא</strong> <small>[</small>דנים <small>לגופה]</small> של אותה ברייתא שהזכרנו: <strong>שבעה עשר יובלות מנו ישראל משנכנסו לארץ ועד שיצאו, ואי אתה יכול לומר משנכנסו</strong> מיד <strong>מנו, שאם אתה אומר משנכנסו מנו, נמצא בית חרב בתחלת יובל</strong>, כלומר, בשנה שהיובל חל בה, <strong>ואי</strong> (ואין) <strong>אתה מוצא</strong> מה שאמר הנביא שהוא עומד בשנת היובל <strong>"בארבע עשרה שנה אחר אשר הכתה העיר"</strong> (יחזקאל מ, א), אלא הוצא מהם שבע שכיבשו ושבע שחילקו, ואתה מוצא אותן ארבע עשרה שנים קודם שהתחילו למנות.
  ושואלים:  <strong>שבע</strong> שנים <strong>שכיבשו מנלן</strong> <small>[מנין לנו]?</small> ומשיבים: <strong>דקאמר</strong> <small>[שאמר]</small> <strong>כלב</strong> בן יפונה ליהושע: <strong>"בן ארבעים שנה</strong> אנכי <strong>בשלח אתי משה עבד ה' מקדש ברנע לרגל את הארץ</strong> וגו' <strong>ועתה</strong> הנה <strong>אנכי היום בן חמש ושמונים</strong> שנה" (יהושע יד, ז—י),
 <strong>ואמר מר</strong> <small>[החכם</small> בברייתא<small>]:</small> ב<strong>שנה ראשונה</strong> ליציאת מצרים <strong>עשה משה משכן,</strong> ובשנה <strong>שניה הוקם המשכן ושלח מרגלים,</strong> וכך <strong>כי עבור</strong> <small>[כאשר עברו]</small> את ה<strong>ירדן</strong> בכניסתם לארץ, שלושים ושמונה שנה לאחר שחזרו המרגלים, <strong>כלב בר כמה הוי</strong> <small>[בן כמה היה]</small> — <strong>בר תמנן נכי תרתין</strong> <small>[בן שמונים פחות שתים],</small> ואילו <strong>כי קא מפליג נחלות קאמר</strong> <small>[כאשר מחלק</small> יהושע <small>את הנחלות</small> לאחר הכיבוש <small>אומר]</small> לו כלב: <strong>"בן חמש ושמונים שנה אנכי"</strong> (שם), <strong>אישתכח</strong> <small>[נמצא]</small> ש<strong>שבע</strong> שנים <strong>כיבשו.</strong>
 ושואלים: <strong>ושבע שחילקו מנלן</strong> <small>[מנין לנו]?</small> <strong>איבעית אימא</strong> <small>[אם תרצה אמור]:</small> <strong>מ</strong>כיון ש<strong>שבע</strong> שנים <strong>כיבשו</strong> יש לומר כי <strong>שבע</strong> שנים <strong>חילקו. ואיבעית אימא</strong> <small>[ואם תרצה אמור]:</small> צריך אתה לומר כן <strong>מדלא משכחת להו</strong> <small>[ממה שאין אתה מוצא אותם]</small> את <strong>"ארבע עשרה שנה אחר אשר הכתה העיר"</strong> (יחזקאל מ, א) בשנת היובל (ראה לעיל יב,א), אלא אם כן אתה מפרש ששבע שנים נוספות חילקו את הארץ, ורק לאחר ארבע עשרה שנה החלו למנות יובלות.
 <big>ב משנה</big> <strong>אין פוחתין מששה טלאים המבוקרין,</strong> הבדוקים ממום, <strong>בלשכת הטלאים</strong> שבמקדש, <strong>כדי</strong> (שיש בהם די) <strong>ל</strong>קרבנות הציבור של <strong>שבת ול</strong>שני <strong>ימים טובים של ראש השנה</strong> הסמוכים לו, <strong>ומוסיפין</strong> טלאים בדוקים בלשכה <strong>עד עולם</strong> (ללא הגבלה). <strong>אין פוחתין</strong> במקדש <strong>משתי חצוצרות</strong> ו<strong>מתשעה כנורות</strong> לצורך שירת הלויים, <strong>ומוסיפין</strong> עליהם אם ירצו <strong>עד עולם, והצלצל</strong> (מצילתיים) היה <strong>לבד,</strong> ואין מוסיפים עליו.
 <big>ג גמרא</big> שנינו כי ששה טלאים הם לצורך קרבנות הציבור של שבת ושני ימים טובים של ראש השנה. ותוהים: והרי הטלאים הנצרכים ל<strong>תמידין ומוספין</strong> של שבת וראש השנה <strong>טובא הוו</strong> <small>[רבים הם],</small> וכיצד די בששה!
  ומשיבים:  <strong>תנא בעלמא קאי</strong> <small>[התנא</small> <small>באופן כללי הוא מדבר],</small> בכל השנה כולה, <strong>ואתמידין לחודיה קאי</strong> <small>[ועל</small> המנין הנצרך ל<small>תמידים</small> של כל שלושה ימים <small>בלבד הוא עומד],</small> <strong>ומאי</strong> <small>[ומה]</small> ששנה <strong>"כדי לשבת ולימים טובים</strong> של ראש השנה" — <strong>סימנא בעלמא</strong> <small>[סימן בלבד</small> הוא<small>]</small> לזכור שמדובר במספר טלאים הנצרכים לשלושה ימים, ולא פחות. <strong>והכי קאמר</strong> <small>[וכך הוא אומר]</small> התנא: <strong>אין פוחתין מששה טלאים</strong>
## דף יג:
 <strong>המבוקרים בלשכת הטלאים,</strong> כל אחד מהם מבוקר <strong>ארבעה ימים קודם שחיטה,</strong> וכשנוטלים שני טלאים בכל יום, ומביאים שניים חדשים ומבקרים אותם — יש תמיד ששה טלאים בלשכה, כמספר התמידים של שלושה ימים. <strong>ומני</strong> <small>[ו</small>כשיטת <small>מי היא</small> המשנה<small>]?</small> כשיטת <strong>בן בג בג היא, דתניא</strong> <small>[ששנויה</small> ברייתא<small>],</small> <strong>בן בג בג אומר: מנין לתמיד שטעון ביקור</strong> ממומים <strong>ארבעה ימים קודם שחיטה?</strong>
 <strong>תלמוד לומר:</strong> "את קרבני לחמי לאשי ריח ניחוחי <strong>תשמרו להקריב לי במועדו"</strong> (במדבר כח, ב), <strong>ולהלן,</strong> בקרבן הפסח, <strong>הוא אומר:</strong> "בעשור לחדש הזה ויקחו להם איש שה לבית אבות... <strong>והיה לכם למשמרת עד ארבעה עשר יום לחדש הראשון"</strong> (שמות יב, ג—ו), <strong>מה להלן</strong> הפסח <strong>טעון ביקור ארבעה ימים קודם שחיטה,</strong> מעשור לחודש עד ארבעה עשר בחודש, יום שחיטתו, <strong>אף כאן</strong> התמיד <strong>טעון ביקור ארבעה ימים קודם שחיטה.</strong>
 ואומרים: <strong>דיקא נמי</strong> <small>[מדוייק גם כן],</small> שאין מדובר במשנה בקרבנות של שבת וראש השנה, אלא בסימן בלבד, <strong>דקתני</strong> <small>[ש</small>הרי <small>הוא שונה]:</small> <strong>"כדי</strong> (די הצורך) <strong>לשבת</strong> ולימים טובים של ראש השנה", <strong>ולא קתני</strong> <small>[ואינו שונה]</small> <strong>"לשבת</strong> ולימים טובים של ראש השנה", שמשמעו — לצורך אותם ימים, ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>א</big> נאמר במשנה שאין פוחתים <strong>משתי חצוצרות ומוסיפין</strong> עד עולם. ושואלים: <strong>ועד כמה</strong> חצוצרות מוסיפים? <strong>אמר רב הונא, ואמרי לה</strong> <small>[ויש ד'דאומרים]</small> ש<strong>אמר רב זבדי אמר רב הונא: עד מאה ועשרים, שנאמר: "ועמהם כהנים למאה ועשרים מחצרים בחצוצרות"</strong> (דברי הימים ב ה, יב).
  שנינו במשנה שאין פוחתים <strong>מתשעה כנורות</strong> ומוסיפים עד עולם, <strong>וצלצל</strong> (מצלתיים) <strong>לבד</strong> (יחידי). ושואלים: <strong>מנא הני מילי</strong> <small>[מנין הדברים הללו]</small> שאין מנגנים אלא בצלצל אחד? <strong>אמר רב אסי, דאמר קרא</strong> <small>[שאמר הכתוב]:</small> <strong>"ואסף במצלתים להשמיע"</strong> (דברי הימים א טז, ה), כלומר, לוי אחד. ושואלים: והלא <strong>מצלתים תרי הוו</strong> <small>[שנים הם],</small> ומדוע נאמר במשנה "צלצל"? ומשיבים: <strong>כיון דחדא עבידתא עבדי</strong> <small>[שמעשה אחד הם עושים]</small> כשמכים זה בזה, <strong>וחד גברא עביד בהו</strong> <small>[ואדם אחד עושה,</small> מנגן <small>בהם],</small> <strong>קרי להו חד</strong> <small>[קורא להם</small> כלי <small>אחד].</small>
 <big>ב משנה</big> <strong>אין פוחתין משנים עשר לוים</strong> ש<strong>עומדין על הדוכן</strong> הסמוך למזבח ושרים, <strong>ומוסיפין עד עולם</strong> (כמה שירצו). <strong>אין</strong> הלוי <strong>הקטן נכנס לעזרה</strong> שבמקדש <strong>לעבודה, אלא בשעה שהלוים אומרים בשיר,</strong> כדי ללוותם בשירתם. <strong>ולא היו</strong> הקטנים
   
  אומרים (מנגנים) <strong>בנבל ובכנור, אלא בפה, כדי ליתן תבל</strong> (תבלין, טעם טוב) <strong>בנעימה</strong> (במנגינה) על ידי קולותיהם הדקים והצלולים.
 ר' אליעזר בן יעקב אומר: <strong>אין</strong> הקטנים <strong>עולין למנין</strong> של שנים עשר העומדים על הדוכן, <strong>ואין עולין</strong> <strong>לדוכן, אלא בארץ היו עומדין וראשיהן</strong> נראים <strong>בין רגלי הלוים, וצערי הלוים היו נקראין.</strong>
 <big>ג גמרא</big> שנינו במשנה כי אין פוחתין משנים עשר לויים עומדים על הדוכן לשיר. ושואלים: <strong>הני</strong> <small>[</small>שנים עשר <small>אלה]</small> <strong>כנגד מי</strong> הם? <strong>אמר רב פפא:</strong> מספר השרים הוא <strong>כנגד</strong> מספר המנגנים שאין פוחתים מהם, שהם <strong>תשעה כנורות ושני נבלים וצלצל אחד,</strong> כפי שנאמר במשניות הקודמות. וכן מצאנו שם שמספר השרים היה שנים עשר, <strong>שנאמר:</strong> "מלומדי שיר לה'... <strong>הוא ובניו ואחיו שנים עשר"</strong> (דברי הימים א כה, ז—ט).
  שנינו במשנה: <strong>אין הקטן נכנס לעזרה לעבודה אלא בשעה שהלוים</strong> אומרים בשיר. ושואלים: <strong>מנא הני מילי</strong> <small>[מנין הדברים הללו]?</small> <strong>אמר ר' יוחנן, דאמר קרא</strong> <small>[שאמר הכתוב]:</small> <strong>"ויעמד ישוע בניו ואחיו קדמיאל ובניו בני יהודה כאחד לנצח על</strong> עשה <strong>המלאכה ה' עבודת בית ה'</strong> בבית האלהים" (ראה עזרא ג, ט), כלומר, האבות עם הבנים, גדולים וקטנים כאחד, היו מלווים את העבודה בשיר.
 <big>ד</big> שנינו במשנה שאותם לויים קטנים <strong>לא היו אומרים לא בנבל ולא בכנור, אלא בפה</strong> כדי ליתן תבל בנעימה. ומעירים: <strong>למימרא</strong> <small>[</small>יש <small>לומר,</small> ללמוד<small>]</small> מלשון המשנה ש<strong>נבל</strong> הוא כלי <strong>לחוד, וכנור</strong> כלי <strong>לחוד</strong> הוא. ושואלים: <strong>לימא מתניתין</strong> <small>[</small>האם <small>לומר</small> ש<small>משנתנו]</small> ש<strong>לא כ</strong>שיטת <strong>ר' יהודה</strong> היא? <strong>דתניא</strong> <small>[ששנויה</small> ברייתא<small>],</small> <strong>ר' יהודה אומר: כנור של מקדש של שבעת נימין</strong> (מיתרים) <strong>היה, שנאמר: "שבע שמחות</strong> את <strong>פניך</strong> נעימות בימינך נצח" (תהלים טז, יא), <strong>אל תיקרי "שובע" אלא: "שבע",</strong> ויש ללמוד משם שהנעימות של הכינור (שנאמר: "כנור נעים", שם פא, ג) שהיו מנגנים בו לפני ה', היו בכינור של שבעה מיתרים.
 <strong>ו</strong>כינור <strong>של ימות המשיח</strong> יהיה של <strong>שמונה</strong> נימים, <strong>שנאמר: "למנצח על השמינית</strong> מזמור לדוד" (תהילים יב, א), ויש ללמוד משם שאת הזמירות שינגנו בימות משיח בן דוד, ינגנו <strong>על נימא שמינית</strong> שיוסיפו לכינור.
  והכינור <strong>של עולם הבא</strong> יהיה של <strong>עשר</strong> נימים, <strong>שנאמר:</strong> "מזמור שיר ליום השבת... <strong>עלי עשור ועלי נבל עלי הגיון בכנור"</strong> (תהילים צב, א—ד), שבשבת שלעתיד לבוא, שהיא העולם הבא, ינגנו ב"עשור", שהוא הנבל והוא הכנור.
 <strong>ו</strong>כן הוא <strong>אומר: "הודו לה' בכנור בנבל עשור זמרו לו שירו לו שיר חדש"</strong> (תהילים לג, ב—ג), שבכנור שהוא נבל עשור ישירו את השיר החדש שלעולם הבא. הרי שר' יהודה סבור שכנור ונבל הוא אותו הכלי!
  ומשיבים: <strong>אפילו תימא</strong> <small>[תאמר]</small> שמשנתנו היא כשיטת <strong>ר' יהודה,</strong> יש להסביר כי <strong>לעולם הבא, איידי דנפישי נימין דידיה</strong> <small>[כיון שמרובים הנימים שלו,</small> של הכנור<small>],</small> <strong>נפיש קליה</strong> <small>[מרובה קולו]</small> <strong>כי</strong> <small>[כמו]</small> <strong>נבל,</strong> לכן <strong>קרי ליה</strong> <small>[קורא לו]</small> לזה של עתיד לבוא <strong>נבל,</strong> אבל באמת שני כלים הם, כפי ששנינו במשנתנו.
  שנינו במשנה, <strong>ר' אליעזר בן יעקב אומר: אין עולין</strong> הלויים הקטנים <strong>מן המנין כו'</strong> וצערי הלוים היו נקראין. ומעירים, <strong>תנא</strong> <small>[שנה</small> החכם בברייתא<small>]:</small> <strong>וסועדי</strong> (עוזרי) <strong>הלוים היו נקראין,</strong> כלומר, שהיו מסייעים ללויים בקולם. ושואלים: <strong>ותנא דידן</strong> <small>[והתנא שלנו]</small> מדוע אינו קורא להם כך? ומשיבים: <strong>כיון דהני קטין קלייהו</strong> <small>[שאלה,</small> הקטנים, <small>דק קולם]</small> <strong>והני עב קלייהו</strong> <small>[ואלה,</small> המבוגרים, <small>עבה קולם],</small> <strong>הני מקטטי והני לא מקטטי</strong> <small>[אלה,</small> הקטנים, <small>מקטינים</small> את קולם, עושים את קולם דק ויפה, <small>ואלה</small> המבוגרים <small>אינם יכולים להקטין</small> את קולם<small>],</small> לכן <strong>קרי להו</strong> <small>[קורא להם]</small> <strong>צערי</strong> הלויים, על שהיו מצערים אותם.
 
 <big>א משנה</big> <strong>יש בערכין</strong> צדדים <strong>להקל ולהחמיר, וב</strong>מקדיש <strong>שדה אחוזה</strong> (נחלת אבות) בארץ ישראל, יש צדדים <strong>להקל ולהחמיר, ובשור המועד שהמית העבד</strong> יש צדדים <strong>להקל ולהחמיר,</strong> וכן <strong>באונס ובמפתה ובמוציא שם רע</strong> יש צדדים <strong>להקל ולהחמיר,</strong> כפי שיבואר במשניות בהמשך הפרק.
  ומפרטים: <strong>יש בערכין להקל ולהחמיר, כיצד? אחד שהעריך,</strong> כלומר, שאמר על מי שהוא בן עשרים ועד ששים שנה: "ערך פלוני עלי", בין <strong>את הנאה שבישראל,</strong> ששוויו רב אילו היה נמכר כעבד, <strong>ו</strong>בין <strong>את הכעור שבישראל,</strong> ששוויו מועט — <strong>נותן</strong> את הערך הקצוב בתורה, <strong>חמשים סלע</strong> (ויקרא כז, ג), <strong>ו</strong>אולם <strong>אם אמר: "הרי דמיו עלי"</strong> — <strong>נותן את שוויו,</strong> כאילו היה נמכר כעבד בשוק.
 <big>ב גמרא</big> שנינו במשנה: <strong>יש בערכין להקל ולהחמיר, כיצד? אחד שהעריך</strong> את הנאה שבישראל ואת הכעור שבישראל נותן חמישים סלע. ומדייקים מלשון המשנה: <strong>בישראל</strong> — <strong>אין</strong> <small>[כן],</small> <strong>בגוים</strong> — לא, ושואלים:
 <strong>לימא מתניתין</strong> <small>[</small>האם <small>נאמר שמשנתנו]</small> היא ש<strong>לא</strong> <strong>כ</strong>שיטת <strong>ר' מאיר,</strong> הסבור שמעריכים את הגוי, <strong>דתנן</strong> <small>[ששנינו</small> במשנה<small>]:</small> <strong>גוי, ר' מאיר אומר: נערך</strong> על ידי ישראל, <strong>אבל לא מעריך?</strong>
 ומשיבים: יש לפרש את משנתנו <strong>אפילו תימא</strong> <small>[תאמר]</small> שהיא כשיטת <strong>ר' מאיר,</strong> ויש לומר כי <strong>הוא הדין</strong> ש<strong>אפילו</strong> ב<strong>גוי נמי</strong> <small>[גם כן]</small> מדובר, <strong>אלא</strong>
## דף יד.
 <strong>מלתא אגב אורחיה קמשמע לן</strong> <small>[דבר</small> נוסף <small>בדרך אגב משמיע לנו],</small> <strong>כ</strong>דברי <strong>רב יהודה אמר רב,</strong> ש<strong>אמר רב יהודה אמר רב: אסור לאדם שיאמר "כמה נאה גוי זה",</strong> כפי שדרשו חכמים את הכתוב "ולא תחנם" (דברים ז, ב) שאסור להזכיר חן שיש בגוי.
  ושואלים: אם רק מטעם זה,  <strong>וליתני</strong> <small>[ושישנה]</small> במשנה: <strong>"את הנאה שבישראל ואת הכעור שבגוים"!</strong> ומשיבים: אין בכך קושי, מפני שהתנא <strong>בחד אומה קמיירי</strong> <small>[באומה אחת מדבר]</small> בדרך כלל, באותה קבוצת אנשים, <strong>בתרי אומה לא מיירי</strong> <small>[בשתי אומות אינו מדבר].</small>
 ושואלים: <strong>ולא,</strong> והאם אינו עוסק בשתי קבוצות אנשים שונות? <strong>והא קתני</strong> <small>[והרי הוא שונה]</small> במשנתנו: אחד שאנס ופיתה את <strong>הגדולה שבכהונה ואת הקטנה שבישראל</strong> נותן חמישים סלע! ומשיבים: <strong>התם חד אומה הוא</strong> <small>[שם אומה אחת היא],</small> <strong>אלא מקדיש הוא דקדישי כהנים טפי</strong> <small>[מקודשים הם הכהנים יותר].</small>
 <strong>ואיבעית אימא</strong> <small>[ואם תרצה אמור]</small> הסבר אחר למשנתנו, גם לדעת ר' מאיר, הסבור שהגוי גם כן נערך: <strong>איידי דקא בעי למתני סיפא</strong> <small>[מתוך שרצה לשנות</small> ב<small>סוף</small> המשנה<small>]</small> את דין המקדיש <strong>שדה אחוזה,</strong> ש<strong>בישראל הוא דמשכחת לה</strong> <small>[שאתה מוצא אותה],</small> <strong>בגוי לא משכחת לה</strong> <small>[אין אתה מוצא אותה],</small> <strong>דלאו</strong> <small>[</small>מפני <small>שלא]</small> <strong>בני אחוזה</strong> בארץ ישראל <strong>נינהו</strong> <small>[הם],</small> <strong>משום הכי קתני לה</strong> <small>[משום כך הוא שונה אותה]</small> כולה <strong>בישראל.</strong>
 <big>א משנה</big> מה ששנינו במשנה הקודמת שיש <strong>ב</strong>דין <strong>שדה אחוזה להקל ולהחמיר. כיצד? אחד המקדיש</strong> שדה אחוזה (נחלת אבותיו) <strong>בחולת המחוז,</strong> ששם הקרקע גרועה וזולה, <strong>ואחד המקדיש בפרדיסות</strong> של <strong>סבסטי,</strong> שהיו מעולים ביותר, <strong>נותן</strong> בפדיונה לפי החשבון האמור בתורה של <strong>זרע חומר שעורים</strong> (שטח הראוי לזריעת כור שעורים) <strong>בחמשים שקל כסף</strong> (ויקרא כז, טז), <strong>ו</strong>אילו <strong>ב</strong>מקדיש <strong>שדה מקנה</strong> (שדה שקנה מאדם אחר), והוא בא לפדותו — <strong>נותן את שוויו</strong> של השדה, לפי מספר השנים שנותרו עד היובל.
 <strong>ר' אליעזר אומר: אחד שדה מקנה ואחד שדה אחוזה</strong> נותן בפדיונם זרע חומר שעורים בחמישים שקל כסף, ו<strong>מה בין שדה אחוזה לשדה מקנה? שבשדה אחוזה הוא נותן</strong> (מוסיף) <strong>חומש</strong> להקדש, כאשר הוא עצמו פודה אותה (ויקרא כז, יט), <strong>ו</strong>אלו <strong>בשדה מקנה,</strong> כאשר המקדיש רוצה לפדות, <strong>אינו נותן חומש.</strong>
 <big>ב גמרא</big> <strong>אמר רב הונא: הקדיש שדה</strong> אחוזה <strong>מליאה אילנות, כשהוא פודן</strong> — <strong>פודה</strong> את ה<strong>אילנות בשווין, וחוזר ופודה</strong> את ה<strong>קרקע</strong> לפי המחיר של <strong>בית זרע חומר שעורים בחמשים שקל כסף.</strong> ומעירים: <strong>אלמא קסבר</strong> <small>[מכאן שסבור]</small> <strong>רב הונא: אדם</strong> ש<strong>מקדיש</strong> — <strong>בעין יפה</strong> (נדיבה) הוא <strong>מקדיש,</strong> ולכן הקדיש כל דבר בפני עצמו, כדי לפדותו לחוד.
 <strong>איתיביה</strong> <small>[הקשה לו]</small> <strong>רב נחמן לרב הונא</strong> ממשנתנו: <strong>אחד המקדיש בחולת המחוז ואחד המקדיש בפרדיסות סבסטי, נותן בית זרע חומר שעורים בחמשים שקל כסף,</strong> משמע שגם בפרדיסות אינו נותן יותר, למרות שיש שם עצים! <strong>אמר ליה</strong> <small>[לו]</small> רב הונא לרב נחמן: בקרקע <strong>ראויה לפרדיסות קאמינא</strong> <small>[אומר אני]</small> שמדובר במשנה, ולא בפרדס נטוע.
  עוד <strong>איתיביה</strong> <small>[הקשה לו]</small> רב נחמן לרב הונא מברייתא: בפרשת המקדיש שדה אחוזה הוזכר דוקא <strong>בית זרע,</strong> כלומר, שדה תבואה, שזורעים אותה, שנאמר: "ואם משדה אחוזתו יקדיש איש לה' והיה ערכך לפי זרעו זרע חמר שערים בחמישים שקל כסף" (ויקרא כז, טז) — <strong>אין לי אלא</strong> <strong>בית זרע,</strong> ואולם <strong>שדה גפנים, ושדה קנים, ושדה אילנות, מנין</strong> שפודה לפי חשבון זה?
 <strong>תלמוד לומר:</strong> "מ <strong>שדה"</strong> ("ואם משדה אחוזתו יקדיש", שם) <strong>מכל מקום,</strong> שעל כל שדה נותן סכום זה, בין שזורעים אותה ובין שיש בה אילנות! <strong>אמר ליה</strong> <small>[לו]</small> רב הונא: <strong>הכא נמי</strong> <small>[כאן גם כן]</small> יש לפרש ש<strong>פודה</strong> את האילנות <strong>וחוזר ופודה</strong> את הקרקע לפי החשבון.
  עוד <strong>איתיביה</strong> <small>[הקשה לו]</small> רב נחמן לרב הונא ממה ששנינו בברייתא:
   
ד הקדיש שלשה אילנות הנטועים בצפיפות של <strong>מטע עשרה</strong> אילנות <strong>ל</strong>שטח של <strong>בית סאה</strong> — <strong>הרי זה הקדיש</strong> גם <strong>את הקרקע ואת האילנות</strong> הקטנים <strong>שביניהם,</strong> מפני שפיזור זה ראוי לשדה אילנות, ולכן ברור שדעתו היתה לאילנות ולקרקע שהם גדלים בה, ו<strong>כשהוא פודה</strong> — <strong>פודה</strong> לפי חשבון <strong>בית זרע חומר שעורים בחמשים שקל כסף.</strong>
 היו האילנות שהקדיש צפופים <strong>פחות מיכן,</strong> <strong>או יתר על כן, או שהקדישן בזה אחר זה</strong> — <strong>הרי זה לא הקדיש לא את הקרקע ולא את האילנות שביניהם,</strong> אלא רק אותם.
 <strong>ולא עוד,</strong> לא רק במקרה שהקדיש את האילנות בלבד הריהם נפדים לעצמם, <strong>אלא אפילו הקדיש אילנותיו ואחר כך הקדיש</strong> בפירוש גם את ה<strong>קרקע, כשהוא פודה</strong> — <strong>פודה</strong> תחילה <strong>את האילנות בשוויהן, וחוזר ופודה</strong> את ה<strong>קרקע</strong> לפי חשבון של <strong>בית זרע חומר שעורים בחמשים שקל כסף.</strong> ומשמע שבדין הראשון, כשהוקדשו האילנות יחד עם הקרקע שביניהם, הריהם נפדים יחד לפי חשבון בית זרע שעורים בחמישים שקל, שלא כדברי רב הונא!
 <strong>וכי תימא</strong> <small>[ואם תאמר]:</small> <strong>הכא נמי</strong> <small>[כאן גם כן]</small> מדובר ש<strong>פודה</strong> את האילנות בשוויים <strong>וחוזר ופודה</strong> קרקע לפי חשבון בית זרע שעורים בחמישים שקל, <strong>הא מדסיפא</strong> <small>[הלא ממה שבסוף]</small> נאמר ש<strong>פודה וחוזר ופודה, מכלל</strong> הדברים אתה למד <strong>דרישא לא</strong> <small>[שבראש,</small> בדין הראשון, <small>אין</small> עושים כך<small>],</small> אלא פודים הכל יחד!
 <strong>אלא</strong> כך צריך לדחות קושיה זו: <strong>הא מני</strong> <small>[</small>ברייתא <small>זו</small> כשיטת <small>מי היא]?</small> כשיטת <strong>ר' שמעון היא,</strong> ש<strong>אמר: מקדיש בעין רעה</strong> (כמה שפחות) הוא <strong>מקדיש,</strong> ולכן כשהקדיש שלושה אילנות עם הקרקע שביניהם — הקדישם על דעת שייפדו אגב הקרקע, ולא בנפרד. ואילו רב הונא האומר שפודה אותם בפני עצמם, הולך כשיטת חכמים, שהמקדיש בעין יפה מקדיש. ומנין שלדעת ר' שמעון, המקדיש בעין רעה מקדיש? <strong>דתניא</strong> <small>[ששנויה</small> ברייתא<small>]:</small> <strong>המקדיש את השדה</strong> — <strong>הקדיש את כולה,</strong> כל מה שמצוי בה באופן קבוע, גם מה שאינו נמכר בדרך כלל עם השדה, כגון בור וגת, וכן חרוב המורכב וסדן השקמה, שהם עצים חשובים. <strong>ר' שמעון אומר: לא הקדיש</strong> כל מה שמצוי בה, מפני שהמקדיש בעין רעה מקדיש, <strong>אלא</strong> רק <strong>חרוב המורכב וסדן השקמה</strong> בלבד, מפני שאם אינו מקדישם, אלא משיירם לעצמו, נמצא שהם יונקים משל הקדש.
 ומקשים על הסבר זה: <strong>אי</strong> <small>[אם]</small> אתה מפרש את הברייתא כשיטת <strong>ר' שמעון, אימא סיפא</strong> <small>[אמור את סופה]:</small> <strong>ולא עוד, אלא אפילו הקדיש אילנותיו ואחר כך הקדיש קרקע, כשהוא פודה</strong> — <strong>פודה את האילנות בשוויהן, וחוזר ופודה בית זרע חומר שעורים בחמשים שקל כסף.</strong>
 <strong>ואי</strong> <small>[ואם]</small> כשיטת <strong>ר' שמעון</strong> היא — <strong>ליזיל בתר</strong> <small>[שנלך אחר]</small> שעת ה<strong>פדיון,</strong> שאז גם הקרקע וגם העצים שייכים להקדש ועומדים לפדייה, <strong>וליפרקו אגב ארעייהו</strong> <small>[וייפדו</small> האילנות <small>אגב הקרקע שלהם],</small> <strong>דהא שמעינן ליה</strong> <small>[שהרי שמענו אותו]</small> את <strong>ר' שמעון דאזיל בתר</strong> <small>[שהולך אחר]</small> שעת ה<strong>פדיון!</strong>
 <strong>דתניא</strong> <small>[ששנויה</small> ברייתא<small>]:</small> <strong>מנין ללוקח</strong> (קונה) <strong>שדה מאביו, והקדישה</strong> הבן, <strong>ואחר כך מת אביו, מנין</strong> שלא יפדה הבן את השדה בשוויה, כדין שדה שקנה והקדיש, אלא <strong>שתהא לפניו כשדה אחוזה,</strong> כאילו ירש אותה מאביו ואחר כך הקדישה, ויפדה לפי חשבון בית זרע שעורים בחמישים שקל? <strong>תלמוד לומר</strong> בפדיון שדה מקנה: "ו <strong>אם את שדה מקנתו אשר לא משדה אחזתו"</strong> (ויקרא כז, כב), ללמדנו שרק אם הקדיש
 <strong>שדה שאינה ראויה להיות שדה אחוזה</strong> פודה אותה בשוויה, <strong>יצתה</strong> שדה <strong>זו שראויה</strong> היתה <strong>להיות שדה אחוזה</strong> כשהקדישה, שהיא נפדית כשדה אחוזה, אלו <strong>דברי ר' יהודה ור' שמעון.</strong>
 <strong>ר' מאיר אומר:</strong> במקרה שהקדישה קודם שמת האב דינה כשדה מקנה. אלא כך יש ללמוד מן הכתוב: <strong>מנין ללוקח שדה מאביו, ו</strong>אחר כך <strong>מת אביו, ואחר כך הקדישה</strong> הבן, <strong>מנין שתהא לפניו כשדה אחוזה?</strong>
## דף יד:
 <strong>תלמוד לומר:</strong> "ו <strong>אם את שדה מקנתו אשר לא משדה אחזתו</strong> יקדיש לה' "(ויקרא כז, כב), ללמד כי מדובר ב<strong>שדה שאינה שדה אחוזה</strong> בשעה שהקדישה, <strong>יצתה</strong> שדה <strong>זו</strong> שהקדישה לאחר מות אביו, <strong>שהיא שדה אחוזה</strong> בשעה שהקדישה.
  ו<strong>אילו ל</strong>דעת <strong>ר' יהודה ול</strong>דעת <strong>ר' שמעון,</strong> שנינו כי <strong>אפילו הקדישה ואחר כך מת אב,</strong> מכיוון שבשעה שבא הבן לפדותה כבר מת האב — <strong>שדה אחוזה הויא</strong> <small>[היא].</small> ויש לשאול: <strong>מאי טעמא</strong> <small>[מה טעם</small> הדבר<small>]?</small> <strong>אי</strong> <small>[אם]</small> <strong>משום קרא</strong> <small>[</small>ה<small>מקרא]</small> — שמא <strong>קרא</strong> <small>[</small>ה<small>מקרא]</small> <strong>ל</strong>למד את המקרה שדיבר עליו <strong>ר' מאיר הוא דאתא</strong> <small>[שבא]!</small>
 <strong>אלא לאו</strong> <small>[האם לא]</small> סבור כן ר' שמעון (ור' יהודה) <strong>משום דאזיל בתר</strong> <small>[ש</small>הוא <small>הולך</small> באופן עקרוני <small>אחר]</small> שעת ה<strong>פדיון?</strong> והואיל ובשעת הפדיון כבר מת אביו — הרי שדה זו נחשבת שדה אחוזה. ולדרך זו, המקדיש אילנות ואחר כך קרקע, צריך לפדותם יחדיו, שהרי בשעת הפדיון עומדים שניהם לפדייה, ולא כפי שנאמר בברייתא, שפודה כל אחד בפני עצמו. ואם כן, לא ניתן להעמיד ברייתא זו לשיטת ר' שמעון, כפי שהציע רב הונא!
 <strong>אמר רב נחמן בר יצחק:</strong> אין להקשות מכאן על רב הונא, שכן טעמו של ר' שמעון אינו משום שהוא הולך אחר שעת הפדיון, אלא <strong>ר' יהודה ור' שמעון קרא אשכחו ודרוש</strong> <small>[מקרא</small> זה <small>מצאו ודרשו]</small> ממנו את דינם, ש
 <strong>אם כן,</strong> כדברי ר' מאיר, שרק שדה שהקדישה קודם מות אביו אינה בכלל שדה מקנה — <strong>לכתוב רחמנא</strong> <small>[שתכתוב התורה]:</small> <strong>"אם את שדה מקנתו אשר לא אחזתו", מאי</strong> <small>[מה</small> טעם<small>]</small> נאמר "אשר לא <strong>משדה</strong> אחוזתו"? לומר שרק <strong>שדה שאינה ראויה</strong> כלל <strong>להיות שדה אחוזה</strong> בשעה שהקדישה — הריהי שדה מקנה ונפדית בשוויה, אבל אם הקדיש שדה שהוא עומד לירש אותה — נפדית מההקדש כשדה אחוזה.
 <big>א</big> <strong>אמר רב פפא: הקדיש</strong> מאחוזתו <strong>טרשין,</strong> קרקעות קשות ומסולעות — <strong>פודן בשווין,</strong> ולא כדין שדה אחוזה (לפי חשבון בית זרע שעורים בחמישים שקל כסף), <strong>מאי טעמא</strong> <small>[מה טעם</small> הדבר<small>]?</small> <strong>בית זרע</strong> <strong>אמר רחמנא</strong> <small>[אמרה התורה],</small> "והיה ערכך לפי זרעו" (ויקרא כז, טז), <strong>והני לאו</strong> <small>[ואלה לא]</small> <strong>בני זריעה נינהו</strong> <small>[הם].</small>
 אך מצד אחר, אם המקדיש <strong>לא גאלן</strong> — <strong>יוצאין ביובל</strong> לכהנים, כדין שדה אחוזה, <strong>מאי טעמא</strong> <small>[מה טעם הדבר]?</small> <strong>"שדה" אמר רחמנא</strong> <small>[אמרה התורה],</small> "ואם לא יגאל את השדה... והיה השדה בצאתו ביובל קדש לה' כשדה החרם לכהן תהיה אחוזתו" (שם כ—כא), שדה <strong>כל דהו</strong> <small>[כל שהוא],</small> ואפילו שדה טרשים.
 <strong>מכר</strong> מאחוזתו <strong>טרשין</strong> — <strong>נגאלין</strong> מהקונה אפילו עברו <strong>פחות משתי שנים</strong> מאז שנמכרו, שלא כדין שדה אחוזה, <strong>מאי טעמא</strong> <small>[מה טעם</small> הדבר<small>]?</small> "ב <strong>מספר שני תבואות</strong> ימכור לך" (שם כה, טו) <strong>אמר רחמנא</strong> <small>[אמרה התורה],</small> ומשם למדו חכמים שאין גואלים לפני שתי שנים, <strong>והאי לאו</strong> <small>[ואלה,</small> טרשים, <small>לא]</small> <strong>בני תבואה נינהו</strong> <small>[הם].</small> אך מצד אחר, אם <strong>לא גאלן</strong> (פדאם) הבעלים מיד הקונה — <strong>חוזרת לבעלים ביובל,</strong> כדין שדה אחוזה, <strong>מאי טעמא</strong> <small>[מה טעם</small> הדבר<small>]?</small> "ויצא ביובל <strong>ושב לאחזתו"</strong> (שם כה, כח) <strong>אמר רחמנא</strong> <small>[אמרה התורה],</small> <strong>והאי נמי</strong> <small>[וזו גם כן]</small> <strong>אחוזה היא.</strong>
 ועוד הוסיף רב פפא: <strong>הקדיש</strong> מאחוזתו <strong>אילנות</strong> בלבד — <strong>פודה</strong> אותם <strong>בשוויהן, מאי טעמא</strong> <small>[מה טעם</small> הדבר<small>]?</small> <strong>בית זרע אמר רחמנא</strong> <small>[אמרה התורה]</small> <strong>ולא אילנות.</strong> ואם המקדיש <strong>לא גאלן</strong> מיד ההקדש, ומכרן הגזבר — <strong>אין</strong> האילנות <strong>יוצאין לכהנים ביובל,</strong> מפני ש<strong>"והיה השדה</strong> בצאתו ביובל" (ויקרא כז, כא) <strong>אמר רחמנא</strong> <small>[אמרה התורה],</small> <strong>ולא אילנות.</strong>
 <strong>מכר</strong> מאחוזתו <strong>אילנות</strong> בלבד — <strong>אין נגאלין</strong> מהקונה לפני <strong>פחות משתי שנים, מאי טעמא</strong> <small>[מה טעם</small> הדבר<small>]?</small> <strong>"שני תבואות</strong> ימכור לך" (שם כה, טו) <strong>אמר רחמנא</strong> <small>[אמרה התורה],</small> ומשם למדו חכמים שאין גואלים בפחות משתי שנים, <strong>והני</strong> <small>[ואלה]</small> האילנות <strong>בני תבואות נינהו</strong> <small>[הם].</small> ואם המוכר <strong>לא גאלן</strong> מהקונה — <strong>אין</strong> המכירה <strong>חוזרת לבעלים ביובל, מאי טעמא</strong> <small>[מה טעם</small> הדבר<small>]?</small> <strong>"ושב לאחזתו"</strong> (שם כז) <strong>אמר רחמנא</strong> <small>[אמרה התורה],</small> <strong>ולא</strong> ל<strong>אילנות</strong> שאינם קיימים לעולם.
  ודנים במה ש<strong>אמר מר</strong> <small>[החכם,</small> רב פפא<small>]:</small> <strong>הקדיש</strong> מאחוזתו <strong>אילנות</strong> בלבד — <strong>פודה בשווין.</strong> ושואלים: <strong>אמאי</strong> <small>[מדוע]?</small> <strong>וליקדשו אגב ארעייהו וליפרקוה אגב ארעייהו</strong> <small>[ושיתקדשו אגב הקרקע שלהם,</small> שהיא שדה אחוזה, <small>וייפדו אגב הקרקע שלהם],</small> לפי חשבון בית זרע שעורים בחמישים שקל כסף!
 <strong>וכי תימא</strong> <small>[ואם תאמר]:</small> <strong>אילנות אקדיש</strong> <small>[הקדיש],</small> <strong>ארעא לא אקדיש</strong> <small>[</small>את <small>הקרקע</small> שתחתם <small>לא הקדיש]</small> — <strong>והאמרי נהרדעי</strong> <small>[והרי אמרו חכמי נהרדעא]:</small> <strong>מאן דמזבן ליה דקלא לחבריה</strong> <small>[מי שמוכר לו דקל לחבירו],</small> <strong>קני ליה משיפולא ועד תהומא</strong> <small>[קונה לו</small> גם קרקע <small>מתחתית</small> הדקל <small>ועד התהום]!</small> ומשיבים: <strong>לאו מי איתמר עלה</strong> <small>[האם לא נאמר עליה]</small> שמדובר שם <strong>בבא מחמת טענה,</strong> שהקונה טוען שקנה במפורש גם את הקרקע שתחת האילן? אבל אם לא הזכירו במפורש את הקרקע שתחת האילן — אין דעת המוכר (ולענייננו, המקדיש) לתת אותה.
 <big>ב</big> שנינו במשנה כי לדעת חכמים המקדיש <strong>שדה מקנה</strong> ופודה — <strong>נותן שוויו,</strong> ואילו ר' אליעזר סבור שדין שדה מקנה כדין שדה אחוזה לענין זה, שנפדית לפי חשבון בית זרע שעורים בחמישים שקל. אלא ההבדל ביניהם הוא, שאם הקדיש שדה אחוזה, כשהוא עצמו פודה אותה — מוסיף חומש, והמקדיש שדה מקנה ופודה אותה — אינו מוסיף חומש. ובביאור טעמיהם של ר' אליעזר וחכמים <strong>תנו רבנן</strong> <small>[שנו חכמים]</small> בברייתא: מה שנאמר בפדיון שדה מקנה "במכסת" ("וחישב לו הכהן את מכסת הערכך עד שנת היובל", ויקרא כז, כג) <strong>מה בא ללמוד? לפי שנאמר</strong> בשדה אחוזה: "והיה ערכך לפי זרעו <strong>זרע חמר שעורים בחמשים שקל כסף"</strong> (שם טז), <strong>יכול אף שדה מקנה כן? תלמוד לומר: "מכסת",</strong> שמשמעו סכום דמיו, שוויו.
 <strong>ר' אליעזר אומר: נאמר כאן</strong> בשדה מקנה: <strong>"וחשב", ונאמר להלן</strong> בשדה אחוזה: <strong>"וחשב"</strong> (שם יח), <strong>מה להלן</strong> בשדה אחוזה <strong>דבר קצוב,</strong> בית זרע שעורים בחמישים שקל, <strong>אף כאן</strong> בשדה מקנה — <strong>דבר קצוב</strong> שנאמר לגבי שדה אחוזה.
 
   
  איבעיא להו <small>[נשאלה להם]</small> ללומדים: האם <strong>רבנן אית להו</strong> <small>[חכמים יש להם]</small> <strong>גזירה שוה</strong> זו, שהשתמש בה ר' אליעזר, <strong>ומפקין ליה</strong> <small>[ו</small>הם <small>מוציאים אותו,</small> משתמשים בו<small>]</small> <strong>ל</strong>ענין <strong>חומש,</strong> שכשם שהמקדיש שדה אחוזה ופודהו בעצמו מוסיף חומש (שם יט) — גם הפודה שדה מקנה בעצמו מוסיף חומש, ושלא כדעת ר' אליעזר. <strong>או דלמא לית להו</strong> <small>[שמא אין להם]</small> <strong>גזירה שוה</strong> זו, <strong>ולית להו</strong> <small>[ואין להם]</small> דין <strong>חומש</strong> במקדיש שדה מקנה?
 <strong>אמר רבא: מסתברא לית להו</strong> <small>[מסתבר</small> לומר ש<small>אין להם]</small> <strong>גזירה שוה</strong> זו; וטעם הדבר, <strong>מדגלי רחמנא</strong> <small>[מכיון שגילתה התורה]</small> שצריך הפודה בעצמו להוסיף <strong>חומש גבי</strong> <small>[אצל]</small> <strong>שדה אחוזה, וגבי</strong> <small>[ו</small>גם <small>אצל]</small> <strong>מקדיש ביתו</strong> (שם טו), <strong>הוו ליה</strong> <small>[הרי הם]</small> <strong>שני כתובין הבאין כאחד,</strong> שנאמר בהם אותו דין, אף שיכול היה להאמר רק באחד מהם, <strong>ו</strong>כלל הוא: <strong>כל שני כתובין הבאין כאחד אין מלמדין</strong> למקום אחר, מפני שרואים אותם כיוצאים מן הכלל.
 ומוסיפים: <strong>ולמאן דאמר</strong> <small>[ו</small>גם לדעת <small>מי שאומר]</small> ששני כתובים <strong>מלמדין</strong> למקום אחר, <strong>מדגלי רחמנא</strong> <small>[מכיון שגילתה התורה]</small> שהפודה בעצמו מוסיף <strong>חומש</strong> גם <strong>ב</strong>פודה <strong>מעשר</strong> שני (שם לא), וגם <strong>ב</strong>פודה <strong>בהמה טהורה</strong> שהקדישה ונפל בה מום (שם יג), <strong>ו</strong>גם <strong>ב</strong>פודה <strong>בהמה טמאה</strong> שהקדישה לבדק הבית (שם כז) — <strong>הוה ליה טובא</strong> <small>[הרי הם</small> כתובים <small>רבים]</small> הבאים כאחד, <strong>ואין מלמדין</strong> לכל הדעות.
  ומעירים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבא</strong> להלכה, <strong>ולא מטעמיה</strong> <small>[מטעמו],</small> וכך <strong>תניא</strong> <small>[</small>היא <small>שנויה]:</small> במה שאמרה התורה לגבי פדיון שדה מקנה <strong>"במכסת הערכך"</strong> (שם כז, כג) <strong>הקישו הכתוב לערכין,</strong> שנאמר בהם "ערכך" (שם ב), <strong>מה ערכין אין מוסיף חומש, אף שדה מקנה אין</strong> הפודה בעצמו <strong>מוסיף חומש.</strong>
 <big>ג משנה</big> מה ששנינו בתחילת פרק זה שיש <strong>בשור המועד שהמית את העבד</strong> צדדים <strong>להקל ולהחמיר, כיצד? אחד</strong> שור <strong>שהמית את הנאה שבעבדים,</strong> ששוויו מרובה, <strong>ו</strong>אחד שור שהמית <strong>את הכעור שבעבדים,</strong> ששוויו מועט — <strong>נותן שלשים סלע</strong> (שקל) האמורים בתורה (שמות כא, לב), ואולם אם <strong>המית</strong> השור <strong>בן חורין</strong> — <strong>נותן</strong> בעליו את <strong>שוויו</strong> ליורשיו. <strong>חבל</strong> השור (הזיק) <strong>בזה ובזה</strong> בבן חורין ובעבד — <strong>נותן</strong> בעליו <strong>נזק שלם.</strong>
 <big>ד גמרא</big> נאמר במשנה ששור שחבל באדם משלם נזק שלם, ומדייקים: <strong>ב</strong>שור <strong>מועד,</strong> עליו דיברה המשנה מתחילה — <strong>אין</strong> <small>[כן]</small> שייך דין זה, <strong>ב</strong>שור <strong>תם</strong> — <strong>לא,</strong> שור תם שחבל באדם משלם חצי נזק, כדין שור תם שנגח שור. ושואלים: <strong>לימא מתניתין</strong> <small>[האם נאמר שמשנתנו]</small> ש<strong>לא כ</strong>שיטת <strong>ר' עקיבא,</strong> הסבור שדינו לשלם נזק שלם? ומניין שכך הוא סבור — <strong>דתנן</strong> <small>[ששנינו</small> במשנה<small>]</small> לגבי שור ואדם שחבלו זה בזה, <strong>ר' עקיבא אומר: אף</strong> שור <strong>תם שחבל באדם,</strong> והזיק לו יותר ממה שהזיק לו האדם — <strong>משלם</strong> בעליו של השור <strong>במותר</strong> (בהפרש) שבין החבלות <strong>נזק שלם</strong> כלומר, את מלוא ההפרש, ולא כדין שור תם שנגח שור, שמשלם את מחצית המותר!
  ומשיבים: יש לפרש את משנתנו  <strong>אפילו תימא</strong> <small>[תאמר]</small> כשיטת <strong>ר' עקיבא,</strong> ו<strong>הוא הדין</strong> ש<strong>אפילו תם</strong> שחבל באדם <strong>נמי</strong> <small>[גם כן]</small> משלם נזק שלם. <strong>ואיידי דקא בעי למתנא סיפא</strong> <small>[ו</small>רק <small>מתוך שהוא רוצה לשנות בסוף]</small> שאם <strong>המית עבד</strong> נותן שלשים ואם <strong>המית בן חורין</strong> נותן שוויו, ש<strong>במועד הוא דמשכחת לה</strong> <small>[שאתה מוצא אותה]</small> את ההבדל הזה, <strong>בתם לא משכחת לה</strong> <small>[אין אתה מוצא אותה],</small> מפני ששור תם שהמית בין עבד ובין בן חורין בעליו פטורים — <strong>משום הכי קתני</strong> <small>[משום כך הוא שונה]</small> בתחילת המשנה שור <strong>מועד.</strong>
 <big>ה משנה</big> בפירוט מה ששנינו בתחילת פרק זה שיש <strong>באונס ובמפתה</strong> נערה בתולה, צדדים <strong>להקל ולהחמיר, כיצד? אחד שאנס</strong> או <strong>פיתה את</strong> ה<strong>גדולה</strong> (החשובה) <strong>שבכהונה</strong> או <strong>את הקטנה</strong> (הפשוטה) <strong>שבישראל</strong> — <strong>נותן חמשים סלעים</strong> בתשלום הקנס האמור בתורה (דברים כב, כט), <strong>והבושת והפגם</strong> שצריך לשלם מלבד הקנס — אין להם קיצבה, אלא <strong>הכל לפי המבייש והמתבייש.</strong>
 <big>ו גמרא</big> ושואלים: <strong>אמאי</strong> <small>[מדוע]</small> צריך להוסיף תשלום עבור הבושת והפגם? <strong>אימא</strong> <small>[אמור]:</small> <strong>חמשים סלעים אמר רחמנא</strong> <small>[אמרה התורה]</small> <strong>מכל מילי</strong> <small>[מכל הדברים]!</small>
 <strong>אמר רב זעירא,</strong> לא ניתן לומר כך, כי <strong>יאמרו</strong> אנשים: אם <strong>בעל בת מלכים</strong> שבושתה מרובה נותן <strong>חמשים,</strong> ואם <strong>בעל בת הדיוטות</strong> נותן גם כן <strong>חמשים?</strong> אלא בוודאי יש להוסיף תשלום נפרד עבור הבושת והפגם.
 <strong>אמר ליה</strong> <small>[לו]</small> <strong>אביי: אי הכי</strong> <small>[אם כך]</small> לפי סברה זו, <strong>גבי</strong> <small>[אצל]</small> שור שהמית <strong>עבד נמי</strong> <small>[גם כן],</small> ששנינו שעל כל עבד אינו נותן אלא שלושים סלעים, <strong>יאמרו</strong> בתמיהה: אם המית השור <strong>עבד נוקב מרגלית,</strong> שערכו רב, נותן לבעליו <strong>שלשים</strong> שקל, ואם המית <strong>עבד</strong> ש<strong>עושה מעשה מחט</strong> שהיא מלאכה פשוטה, נותן גם כן <strong>שלשים?</strong> אלא בהכרח סכום קצוב וכולל הוא! <strong>אלא אמר רב זעירא:</strong>
## דף טו.
 <strong>אילו באו עליה שנים,</strong> בתחילה <strong>אחד שלא כדרכה</strong> ונותרה בתולה, <strong>ו</strong>אחריו <strong>אחד כדרכה,</strong> והשני מתחייב בחמישים שקלים הכתובים בתורה, <strong>יאמרו</strong> בתמיהה: זה השני ש<strong>בעל פגומה</strong> נותן <strong>חמשים,</strong> כדין אדם אחר ש<strong>בעל שלמה,</strong> שגם הוא נותן <strong>חמשים?</strong> אלא בוודאי יש הבדל ביניהן — בתשלום הבושת.
 <strong>אמר ליה</strong> <small>[לו]</small> <strong>אביי: אי הכי</strong> <small>[אם כך],</small> לפי סברה זו, <strong>גבי</strong> <small>[אצל]</small> <strong>עבד נמי</strong> <small>[גם כן]</small> <strong>יאמרו:</strong> שור שהמית <strong>עבד בריא,</strong> שערכו מרובה, משלם <strong>שלשים,</strong> כדין שור שהמית <strong>עבד מוכה שחין</strong> שגם כן נותן <strong>שלשים,</strong> והרי אין התורה מחלקת ביניהם!
 <strong>אלא אמר אביי,</strong> לא זה הטעם, אלא <strong>אמר קרא</strong> <small>[הכתוב]:</small> "ונתן האיש השוכב עמה וכו' חמשים כסף... <strong>תחת אשר ענה"</strong> (דברים כב, כט), <strong>מכלל</strong> הדברים אתה למד <strong>דאיכא</strong> <small>[שיש]</small> תשלומים נוספים, שהם <strong>בושת ופגם.</strong>
 <strong>רבא אמר</strong> מכאן יש ללמוד, <strong>דאמר קרא</strong> <small>[שאמר הכתוב]:</small> <strong>"ונתן האיש השכב עמה...</strong> חמשים כסף" <strong>וגו'</strong> (שם), ומכאן יש לדייק — עבור <strong>הנאת שכיבה</strong> נותן <strong>חמשים,</strong> ו<strong>מכלל</strong> הדברים אתה למד <strong>דאיכא מילתא אחריתי</strong> <small>[שיש דבר אחר]</small> שהוא משלם, <strong>ומאי ניהו</strong> <small>[ומה הוא]?</small> <strong>בושת ופגם.</strong>
 <big>א משנה</big> מה ששנינו בראש פרק זה שיש <strong>במוציא שם רע</strong> על אשתו, שנשאה ולא מצא לה בתולים (דברים כב, יג—יט) צדדים <strong>להקל ולהחמיר, כיצד? אחד שהוציא שם רע על גדולה</strong> (חשובה) <strong>שבכהונה ו</strong>אחד שהוציא שם רע <strong>על קטנה</strong> (פשוטה) <strong>שבישראל</strong> — <strong>נותן מאה סלע</strong> (שקל).
  ומעירים: מגובה הקנס שהטילה התורה על מוציא שם רע, פי שנים ממה שהטילה על האונס או מפתה,  <strong>נמצא</strong> כי <strong>האומר בפיו</strong> דבר רע, שטען שאין לה בתולים, <strong>חמור</strong> בעונשו <strong>מן העושה</strong> דבר זה ב<strong>מעשה,</strong> כשבעל בתולה. ומוסיפים: <strong>שכן</strong> גם <strong>מצינו שלא נתחתם גזר דין על אבותינו במדבר</strong> שלא ייכנסו לארץ, <strong>אלא על</strong> עוון <strong>לשון הרע,</strong> שהוציאו המרגלים דיבת הארץ רעה, <strong>שנאמר</strong> באותה שעה: "כי כל האנשים הרואים את כבודי וכו' <strong>וינסו אותי זה עשר פעמים...</strong> אם יראו את הארץ" (במדבר יד, כב—כג).
 <big>ב גמרא</big> שנינו במשנה כי מעונשו של מוציא שם רע למדנו שחמור עונשו של האומר בפיו יותר מהעושה מעשה. ושואלים: <strong>ממאי</strong> <small>[ממה,</small> מניין<small>]</small> אתה מוכיח? <strong>דלמא</strong> <small>[שמא</small> עונשו חמור<small>]</small> <strong>משום דקא גרים לה קטלא</strong> <small>[שהוא</small> עומד <small>לגרום לה מיתה]</small> באמירה זו, <strong>דכתיב</strong> <small>[שנאמר]:</small> <strong>"ואם אמת היה הדבר וגו' והוציאו את הנערה</strong> אל פתח בית אביה וסקלוה" (דברים כב, כ—כא)!
 <strong>אמר רבא, אמר קרא</strong> <small>[הכתוב]</small> בענין זה: "וענשו אתו מאה כסף... <strong>כי הוציא שם רע"</strong> (שם כב, יט), משמע ש<strong>על שם רע שהוציא</strong> עליה הוא נענש.
  שנינו במשנה: <strong>וכן מצינו שלא נתחתם גזר דין</strong> על אבותינו במדבר אלא על לשון הרע. ושואלים: <strong>ממאי</strong> <small>[ממה,</small> מניין<small>]</small> שעוון זה כשלעצמו גרם עונש זה? <strong>דלמא דאכתי</strong> <small>[שמא</small> לא נענשו עד אז משום שעדיין] <strong>לא מלא</strong> <strong>סאתן</strong> כלומר, מידת העבירות הראויה להם לקבלת העונש. ש<strong>אמר רב המנונא: אין הקדוש ברוך הוא נפרע מן האדם עד שתתמלא סאתו,</strong> <strong>שנאמר: "במלאת ספקו יצר לו"</strong> (איוב כ, כב), כלומר, כשתתמלא מידתו דיה ("ספקו") בעבירות — אז יצר לו!
 <strong>אמר ריש לקיש, אמר קרא</strong> <small>[הכתוב]:</small> <strong>"וינסו אותי זה עשר פעמים"</strong> (במדבר יד, כב), והמלה "זה", המיותרת לכאורה, באה להדגיש: <strong>על זה,</strong> כלומר, על הוצאת דיבת הארץ, <strong>נתחתם גזר דין.</strong>
 <strong>תניא</strong> <small>[שנויה</small> ברייתא<small>],</small> <strong>אמר ר' אלעזר בן פרטא: בוא וראה כמה גדול כח של לשון הרע, מנלן</strong> <small>[מנין לנו]?</small> <strong>מ</strong>העונש שבא על חטא <strong>מרגלים; ומה המוציא שם רע על עצים ואבנים</strong> של ארץ ישראל <strong>כך</strong> עונשו, <strong>המוציא שם רע על חבירו על אחת כמה</strong> <strong>וכמה!</strong>
 ושואלים: <strong>ממאי</strong> <small>[ממה,</small> מנין<small>]</small> שזה הוא הטעם? <strong>דלמא</strong> <small>[שמא]</small> נענשו כך <strong>משום</strong> העוון שהוזכר בדברי <strong>ר' חנינא בר פפא,</strong> ש<strong>אמר ר' חנינא בר פפא: דבר גדול,</strong> חמור במיוחד, <strong>דברו מרגלים באותה שעה,</strong> <strong>דכתיב</strong> <small>[שנאמר]:</small> "לא נוכל לעלות אל העם <strong>כי חזק הוא ממנו"</strong> (במדבר יג, לא), <strong>אל תיקרי</strong> (תקרא) <strong>"כי חזק הוא ממנו"</strong> במשמעות: חזק מאיתנו, <strong>אלא: ממנו,</strong> ורמזו לקדוש ברוך הוא, <strong>כביכול, בעל הבית אין יכול להוציא כליו משם,</strong> אינו יכול לשלוט בארץ זו. ואולי נענשו בחומרה על דברי הכפירה שדיברו!
 <strong>אלא אמר רבה אמר ריש לקיש, אמר קרא</strong> <small>[הכתוב]:</small> <strong>"וימותו האנשים מוצאי דבת הארץ רעה"</strong> (שם יד, לז), משמע כי <strong>על דבת הארץ שהוציאו</strong> נענשו.
 <big>ג</big> <strong>תניא</strong> <small>[שנויה</small> ברייתא<small>]:</small> <strong>אמר ר' יהודה, עשר נסיונות ניסו אבותינו להקדוש ברוך הוא: שנים בים</strong> (בים סוף), <strong>ושנים במים, שנים במן, שנים בשליו, אחת בעגל, ואחת במדבר פארן.</strong>
 ומפרטים: <strong>שנים בים</strong> — פעם <strong>אחת בירידה ו</strong>פעם <strong>אחת בעלייה. בירידה</strong> — <strong>דכתיב</strong> <small>[שנאמר]</small> קודם שנקרע להם הים: <strong>"המבלי אין קברים במצרים</strong> לקחתנו למות במדבר" (שמות יד, יא).
 <strong>בעלייה</strong> — <strong>כ</strong>מו שאמר <strong>רב הונא,</strong> ש<strong>אמר רב הונא: ישראל שבאותו הדור מקטני אמנה היו,</strong> ולא האמינו שהם נגאלים, <strong>כ</strong>דברי <strong>רבה בר מרי,</strong> ש<strong>אמר רבה בר מרי, מאי דכתיב</strong> <small>[מהו שנאמר]:</small> <strong>"וימרו על ים בים סוף ויושיעם למען שמו"</strong> (תהלים קו, ז—ח)? <strong>מלמד שהיו ישראל ממרים באותה שעה,</strong> ולא האמינו במה שאמר להם ה' "לא תוסיפו לראותם עוד" (שמות יד, יג), <strong>ו</strong>היו <strong>אומרים: כשם שאנו עולים מצד זה כך מצרים עולים מצד אחר.</strong>
 <strong>אמר לו הקדוש ברוך הוא לשר</strong> (מלאך, ממונה) <strong>של ים: פלוט אותם</strong> את המצרים המתים <strong>ליבשה,</strong> כדי שיראו ישראל ויאמינו. <strong>אמר</strong> שר הים <strong>לפניו: רבונו של עולם, כלום יש עבד שנותן לו רבו מתנה</strong> (את המתים האלו) <strong>וחוזר ונוטלה הימנו? אמר לו: אני נותן לך</strong> תמורת המצרים פי <strong>אחד ומחצה שבהם,</strong> שכנגד שש מאות רכב של מצרים יקבל שר הים תשע מאות רכב של סיסרא (שופטים ד, יג).
 <strong>אמר לפניו: רבונו של עולם, כלום יש עבד שתובע את רבו?</strong> וממי אתבע את חובי? <strong>אמר ללו</strong> הקדוש ברוך הוא: <strong>נחל קישון יהיה ערב,</strong> ותוכל לתבוע אותו. <strong>מיד פלטן</strong> ים סוף <strong>ליבשה, דכתיב</strong> <small>[שנאמר]:</small> <strong>"וירא ישראל את מצרים מת על</strong> שפת הים" (שמות יד, ל), ורק אז נאמר: "ויאמינו בה' ובמשה עבדו" (שם לא).
 <strong>שנים,</strong> שני נסיונות שניסו אבותינו את הקב"ה <strong>במים</strong> — אחד <strong>במרה ו</strong>אחד <strong>ברפידים.</strong> אחד <strong>במרה</strong> — <strong>דכתיב</strong> <small>[שנאמר]:</small> <strong>"ויבואו מרתה ולא יכלו לשתות"</strong> (שם טו, כג), <strong>וכתיב</strong> <small>[ונאמר]</small> שם: <strong>"וילן העם על משה"</strong> (שם טו, כד).
  אחד <strong>ברפידים</strong> — <strong>דכתיב</strong> <small>[שנאמר]:</small> <strong>"ויחנו ברפידים ואין מים לשתות"</strong> (שם יז, א), <strong>וכתיב</strong> <small>[ונאמר]</small> שם: <strong>"וירב העם עם משה"</strong> (שם יז, ב).
 <strong>שנים במן:</strong> פעם אחת <strong>דכתיב</strong> <small>[שנאמר]: בדברי משה אל העם:</small>
## דף טו:
 <strong>אל תצאו</strong> לשדה ללקוט מן בשבת, מפני שלא תמצאוהו (ראה שמות טז, כה), <strong>ו</strong>למרות זאת <strong>יצאו</strong> (שם כז). וכן אמר להם: <strong>אל תותירו</strong> מן המן עד בקר (שם יט), <strong>ויותירו</strong> (שם כ).
  מה ששנינו לגבי הנסיונות: <strong>שנים</strong> בשליו, כוונתו — <strong>בשליו ראשון ובשליו שני.</strong> ומפרטים: <strong>בשליו ראשון</strong> — שנאמר: "מי יתן מותנו ביד ה' בארץ מצרים <strong>בשבתנו על סיר הבשר"</strong> (שם טז, ג), ואז ניתן להם השליו (שם יג).
 <strong>בשליו שני</strong> — שנאמר: <strong>"והאספסף אשר בקרבו</strong> התאוו תאוה וישובו ויבכו גם בני ישראל ויאמרו מי יאכילנו בשר" (במדבר יא, ד).
  הנסיון <strong>בעגל</strong> — <strong>כדאיתיה</strong> <small>[כמו שהוא]</small> כתוב בתורה (שמות פרק לב). הנסיון <strong>במדבר פארן</strong> — חטא המרגלים <strong>כדאיתיה</strong> <small>[כמו שהוא]</small> בתורה (במדבר פרק יג).
 <big>א</big> ושבים לעסוק בחומרתו של דיבור רע. <strong>אמר ר' יוחנן משום ר' יוסי בן זימרא, מאי דכתיב</strong> <small>[מהו שנאמר]:</small> <strong>"מה יתן לך ומה יסיף לך לשון רמיה"</strong> (תהלים קכ, ג)? <strong>אמר לו הקדוש ברוך הוא ללשון: כל אבריו של אדם זקופים ואתה מוטל</strong> (שוכב), <strong>כל אבריו של אדם</strong> נמצאים <strong>מבחוץ ואתה מבפנים, ולא עוד, אלא שהקפתי לך שתי חומות, אחת של עצם</strong> (שיניים), <strong>ואחת של בשר</strong> (שפתיים), ואם שמירה זו לא הועילה, <strong>מה יתן לך ומה יסיף לך,</strong> מה עוד יועיל למנוע <strong>לשון רמיה?</strong>
 ועוד <strong>אמר ר' יוחנן משום ר' יוסי בן זימרא: כל המספר לשון הרע כאילו כפר בעיקר</strong> (באדון העולם), <strong>שנאמר: "אשר אמרו ללשננו נגביר שפתינו אתנו מי אדון לנו"</strong> (שם יב, ה).
 <strong>ואמר ר' יוסי בן זימרא: כל המספר לשון הרע</strong> — <strong>נגעים</strong> (צרעת) <strong>באים עליו, שנאמר: "מלשני בסתר רעהו אותו אצמית"</strong> (שם קא, ה), <strong>ו</strong>מניין ש"אצמית" הוא לשון נגעים? <strong>כתיב התם</strong> <small>[נאמר שם]:</small> "והארץ לא תמכר <strong>לצמיתות"</strong> (ויקרא כה, כג), <strong>ומתרגמינן</strong> <small>[ומתרגמים אנו]:</small> <strong>לחלוטין,</strong>
 <strong>ותנן</strong> <small>[ושנינו</small> במשנה<small>]</small> לשון זו לגבי צרעת: <strong>אין בין מצורע מוסגר,</strong> שלא נתברר אם יש בו נגע, <strong>למצורע מוחלט</strong> לטומאה, <strong>אלא פריעה ופרימה,</strong> שהמוחלט צריך לפרוע את ראשו ולפרום את בגדיו (ויקרא יג, מה).
  וכן <strong>אמר ריש לקיש, מאי דכתיב</strong> <small>[מהו שנאמר]:</small> <strong>"זאת תהיה תורת המצורע"</strong> (שם יד, ב)? הרי זה נדרש: <strong>זאת תהיה תורתו של מוציא שם רע</strong> (מצורע — מוציא רע), שנגעים באים עליו על שהוציא שם רע.
 <strong>ואמר ריש לקיש מאי דכתיב</strong> <small>[מהו שנאמר]:</small> <strong>"אם ישך הנחש בלא לחש ואין יתרון לבעל הלשון"</strong> (קהלת י, יא)? מהו הקשר בין הדברים? <strong>לעתיד לבא מתקבצות כל החיות ובאות אצל נחש, ואומרות</strong> לו: <strong>ארי דורס</strong> בעלי חיים בכפותיו <strong>ואוכל</strong> מה שדורס, <strong>זאב טורף</strong> בפיו <strong>ואוכל</strong> מה שטורף, <strong>אתה,</strong> כשאתה מכיש והורג — <strong>מה הנאה יש לך,</strong> שהרי אינך יכול לאכול את כל אלה שאתה מכיש? <strong>אומר להם: וכי מה יתרון</strong> (רווח) יש <strong>לבעל הלשון,</strong> שמספר לשון הרע?
 <strong>ואמר ריש לקיש: כל המספר לשון הרע</strong> <strong>מגדיל עו‍נות עד לשמים, שנאמר: "שתו בשמים פיהם ולשונם תהלך בארץ"</strong> (תהלים עג, ט), כלומר, למרות שלשונו מהלכת בארץ — עוונו מגיע עד לשמים.
 <strong>אמר רב חסדא אמר מר עוקבא: כל המספר לשון הרע ראוי לסוקלו באבן, כתיב הכא</strong> <small>[נאמר כאן]:</small> "מלשני בסתר רעהו <strong>אותו אצמית"</strong> (שם קא, ג), <strong>וכתיב התם</strong> <small>[ונאמר שם]:</small> <strong>"צמתו בבור חיי וידו אבן בי"</strong> (איכה ג, נג).
 <strong>ואמר רב חסדא אמר מר עוקבא: כל המספר לשון הרע, אמר הקדוש ברוך הוא: אין אני והוא יכולין לדור</strong> יחד <strong>בעולם, שנאמר: "מלשני בסתר רעהו אותו אצמית גבה עינים ורחב לבב אתו לא אוכל"</strong> (תהלים קא, ג), <strong>אל תיקרי</strong> <small>[אל תקרא]</small> <strong>"אותו לא אוכל", אלא: "אתו לא אוכל",</strong> כלומר, אין אני יכול להיות איתו במציאות אחת. <strong>ואיכא דמתני לה</strong> <small>[ויש ששונים דבר זה]</small> <strong>על גסי הרוח,</strong> כלומר, על "גבה עיניים" שמוזכר באותו פסוק.
  ועוד <strong>אמר רב חסדא אמר מר עוקבא: כל המספר לשון הרע, אומר הקדוש ברוך הוא לגיהנם: אני עליו מלמעלה ואתה עליו מלמטה נדוננו</strong> כלומר, נעניש אותו, <strong>שנאמר: "חצי גבור שנונים עם גחלי רתמים"</strong> (שם קכ, ד), <strong>אין חץ</strong> שנאמר שם <strong>אלא לשון</strong> הרע, <strong>שנאמר: "חץ שחוט לשונם מרמה דבר"</strong> (ירמיהו ט, ז),
 <strong>ואין גבור אלא הקדוש ברוך הוא, שנאמר: "ה' כגבור יצא"</strong> (ישעיהו מב, יג), והוא מעניש את החוטא מדה כנגד מדה בחיציו השנונים, ו<strong>גחלי רתמים</strong> שהן לוהטות לאורך זמן, <strong>היינו</strong> אש ה<strong>גיהנם.</strong>
 <big>ב</big> <strong>אמר ר' חמא בר' חנינא: מה תקנתו של</strong> מי שהיה מ<strong>מספרי לשון הרע? אם תלמיד חכם הוא</strong> — <strong>יעסוק בתורה, שנאמר: "מרפא לשון עץ חיים"</strong> (משלי טו, ד), <strong>ואין לשון אלא לשון הרע, שנאמר: "חץ שחוט לשונם", ואין עץ</strong> חיים <strong>אלא תורה, שנאמר: "עץ חיים היא למחזיקים בה"</strong> (שם ג, יח). <strong>ואם עם הארץ הוא ישפיל דעתו, שנאמר</strong> בהמשך הפסוק: <strong>"וסלף בה שבר</strong> ב<strong>רוח"</strong> כלומר, מי שסילף (עיוות וקלקל) בלשונו — תקנתו שברון הלב.
 
   
  ר' אחא בר' חנינא אומר: מי ש<strong>סיפר</strong> לשון הרע <strong>אין לו תקנה, שכבר כרתו דוד</strong> (גרם לו עונש כרת) <strong>ברוח הקדש, שנאמר: "יכרת ה' כל שפתי חלקות לשון מדברת גדלות"</strong> (תהלים יב, ד), <strong>אלא מה תקנתו</strong> מתחילה <strong>שלא יבא לידי לשון הרע? אם תלמיד חכם הוא</strong> — <strong>יעסוק בתורה, ואם עם הארץ הוא</strong> — <strong>ישפיל דעתו, שנאמר: "וסלף בה שבר</strong> ב<strong>רוח",</strong> וכשהוא עניו ודעתו שפלה אינו דובר רעות על רעהו.
 <big>ג</big> <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל: כל המספר לשון הרע מגדיל עו‍נות כנגד שלש עבירות</strong> חמורות, <strong>עבודה זרה וגילוי עריות ושפיכות דמים,</strong> ומנין? <strong>כתיב הכא</strong> <small>[נאמר כאן]:</small> <strong>"לשון מדברת גדלות"</strong> שם יב, ד), <strong>וכתיב</strong> <small>[ונאמר]</small> <strong>בעבודה זרה,</strong> בחטא העגל: <strong>"אנא חטא העם הזה חטאה גדלה"</strong> (שמות לב, לא), ו
 <strong>בגילוי עריות כתיב</strong> <small>[נאמר]</small> בנסיון יוסף באשת פוטיפר: <strong>"ואיך אעשה הרעה הגדלה הזאת"</strong> (בראשית לט, ט). ו<strong>בשפיכות דמים כתיב</strong> <small>[נאמר]</small> כשרצח קין את הבל: <strong>"גדול עו‍ני מנשא"</strong> (שם ד, יג). ומכך שבכל אחת מהעברות הללו נאמר "גדול" או "גדולה", ואלו בלשון הרע נאמר "גדולות" משמע שהוא גדול כנגד שלושתם.
  ושואלים: <strong>"גדולות"</strong> הוא אמנם לשון רבים, אך מיעוט רבים שנים, ו<strong>אימא תרתי</strong> <small>[אמור</small> רק כנגד <small>שתים</small> מאלה<small>]!</small> ומשיבים: <strong>הי מינייהו מפקא</strong> <small>[איזו מהן אתה מוציא]?</small> ומכיוון שאין עדיפות לעבירה אחת על פני האחרת — שלושתן בכלל זה.
 <strong>במערבא אמרי</strong> <small>[בארץ ישראל היו אומרים]:</small> <strong>לשון תליתאי</strong> <small>[שלישי],</small> כלומר, לשון הרע, <strong>קטיל תליתאי</strong> <small>[הורג שלושה],</small> <strong>הורג למספרו, ולמקבלו, ולאומרו,</strong> כלומר, לזה שאומרים עליו.
 <strong>אמר ר' חמא בר' חנינא, מאי דכתיב</strong> <small>[מהו שנאמר]:</small> <strong>"מות וחיים ביד לשון"</strong> (משלי יח, כא), <strong>וכי יש יד ללשון?</strong> אלא <strong>לומר לך: מה יד ממיתה</strong> — <strong>אף לשון ממיתה.</strong> ויכול אתה לומר: <strong>אי</strong> <small>[אם כן]</small> אמור: <strong>מה יד אינה ממיתה אלא בסמוך לה,</strong> עד היכן שידו של אדם מגיעה — <strong>אף לשון אינה ממיתה אלא בסמוך לה? תלמוד לומר: "חץ שחוט לשונם",</strong> כחץ שיורים בקשת.
 <strong>אי</strong> <small>[אם כן]</small> תאמר: <strong>מה חץ</strong> מגיע <strong>עד ארבעים ו</strong>עד <strong>חמישים אמה, אף לשון</strong> ממיתה <strong>עד ארבעים וחמשים אמה? תלמוד לומר: "שתו בשמים פיהם ולשונם תהלך בארץ",</strong> עד קצה העולם.
  ושואלים: <strong>וכי מאחר דכתיב</strong> <small>[שנאמר]</small> כבר <strong>"שתו בשמים פיהם",</strong> שלשון הרע פוגעת למרחוק, <strong>"חץ שחוט לשונם" למה לי</strong> לומר? ומשיבים: <strong>הא קמשמע לן</strong> <small>[</small>דבר <small>זה משמיע לנו],</small> <strong>דקטיל</strong> <small>[ש</small>הלשון <small>הורג]</small> <strong>כ</strong>שם ש<strong>חץ</strong> הורג.
  ושואלים: <strong>וכי מאחר דכתיב</strong> <small>[שנאמר]</small> <strong>"חץ שחוט לשונם", "מות וחיים ביד לשון" למה לי</strong> לומר? ומשיבים: דבר זה נצרך <strong>ל</strong>השמיע כמו שאמר <strong>רבא,</strong> ש<strong>אמר רבא: דבעי</strong> <small>[</small>מי <small>שרוצה]</small> <strong>חיים</strong> — <strong>בלישניה</strong> <small>[בלשונו],</small> כלומר, ישתמש בה לדיבורים טובים ודברי תורה, <strong>דבעי</strong> <small>[</small>מי <small>שרוצה]</small> <strong>מיתה</strong> — ישתמש <strong>בלישניה</strong> <small>[בלשונו],</small> לדברי נבלה ולשון הרע.
 <big>ד</big> ושואלים: <strong>היכי דמי לישנא בישא</strong> <small>[איך היא לשון הרע],</small> כלומר, עד היכן מגיע איסור לשון הרע? מה נכלל בו? <strong>רבא אמר: כגון</strong> ש<strong>אמר "איכא נורא בי פלניא"</strong> <small>[יש אש בבית פלוני],</small> ורוצה לרמז בזה שתמיד מבשלים ואוכלים שם. <strong>אמר ליה</strong> <small>[לו]</small> <strong>אביי: מאי קא עביד</strong> <small>[מה הוא עושה</small> רע<small>]?</small> <strong>גלויי מילתא בעלמא</strong> <small>[גילוי דברים בלבד]</small> <strong>הוא</strong> מה שדיבר! <strong>אלא</strong> מתי יש בכך איסור — <strong>דמפיק בלישנא בישא</strong> <small>[שמוציא</small> את דבריו <small>בלשון הרע],</small> <strong>דאמר</strong> <small>[שאומר]:</small> <strong>היכא משתכח נורא אלא בי פלניא</strong> <small>[איפה מצויה אש אם לא בביתו של פלוני],</small> שמבשלים שם כל היום.
 <strong>אמר רבה: כל מילתא דמיתאמרא באפי מרה</strong> <small>[כל דבר שנאמר בפני בעליו],</small> כלומר, בפני מי שנאמר עליו — <strong>לית בה משום לישנא בישא</strong> <small>[אין בו משום לשון הרע].</small> <strong>אמר ליה</strong> <small>[לו]</small> אביי: <strong>כל שכן</strong> שהוא חמור יותר, שהרי יש בזה גם <strong>חוצפא ו</strong>גם <strong>לישנא בישא</strong> <small>[לשון הרע]!</small> <strong>אמר ליה</strong> <small>[לו]</small> רבה לאביי: <strong>אנא</strong> <small>[אני]</small> <strong>כ</strong>דעת <strong>ר' יוסי סבירא לי</strong> <small>[סבור אני],</small> ש<strong>אמר ר' יוסי: מימי לא אמרתי דבר וחזרתי לאחורי</strong> לראות מי שומע אותי, מפני שהייתי מוכן לומר את הדבר גם בפניו, ודבר זה אינו מוגדר כלשון הרע. <strong>אמר</strong>
## דף טז.
 <strong>רבה בר רב הונא: כל מילתא דמיתאמרא באפי תלתא לית בה משום לישנא בישא</strong> <small>[כל דבר שנאמר</small> מתחילה <small>בפני שלושה</small> <small>אין בו משום לשון הרע]</small> אם חוזרים ואומרים אותו. <strong>מאי טעמא</strong> <small>[מה טעם</small> הדבר<small>]?</small> כי <strong>חברך חברא אית ליה</strong> <small>[חברך, חבר יש לו],</small> <strong>וחברא דחברך חברא אית ליה</strong> <small>[וחבר של חברך, חבר יש לו],</small> וכל אחד מהם מספר לחברו, וכשנאמר הדבר בפני שלושה יש להניח שסופו להתפרסם.
  ועוד בעניינים של דיבורים טובים ורעים, מסופר: <strong>כי אתא</strong> <small>[כאשר בא]</small> <strong>רב דימי</strong> מארץ ישראל <strong>אמר, מאי דכתיב</strong> <small>[מהו שנאמר]:</small> <strong>"מברך רעהו בקול גדול בבוקר השכם, קללה תחשב לו"</strong> (משלי כז, יד)? <strong>כגון דמיקלע לאושפיזא וטרחו קמיה שפיר</strong> <small>[ש</small>אדם <small>מזדמן אצל מי שמארח</small> אותו, <small>וטורחים לפניו יפה],</small> <strong>למחר נפיק יתיב בשוקא ואמר</strong> <small>[</small>הוא <small>יוצא</small> ו<small>יושב בשוק ואומר]:</small> <strong>רחמנא ניברכיה לפלניא דהכי טרח קמאי</strong> <small>[הקב"ה יברך את פלוני שכך טרח לפני]!</small> <strong>ושמעין אינשי ואזלין ואנסין ליה</strong> <small>[ושומעים אנשים והולכים ומכריחים אותו]</small> לארח אותם, ומכלים את ממונו, ונמצא שעל ידי דבורי הברכה שלו הביא קללה למארחו.
  ועוד בענין זה, <strong>תני</strong> <small>[שנה]</small> <strong>רב דימי אחוה</strong> <small>[אחיו]</small> של <strong>רב ספרא: לעולם אל יספר אדם בטובתו של חבירו</strong> בפני אחרים, <strong>שמתוך טובתו בא לידי רעתו.</strong>
 <strong>איכא דאמרי</strong> <small>[יש שאומרים]</small> ששמועה זו נאמרה באופן אחר: <strong>רב דימי אחוה</strong> <small>[אחיו]</small> של <strong>רב ספרא חלש</strong> <small>[חלה],</small> <strong>על</strong> <small>[נכנס]</small> <strong>רב ספרא לשיולי ביה</strong> <small>[לשאול בו]</small> בשלומו, <strong>אמר להו</strong> <small>[להם]</small> רב דימי לנוכחים שם: <strong>תיתי לי דקיימי כל דאמר רבנן</strong> <small>[תבוא לי</small> ברכה, תעמוד לי זכותי על <small>שקיימתי כל מה שאמרו חכמים</small> לעשות<small>].</small> <strong>אמר ליה</strong> <small>[לו]</small> רב ספרא לרב דימי: <strong>הא מי מקיימת</strong> <small>[</small>דבר <small>זה האם קיימת]</small> — <strong>לעולם אל יספר אדם בטובתו של חבירו, שמתוך טובתו בא לידי גנותו? אמר להו</strong> <small>[להם]</small> רב דימי לנוכחים: <strong>לא שמיעא לי</strong> <small>[לא שמעתי אותה]</small> את האמירה הזו, <strong>ואי הוה שמיעא לי קיימתה</strong> <small>[ואם הייתי שומע אותה הייתי מקיים אותה].</small>
 <big>א</big> <strong>אמר ר' שמואל בר נחמני אמר ר' יוחנן, על שבעה דברים נגעים</strong> של צרעת <strong>באין: על לשון הרע, ועל שפיכות דמים, ועל שבועת שוא, ועל גילוי עריות, ועל גסות הרוח</strong> (גאוה), <strong>ועל הגזל, ועל צרות העין.</strong>
 ומפרטים: <strong>על לשון הרע</strong> — <strong>דכתיב</strong> <small>[שנאמר]:</small> <strong>"מלשני בסתר רעהו אותו אצמית"</strong> (תהלים קא, ה), והתבאר בעמוד הקודם (טו,ב) ש"אצמית" מרמז לצרעת.
 <strong>על שפיכות דמים</strong> — <strong>דכתיב</strong> <small>[שנאמר]</small> ביואב על שהרג את אבנר: <strong>"ואל יכרת מבית יואב זב ומצרע" וגו'</strong> (שמואל ב ג, כט).
 <strong>ועל שבועת שוא</strong> — <strong>דכתיב</strong> <small>[שנאמר]:</small> <strong>"ויאמר נעמן הואל קח ככרים"</strong> (מלכים ב ה, כג) ופירשו חכמים כי "הואל" היא שבועה, שנעמן השביע את גיחזי שאלישע שלחו לקבל ממנו מתנה, <strong>ו</strong>כשנודע הדבר לאלישע וקיללו, <strong>כתיב</strong> <small>[נאמר]:</small> <strong>"וצרעת נעמן תדבק בך</strong> ובזרעך לעולם" (שם כז).
 <strong>ועל גילוי עריות</strong> — <strong>דכתיב</strong> <small>[שנאמר]:</small> <strong>"וינגע ה' את פרעה נגעים</strong> גדולים ואת ביתו על דבר שרי אשת אברם" (בראשית יב, יז), שרצה לשכב עם אשת איש.
 <strong>ועל גסות הרוח</strong> — <strong>דכתיב</strong> <small>[שנאמר]</small> בעוזיהו: <strong>"ובחזקתו גבה לבו עד להשחית וימעול בה' אלהיו... והצרעת זרחה במצחו"</strong> (דברי הימים ב כו, ט—יט).
 <strong>ועל הגזל</strong> — <strong>דכתיב</strong> <small>[שנאמר]</small> לגבי נגעי הבתים: <strong>"וצוה הכהן ופנו את הבית</strong> בטרם יבא הכהן לראות את הנגע" (ויקרא יד, לו), ו<strong>תנא</strong> <small>[שנה</small> החכם בברייתא<small>]</small> בסיבת ביאת הנגע: <strong>הוא כונס</strong> (אוסף) <strong>ממון שאינו שלו, יבא הכהן ויפזר ממונו.</strong>
 <strong>ועל צרות העין</strong> — <strong>דכתיב</strong> <small>[שנאמר]</small> בנגעי בתים: <strong>"ובא אשר לו הבית</strong> והגיד לכהן לאמר כנגע נראה לי בבית" (שם יד, לה), <strong>ותנא דבי</strong> <small>[ושנה</small> החכם <small>מבית</small> מדרשו<small>]</small> של <strong>ר' ישמעאל: מי שמיוחד ביתו לו,</strong> כלומר, מי שהוא צר עין, ואינו מהנה אנשים ממה שיש לו, סופו שנידון בנגעים.
  ושואלים:  <strong>איני</strong> <small>[כן הוא]</small> שלשון הרע אין לו כפרה, אלא נגעים באים עליו? <strong>והא</strong> <small>[והרי]</small> <strong>אמר ר' ענני בר ששון: 
   
למה נסמכה פרשת בגדי כהונה</strong> (שמות פרק כח) <strong>לפרשת קרבנות</strong> (שם פרק כט)? <strong>לומר לך: מה קרבנות מכפרין</strong> — <strong>אף בגדי כהונה מכפרין.</strong> ומפרטים, כיצד: <strong>כתונת מכפרת על</strong> עוון <strong>שפיכות דמים</strong> — <strong>דכתיב</strong> <small>[שנאמר]</small> באחי יוסף, לאחר שביקשו להמיתו: <strong>"ויטבלו את הכתנת בדם"</strong> (בראשית לז, לא). <strong>מכנסים מכפרים על גילוי עריות</strong> — <strong>דכתיב</strong> <small>[שנאמר]:</small> <strong>"ועשה להם מכנסי בד לכסות בשר ערוה"</strong> (שמות כח, מב), רמז הוא שמכנסים מכסים ומכפרים על עוון ערווה.
 <strong>מצנפת מכפרת על גסי הרוח,</strong> וטעם הדבר — <strong>כ</strong>מו שאמר <strong>ר' חנינא,</strong> ש<strong>אמר ר' חנינא: יבא דבר שבגובה,</strong> כלומר, המצנפת, <strong>ויכפר על מעשה גובה,</strong> גאוה. <strong>אבנט מכפרת על הרהור הלב</strong> — <strong>אהיכא דאיתיה</strong> <small>[על מקום שהוא נמצא],</small> <strong>דכתיב "והיה על לב אהרן"</strong> (שם ל), שהאבנט היה חגור, כנגד המרפקים, בגובה הלב.
 <strong>חושן מכפר על</strong> עיוות ועינוי <strong>הדינין, דכתיב</strong> <small>[שנאמר]:</small> <strong>"ועשית חשן משפט"</strong> (שם טו), ומשפט הוא דין. <strong>אפוד מכפר על עבודה זרה</strong> — <strong>דכתיב</strong> <small>[שנאמר]:</small> "ו <strong>אין אפוד ותרפים"</strong> (הושע ג, ד), ויש בכך רמז שכאשר אין אפוד — נענשים על עוון התרפים, פסלים של עבודה זרה. <strong>מעיל</strong> של כהן גדול <strong>מכפר על לשון הרע</strong> — ש<strong>אמר הקדוש ברוך הוא: יבא דבר שבקול,</strong> המעיל שיש בו פעמונים, <strong>ויכפר על מעשה הקול</strong> של לשון הרע.
 <strong>ציץ</strong> של הכהן הגדול <strong>מכפר על מעשה עזי פנים</strong> (חוסר בושה) — <strong>כתיב הכא</strong> <small>[נאמר כאן]</small> בציץ: <strong>"והיה על מצח אהרן"</strong> (שמות כח, לח), <strong>וכתיב התם</strong> <small>[ונאמר שם]:</small> <strong>"ומצח אשה זונה היה לך</strong> מאנת הכלם" (ירמיה ג, ג). הרי שהמעיל מכפר על לשון הרע, ומדוע נאמר כי נגעים באים על כך!
  ומשיבים:  <strong>לא קשיא</strong> <small>[אין זה קשה]:</small> <strong>הא</strong> — <strong>דאהנו מעשיו, הא</strong> — <strong>דלא אהנו מעשיו</strong> <small>[זה</small> — במקרה <small>שהועילו מעשיו, זה</small> — <small>שלא הועילו מעשיו].</small> ומבארים: <strong>אי אהנו</strong> <small>[אם הועילו]</small> <strong>מעשיו</strong> וגרמו לנזק או למריבה — <strong>אתו נגעים עליה</strong> <small>[באים נגעים עליו],</small> <strong>אי לא אהנו</strong> <small>[אם לא הועילו]</small> <strong>מעשיו</strong> — <strong>מעיל מכפר.</strong>
 וביחס למה שנאמר שבגדי כהונה מכפרים על כל אותן עבירות, שואלים: <strong>והאמר</strong> <small>[והרי אמר]</small> <strong>ר' סימון אמר ר' יהושע בן לוי: שני דברים לא מצינו</strong> שתהיה <strong>להם בקרבנות</strong> אפשרות <strong>כפרה,</strong> אבל <strong>בדבר אחר מצינו להם כפרה,</strong> והם: <strong>שפיכות דמים ולשון הרע, שפיכות דמים</strong> מתכפרת <strong>בעגלה ערופה,</strong> כמו שנאמר: "ונכפר להם הדם" (דברים כא, ח),
 <strong>ולשון הרע</strong> מתכפרת <strong>בקטרת, דתניא</strong> <small>[ששנויה</small> ברייתא<small>],</small> שאמר <strong>ר' חנינא: למדנו לקטרת שמכפרת, דכתיב</strong> <small>[שנאמר]:</small> <strong>"ויתן את הקטרת ויכפר על העם"</strong> (במדבר יז, יב), <strong>ותנא דבי</strong> <small>[ושנה</small> החכם <small>מבית</small> מדרשו<small>]</small> של <strong>ר' ישמעאל: על מה קטרת מכפרת</strong> — <strong>על לשון הרע,</strong> ומדוע? <strong>אמר הקדוש ברוך הוא: יבא דבר שבחשאי,</strong> כלומר, הקטורת שהקטרתה נעשית בתוך ההיכל, ואין קול נשמע בעבודתה, <strong>ויכפר על מעשה חשאי,</strong> כלומר, על לשון הרע, הנאמרת בסתר, מאחורי גבו של האדם.
  ואם כן, <strong>קשיא</strong> <small>[קשה]</small> מענין <strong>שפיכות דמים</strong> על ענין <strong>שפיכות דמים,</strong> שלדברי ר' יהושע בן לוי עגלה ערופה מכפרת עליה, ואילו לעיל נאמר שכתונת מכפרת, וכן <strong>קשיא</strong> <small>[קשה]</small> מענין <strong>לשון הרע</strong> על ענין <strong>לשון הרע,</strong> שלפי תנא דבי ר' ישמעאל קטורת מכפרת עליה, ואילו לעיל נאמר שהמעיל מכפר עליה!
 ומשיבים: מענין <strong>שפיכות דמים</strong> על ענין <strong>שפיכות דמים לא קשיא</strong> <small>[לא קשה],</small> <strong>הא</strong> <small>[זה]</small> שהכתונת מכפרת — <strong>דידיע מאן קטליה</strong> <small>[שידוע מי הרג אותו],</small> <strong>הא</strong> <small>[זה]</small> שעגלה ערופה מכפרת — <strong>דלא ידיע מאן קטליה</strong> <small>[כ</small><small>שלא ידוע מי הרג אותו].</small>
 ושואלים: <strong>דידיע מאן קטליה בר קטלא</strong> <small>[</small>כ<small>שידוע מי הרג אותו</small> הרי <small>בן מות]</small> <strong>הוא,</strong> והריגת הרוצח היא הכפרה, ומדוע נאמר שהכתונת מכפרת? ומשיבים: מדובר פה שהרג אדם <strong>במזיד ולא אתרו ביה</strong> <small>[ולא התרו בו],</small> כך שאי אפשר לדון אותו למיתה.
  וכן מענין <strong>לשון הרע</strong> על ענין <strong>לשון הרע לא קשיא</strong> <small>[לא קשה]:</small> <strong>הא</strong> <small>[זה]</small> — כשדיבר לשון הרע <strong>בצינעא,</strong> ואז הקטורת הנעשית בצינעא מכפרת,
## דף טז:
 <strong>הא</strong> <small>[זה]</small> — שדיבר <strong>בפרהסיא,</strong> ואז מכפר עליו המעיל, שפעמוניו מצלצלים.
 <big>א</big> <strong>בעא מיניה</strong> <small>[שאל אותו]</small> <strong>ר' שמואל בר נדב מר' חנינא, ואמרי לה</strong> <small>[ויש אומרים]</small> ש<strong>ר' שמואל בר נדב חתניה</strong> <small>[חתנו]</small> של <strong>ר' חנינא</strong> שאל זאת <strong>מר' חנינא, ואמרי לה</strong> <small>[ויש אומרים]</small> ששאל זאת <strong>מר' יהושע בן לוי: מה נשתנה מצורע</strong> משאר הטמאים, <strong>שאמרה תורה</strong> בדינו: <strong>"בדד ישב מחוץ למחנה מושבו"</strong> (ויקרא יג, מו)? והשיב לו: <strong>הוא הבדיל</strong> בלשון הרע שלו <strong>בין איש לאשתו, בין איש לרעהו, לפיכך</strong> בא עליו נגע הצרעת, ו<strong>אמרה תורה: "בדד ישב" וגו'.</strong>
 <strong>אמר ר' יהודה בן לוי: מה נשתנה מצורע</strong> משאר הטמאים, <strong>שאמרה תורה</strong> בדינו ש<strong>יביא שתי ציפרים לטהרתו? אמר הקדוש ברוך הוא: הוא עושה מעשה פטיט</strong> (פטפוט), שדיבר לשון הרע, <strong>לפיכך אמרה תורה: יביא</strong> לטהרתו <strong>קרבן פטיט,</strong> כלומר, ציפור, שכל הזמן מפטפטת.
 <big>ב</big> <strong>תנו רבנן</strong> <small>[שנו חכמים],</small> נאמר בתורה: <strong>"לא תשנא את אחיך בלבבך"</strong> (ויקרא יט, יז), ומדוע נאמר "בלבבך"? שאם היה כתוב רק "לא תשנא את אחיך", <strong>יכול</strong> אתה לומר שכוונת המקרא היא ש<strong>לא יכנו,</strong> ו<strong>לא יסטרנו, ולא יקל(ק)לנו—</strong> מתוך שנאתו — <strong>תלמוד לומר: "בלבבך",</strong> לומר שב<strong>שנאה שבלב הכתוב מדבר.</strong>
 <strong>מנין לרואה בחבירו דבר מגונה שחייב</strong> הרואה <strong>להוכיחו? שנאמר:</strong> "לא תשנא את אחיך בלבבך <strong>הוכח תוכיח</strong> את עמיתך ולא תשא עליו חטא" (שם), <strong>הוכיחו</strong> על מה שעשה <strong>ולא קבל, מנין שיחזור ויוכיחנו? תלמוד לומר: "תוכיח", מכל מקום. יכול אפילו משתנים פניו,</strong> כלומר, שמתבייש מאד מחמת התוכחה? <strong>תלמוד לומר</strong> שם: "ו <strong>לא תשא עליו חטא",</strong> כלומר, שלא יחטא המוכיח עצמו כשמוכיח את חבירו.
  ובענין זה <strong>תניא</strong> <small>[שנויה</small> ברייתא<small>],</small> <strong>אמר ר' טרפון: תמיהני אם יש בדור הזה</strong> מי <strong>שמקבל תוכחה,</strong> מדוע? <strong>אם אמר לו</strong> המוכיח לחבירו: <strong>"טול קיסם מבין עיניך"</strong> כלומר, חזור בך מחטא קטן שנמצא אצלך, <strong>אמר לו</strong> החבר: <strong>"טול</strong> אתה <strong>קורה מבין עיניך",</strong> כלומר, תקן את עצמך, שאתה חוטא גדול יותר ממני. <strong>אמר ר' אלעזר בן עזריה: תמיהני אם יש בדור הזה</strong> מי <strong>שיודע להוכיח</strong> כראוי, בלא הלבנת פנים, ודבריו מתקבלים.
 <strong>ואמר ר' יוחנן בן נורי: מעיד אני עלי שמים וארץ שהרבה פעמים לקה</strong> (נענש) ר' <strong>עקיבא על ידי,</strong> מדוע? <strong>שהייתי קובל</strong> (מתלונן) <strong>עליו לפני רבן שמעון ברבי</strong> (הגדול), רבן שמעון בן גמליאל, <strong>וכל שכן שהוספתי בו אהבה</strong> כלפי, <strong>לקיים מה שנאמר: "אל תוכח לץ פן ישנאך הוכח לחכם ויאהבך"</strong> (משלי ט, ח), שהחכם רוצה לתקן עצמו ואוהב כל מי שמסייע לו בכך.
 <strong>בעא מיניה</strong> <small>[שאל אותו]</small> <strong>ר' יהודה בריה</strong> <small>[בנו]</small> של <strong>ר' שמעון</strong> את אביו: <strong>תוכחה</strong> <strong>לשמה,</strong> שנעשית לשם שמים, <strong>וענוה שלא לשמה, הי מינייהו עדיפא</strong> <small>[איזו מהם עדיפה]?</small> <strong>אמר ליה</strong> <small>[לו]</small> אביו: <strong>ולא מודית</strong> <small>[ואין אתה מודה]</small> ש<strong>ענוה לשמה עדיפא, דאמר מר—</strong> <small>[שאמר החכם]:</small> <strong>ענוה גדולה מ</strong>כל המידות הטובות <strong>כולם?</strong> אם כן, גם כאשר אדם נוהג בענוה <strong>שלא לשמה נמי</strong> <small>[גם כן]</small> <strong>עדיפא,</strong> ש<strong>אמר רב יהודה אמר רב: לעולם יעסוק אדם בתורה ובמצות אף על פי שלא לשמה, שמתוך שלא לשמה בא לשמה,</strong> וכן לענין הענוה.
  ושואלים:  <strong>היכי דמי</strong> <small>[כיצד בדיוק]</small> <strong>תוכחה לשמה וענוה שלא לשמה?</strong> ומביאים דוגמא לדבר: <strong>כי הא</strong> <small>[כמו</small> מעשה <small>זה]</small> ש<strong>רב הונא וחייא בר רב הוו יתבי קמיה</strong> <small>[היו יושבים לפני]</small> <strong>שמואל, אמר ליה</strong> <small>[לו]</small> <strong>חייא בר רב</strong> לשמואל: <strong>חזי מר, דקא מצער לי</strong> <small>[יראה אדוני, שמצער אותי</small> רב הונא<small>]!</small> <strong>קביל עליה</strong> <small>[קיבל עליו]</small> רב הונא <strong>דתו לא מצער ליה</strong> <small>[שיותר לא יצער אותו].</small> <strong>בתר דנפיק</strong> <small>[אחרי שיצא]</small> חייא בר רב, <strong>אמר ליה</strong> <small>[לו]</small> רב הונא לשמואל: <strong>הכי והכי קא עביד</strong> <small>[כך וכך הוא עושה],</small> ומשום כך בדין ציערתיו. <strong>אמר ליה</strong> <small>[לו]</small> שמואל: <strong>אמאי לא אמרת ליה באנפיה</strong> <small>[מדוע לא אמרת לו</small> דבר זה <small>בפניו],</small> כשישבתם שניכם לפני? <strong>אמר ליה</strong> <small>[לו]</small> רב הונא לשמואל: <strong>חס לי דליכסוף זרעיה דרב על ידאי</strong> <small>[אוי לי שיתבייש זרעו של רב על ידי]!</small> הרי תוכחה לשמה — שהוכיח רב הונא את חייא בר רב שלא בפני שמואל, וענוה שלא לשמה — כשנמנע מלהוכיחו בפני שמואל רק כדי שלא לביישו.
 <big>ג</big> ומבררים: <strong>עד היכן תוכחה,</strong> כלומר, עד היכן צריך המוכיח לחזור ולהוכיח? <strong>רב אמר: עד הכאה,</strong> כלומר, עד שיכה המוכח את מי שמוכיחו, <strong>ושמואל אמר: עד קללה,</strong> כלומר, עד שיקלל את המוכיח, <strong>ור' יוחנן אמר: עד נזיפה,</strong> כלומר, עד שינזוף במוכיח. ואומרים: מחלוקתם היא <strong>כתנאי</strong> <small>[כ</small>מחלוקת <small>תנאים]</small> שנחלקו כבר בדבר, <strong>ר' אליעזר אומר: עד הכאה, ר' יהושע אומר: עד קללה, בן עזאי אומר: עד נזיפה.</strong>
 <strong>אמר רב נחמן בר יצחק, ושלשתן מקרא אחד דרשו,</strong> כשהוכיח יהונתן את שאול על יחסו לדוד: <strong>"ויחר אף שאול ביהונתן ויאמר לו בן נעות המרדות—</strong> הלוא ידעתי כי בוחר אתה לבן ישי לבושתך ולבושת ערות אמך" (שמואל א כ, ל), <strong>וכתיב</strong> <small>[ונאמר]</small> בהמשך: <strong>"ויטל שאול את החנית עליו להכותו"</strong> (שם לג).
 <strong>למאן דאמר</strong> <small>[ל</small>דעת <small>מי שאומר]</small> <strong>עד הכאה</strong> הראיה היא ממה <strong>דכתיב</strong> <small>[שנאמר]:</small> <strong>"להכותו",</strong> ומשם ואילך חדל יהונתן להוכיח, <strong>ולמאן דאמר</strong> <small>[ול</small>דעת <small>מי שאומר]</small> <strong>עד קללה</strong> — ממה <strong>דכתיב</strong> <small>[שנאמר]:</small> <strong>"לבשתך ולבשת ערות אמך"</strong> (שם), <strong>ולמאן דאמר</strong> <small>[ול</small>דעת <small>מי שאומר]</small> <strong>עד נזיפה</strong> — ממה <strong>דכתיב</strong> <small>[שנאמר]:</small> <strong>"ויחר אף שאול"</strong> (שם).
  ושואלים:  <strong>ולמאן דאמר</strong> <small>[ול</small>דעת <small>מי שאומר]</small> שרק עד <strong>נזיפה</strong> צריך להוכיחו, <strong>הכתיב</strong> <small>[הרי נאמר]</small> שם גם <strong>הכאה וקללה!</strong> ואומרים: אין ללמוד משם, כי <strong>שאני התם</strong> <small>[שונה שם],</small> <strong>דאגב חביבותא יתירא דהוה ביה</strong> <small>[שמתוך חיבה יתירה שהיתה בו]</small> <strong>ליהונתן בדוד, מסר נפשיה טפי</strong> <small>[מסר את נפשו יותר</small> ממה שהיה מחוייב<small>],</small> אבל סתם אדם אינו מחוייב להגיע לכך מצד מצות התוכחה.
 <big>ד</big> <strong>עד היכן</strong> יסבול אדם ו<strong>לא ישנה אדם באכסניא שלו,</strong> לעבור למארח אחר? <strong>רב אמר: עד הכאה,</strong> כלומר, שאם היכו המארחים את האורחים אזי יעברו למארחים אחרים, <strong>ושמואל אמר: עד שיפשלו לו כליו לאחוריו,</strong> כלומר שהמארחים ארזו את כלי האורחים ושמו על צוואריהם וגרשום.
  ואומרים:  <strong>בהכאה דידיה</strong> <small>[שלו],</small> שהיכו את האורח עצמו — <strong>כולי עלמא לא פליגי</strong> <small>[הכל אינם חולקים]</small> שישנה באכסניא, וכן <strong>בהפשלת כליו לאחוריו</strong> — <strong>כולי עלמא נמי לא פליגי</strong> <small>[הכל גם כן אינם חולקים]</small> שישנה, <strong>כי פליגי</strong> <small>[כאשר חלוקים הם]</small> הרי זה <strong>בהכאה דדביתהו</strong> <small>[של אשתו],</small> כלומר שהמארחים היכו את אשתו של האורח, <strong>מר סבר</strong> <small>[חכם זה,</small> שמואל, <small>סבור]:</small> <strong>כיון דלדידיה לא מצער ליה מאי נפקא ליה מינה</strong> <small>[כיון שאותו עצמו אין מצערים מה יוצא לו מזה],</small> ולכן לא ישנה מאכסניא זו. <strong>ומר סבר</strong> <small>[וחכם זה,</small> רב, <small>סבור]:</small> לא ישתהה שם, שמא <strong>אתי לאיטרודי</strong> <small>[יבואו להתקוטט]</small> בגלל דבר זה.
  ואומרים:  <strong>וכל כך למה</strong> לא ישנה מאכסניא? <strong>דאמר מר</strong> <small>[</small>מפני <small>שאמר החכם]:</small> <strong>אכסנאי</strong> העוזב את מארחו <strong>פוגם ונפגם,</strong> מפני שאומרים האנשים: כמה קשים מארח זה ואורח זה שלא יכלו לסבול זה את זה.
 <strong>אמר רב יהודה אמר רב: מנין</strong> למדים <strong>שלא ישנה אדם באכסניא שלו מן התורה? שנאמר</strong> בחזרת אברהם ממצרים לארץ: "וילך למסעיו מנגב ועד בית אל <strong>אל— המקום אשר היה שם אהלו בתחלה"</strong> (בראשית יג, ג).
 <strong>ר' יוסי בר' חנינא אמר, מהכא</strong> <small>[מכאן]</small> מתחילת המקרא למדים זאת, שנאמר שם: <strong>"וילך למסעיו",</strong> כלומר, באותם מקומות שבהם נסע לפני כן. ושואלים: <strong>מאי בינייהו</strong> <small>[מה ביניהם]</small> שנחלקו מהיכן נלמד ענין זה? ומשיבים: <strong>איכא בינייהו</strong> <small>[יש ביניהם</small> הבדל<small>]</small> לגבי <strong>אכסנאי</strong> של <strong>אקראי—,</strong> שלדעת ר' יוסי בר' חנינא שהזכיר "מסעיו", גם אורח אקראי צריך לחזור למארחו הקודם.
 <big>ה</big> ועוד בענין דומה, <strong>אמר ר' יוחנן: מנין שלא ישנה אדם מאומנותו ומאומנות אבותיו? שנאמר: "וישלח המלך שלמה ויקח את חירם מצר, בן אשה אלמנה הוא ממטה נפתלי ואביו איש צרי חרש נחושת"</strong> (מלכים א ז, יג—יד),
 <strong>ואמר מר</strong> <small>[החכם]:</small> <strong>אימיה</strong> <small>[אימו]</small> של חירם היתה <strong>מבית דן,</strong> שהרי נאמר לגביו "בן אשה מן בנות דן (דברי הימים ב ב, יג), <strong>וכתיב</strong> <small>[ונאמר]</small> בעושי המלאכה במשכן: <strong>"ואתו אהליאב בן אחיסמך למטה דן</strong> חרש" (שמות לח, כג), משמע שחירם החזיק במקצוע חרשות הנחושת גם ממשפחת אביו משבט נפתלי וגם ממשפחת אמו משבט דן.
 <big>ו</big> ושואלים: <strong>עד היכן תכלית</strong> (קצה) <strong>יסורין?</strong> כלומר, מה עדיין נכלל בגדר יסורים? <strong>אמר ר' אלעזר: כל שארגו לו בגד ללבוש ואין</strong> הבגד <strong>מתקבל עליו,</strong> כלומר, שאינו מתאים לו בדיוק. <strong>מתקיף לה</strong> <small>[מקשה על כך]</small> <strong>רבא זעירא</strong> <small>[הקטן],</small> <strong>ואיתימא</strong> <small>[ויש אומרים]</small> שהקשה זאת <strong>ר' שמואל בר נחמני,</strong> הלוא <strong>גדולה מזו אמרו: אפילו נתכוונו למזוג</strong> לו כוס יין <strong>ב</strong>מים <strong>חמין ומזגו לו</strong> בטעות <strong>בצונן,</strong> או שנתכוונו למזוג לו <strong>בצונן ומזגו לו בחמין</strong> הרי זה נקרא יסורים, <strong>ואת אמרת כולי האי</strong> <small>[ואתה אומר כל זה],</small> שבגד שארגו לו אינו מתקבל עליו?
 <strong>מר בריה</strong> <small>[בנו]</small> של <strong>רבינא אמר: אפילו נהפך לו חלוקו</strong> כשלבשו, והוא צריך לחזור להופכו, הרי אלו יסורים. <strong>רבא, ואיתימא</strong> <small>[ויש אומרים]</small> שאמר זאת <strong>רב חסדא, ואיתימא</strong> <small>[ויש אומרים]</small> שאמר זאת <strong>ר' יצחק, ואמרי לה במתניתא תנא</strong> <small>[ויש אומרים שבברייתא שנה</small> זאת<small>]:</small> עד היכן תכלית יסורין? <strong>אפילו הושיט ידו לכיס ליטול שלש</strong> מטבעות <strong>ועלו בידו שתים</strong> — הרי אלו יסורים.
  ומוסיפים: ו<strong>דווקא</strong> אם הושיט ידו לכיס ליטול <strong>שלש ועלו בידו שתים</strong> אלו יסורים, שצריך להחזיר ידו לכיסו ולהוציא מטבע נוסף. <strong>אבל</strong> אם הושיט ידו לכיס ליטול <strong>שתים ועלו בידו שלש</strong> — <strong>לא,</strong> שאין זה נקרא יסורים, <strong>דליכא טירחא למישדייהו</strong> <small>[</small>מפני <small>שאין</small> זו <small>טירחה לזרוק</small> את המטבע היתרה<small>].</small>
 ושואלים: <strong>וכל כך למה?</strong> לשם מה צריך לדון מה עדיין נכלל בגדר יסורים? ומשיבים, <strong>דתניא דבי</strong> <small>[ששנויה</small> ברייתא <small>מבית</small> מדרשו<small>]</small> של <strong>ר' ישמעאל: כל שעברו עליו ארבעים יום בלא יסורין קיבל עולמו,</strong> כלומר, זכה לקבל את שכרו כבר בעולם הזה. <strong>במערבא אמרי</strong> <small>[בארץ ישראל אומרים]:</small> מי שעברו עליו ארבעים יום בלא יסורים
## דף יז.
 <strong>פורענות מזדמנת לו,</strong> ואם יבואו עליו אפילו יסורים מועטים, ניצל מפורענות. ושבים לענין תוכחה.
 <strong>תניא</strong> <small>[שנויה</small> ברייתא<small>],</small> <strong>ר' אליעזר הגדול אומר: אלמלא</strong> (אילו) היה <strong>בא הקדוש ברוך הוא עם אברהם יצחק ויעקב בדין, אין יכולין לעמוד מפני תוכחה, שנאמר: "ועתה התיצבו ואשפטה אתכם לפני ה' את כל צדקות ה' אשר עשה אתכם ואת אבותיכם"</strong> (שמואל א יב, ז), משמע שגם עם האבות עשה ה' צדקה, ולא כפי מה שראוי להם בדין.
  נאמר:  <strong>"זה דור דרשיו מבקשי פניך יעקב סלה"</strong> (תהלים כד, ו), ומפסוק זה עולה כי הדור ומנהיגיו ("דורשיו") אחד הם, ובמשמעות דבר זה <strong>פליגי בה</strong> <small>[נחלקו בכך]</small> <strong>ר' יהודה נשיאה</strong> <small>[הנשיא]</small> <strong>ורבנן</strong> <small>[וחכמים</small> שבדורו<small>],</small> <strong>חד</strong> <small>[אחד</small> מהם<small>]</small> <strong>אמר:</strong> מצבו של ה<strong>דור</strong> הוא <strong>לפי פרנס</strong> (מנהיג) הדור, <strong>וחד</strong> <small>[ואחד</small> מהם<small>]</small> <strong>אמר</strong> להיפך: <strong>פרנס לפי דורו.</strong>
 ושואלים: <strong>למאי הלכתא</strong> <small>[לאיזו הלכה],</small> לאיזה ענין נאמר הדבר? <strong>אילימא למעליותא</strong> <small>[אם תאמר לטובה],</small> <strong>דמר סבר</strong> <small>[שחכם</small> זה <small>סבור]:</small> <strong>אי מעלי דרא מעלי פרנס</strong> <small>[אם מעולה הדור מעולה</small> גם <small>הפרנס],</small> <strong>ומר סבר</strong> <small>[וחכם</small> זה <small>סבור]:</small> <strong>אי מעלי פרנס מעלי דרא</strong> <small>[אם מעולה הפרנס מעולה</small> גם <small>הדור]</small> — לא ניתן לומר זאת, <strong>הא איכא</strong> <small>[</small><small>הרי יש]</small> את <strong>צדקיה</strong> מלך יהודה, <strong>דהוה מעלי ודריה לא הוה מעלי</strong> <small>[שהיה מעולה ודורו לא היה מעולה],</small> <strong>והא</strong> <small>[ו</small>מצד אחר, <small>הרי]</small> <strong>יהויקים, דלא הוה מעלי ודריה הוה מעלי</strong> <small>[שלא היה מעולה ודורו היה מעולה]!</small>
 שכך <strong>אמר ר' יוחנן משום ר' שמעון בן יוחי, מאי דכתיב</strong> <small>[מהו שנאמר]:</small> <strong>"בראשית ממלכות יהויקים</strong> בן יאשיהו <strong>מלך יהודה"</strong> (ירמיהו כו, א), וכיוצא בזה מה שנאמר: "בראשית ממלכת צדקיה מלך יהודה" (שם כח, א)? כלומר, מדוע הוזכרה אצל אותם מלכים המילה "בראשית", שלא נזכרה במקום אחר במקרא חוץ מבבריאת העולם?
 <strong>ביקש הקדוש ברוך הוא להחזיר את העולם לתוהו ובהו</strong> כמו בראשית בריאת העולם (בראשית א, א—ב) <strong>בשביל</strong> (בגלל) <strong>יהויקים,</strong> שעשה הרע בעיני ה', <strong>כיון שנסתכל בדורו,</strong> שהיה הדור צדיק, <strong>נתיישבה דעתו.</strong> ומצד אחר, <strong>ביקש הקדוש ברוך הוא להחזיר את העולם לתוהו ובהו מפני דורו של צדקיהו, כיון שנסתכל בצדקיהו,</strong> שהיה צדיק, <strong>נתיישבה דעתו,</strong> ונמצא שהדור אינו בהכרח כמו הפרנס, וכן הפרנס אינו בהכרח כמו הדור!
 <strong>אלא לענין תוקפא וניחותא קאמרינן</strong> <small>[תקיפות ונוחות אנו אומרים],</small> שלדעה אחת אם הפרנס תקיף — גם הדור תקיף, ואם הפרנס נוח לבריות בהתנהגותו — גם דורו כן, נוחים זה לזה, ולדעה השניה אם הדור תקיף גם הפרנס תקיף, ואם האנשים נוחים זה לזה — גם הפרנס נח לבריות.
 
 <big>א משנה</big> <strong>השג יד</strong> שנאמר בתורה בדיני ערכין, שאם אין ידו משגת נותן כפי שיעריכנו הכהן (ויקרא כז, ח) — נאמר <strong>בנודר, והשנים,</strong> הערך הקצוב בתורה לפי מספר השנים — מדבר <strong>ב</strong>שנותיו של ה<strong>נידר</strong> (הנערך), <strong>ו</strong>השינוי בערך בין זכר לנקבה שנאמר בדיני <strong>הערכין</strong> נידון <strong>בנערך, והערך</strong> השונה לפי גיל הנערך, נקבע <strong>בזמן</strong> שנדר את <strong>הערך.</strong>
 ומפרטים: <strong>השג יד בנודר, כיצד? עני שהעריך את העשיר</strong> — <strong>נותן ערך עני,</strong> לפי מה שהכהן מעריך שידו משגת, ויוצא בכך ידי חובתו, <strong>ו</strong>אלו <strong>עשיר שהעריך את העני</strong> — <strong>נותן ערך עשיר,</strong> את מלוא הסכום הקצוב לו בתורה.
 <strong>אבל בקרבנות אינו כן,</strong> כיצד? <strong>הרי שאמר: "קרבנו של מצורע זה עלי",</strong> שנדר לספק למצורע את הקרבנות שהוא זקוק להם לטהרתו, אם <strong>היה</strong> ה<strong>מצורע עני</strong> — הרי הנודר <strong>מביא קרבן עני,</strong> כבש אחד ועשרון סלת, ושני תורים או שני בני יונה (שם יד, כא—כב), ואם היה המצורע <strong>עשיר</strong> — <strong>מביא</strong> הנודר <strong>קרבן עשיר,</strong> שני כבשים, כבשה ושלשה עשרונים סולת (שם י).
 <strong>רבי אומר, אומר אני:</strong> אין זה הבדל מהותי, אלא <strong>אף בערכין כן, וכי מפני מה עני שהעריך את העשיר נותן ערך עני</strong> ולא ערך עשיר — מפני <strong>שאין העשיר</strong> עצמו <strong>חייב כלום,</strong> והחוב נוצר רק על ידי העני שנדר לתת את ערכו של העשיר. <strong>אבל</strong> במקרה הדומה לחיוב בקרבנות מצורע, וכגון <strong>עשיר שאמר</strong> מתחילה: <strong>"ערכי עלי", ושמע עני ואמר: "מה שאמר זה עלי</strong> לשלם" — הרי שהעני <strong>נותן ערך עשיר.</strong>
 <big>ב גמרא</big> שנינו במשנה: השג יד בנודר. ושואלים: והרי דין <strong>השג יד במעריך הוא</strong> שנאמר בתורה, במי שמקבל על עצמו לתת להקדש את ערכו הקצוב בתורה של פלוני (לפי גילו ומינו), ולא בדיני נודר, שהוא האומר: "דמיו של פלוני עלי", וצריך לתת כפי דמיו כאילו היה נמכר כעבד בשוק! ומשיבים: המשנה משתמשת בלשון התורה בדין ערכין, <strong>כדכתיב</strong> <small>[כמו שנאמר]:</small> "על פי <strong>אשר תשיג יד הנודר יעריכנו הכהן"</strong> (ויקרא כז, ח).
  ועל מה ששנינו במשנה: ו<strong>השנים בנידר,</strong> שואלים: והרי השנים <strong>בנערך הוא</strong> שנאמרו, שהסכום קצוב לפי גילו של הנערך, אבל הנידר הרי נדון לפי ערכו בשוק! ומשיבים: <strong>איידי דאמר</strong> <small>[מתוך שאמר]</small> מתחילה <strong>"השג יד בנודר",</strong> למרות שמדובר בנערך — <strong>אמר נמי</strong> <small>[גם כן]</small> לשון "ו <strong>השנים בנידר".</strong>
 שנינו במשנה: <strong>השג יד בנודר, כיצד? עני שהעריך את העשיר נותן ערך עני.</strong> ושואלים: <strong>מאי טעמא</strong> <small>[מה טעם</small> הדבר<small>]?</small> ומשיבים: <strong>דאמר קרא</strong> <small>[שאמר הכתוב]:</small> "על פי <strong>אשר תשיג יד הנדר"</strong> — <strong>בנודר תלה רחמנא</strong> <small>[תלתה התורה]</small> את הדבר.
 <big>ג</big> שנינו במשנה: <strong>אבל בקרבנות אינו כן, הרי שאמר: "קרבנו של מצורע זה עלי", היה מצורע עני</strong> — <strong>מביא</strong> הנודר <strong>קרבן עני.</strong> ותמהים: <strong>ואף על גב דמדירו</strong> <small>[ואף על פי שהאיש שנודר עבורו</small> את הקרבנות<small>]</small> היה <strong>עשיר?</strong> והרי <strong>"ואם דל הוא</strong> ואין ידו משגת ולקח כבש" וכו' (ויקרא יד, כא) <strong>אמר רחמנא</strong> <small>[אמרה התורה]</small> בדין קרבן המצורע, <strong>ולא דל הוא</strong> זה שלוקח (מביא) את הקרבנות!
 <strong>אמר ר' יצחק:</strong> משנתנו מדברת <strong>כשהיה</strong> גם <strong>מדירו</strong> של המצורע <strong>עני.</strong> ושואלים: ומניין למשנה דין זה? <strong>ודלמא עליה דידיה חס רחמנא</strong> <small>[ושמא עליו עצמו,</small> על המצורע, <small>חסה התורה]</small> שיביא קרבן פשוט יותר, אבל על <strong>מדירו לא</strong> חסה התורה, ואפילו הוא עני, <strong>דהכתיב</strong> <small>[שהרי נאמר]:</small> "ואם דל <strong>הוא",</strong> הוא ולא אחר!
 <strong>אמר רב אדא בר אהבה:</strong> מה שנאמר מיד בהמשך: <strong>"ואין ידו משגת"</strong> — הרי זה בא <strong>לרבות</strong> גם <strong>את הנודר</strong> לספק את קרבנות חבירו, שאם גם הוא עני הריהו מביא קרבן עני.
  ומקשים: לפי דבריך,  <strong>אבל</strong> אם <strong>מדירו</strong> של המצורע העני היה <strong>עשיר, הכי נמי דמייתי</strong> <small>[כך גם כן</small> סבורה המשנה <small>שמביא]</small> <strong>בעשירות?</strong>
 <strong>אם כן, מאי</strong> <small>[מהו]</small> ששנינו במשנה שדווקא בערכין הולכים אחר השג ידו של הנודר, <strong>אבל בקרבנות אינו כן?</strong> והלא גם בקרבנות, אם הנודר עני — מביא קרבן עני, ואם הוא עשיר — מביא קרבן עשיר!
## דף יז:
 ומשיבים, שני אופנים של נודר קרבנות למצורע נאמרו במשנתנו: <strong>חדא</strong> <small>[האחד]</small> <strong>מצורע עני ומדירו עני,</strong> שהוא מביא קרבן עני, בדומה לערכין, <strong>וחדא</strong> <small>[ו</small>האופן ה<small>אחד],</small> עליו נאמר "אבל בקרבנות אינו כן", ובא התנא <strong>למעוטי</strong> <small>[למעט]</small> <strong>מצורע עשיר ומדירו עני,</strong> שמביא הנודר העני קרבנות של מצורע עשיר.
  ואף שפשוט הדבר לכאורה, שכן קיבל עליו העני לספק את הקרבנות שהעשיר נתחייב בהם, <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ואיתרבו</strong> <small>[והתרבו]</small> מן הכתוב עני שקיבל על עצמו לספק קרבן מצורע עני, ללמד שמביא קרבן עני, אם כן יש לומר כי <strong>איתרבו</strong> <small>[התרבו]</small> בכל אופן, וגם במקרה שקיבל על עצמו לספק קרבן מצורע עשיר יביא קרבן עני, על כן <strong>קא משמע לן</strong> <small>[משמיע לנו]</small> התנא שאין אומרים כן.
  וכן שנינו בברייתא: <strong>לפי שמצינו בערכין, עני שהעריך את העשיר נותן ערך עני, יכול אף זה כן,</strong> כלומר, אף עני שנדר לספק קרבנותיו של מצורע עשיר, יספק קרבנות עני? <strong>תלמוד לומר</strong> לגבי קרבנות מצורע: "ו <strong>אם דל הוא"</strong> (שם יד, כא) להדגיש: דווקא אם המצורע עני הדין כן, אבל אם המצורע עשיר — צריך הנודר להביא קרבנות עשיר.
  ושואלים, <strong>ול</strong>דעת <strong>רבי</strong> ש<strong>אמר</strong> במשנתנו: <strong>אומר אני אף בערכין כן,</strong> שעשיר שאמר: "ערכי עלי", ושמע העני ואמר: "מה שאמר זה עלי" — נותן ערך עשיר, <strong>אלמא אמר</strong> <small>[מכאן</small> שרבי <small>אומר]:</small> <strong>בתר חיובא דגברא אזלינן</strong> <small>[אחר חיובו</small> המקורי <small>של האיש</small> שנודרים עבורו <small>אנו הולכים]</small> גם בערכין, <strong>והא לא צריכא קרא למעוטי</strong> <small>[ו</small>לפי זה, <small>הרי לא צריך מקרא למעט]</small> שגם עני שנדר לספק קרבנותיו של מצורע עשיר יביא בעשירות, אם כן מה שנאמר: "ואם דל <strong>הוא" למעוטי מאי</strong> <small>[למעט את מה]</small> הוא בא?
  ומשיבים:  <strong>למעוטי</strong> <small>[למעט]</small> <strong>מצורע עני ומדירו עשיר,</strong> שכן <strong>סלקא דעתך אמינא</strong> <small>[יעלה על דעתך לומר],</small> <strong>הואיל ואמר רבי: בתר חיובא דגברא אזלינן</strong> <small>[אחר חיובו</small> <small>של האיש</small> שנודרים עבורו <small>אנו הולכים],</small> ומכיוון שהמצורע הוא עני יביא מדירו קרבן עני, על כן <strong>קא משמע לן</strong> <small>[משמיע לנו]</small> המיעוט שיתן מדירו קרבנות עשיר.
 <big>א משנה</big> <strong>היה עני</strong> כשנדר נדר ערכין, <strong>והעשיר</strong> אחר כך, או <strong>עשיר</strong> כשהעריך, <strong>והעני</strong> אחר כך — <strong>נותן ערך עשיר,</strong> כלומר, את מלוא הערך. <strong>ר' יהודה אומר:</strong> לא רק כשהיה עשיר בשעת הנדר או בשעת הנתינה, אלא אפילו היה <strong>עני</strong> כשנדר <strong>והעשיר וחזר והעני</strong> — גם הוא <strong>נותן ערך עשיר.</strong>
 <strong>אבל בקרבנות</strong> של מצורע, שיש בהם הבדל בין עני לעשיר, <strong>אינו כן,</strong> שאם היה המצורע עני והעשיר, או להיפך, בכל מקרה הוא נידון אחר שעת הבאת הקרבנות. <strong>אפילו</strong> ידוע ש<strong>מת אביו והניח לו ריבוא</strong> (עשרת אלפים דינר), <strong>או</strong> שידוע ש<strong>ספינתו בים ובאה לו</strong> בתוכה סחורה <strong>ברבואות</strong> — <strong>אין להקדש בה כלום,</strong> ונידון לפי מה שבידו כעת.
 <big>ב גמרא</big> ומביאים מקור לדין המשנה. מה ששנינו: נדר כשהוא <strong>עני והעשיר</strong> נותן ערך עשיר, נלמד ממה שנאמר: <strong>"אשר תשיג יד הנדר</strong> יעריכנו הכהן" (ויקרא כז, ח), ומכיוון שכעת ידו משגת יתן כעשיר. ומה ששנינו: נדר כשהוא <strong>עשיר והעני</strong> נותן ערך עשיר — ממה שנאמר בתחילת הפסוק שם: "והעריך אותו הכהן <strong>על פי אשר תשיג",</strong> ו"על פי" מלמד שנידון לפי השעה שהוציא בפיו את הנדר.
  ועוד שנינו, <strong>ר' יהודה אומר: אפילו</strong> נדר כשהוא <strong>עני והעשיר וחזר והעני</strong> — נותן ערך עשיר.     ומבארים, <strong>מאי טעמא</strong> <small>[מה טעמו]</small> של <strong>ר' יהודה? אמר קרא</strong> <small>[הכתוב]:</small> <strong>"ואם מך הוא מערכך"</strong> (שם), והמילה "הוא" מלמדת: <strong>עד שיהא במכותו</strong> (בעניותו) <strong>מתחלתו ועד סופו.</strong>
 ושואלים: <strong>אלא מעתה,</strong> מה שנאמר בקרבנות מצורע <strong>"ואם דל הוא"</strong> (ויקרא יד, כא), <strong>הכי נמי</strong> <small>[כך גם כן]</small> נפרש לשיטת ר' יהודה: <strong>עד שיהא בדלותו מתחלתו ועד סופו,</strong> משעה שנתחייב בקרבנותיו ועד שמביאם, אבל אם היה עשיר, למרות שהוא עכשיו עני — לא יביא קרבנות עני!
 <strong>וכי תימא הכי נמי</strong> <small>[ואם תאמר, כך הוא גם כן]</small> — <strong>והתנן</strong> <small>[והרי שנינו</small> במשנה<small>]:</small> <strong>מצורע שהביא קרבנותיו,</strong> היה <strong>עני והעשיר,</strong> או <strong>עשיר והעני</strong> — <strong>הכל הולך אחר חטאת,</strong> כלומר, לפי מצבו בזמן הבאת קרבן חטאת. שאם הביא חטאתו מן הבהמה — יביא גם עולתו מן הבהמה, למרות שהעני בינתיים. ואם הביא חטאתו מן העוף, כעני — יביא גם עולתו מן העוף, למרות שהעשיר בינתיים, אלו <strong>דברי ר' שמעון.</strong>
 <strong>ר' יהודה אומר: הכל הולך אחר</strong> מצבו בזמן הבאת ה<strong>אשם,</strong> ואם היה עני באותה שעה יביא חטאת ועולה מן העוף, למרות שנעשה עשיר. <strong>ותניא</strong> <small>[ושנויה</small> ברייתא<small>],</small> <strong>ר' אליעזר בן יעקב אומר: הכל הולך אחר</strong> מצבו בזמן הבאת ה<strong>צפרים</strong> לטהרתו, שבעה ימים קודם לכן. ומבואר שכל התנאים, ובכללם רבי יהודה, אינם מצריכים שיהא עני מתחילה ועד סוף!
  ומשיבים: <strong>הא אתמר עלה</strong> <small>[הרי</small> כבר <small>נאמר עליה]:</small> <strong>אמר רב יהודה אמר רב, ושלשתן מקרא אחד דרשו,</strong> כלומר גזירת הכתוב היא, שנאמר לגבי מצורע עני: "זאת תורת אשר בו נגע צרעת <strong>אשר לא תשיג ידו בטהרתו"</strong> (שם יד, לב), <strong>ר' שמעון סבר</strong> <small>[סבור]:</small> דינו של מי שלא השיגה ידו תלוי ב<strong>דבר המכפר</strong> ומטהר מן החטא, <strong>מאי ניהו</strong> <small>[מה הוא]</small> — <strong>חטאת,</strong> ולכן שעת הבאת חטאת קובעת.
 <strong>ור' יהודה סבר</strong> <small>[סבור]:</small> ממה שנאמר "אשר לא תשיג ידו בטהרתו" יש ללמוד כי עיקר דינו נקבע ב<strong>דבר ה</strong>מטהר ו<strong>מכשיר</strong> אותו להיכנס למקדש ולאכול מן הקדשים, <strong>ומאי ניהו</strong> <small>[ומה הוא]</small> — <strong>אשם,</strong> שלאחר שהוזה עליו מדם האשם הוכשר לכך. ואילו <strong>ר' אליעזר בן יעקב סבר</strong> <small>[סבור]</small> שהכוונה היא לדבר <strong>הגורם לו טהרה, ומאי ניהו</strong> <small>[ומה הוא]</small> — <strong>ציפרים,</strong> שלאחר שנטהר על ידן באופן חלקי הריהו ראוי להביא קרבנותיו למקדש ולהשלים טהרתו.
  ושואלים:  <strong>ואלא</strong> המיעוט "ואם דל <strong>הוא",</strong> אם אין למדים ממנו שצריך שיהא דל מתחילתו ועד סופו, <strong>למה לי?</strong> ומשיבים: <strong>לרבי כדאית ליה</strong> <small>[כמו שיש לו,</small> לשיטתו<small>]</small> בתחילת עמוד זה — למעט מצורע עני ומדירו עשיר, ללמד שיביא קרבן עשיר, <strong>ולרבנן כדאית להו</strong> <small>[כמו שיש להם],</small> למעט מצורע עשיר ומדירו עני, שמביא קרבן עשיר.
  וחוזרים ושואלים: <strong>אלא מעתה,</strong> שר' יהודה למד מ"ואם מך הוא" שיהא במכותו מתחילה ועד סוף, מה שנאמר בדיני עדות: <strong>"והוא עד</strong> או ראה או ידע אם לא יגיד ונשא עוונו" (ויקרא ה, א), גם שם יש לדרוש כן: <strong>עד שיהא</strong> העד <strong>כשר מתחלתו ועד סופו,</strong> ואם אינו כזה עדותו פסולה!
 <strong>וכי תימא הכי נמי</strong> <small>[ואם תאמר כך הוא גם כן]</small> — <strong>והא תניא</strong> <small>[והרי שנויה</small> ברייתא<small>]:</small> <strong>היה</strong> העד <strong>יודע לו בעדות עד שלא נעשה חתנו, ו</strong>אחר כך <strong>נעשה חתנו,</strong> ופסול להעיד לו, או שהיה מתחילה <strong>פקח</strong> (שומע) <strong>ונתחרש,</strong> או שהיה <strong>פתוח</strong> בעיניו <strong>ונסתמא</strong> (נהיה עיור), או היה <strong>שפוי</strong> בדעתו <strong>ונשתטה</strong> — <strong>הרי זה פסול</strong> לעדות. <strong>אבל היה</strong> העד <strong>יודע לו עדות עד שלא נעשה חתנו, ונעשה</strong> אחר כך <strong>חתנו,</strong>
## דף יח.
 <strong>ואחר כך מתה בתו,</strong> ולפיכך עתה אינם קרובים, או היה העד <strong>פקח</strong> בשעה שראה <strong>ונתחרש וחזר ונתפקח,</strong> או היה <strong>פתוח ונסתמא ואחר כך נתפתח,</strong> או היה <strong>שפוי ונשתטה וחזר ונשתפה</strong> — הרי העד <strong>כשר. זה הכלל, כל שתחילתו וסופו בכשרות</strong> — <strong>כשר,</strong> ומדוע אין אנו לומדים מהמילה "הוא" שצריך שיהיה העד כשר מתחילתו עד סופו?
  ומשיבים:  <strong>שאני התם</strong> <small>[שונה שם],</small> <strong>דאמר קרא</strong> <small>[שאמר הכתוב]:</small> "והוא עד <strong>או ראה... אם לא יגיד"</strong> (ויקרא ה, א), ללמד כי <strong>בראייה והגדה תלא רחמנא מילתא</strong> <small>[תלה הכתוב</small> את <small>הדבר],</small> <strong>והא איכא</strong> <small>[והרי ישנו],</small> שבזמן הראיה ובזמן ההגדה הוא כשר. ושואלים: <strong>ואלא</strong> המיעוט <strong>"והוא</strong> עד" <strong>למה לי?</strong>
 ומשיבים: <strong>לכדתניא</strong> <small>[לכמו ששנויה</small> בברייתא<small>]:</small> <strong>ראה סיאה</strong> (סיעה, חבורה) <strong>של בני אדם עומדין ועידיו</strong> היו <strong>ביניהן, ואמר "משביעני עליכם אם יודעים אתם לי עדות שתבואו ותעידוני",</strong> ונשבעו לשקר שאינם יודעים לו עדות, <strong>יכול יהו חייבין</strong> בקרבן שבועת העדות? <strong>תלמוד לומר: "והוא עד"</strong> (שם), להדגיש שאין חייב קרבן אלא מי שנתייחד כעד, <strong>והרי לא ייחד עידיו,</strong> שהרי השביע את כולם.
 <strong>יכול אפילו אמר</strong> לאותה חבורה: "משביע אני <strong>כל מי</strong> שיודע לי עדות שיבוא ויעידני", שגם אז יהיו עדיו פטורים? <strong>תלמוד לומר: "והוא עד", והרי ייחד עידיו,</strong> שהשביע רק את היודעים.
 <big>א</big> שנינו במשנה: <strong>אבל בקרבנות אינו כן,</strong> שאם היה מצורע עני, אפילו מת אביו והניח לו ריבוא — אין להקדש בהם כלום. ושואלים: אם <strong>אביו מת והניח לו ריבוא,</strong> אם כן <strong>עשיר הוא! אמר ר' אבהו, אימא</strong> <small>[אמור]:</small> אביו מת (עומד למות) ו<strong>מניח לו ריבוא,</strong> אבל עדיין לא מת.
  ואומרים: אם כן  <strong>פשיטא</strong> <small>[פשוט</small> הדבר<small>]</small> שאין להקדש כלום, שהרי בינתיים הוא עני! ומשיבים: מדובר <strong>כשהיה אביו גוסס.</strong> והוצרך התנא לומר כן, שכן <strong>מהו דתימא</strong> <small>[שתאמר]:</small> <strong>רוב גוססין למיתה,</strong> ונחשיבנו כמת וכאילו ירש כבר, על כן <strong>קא משמע לן</strong> <small>[משמיע לנו]</small> שכל עוד לא מת אביו ממש, נחשב הבן עני.
  ועוד שואלים: מה ששנינו <strong>ספינתו בים ובאה לו בריבואות,</strong> מדוע אין להקדש בהם כלום? הלוא <strong>עשיר הוא! אמר רב חסדא: כשהיתה</strong> ספינתו <strong>מוחכרת</strong> או <strong>ומושכרת ביד אחרים,</strong> והסחורה שבתוכה שלהם היא, ואין לו אלא דמי החכירה או השכירות. ומקשים: <strong>והאיכא</strong> <small>[והרי יש]</small> דמי <strong>שכירות</strong> מספינה זו! ומשיבים: <strong>שכירות אינה משתלמת אלא לבסוף,</strong> ובינתיים עני הוא.
  ואומרים:  <strong>ותיפוק ליה</strong> <small>[ושתצא לו]</small> שהוא עשיר <strong>משום</strong> ה<strong>ספינה,</strong> ששייכת לו! ומשיבים: <strong>הא מני</strong> <small>[</small>משנה <small>זו</small> כדעת <small>מי היא]?</small> כדעת <strong>ר' אליעזר היא,</strong> הסבור כי בהגדרת עשיר לגבי החוב להקדש, אין לוקחים בחשבון את רכושו המשמש לפרנסה. <strong>דתנן</strong> <small>[ש</small>כך <small>שנינו</small> במשנה<small>],</small> <strong>ר' אליעזר אומר:</strong> כאשר ממשכנים את נכסיו של מקדיש לטובת ההקדש, הרי <strong>אם היה איכר,</strong> עובד אדמה — <strong>נותן לו צמדו,</strong> צמד הבקר המשמש לחרישה, <strong>ו</strong>אם היה <strong>חמר</strong> (מוביל סחורה בחמורו) — <strong>נותן לו חמורו.</strong>
 <big>ב משנה</big> מה ששנינו בתחילת פרק זה: <strong>השנים בנידר, כיצד? ילד</strong> (צעיר) <strong>שהעריך זקן</strong> — <strong>נותן ערך זקן, וזקן שהעריך את הילד</strong> — <strong>נותן ערך ילד.</strong> ומה ששנינו: <strong>הערכין בנערך, כיצד? איש שהעריך האשה</strong> — <strong>נותן ערך אשה,</strong> למרות שערכה הקצוב הוא פחות מערך איש, <strong>ואשה שהעריכה איש</strong> — <strong>נותנת ערך איש.</strong>
 ומה ששנינו: <strong>והערך בזמן הערך, כיצד?</strong> אם <strong>העריכו</strong> כשהיה הנערך <strong>פחות מבן חמש,</strong> שערכו חמישה שקלים, <strong>ו</strong>לפני שנתן להקדש <strong>נעשה</strong> הנערך <strong>יתר על בן חמש,</strong> שערכו עשרים שקלים, או שהיה הנערך <strong>פחות מבן עשרים</strong> בשעת הנדר, <strong>ו</strong>לפני שנתן להקדש <strong>נעשה</strong> הנערך <strong>יתר על בן עשרים</strong> שערכו חמישים שקלים — <strong>נותן</strong> המעריך להקדש לפי מה שהיה שווה הנערך <strong>בזמן הערך.</strong>
 <big>ג גמרא</big> ביחס למה ששנינו במשנתנו: והערך בזמן הערך, <strong>תנו רבנן</strong> <small>[שנו חכמים</small> בברייתא<small>]:</small> <strong>אתה הקשית</strong> (היקשת, השווית) את נדרי הקדש <strong>דמים</strong> (נדר הקדש רגיל, כגון שנודר דמיו של אדם) <strong>ל</strong>נדרי ערכין,
   
  לענין <strong>מרגלית לקלים</strong> (לעניים), שאם נדר דמי מרגלית, שבמקום אחר נותנים עליה הרבה, ואילו במקומו, בין האנשים הקלים (הפשוטים) היא שווה מעט, מחשיבים את שווייה לפי מקומו, ולא לפי דמיה במקום אחר, כשם שנוהגים בחייבי ערכין, שהוא נידון כעני לפי שווייה במקומו, <strong>ו</strong>כן <strong>לידון בכבודו,</strong> שהנודר דמיו של איבר שהנשמה תלויה בו, כגון ראשו, נותן דמי אותו אדם, כשם שהמעריך איבר כזה נותן ערך של אדם שלם,
 <strong>יכול נקיש</strong> מן הצד השני <strong>ערכין לדמים</strong> לענין <strong>שיתן</strong> את ערכו של האדם <strong>כשעת נתינה,</strong> כפי שהוא בנדרי דמים? <strong>תלמוד לומר: "כערכך כן יקום"</strong> (ראה ויקרא כז, יז), ללמדנו שהמעריך <strong>אינו נותן אלא</strong> לפי מה שהיה שווה הנערך <strong>בזמן הערך.</strong>
 <big>ד משנה</big> בתורה נאמרו ערכים שונים למי שהוא מבן חודש עד חמש שנים, למי שהוא מבן חמש ועד עשרים, ולמבן עשרים ועד ששים. ועל כן נאמר כי תינוק כשהוא ב<strong>יום</strong> ה<strong>שלשים</strong> להיוולדו נחשב <strong>כלמטה הימנה,</strong> כפחות מבן חודש, ומכיון שאין ערך בתורה לפחות מבן חודש הריהו פטור. וכן <strong>שנת</strong> ה<strong>חמש</strong> עצמה <strong>ושנת עשרים</strong> דינם <strong>כלמטה מהם. שנאמר</strong> בהמשך הפרשה: <strong>"ואם מבן ששים שנה ומעלה"</strong> (ויקרא כז, ז), <strong>הרי אנו למדים בכולן משנת ששים</strong> שנאמר בה "ומעלה", <strong>מה שנת ששים</strong> עצמה היא <strong>כלמטה הימנה,</strong> ואין משתנה ערכו אלא לאחר שנת הששים, <strong>אף שנת חמש ושנת עשרים כלמטה הימנה.</strong>
 ויש להקשות: <strong>הן?</strong> וכי יכול אתה ללמוד מכאן? וכי <strong>אם עשה שנת ששים</strong> עצמה <strong>כלמטה ממנה להחמיר,</strong> לשלם יותר להקדש, שהרי ערכו של מי שהוא צעיר מבן ששים גבוה יותר, <strong>נעשה שנת חמש ושנת עשרים כלמטה ממנו להקל?</strong> שהרי ערכם של הקטנים מחמש ומעשרים פחות מערכם של הגדולים מהם!
 <strong>תלמוד לומר: "שנה" "שנה"</strong> שנאמרה בכל אחד מהם <strong>לגזירה שוה, מה שנה האמורה בשנת ששים</strong> נחשבת <strong>כלמטה</strong> ממנה, <strong>אף שנה האמורה משנת חמש ושנת עשרים כלמטה ממנו, בין להקל ובין להחמיר. ר' אליעזר אומר</strong> יותר מכך: יש להמתין <strong>עד שיהו יתירות על השנים</strong> האמורות בתורה <strong>חדש ויום אחד,</strong> ולדוגמה, רק ילד שהוא בן חמש שנים וחודש ויום אחד (כלומר, לאחר חודש) נערך בעשרים שקלים, ופחות מכך נערך בחמישה שקלים.
 <big>ה גמרא</big> ומעירים: גזירה שווה שנזכרה במשנה הריהי <strong>מופנה,</strong> שהמילה "שנה" בכל אחד מן הכתובים היא מיותרת, ופנויה לגזירה שווה זו, כאילו נאמר דין זה במפורש בתורה. <strong>דאי</strong> <small>[שאם]</small> <strong>לא מופנה</strong> — <strong>איכא למיפרך כדפרכינן</strong> <small>[יש לפרוך</small> אותה <small>כפי שהקשינו</small> במשנה<small>],</small> שאם אנו דנים את שנת חמש ושנת עשרים כלמטה מהן נמצאנו מקילים. ומשיבים: אמנם מופנה הוא, שכן <strong>"שנה" "שנה" יתירי כתיבי</strong> <small>[יתירים כתובים</small> שם<small>].</small>
 ושואלים: <strong>לימא מתניתין</strong> <small>[</small>האם <small>נאמר</small> ש<small>משנתנו]</small> ש<strong>לא כ</strong>שיטת <strong>רבי</strong> היא <strong>דאי</strong> <small>[שאם]</small> כשיטת <strong>רבי</strong> — לא הוצרכנו ללמוד מגזירה שווה זו, שכן <strong>האמר</strong> <small>[הרי אמר]</small> שכל מקום שנאמר "ו <strong>עד"</strong> — הרי זה כולל הכל, <strong>"ועד" בכלל.</strong> ואף כאן, הואיל ונאמר: "ועד בן חמש שנים", "ועד בן עשרים שנה" — גם שנת חמש ושנת עשרים בכלל זה. ומנין שכך היא שיטתו?
 <strong>דתניא</strong> <small>[ששנויה</small> ברייתא<small>]:</small> "כי כל אוכל חמץ ונכרתה הנפש ההיא מישראל <strong>מיום הראשן ועד יום השבעי"</strong> (שמות יב, טו), <strong>יכול</strong> מיום ה<strong>ראשון</strong> והלאה, <strong>ולא</strong> יום <strong>ראשון</strong> עצמו <strong>בכלל</strong> זה, וכן עד יום ה<strong>שביעי ולא</strong> יום <strong>שביעי</strong> עצמו <strong>בכלל</strong> זה,
## דף יח:
 <strong>כענין שנאמר</strong> לגבי מצורע: "וכסתה הצרעת את כל עור הנגע <strong>מראשו ועד רגליו</strong> לכל מראה עיני הכהן... כלו הפך לבן טהור הוא" (ויקרא יג, יב), וידוע לנו (כמבואר להלן) כי "מ <strong>ראשו"</strong> — <strong>ולא ראשו</strong> עצמו <strong>בכלל</strong> זה, וכן "ועד <strong>רגליו"</strong> — <strong>ולא רגליו</strong> עצמם <strong>בכלל</strong> זה, ושמא גם באיסור חמץ כך?
 <strong>תלמוד לומר: "עד יום האחד ועשרים לחדש בערב"</strong> (שמות יב, יח), כלומר, עד סוף היום השביעי, הרי שיום זה בכלל, והוא הדין ליום הראשון שנזכר יחד עמו בפסוק. <strong>רבי אומר: אינו צריך</strong> ללמוד זאת משם, אלא כשהתורה אומרת "מיום ה<strong>ראשון"</strong> כוונתה — <strong>ו</strong>"יום ה<strong>ראשון"</strong> עצמו <strong>בכלל,</strong> וכן "יום ה<strong>שביעי"</strong> — <strong>ו</strong>יום ה<strong>שביעי בכלל.</strong> ואם כן, לשיטת רבי לא הוצרכנו לגזירה שווה ששנינו במשנתנו, ללמד ש"עד בן עשרים שנה" כולל את שנת העשרים עצמה!
  ומשיבים:  <strong>אפילו תימא</strong> <small>[תאמר]</small> שהוא שיטת <strong>רבי,</strong> הוצרכנו לגזירה שווה זו, מפני שלשיטתו <strong>שקולי משקלי קראי</strong> <small>[שקולים הם</small> <small>המקראות],</small> איזו מסקנה יש להסיק מהם. שכן <strong>מכדי כתיב</strong> <small>[הואיל ונאמר]:</small> <strong>"מבן חדש ועד בן חמש שנים</strong> והיה ערכך הזכר חמשה שקלים" (ויקרא כז, ו), ואתה מניח כי שנת החמש עצמה בכלל זה, אם כן מה שנאמר <strong>תו</strong> <small>[עוד]:</small> "ואם <strong>מבן חמש</strong> שנים <strong>ועד בן עשרים</strong> שנה והיה ערכך הזכר עשרים שקלים" (שם ה) <strong>למה לי?</strong> כלומר, משמע מכאן להיפך, שמי שהוא בשנת החמש נכלל בקבוצה הבוגרת יותר! <strong>הילכך אישתקלו להו</strong> <small>[על כן נעשו</small> שני הלימודים <small>שקולים]</small> ולא ניתן ללמוד מהם, ויש צורך ללמוד מן הכתוב "ואם מבן ששים שנה ומעלה" (שם ז) ששנת חמש ושנת עשרים נחשבות כלמטה מהן.
  ודנים במה ש<strong>אמר מר</strong> <small>[החכם]</small> לעיל בענין המצורע: <strong>"ראשו"</strong> — <strong>ולא ראשו בכלל,</strong> <strong>"רגליו"</strong> — <strong>ולא רגליו בכלל.</strong> ושואלים: <strong>מנלן</strong> <small>[מנין לנו]</small> דברים אלה? ומשיבים: <strong>איבעית אימא</strong> <small>[אם תרצה אמור]</small> מסברה: <strong>שאני</strong> <small>[שונים]</small> <strong>סימנים</strong> של צרעת שב<strong>גופו</strong> <strong>מסימנים</strong> שב<strong>ראשו,</strong> וכגון צבע השיער המטמא, שבגוף הוא לבן, ובראש — צהוב. <strong>איבעית אימא</strong> <small>[אם תרצה אמור]</small> מהמקרא, שנאמר שם: "מראשו ועד רגליו <strong>לכל מראה עיני הכהן",</strong> ואין הכהן יכול לראות את הנגע שבראשו מפני השיער, ולא את הנגעים שבין אצבעות רגליו.
 <big>א</big> נאמר במשנה, <strong>ר' אליעזר אומר:</strong> שנת החמש ושנת העשרים ושנת הששים נידונות לענין ערכין כלמטה מהן, <strong>עד שיהו יתירות על השנים חודש ויום אחד.</strong> ובטעם הדבר, <strong>תניא</strong> <small>[שנויה</small> ברייתא<small>],</small> <strong>ר' אליעזר אומר: נאמר כאן</strong> בערכין <strong>"למעלה"</strong> ("ומעלה", ויקרא כז, ז), <strong>ונאמר להלן</strong> במנין הלויים במדבר: "מבן <strong>חדש ומעלה</strong> תפקדם" (במדבר ג, טו), <strong>מה להלן</strong> מדובר במי שהוא <strong>מבן חודש ויום אחד,</strong> <strong>אף כאן</strong> בערכין, כשנאמר "מבן חמש", "מבן עשרים", "מבן ששים", הכוונה היא: <strong>מבן חודש ויום אחד.</strong>
 ושואלים: <strong>ואימא כי התם</strong> <small>[ואמור</small> שיהיה <small>כמו שם],</small> <strong>מה התם חד יומא</strong> <small>[מה שם יום אחד]</small> לאחר התקופה שמדובר עליה (מבן חודש) — <strong>אף כאן חד יומא</strong> <small>[יום אחד]</small> בלבד הוא שנכנס בשנה הבאה! ומשיבים: <strong>אם כן</strong> אתה אומר, <strong>גזירה שוה</strong> זו <strong>מאי אהני</strong> <small>[מה הועילה]?</small> והרי גם בלעדיה היינו יודעים שהכוונה היא למחרת היום בו נשלמת השנה!
 <big>ב</big> <strong>תנו רבנן</strong> <small>[שנו חכמים]:</small> <strong>שנה האמורה בקדשים</strong> (קרבנות) כגון: "כבשים בני שנה" (במדבר כח, ג), <strong>שנה האמורה בבתי ערי חומה,</strong> שהמוכר ביתו יכול לגואלו רק בתוך שנה (ויקרא כה, כט), <strong>שתי שנים ש</strong>נאמרו <strong>בשדה אחוזה</strong> (נחלת אבות), שהמוכרה אינו יכול לגאול אותה לפני שתי שנים (שם טו), <strong>ושש שנים שבעבד עברי</strong> (שמות כא, ב), <strong>וכן</strong> השנים <strong>שבבן ושבבת</strong> (כפי שיבואר בהמשך) 
   
כולן מחושבות <strong>מעת לעת</strong> (מיום ליום) עד לאותו תאריך ואותה שעה בשנה הבאה, ולא עד סוף אותה שנה למנין העולם.
  ושואלים:  <strong>שנה האמורה בקדשים, מנלן</strong> <small>[מנין לנו]</small> שהיא מעת לעת? <strong>אמר רב אחא בר יעקב, אמר קרא</strong> <small>[המקרא]:</small> <strong>"כבש בן שנתו"</strong> (ויקרא יב, ו), ולא "בן שנה", לדייק: <strong>שנתו שלו</strong> (של הכבש) <strong>ולא</strong> שנה <strong>של מנין עולם.</strong>
 <strong>שנה האמורה בבתי ערי חומה</strong> — <strong>דכתיב</strong> <small>[שנאמר]:</small> "והיתה גאולתו <strong>עד תם שנת ממכרו"</strong> (שם כה, כט), שנה מזמן <strong>ממכרו שלו,</strong> כלומר, מיום שנמכר, <strong>ולא שנה למנין עולם.</strong>
 <strong>שתי שנים שבשדה אחוזה</strong> הן מעת לעת — <strong>דכתיב</strong> <small>[שנאמר]:</small> <strong>"במספר שני תבואת ימכר לך"</strong> (שם טו), ולא "במספר שנים", ומכאן אתה למד שמספר השנים לחוד (ומיעוט שנים — שתיים) וכמות התבואות לחוד, וכך <strong>פעמים שאדם</strong> שקונה שדה <strong>אוכל</strong> ממנה <strong>שלש תבואות ב</strong>משך <strong>שתי שנים,</strong> ודבר זה ייתכן רק אם קנאה מלאה תבואה בסוף השנה, וקצרה, ועמדה ברשותו עוד כשנתיים, והספיק לקצור תבואה פעמיים נוספות קודם שחזר הבעלים וקנאה ממנו. אבל אם מונים שנתיים למנין העולם — נשלמת השנה הראשונה בתשרי הקרוב, ועד תשרי השני אין אלא תבואה אחת נוספת.
 <strong>שש</strong> שנים <strong>שבעבד עברי</strong> מעת לעת — <strong>דכתיב</strong> <small>[שנאמר]:</small> <strong>"שש שנים יעבד ובשביעית</strong> יצא לחפשי חינם" (שמות כא, ב), וו' החיבור של "ובשביעית" מחבר אותה ל"שש שנים יעבוד", ללמדנו שמנין שש שנים הוא מעת לעת, וכך יוצא ש<strong>זימנין</strong> <small>[פעמים]</small> ש<strong>ב</strong>שנה ה<strong>שביעית</strong> לשנות מנין העולם <strong>נמי יעבוד</strong> <small>[גם כן הוא עובד].</small>
 שנינו בברייתא: <strong>ושבבן ושבבת כולן מעת לעת.</strong> ושואלים: <strong>למאי הילכתא</strong> <small>[לאיזו הלכה]</small> נאמר הדבר? <strong>אמר רב גידל אמר רב: לערכין,</strong> כלומר, שמנין השנים לגיל הערכין נחשב מעת לעת לפי תאריך הלידה של הנערך או הנערכת, ולא למנין שנות העולם. <strong>רב יוסף אמר: ל</strong>ענין ההלכות של <strong>פרקין</strong> <small>[פרק]</small> של <strong>"יוצא דופן",</strong> הפרק החמישי של מסכת נדה, ששנינו בו הלכות הנוגעות לגילים שונים של בן ובת.
 <strong>אמר ליה</strong> <small>[לו]</small> <strong>אביי לרב יוסף: מי פלגיתו</strong> <small>[האם חלוקים אתם]</small> אתה ורב גידל לענין הדין? <strong>אמר ליה</strong> <small>[לו]:</small> <strong>לא, אנא אמרי חדא</strong> <small>[אני אמרתי</small> דבר <small>אחד],</small> <strong>והוא אמר חדא</strong> <small>[</small>דבר <small>אחד].</small> ומעירים: <strong>הכי נמי מסתברא</strong> <small>[כך גם כן מסתבר לומר],</small> <strong>דאי סלקא דעתך פליגי</strong> <small>[שאם עולה על דעתך</small> שהם <small>חלוקים],</small> האם <strong>מאן דאמר</strong> <small>[מי שאומר]</small> שהכוונה היא <strong>לערכין לא אמר</strong> <small>[אינו אומר]</small> שמונים מעת לעת <strong>ל</strong>ענין ההלכות של פרק <strong>"יוצא דופן"? והאמר</strong> <small>[והרי אמר]</small> <strong>רב</strong> כשלימד פרק "יוצא דופן": <strong>הילכתא בכולה פירקא</strong> <small>[הלכה בכל הפרק שלנו],</small> שהשנים המנויות בו מחושבות <strong>מעת לעת.</strong>
 ושואלים: <strong>ואלא למאן דאמר</strong> <small>[ל</small>דעת <small>מי שאומר]</small> שכוונת הברייתא <strong>לערכין, מאי טעמא</strong> <small>[מה טעם]</small> <strong>לא אמר</strong> שהכוונה היא <strong>ל</strong>הלכות שבפרק <strong>"יוצא דופן"?</strong> ומשיבים: מפני שלדעתו יש לפרש את "שבבן ושבבת" <strong>דומיא דהנך</strong> <small>[בדומה לאלה</small> האחרים<small>]</small> שמוזכרים לבברייתא, שנה של קדשים, בתי ערי חומה וכו', <strong>מה הנך דכתיבא</strong> <small>[מה אלה</small> מתייחסים לשנה <small>שכתובה</small> בתורה<small>],</small> <strong>אף הנך</strong> <small>[אלה]</small> "ושבבן ושבבת" לענין הלכה <strong>דכתיבא</strong> <small>[שכתובה]</small> בתורה, והיא שנה הכתובה בערכין. אבל ההלכות שבפרק "יוצא דופן" אינן כתובות בתורה.
 <strong>ואידך</strong> <small>[והאחר</small> רב יוסף<small>]</small> מה הוא סבור? <strong>אי סלקא דעתך דכתיבא</strong> <small>[אם עולה על דעתך</small> שהכוונה בברייתא היא לשנה של ערכין <small>שכתובה</small> בתורה<small>],</small> <strong>האי</strong> <small>[</small>לשון <small>זו]</small> <strong>"שבבן ושבבת"</strong> שהזכירה הברייתא אינה מתאימה, אלא
## דף יט.
 לשון <strong>"שבזכר ושבנקבה" מיבעי ליה</strong> <small>[צריך היה</small> לומר<small>],</small> שהרי זו לשון התורה בענין ערכין, ואילו פרק "יוצא דופן" משתמש בלשון "בן" ו"בת".
  אגב שהוזכרה ההבחנה בין זכר לנקבה בדיני ערכין, שואלים: <strong>ומאי שנא</strong> <small>[ומה שונה]</small> דין ה<strong>נקבה דכי מיזקנא קיימא אתילתא</strong> <small>[שכאשר היא מזדקנת עומדת על שליש</small> מערכה הקודם<small>],</small> שעד גיל ששים ערכה שלושים שקלים ומעל גיל ששים ערכה עשרה שקלים, <strong>ומאי שנא</strong> <small>[ומה שונה]</small> <strong>זכר דלא קאי אתילתא</strong> <small>[שאינו עומד על שליש</small> מערכו הקודם<small>],</small> אלא על פחות מכך, שעד גיל ששים ערכו חמישים שקלים ומעל גיל ששים ערכו חמישה עשר שקלים? <strong>אמר חזקיה, אמרי אינשי</strong> <small>[אומרים האנשים],</small> פתגם ידוע הוא: <strong>סבא בביתא פאחא בביתא</strong> <small>[זקן בבית שבר בבית],</small> שאינו אלא למשא, <strong>סבתא בביתא סימא בביתא</strong> <small>[סבתא בבית אוצר בבית],</small> מפני שעוזרת במלאכות הבית.
 
 <big>א משנה</big> <strong>האומר: "משקלי עלי"</strong> — <strong>נותן משקלו</strong> להקדש, <strong>אם כסף כסף, ואם זהב זהב. מעשה באמה של ירמטיא שאמרה: "משקל בתי עלי", ועלתה לירושלים ושקלה,</strong> נתנה האם את <strong>משקלה</strong> ב<strong>זהב.</strong>
 האומר: <strong>"משקל ידי עלי",</strong> כיצד אומדים את משקל ידו? <strong>ר' יהודה אומר: ממלא חבית מים, ומכניסה</strong> את ידו לחבית <strong>עד מרפיקו, ו*</strong> כנגד נפח המים שיצאו <strong>שוקל</strong> חתיכות <strong>מבשר חמור ועצמות וגידים ונותן לתוכה</strong> של החבית <strong>עד שתתמלא,</strong> וכמשקל אותן חתיכות יתן להקדש. <strong>אמר ר' יוסי: וכי היאך אפשר לכוין</strong> שתהא כמות <strong>בשר</strong> החמור <strong>כנגד</strong> כמות ה<strong>בשר</strong> שבידו, <strong>ועצמות</strong> החמור <strong>כנגד</strong> ה<strong>עצמות</strong> שבידו? <strong>אלא שמין</strong> (אומדים) <strong>את היד כמה היא ראויה לשקול.</strong>
 <big>ב גמרא</big> ושואלים: <strong>מאי</strong> <small>[מה</small> פירוש<small>]</small> מה ששנינו במשנה: ונותן משקלו, <strong>אם כסף כסף אם זהב זהב? אמר רב יהודה:</strong> אם <strong>פירש</strong> שהוא נודר משקלו ב<strong>כסף</strong> — נותן <strong>כסף,</strong> אם <strong>פירש זהב</strong> — נותן <strong>זהב.</strong> ותמהים: <strong>פשיטא</strong> <small>[פשוט]</small> שכך הוא<strong>!</strong> ואומרים: <strong>הא קא משמע לן</strong> <small>[</small>דבר <small>זה משמיע לנו],</small> <strong>טעמא</strong> <small>[הטעם,</small> דווקא<small>]</small> במקרה ש<strong>פירש</strong> ממה יתן, צריך לתת כסף או זהב, <strong>הא</strong> <small>[אבל]</small> אם <strong>לא פירש</strong> — <strong>פטר נפשיה בכל דהו</strong> <small>[פוטר את עצמו בכל שהוא],</small> בכל דבר שדרך אנשים לשקול,
 <strong>כ</strong>דברי <strong>רחבה,</strong> ש<strong>אמר רחבה: באתרא דתקלי כופרא</strong> <small>[במקום ששוקלים</small> המוכרים <small>זפת],</small> <strong>פטר נפשיה אפילו בכופרא</strong> <small>[פוטר עצמו</small> הנודר <small>אפילו בזפת</small> במשקלו<small>].</small> ותמהים: <strong>פשיטא</strong> <small>[פשוט]</small> שכך הוא! ומשיבים: <strong>לא צריכא</strong> <small>[נצרכה]</small> הלכה זו אלא במקום <strong>דאיכא דתקל ואיכא דכייל</strong> <small>[שיש</small> מוכר <small>ששוקל</small> אותו <small>ויש שמודד</small> בנפח<small>],</small> <strong>מהו דתימא</strong> <small>[שתאמר]:</small> <strong>כיון דכולהו לא תקלי</strong> <small>[שלא כולם שוקלים],</small> <strong>לא</strong> יפטור עצמו בנתינת זפת כמשקלו, על כן <strong>קא משמע לן</strong> <small>[משמיע לנו]</small> שכיון שיש שם מוכרים ששוקלים זפת — יוצא בכך ידי נדרו.
 <strong>אמר רב פפא: באתרא דתקלי שמכי</strong> <small>[במקום ששוקלים בצלים],</small> <strong>פטר נפשיה אפילו בשמכי</strong> <small>[פוטר עצמו</small> הנודר <small>אפילו בבצלים]</small> במשקלו. ושואלים: <strong>פשיטא</strong> <small>[פשוט]</small> שכך הוא! ומשיבים: <strong>לא צריכא</strong> <small>[נצרכה]</small> הלכה זו אלא במקום <strong>דבתר דשקלי שדו תרי תלתא</strong> <small>[שלאחר ששוקלים זורקים</small> לכלי הקונה <small>שנים שלושה</small> בצלים נוספים<small>],</small> <strong>מהו דתימא</strong> <small>[שתאמר]</small> <strong>בטיל</strong> <small>[בטלה]</small> <strong>תורת</strong> מכירה ב<strong>משקל,</strong> על כן <strong>קא משמע לן</strong> <small>[משמיע לנו]</small> שעדיין נחשב הדבר למכירה במשקל.
 <big>ג</big> שנינו במשנה: <strong>מעשה באמה של ירמטיא</strong> שאמרה "משקל בתי עלי", ועלתה לירושלים ושקלה, ונתנה משקלה זהב. ומתחילה אמרה המשנה (כפי שנתבאר לעיל) כי דווקא מי שפירש בנדרו זהב צריך לתת זהב, אבל מי שנדר בסתם — יוצא ידי חובתו בכל שהוא. ועל כך תמהים: וכי מביאה המשנה <strong>מעשה לסתור</strong> את דבריה הקודמים?!
 ומשיבים: <strong>חסורי מחסרא והכי קתני</strong> <small>[חסרה</small> המשנה <small>וכך</small> היא <small>שנויה]:</small> <strong>ואם אדם חשוב הוא, אף על גב דלא פריש</strong> [אף על פי שלא פירש] ממה יתן — <strong>לפי כבודו אמרינן</strong> <small>[אנו אומרים]</small> שצריך לתת, <strong>ומעשה באמה של ירמטיא</strong> שהיתה עשירה ביותר, <strong>שאמרה "משקל בתי עלי", ועלתה לירושלים ושקלוה ונתנה משקלה זהב.</strong>
 <big>ד</big> <strong>אמר רב יהודה: האומר "קומתי עלי"</strong> — <strong>נותן שרביט</strong> (מוט) עבה <strong>שאינו נכפף,</strong> בגובה קומתו, אם אמר: <strong>"מלא קומתי עלי"</strong> — <strong>נותן</strong> <strong>שרביט</strong> דק <strong>הנכפף,</strong> ודיו. <strong>מיתיבי</strong> <small>[מקשים]</small> על כך ממה ששנינו בברייתא, כי בין שאמר: <strong>"קומתי עלי"</strong> ובין שאמר: <strong>"מלא קומתי עלי"</strong> — <strong>נותן</strong> תמיד <strong>שרביט שאינו נכפף!</strong>
 ומשיבים: <strong>הוא</strong> (רב יהודה) ש<strong>אמר כ</strong>שיטת <strong>ר' עקיבא דדייק לישנא יתירא</strong> <small>[שמדייק בלשון יתירה],</small> <strong>דתנן</strong> <small>[ששנינו</small> במשנה<small>]:</small> אדם שמוכר בית, אינו כולל במכירה <strong>לא את הבור</strong> שבתוכו <strong>ולא את הדות</strong> (כעין בור שדפנותיו בנויות מאבנים), <strong>אף על פי שכתב</strong> בשטר מכירת הבית שמוכר גם <strong>עומקה ורומה</strong> (עומק ורום). <strong>ו</strong>אולם <strong>צריך</strong> המוכר <strong>ליקח</strong> (לקנות) <strong>לו</strong> <strong>דרך</strong> מן הקונה כדי להגיע אליהם, <strong>דברי ר' עקיבא.</strong>
 <strong>וחכמים אומרים: אינו צריך,</strong> שלדעתם, כשם ששייר את הבור והדות לעצמו — כך שייר גם דרך אליהם. <strong>ומודה ר' עקיבא, בזמן שאמר לו</strong> במפורש שהוא מוכר לו את הבית <strong>חוץ מאלו,</strong> מהבור והדות — <strong>שאין צריך ליקח לו דרך. אלמא</strong> <small>[מכאן]</small> שר' עקיבא סבור כי <strong>כיון</strong> ש<strong>לא צריך</strong> לומר דבר, <strong>ו</strong>בכל זאת <strong>קאמר</strong> <small>[הוא אומר]</small> — <strong>לטפויי מילתא קאתי</strong> <small>[להוסיף דבר</small> לטובתו <small>הוא בא],</small> שכוונתו להותיר לעצמו גם את הדרך. <strong>הכא נמי</strong> <small>[כאן גם כן],</small> לענין הנדר, <strong>כיון</strong> שדי שיאמר: "קומתי" ו<strong>לא צריך</strong> לומר "מלוא קומתי", <strong>וקאמר</strong> <small>[והוא אומר]</small> זאת — <strong>לטפויי מילתא קאתי</strong> <small>[להוסיף דבר</small> לטובתו <small>הוא בא],</small> וכוונתו שיתן שרביט נכפף, ולא שרביט רגיל כקומתו.
  בעקבות הלכה זו בענין "קומתי", <strong>איבעיא להו</strong> <small>[נשאלה להם]</small> ללומדים: אם אמר "<strong>עומדי</strong> עלי", <strong>מהו,</strong> מה התכוון לתת?
## דף יט:
 <strong>"רוחבו</strong> של פלוני עלי", <strong>מהו? "ישיבתו", מהו? "עוביו", מהו? "היקיפו", מהו?</strong> מה התכוון לתת בכל אחד מאלה? שאלות אלה לא נפתרו ונשארו ב<strong>תיקו</strong> <small>[תעמוד]</small> השאלה במקומה.
 <big>א</big> שנינו במשנה מחלוקת בענין האומר: <strong>"משקל ידי עלי",</strong> כיצד אומדים את משקל היד. ומחלוקת זו מובאת בהרחבה בברייתא, שכך <strong>תנו רבנן</strong> <small>[שנו חכמים]:</small> האומר <strong>"משקל ידי</strong> או <strong>משקל רגלי עלי", ר' יהודה אומר: מביא חבית וממלא מים, ומכניס ביד עד האציל</strong> (המרפק), <strong>וברגל עד הארכובה</strong> (הברך),
 <strong>ושוקל בשר חמור גידים ועצמות</strong> בכמות היחסית שיש בידו של אדם, <strong>ונותן לתוכה עד שתתמלא</strong> בשנית. <strong>ואף על פי שאין ראיה לדבר</strong> שבשר חמור שוקל כבשר אדם — <strong>זכר לדבר, שנאמר: "אשר בשר חמורים בשרם"</strong> (יחזקאל כג, כ).
 <strong>אמר לו ר' יוסי: היאך אפשר לכוין</strong> בדיוק כמות של <strong>בשר</strong> החמור <strong>כנגד בשר</strong> שביד, ו<strong>גידים</strong> של חמור <strong>כנגד</strong> ה<strong>גידים</strong> שביד, ו<strong>עצמות</strong> החמור <strong>כנגד</strong> ה<strong>עצמות</strong> שביד? <strong>אמר לו ר' יהודה: אומדין</strong> (משערים) דברים אלו. <strong>אמר לו ר' יוסי: עד שאומדין</strong> באופן זה, <strong>ימודו</strong> (יאמדו) ישירות <strong>את</strong> משקל <strong>היד.</strong> עד כאן הדיון שבברייתא. ומוסיפים: <strong>ור' יהודה</strong> מה הוא עונה לכך? הוא סבור כי <strong>כמה</strong> ש<strong>אפשר</strong> לדייק <strong>עבדינן</strong> <small>[עושים אנו].</small>
 נאמר בברייתא שכשאמר "משקל ידי ורגלי עלי", <strong>ביד</strong> מודדים <strong>עד האציל</strong> (המרפק), ומכאן עולה כי זו היא הגדרת "יד". <strong>ורמינהו</strong> <small>[ומשליכים,</small> מראים סתירה לכך<small>]</small> ממה ששנינו בברייתא אחרת: <strong>קידוש ידים ורגלים במקדש</strong> (שציותה עליו התורה: "ורחצו אהרן ובניו ממנו את ידיהם ואת רגליהם", שמות ל, יט) — <strong>עד הפרק,</strong> מקום חיבור הכף והזרוע!
 ומשיבים: <strong>דאורייתא</strong> <small>[</small>בלשון <small>של תורה]</small> משמעות "יד" היא <strong>עד הפרק,</strong> אבל <strong>בנדרים</strong> ("משקל ידי עלי") — <strong>הלך אחר לשון בני אדם,</strong> ושם המשמעות היא עד האציל. ושואלים: <strong>ודאורייתא</strong> <small>[ו</small>בלשון <small>של תורה]</small> משמעות "יד" <strong>עד הפרק</strong> בלבד? <strong>והא גבי</strong> <small>[והרי אצל]</small> <strong>תפילין</strong> אין אומרים כן, <strong>דכתיב</strong> <small>[שנאמר]:</small> "והיה לך לאות על <strong>ידך"</strong> (שם יג, ט), <strong>ותנא דבי</strong> <small>[ושנה</small> החכם <small>מבית</small> מדרשו<small>]</small> של <strong>מנשה: "ידך"</strong> — <strong>זו קיבורית</strong> (הבשר התפוח שבין המרפק לכתף)!
  אלא:  <strong>דאורייתא</strong> <small>[</small>בלשון <small>של תורה]</small> <strong>קיבורית כולה</strong> נכללת גם היא בשם "יד", <strong>בנדרים הלך אחר לשון בני אדם,</strong> ובלשונם "יד" היא עד המרפק, <strong>וקידוש ידים ורגלים במקדש — הילכתא גמירי לה</strong> <small>[הלכה</small> למשה מסיני <small>לומדים אותה]</small> שמצוה לקדש עד הפרק בלבד. 
 ועוד שנינו בברייתא כי <strong>ברגל,</strong> כשאומר "משקל רגלי עלי" — מודדים <strong>עד הארכובה</strong> (הברך), <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו בברייתא אחרת: מה שנאמר בתורה בחובת עליה לרגל "שלש <strong>רגלים</strong> תחג לי בשנה" (שם כג, יד), ולא "שלש פעמים", בא ללמדנו — <strong>פרט לבעלי קבין,</strong> כלומר, מי שנקטעה כף רגלו ונותן את הגדם בתוך קב (תותב), שהוא פטור מלעלות לרגל, מפני שאין לו רגל. והלא לפי הברייתא, מי שלא נקטעה רגלו עד הברך עדיין יש לו רגל!
  ומשיבים: אף שמן התורה "רגל" היא כף הרגל עד הקרסול,  <strong>בנדרים</strong> ("משקל רגלי עלי") <strong>הלך אחר לשון בני אדם,</strong> והם קוראים "רגל" עד הברך. ושואלים: <strong>ודאורייתא</strong> <small>[ו</small>בלשון <small>של תורה]</small> "רגל" משמעה <strong>פרט לבעלי קבין</strong> ולא עד הברך?
 <strong>והא גבי</strong> <small>[והרי אצל]</small> <strong>חליצה</strong> אין אומרים כן, <strong>דכתיב</strong> <small>[שנאמר]:</small> "ונגשה יבמתו... וחלצה נעלו מעל <strong>רגלו"</strong> (דברים כה, ט), <strong>ותנא</strong> <small>[ושנה</small> החכם בברייתא<small>]:</small> יבם גידם, אם <strong>חלצה</strong> נעלו <strong>מן הארכובה</strong> (הברך) <strong>ולמטה</strong> — <strong>חליצתה כשרה!</strong>
 ומשיבים: "רגל" שבתורה היא אמנם רק עד הקרסול, ואולם <strong>שאני התם</strong> <small>[שונה שם]</small> לענין חליצה, <strong>דאמר קרא</strong> <small>[שאמר הכתוב]:</small> <strong>"מעל רגלו"</strong> (ולא "מרגלו"), ולשון זו מכשירה גם מה שלמעלה מ"רגלו". ושואלים: <strong>אי הכי</strong> <small>[אם כך],</small> אם חלצה <strong>למעלה מהארכובה</strong> (מהברך) <strong>נמי</strong> <small>[גם כן]</small> תהא חליצתה כשרה! ומשיבים: נאמר <strong>"מעל",</strong> כלומר, מה שמעל כף הרגל, <strong>ולא מעל</strong> של <strong>מעל</strong>. 
 <strong>אמר רב פפא, שמע מינה</strong> <small>[למד מכאן]:</small> <strong>האי איסתוירא</strong> <small>[</small>עצם <small>הקרסול]</small> <strong>עד ארעא נחית</strong> <small>[עד הארץ</small> הוא <small>יורד],</small> ואינו מופסק לעצמו מכף הרגל, <strong>דאי סלקא דעתך מיפסק פסיק</strong> <small>[שאם עולה על דעתך שהוא מופסק]</small> מכף הרגל, <strong>הוה ליה איסתוירא</strong> <small>[נמצא הקרסול]</small> <strong>מעל</strong> הרגל, <strong>ושקא</strong> <small>[והשוק],</small> החלק שמעל הקרסול, היא <strong>מעל</strong> של <strong>מעל,</strong> ולא היו מכשירים חליצה משם. <strong>רב אשי אמר: אפילו תימא מיפסק פסיק</strong> <small>[</small>אפילו <small>תאמר</small> שהקרסול <small>נפרד]</small> מכף הרגל לא היו קוראים לו "מעל הרגל", מפני ש<strong>כל דבהדי כרעא ככרעא דמי</strong> <small>[כל שסמוך ל</small>כף ה<small>רגל כ</small>כף <small>רגל</small> הוא <small>נחשב].</small>
 <big>ב משנה</big> האומר: <strong>"דמי ידי עלי"</strong> — <strong>שמין</strong> (אומדים) <strong>אותו כמה הוא שוה ביד ובלא יד</strong>, ויתן את ההפרש. <strong>זה חומר בנדרים מבערכין,</strong> שאילו אמר: "ערך ידי עלי" — פטור.
 <big>ג גמרא</big> ושואלים: <strong>היכי שיימינן ליה</strong> <small>[כיצד אומדים אותו]?</small> <strong>אמר רבא: אומדין אותו אומד של</strong> תשלומי <strong>נזקין,</strong> כפי ששמים אדם שנקטעה ידו, כמה היה שווה מתחילה כעבד, וכמה עכשיו, והמזיק משלם את ההפרש.
 <strong>אמר ליה</strong> <small>[לו]</small> <strong>אביי: מי דמי</strong> <small>[האם דומים</small> הדברים<small>]?</small> <strong>התם</strong> <small>[שם,</small> בנזיקין<small>]</small> כיון שנקטעה ידו <strong>גברא זילא</strong> <small>[אדם מזולזל]</small> <strong>הוא,</strong> והשומה של הנזק גדולה יותר מאשר חוסר האפשרות לעבוד ביד זו. <strong>הכא גברא שביח</strong> <small>[כאן,</small> שאמר "דמי ידי עלי", <small>אדם משובח]</small> <strong>הוא,</strong> ואם נאמוד אותו אומד של נזיקין נמצא חייב להקדש יותר ממה שנדר!
  אלא <strong>אמר אביי: אומדין כמה אדם רוצה ליתן בעבד העושה מלאכה</strong> רק <strong>בידו אחת ל</strong>בין עבד ה<strong>עושה בשתי ידיו.</strong> ושואלים: ב<strong>ידו אחת מאי ניהו</strong> <small>[מה היא]</small> מציאות זו, <strong>ואידך פסיקא</strong> <small>[והאחרת חתוכה]?</small> <strong>היינו הך</strong> <small>[הרי זה אותו דבר]</small> כמו שאמר רבא! <strong>אלא</strong> אומדים כמה אדם רוצה ליתן בעבד ש<strong>ידו מוכתבת לרבו ראשון,</strong> כלומר, שנכתב בשטר מכירתו שביד זו יעשה מלאכה רק לרבו הקודם.
 <big>ד</big> ודנים בשאלות עקרוניות הנוגעות לאומדן של מי שנדר דמיו להקדש, ושנינו במשנה (סנהדרין ב,א) כי אומדן זה נעשה על פי עשרה אנשים ואחד מהם כהן. וכך <strong>בעי</strong> <small>[שאל]</small> <strong>רבא: אמדוהו אומד של נזקין,</strong> כגון שחבל בו חבירו ואמדוהו כמה הוא שווה כעת, <strong>ואמר: "דמי עלי", מהו</strong> דינו? <strong>מי אמר: הא אמדוהו חדא זימנא</strong> <small>[האם נאמר: הרי</small> כבר <small>אמדנו אותו פעם אחת],</small> ויתן סכום זה, <strong>או דילמא שאני אומדנא דבי עשרה מאומדנא דבי תלתא</strong> <small>[שמא שונה אומדן של עשרה</small> שנעשה להקדשות, <small>מאומדן של שלושה,</small> שנעשה לצורך נזקים<small>]?</small>
 <strong>אם תמצא לומר: שאני אומדנא דבי עשרה מאומדנא דבי תלתא</strong> <small>[שונה אומדן של עשרה מאומדן של שלושה],</small> וצריך לחזור ולאמוד אותו בעשרה, אם <strong>אמר: "דמי עלי" ואמדוהו,</strong> <strong>וחזר ואמר</strong> בשנית: <strong>"דמי עלי", מהו?</strong> האם נאמר כי <strong>הכא</strong> <small>[כאן]</small> <strong>ודאי</strong> כבר <strong>אמדוהו בי עשרה</strong> <small>[עשרה אנשים],</small> ואינו צריך אומדן נוסף. <strong>או</strong> יש לחשוש <strong>דילמא שבח ביני וביני</strong> <small>[שמא השביח</small> ועלה ערכו <small>בינתיים]?</small>
 ואם תאמר שצריך לחזור ולאמוד אותו, <strong>אמר: "דמי עלי" ולא אמדוהו, וחזר ואמר:</strong> <strong>"דמי עלי", מהו</strong> דינו? <strong>הכא</strong> <small>[כאן],</small> האם נאמר כי <strong>ודאי</strong>
## דף כ.
 <strong>בחד זימנא אמדינן ליה</strong> <small>[בפעם אחת אנו אומדים אותו],</small> ויתן פעמיים, <strong>או דלמא</strong> <small>[שמא]</small> <strong>כיון</strong> ש<strong>בזה אחר זה נדר</strong> — <strong>תרי זימני אמדינן ליה</strong> <small>[שתי פעמים אנו אומדים אותו]?</small>
 <strong>ואם תמצא לומר: כיון</strong> שבמקרה ש<strong>בזה אחר זה נדר תרי זימני אמדינן ליה</strong> <small>[שתי פעמים אנו אומדים אותו],</small> אם <strong>אמר: "שני דמי עלי",</strong> ונמצא שהתחייב בשני דמיו <strong>בבת אחת, מהו? הכא</strong> <small>[כאן]</small> <strong>ודאי</strong> מכיוון ש<strong>בבת אחת נדר,</strong> לכן גם <strong>בבת אחת אמדינן ליה</strong> <small>[אומדים אנו אותו],</small> וישלם פי שנים, <strong>או דלמא</strong> <small>[שמא]</small> <strong>כיון דקאמר</strong> <small>[שאומר]</small> <strong>"שני</strong> דמי עלי" — <strong>כ</strong>שני נדרים <strong>זה אחר זה דמי</strong> <small>[נחשב],</small> וצריך לאומדו שתי פעמים?
 <strong>אם תימצי לומר: כיון דקאמר</strong> <small>[שאומר]</small> <strong>"שני</strong> דמי עלי" <strong>כזה אחר זה דמי</strong> <small>[נחשב],</small> אם <strong>אמדוהו מאליו,</strong> עשרה אנשים, שלא לשם תשלום להקדש, <strong>מהו? מי אמרינן</strong> <small>[האם אנו אומרים]:</small> <strong>הא אמיד מאליו וקאי</strong> <small>[הריהו</small> כבר <small>אמוד מאליו ועומד</small> לפנינו<small>],</small> <strong>או דלמא בעינן</strong> <small>[שמא צריכים אנו]</small> <strong>כוונה לאומדנא</strong> <small>[לאומדן</small> לשם הקדש<small>]?</small>
 ומציעים: <strong>פשוט מהא חדא</strong> <small>[פתור מזו</small> ששנינו שאלה <small>אחת],</small> <strong>דתנן</strong> <small>[ששנינו</small> במשנה<small>]</small> להלן: האומר <strong>"דמי עלי" ומת</strong> — <strong>לא יתנו יורשין,</strong> מפני <strong>שאין דמים</strong> (שווי) <strong>למתים,</strong> ואין אנו יודעים כמה היה שווה מתחילה כדי לשומו כשעת נדרו.
 <strong>ואי סלקא דעתך</strong> <small>[ואם עולה על דעתך]</small> כי אם <strong>אמדוהו מאליו הוי אומדנא</strong> <small>[הרי זה אומדן],</small> מדוע לא נחייב את היורשים? <strong>הא אמיד וקאי</strong> <small>[הרי</small> הוא <small>אמוד ועומד],</small> שהרי <strong>מי איכא גברא דלא שוי ארבעה זוזי</strong> <small>[האם יש אדם שלא שווה ארבעה זוזים]?</small> ומכאן שצריך כוונה לאומדן של הקדש, ולא די באומדן מאליו!
  ודוחים: אין להוכיח מכאן, שהרי זה ש<strong>אמדוהו מאליו</strong> הרי <strong>נחית לאומדנא</strong> <small>[ירד לאומדן],</small> שאמדוהו בפועל, אבל האומר <strong>"דמי עלי"</strong> ומת לפני שאמדוהו — <strong>לא נחית לאומדנא</strong> <small>[לא ירד</small> כלל <small>לאומדן],</small> ולכן אין ללמוד משם.
 <big>א משנה</big> <strong>חומר בערכין מבנדרים</strong> (נדרי דמים), <strong>כיצד? האומר: "ערכי עלי" ומת</strong> — <strong>יתנו היורשים,</strong> אבל אם אמר: <strong>"דמי עלי" ומת</strong> — <strong>לא יתנו היורשים,</strong> מפני <strong>שאין דמים</strong> (שווי) <strong>למתים.</strong> ועוד בדיני ערכין.
  האומר:  <strong>"ערך ידי</strong> עלי", <strong>ו</strong>כן האומר: <strong>"ערך רגלי עלי"</strong> — <strong>לא אמר כלום,</strong> שהרי יש ערך בתורה רק לאדם שלם. אבל האומר: <strong>"ערך ראשי</strong> עלי", <strong>ו</strong>כן האומר: <strong>"ערך כבידי עלי"</strong> — הרי זה <strong>נותן ערך כולו. זה הכלל:</strong> הנודר ערך של <strong>דבר שהנשמה תלויה בו,</strong> שבלעדיו ימות האדם — <strong>נותן ערך כולו.</strong>
 האומר: <strong>"חצי ערכי עלי"</strong> — <strong>נותן חצי ערכו,</strong> האומר: <strong>"ערך חציי עלי"</strong> — <strong>נותן ערך כולו,</strong> שהרי העריך דבר שהנשמה תלויה בו. האומר <strong>"חצי דמי עלי"</strong> — <strong>נותן חצי דמיו,</strong> האומר <strong>"דמי חציי עלי"</strong> — <strong>נותן דמי כולו. זה הכלל:</strong> הנודר דמיו של <strong>דבר שהנשמה תלויה בו</strong> — <strong>נותן דמי כולו.</strong>
 <strong>האומר: "ערכו של פלוני עלי",</strong> אפילו <strong>מת הנודר ו</strong>מת <strong>הנודר</strong> — <strong>יתנו היורשין.</strong> אבל האומר: <strong>"דמיו של פלוני עלי", ומת הנידר</strong> — <strong>יתנו היורשין, מת הנידר</strong> — <strong>לא יתנו היורשין, שאין דמים למתים.</strong>
 <big>ב גמרא</big> <strong>תנו רבנן</strong> <small>[שנו חכמים</small> בברייתא<small>]:</small> <strong>חומר בנדרים מבערכין, שהנדרים חלין על בהמה חיה ועוף,</strong> כגון שאמר: "דמי בהמה זו עלי", ואין נדונים בהם העניים <strong>בהשג יד,</strong> ליפטר במה שמשיגה ידו באותה שעה. <strong>מה שאין כן בערכין,</strong> שאין ערך קצוב בתורה אלא לאנשים, ונידונים בהשג יד.
 <strong>חומר בערכין מבנדרים, כיצד? אמר: "ערכי עלי" ומת</strong> — <strong>יתנו יורשין,</strong> אבל אמר: <strong>"דמי עלי" ומת</strong> — <strong>לא יתנו יורשין, שאין דמים למתים.</strong>
 שנינו בברייתא: <strong>אמר "ערכי עלי" ומת</strong> — <strong>יתנו יורשין.</strong> ושואלים: <strong>שמע מינה</strong> <small>[</small>האם <small>תלמד מכאן]</small> ש<strong>מלוה</strong> (חוב) <strong>על פה גובה מן היורשין?</strong> שהרי לא נכתב שטר חוב להקדש על הערך! ודוחים: <strong>שאני הכא</strong> <small>[שונה כאן]</small> הדין מסתם מילוה על פה, מפני ש<strong>מלוה</strong> ש<strong>כתובה בתורה היא,</strong> שכיון שאמר: "ערכי עלי" — כבר כתוב בתורה כמה עליו לתת, לפי גילו ומינו.
 ושואלים, אם כך, האם <strong>שמע מינה</strong> <small>[תלמד מכאן]</small> ש<strong>מלוה הכתובה בתורה ככתובה בשטר דמיא</strong> <small>[נחשבת]?</small> ודוחים באופן אחר: <strong>הכא במאי עסקינן</strong> <small>[כאן במה אנו עוסקים]</small> — <strong>כשעמד בדין,</strong> וחייבוהו לתת את ערכו קודם שמת, ופסק דין נחשב ככתוב בשטר, ולכן יתנו היורשים.
  ואומרים: אם כן,  <strong>דכוותה</strong> <small>[כיוצא בה]</small> <strong>גבי "דמי עלי",</strong> שמוזכר בהמשך, מדובר גם כן כ<strong>שעמד בדין,</strong> אם כן, <strong>אמאי</strong> <small>[מדוע]</small> <strong>לא יתנו יורשין?</strong> ומשיבים: אם אמר <strong>"דמי עלי",</strong> גם אם עמד בדין וחייבוהו לשלם — עדיין הוא <strong>מחוסר</strong> <strong>אומדנא</strong> <small>[אומדן],</small> כמה עליו לשלם, אבל אמר: <strong>"ערכי עלי"</strong> ועמד בדין — <strong>לא מחוסר ולא כלום,</strong> שהרי ערכו כבר קצוב בתורה.
 <big>ג</big> שנינו במשנה: מי שנדר <strong>"ערך ידי</strong> עלי" או "ערך <strong>רגלי עלי"</strong> — לא אמר כלום. <strong>אמר רב גידל אמר רב: ו</strong>למרות זאת <strong>נותן דמיה</strong> של היד או הרגל.
  ומקשים:  <strong>והא</strong> <small>[והרי]</small> <strong>"לא אמר כלום" קתני</strong> <small>[הוא שונה]!</small> ומשיבים: <strong>לא אמר כלום ל</strong>דעת <strong>רבנן</strong> <small>[חכמים],</small> <strong>ונותן דמיה ל</strong>דעת <strong>ר' מאיר,</strong> הסבור שאין אדם מוציא דבריו לבטלה, וכוונתו היתה לתת דמים.
 ושואלים: <strong>הא</strong> <small>[הרי]</small> כבר <strong>אמרה</strong> רב גידל <strong>חדא זימנא</strong> <small>[פעם אחת],</small> ש<strong>אמר רב גידל אמר רב: האומר "ערך כלי זה עלי",</strong> למרות שאין ערך לכלי — <strong>נותן דמיו,</strong> לדעת ר' מאיר!
  ומשיבים, <strong>מהו דתימא</strong> <small>[שתאמר]:</small> <strong>התם</strong> <small>[שם]</small> <strong>הוא</strong> ש<strong>אדם יודע שאין ערך לכלי ו</strong>לכן <strong>גמר</strong> בליבו <strong>ואמר לשם דמים, אבל הכא</strong> <small>[כאן]</small> יש להניח כי <strong>מיטעא קטעי</strong> <small>[טועה הוא],</small> <strong>דסבר</strong> <small>[ש</small>הוא <small>סבור]</small> <strong>כי היכי דאיכא</strong> <small>[כמו שיש]</small> <strong>"ערך ראשי" ו"ערך כבידי",</strong> המחייבו, כפי ששנינו במשנה — <strong>איכא נמי</strong> <small>[יש גם כן]</small> <strong>ערך ידי וערך רגלי,</strong> ועל דעת כן נדר, ופטור. <strong>אבל דמי לא קאמר</strong> <small>[אבל</small> לתת <small>דמים לא אמר</small> בליבו<small>],</small> על כן <strong>קא משמע לן</strong> <small>[משמיע לנו]</small> רב גידל שגם כאן אין לחשוש לטעות, אלא כוונתו לתת דמים.
  שנינו במשנה: <strong>"ערך ראשי" ו"ערך כבידי"</strong> — <strong>נותן ערך כולו.</strong> ואומרים: <strong>מאי טעמא</strong> <small>[מה טעם</small> הדבר<small>]?</small> "בערכך <strong>נפשת"</strong> (ויקרא כז, ב) <strong>קאמר רחמנא</strong> <small>[אמרה התורה],</small> ולמדים משם שהמעריך דבר שהנפש תלויה בו נותן את כל הערך.
  שנינו במשנה: <strong>זה הכלל דבר שהנשמה תלויה בו</strong> נותן ערך כולו. ואומרים: "זה הכלל" נאמר כאן כדי <strong>לאתויי</strong> <small>[להביא]</small> מי שהעריך את רגלו <strong>מן הארכובה</strong> (הברך) <strong>ולמעלה,</strong> שהואיל ואם נקטעה במקום זה אינו יכול לחיות, הרי זה דבר שהנשמה תלויה בו.
  שנינו במשנה: אמר <strong>"חצי ערכי עלי"</strong> — <strong>נותן</strong> חצי ערכו. ובענין זה <strong>תנו רבנן</strong> <small>[שנו חכמים</small> בברייתא<small>]:</small> האומר <strong>"חצי ערכי עלי"</strong> — <strong>נותן חצי ערכו. ר' יוסי בר' יהודה אומר: לוקה ונותן ערך שלם.</strong>
 ותוהים: <strong>לוקה? אמאי</strong> <small>[מדוע]?</small> והרי לא חטא! <strong>אמר רב פפא: לוקה ב</strong>כך שנותן <strong>ערך שלם,</strong> ו<strong>מאי טעמא</strong> <small>[מה טעם</small> הדבר<small>]?</small> <strong>גזירה</strong> באומר "<strong>חצי ערכי</strong> עלי" <strong>אטו</strong> <small>[משום]</small> האומר ש<strong>ערך חציו</strong> עליו, שהיא לשון דומה, <strong>ו</strong>הרי <strong>ערך חציו הוי</strong> <small>[הוא]</small> <strong>דבר שהנשמה תלויה בו,</strong> וצריך לתת ערך כולו.
  עוד שנינו במשנה: אמר <strong>"חצי דמי עלי"</strong> — <strong>נותן</strong> חצי דמיו, <strong>"דמי חציי עלי"</strong> — <strong>נותן דמי כולו,</strong> שנדר דמי דבר שהנשמה תלויה בו. ושואלים: <strong>מאי טעמא</strong> <small>[מה טעם</small> הדבר<small>]?</small> והלא דין זה נלמד מן הכתוב "נפשות" האמור בנדרי ערכין, ולא בנדרי דמים!
  ומשיבים: "איש כי יפליא  <strong>נדר בערכך נפשת"</strong> (שם) <strong>כתיב</strong> <small>[נאמר],</small> ובכך הוקשו נדרי דמים לערכין לדין זה.
 ועוד שנינו במשנה: <strong>זה הכלל,</strong> הנודר דמי <strong>דבר שהנשמה תלויה בו</strong> — נותן דמי כולו. ואומרים: לשון "זה הכלל" <strong>לאתויי</strong> <small>[להביא]</small> שהנודר דמי הרגל <strong>מן הארכובה ולמעלה,</strong> שיתן דמי כולו, כפי שהסברנו לענין ערכין.
 <big>ד</big> <strong>תנו רבנן</strong> <small>[שנו חכמים</small> בברייתא<small>]:</small> <strong>המעריך חצי ערך כלי,</strong> שאמר: "חצי ערך כלי זה עלי" — <strong>ר' מאיר אומר: נותן</strong> חצי <strong>דמיו</strong> של הכלי, <strong>וחכמים אומרים: לא אמר כלום.</strong> מסופר, <strong>רבא חלש</strong> <small>[חלה],</small> <strong>עול לגביה</strong> <small>[נכנסו אצלו]</small> לבקרו <strong>אביי ורבנן</strong> <small>[וחכמים],</small> <strong>ויתבי וקאמרי</strong> <small>[והיו יושבים ואומרים]:</small> <strong>בשלמא</strong> <small>[נניח,</small> מובן הדבר לשיטת<small>]</small> <strong>ר' מאיר, קסבר</strong> <small>[</small>ש<small>הוא סבור]:</small> <strong>אין אדם מוציא דבריו לבטלה,</strong> ולכן <strong>לא שנא</strong> <small>[לא שונה]</small> דין המעריך <strong>כולו</strong> (כל הכלי), <strong>ולא שנא</strong> <small>[ולא שונה]</small> דין המעריך <strong>חציו,</strong> ובכל מקרה התכוון לתת את דמיו.
 <strong>אלא רבנן מאי קסברי</strong> <small>[חכמים מה הם סבורים]?</small> <strong>אי</strong> <small>[אם]</small> סבורים הם ש<strong>אדם מוציא דבריו לבטלה</strong> — <strong>אפילו</strong> אם נדר ערך <strong>כולו נמי</strong> <small>[גם כן]</small> יהיה פטור, ולאו דווקא במקרה שנחלקו בו, של המעריך חצי כלי, <strong>ואי</strong> <small>[ואם]</small> סבורים הם כר' מאיר ש<strong>אין אדם מוציא דבריו לבטלה</strong> — <strong>אפילו</strong> נדר ערך <strong>חציו נמי</strong> <small>[גם כן]</small> יתחייב לתת חצי דמיו!
 <strong>אמר להו</strong> <small>[להם]</small> <strong>רבא ואביי: רבנן דהכא</strong> <small>[חכמים של כאן,</small> של ברייתא זו<small>]</small> <strong>כר' מאיר סברי לה</strong> <small>[סבורים הם],</small> <strong>וסברי לה</strong> <small>[וסבורים הם]</small> גם <strong>כ</strong>שיטת <strong>ר' שמעון.</strong> ומפרטים: <strong>סברי לה</strong> <small>[סבורים הם]</small> <strong>כ</strong>דעת <strong>ר' מאיר,</strong> ש<strong>אמר: אין אדם מוציא דבריו לבטלה,</strong> ולכן אם היה נודר ערך כל הכלי כוונתו היתה לדמיו, ויתן דמי כולו,
 <strong>וסברי לה</strong> <small>[ו</small>אולם <small>סבורים הם]</small> גם <strong>כר' שמעון,</strong> ש<strong>אמר</strong> כי האומר: "הרי עלי מנחה מן השעורים" (ואין מתנדבים מנחה של שעורים) — פטור מלהביא מנחה של חיטים, מפני <strong>שלא התנדב כדרך המתנדבים;</strong> ואף לענייננו, כוליה אורחיה לאיתנדובי <small>[כולו,</small> כלי שלם, <small>דרכו</small> של אדם <small>להתנדב],</small> ולכן מתחייב בדמיו, <strong>פלגיה לאו אורחיה לאיתנדובי</strong> <small>[חציו</small> של כלי <small>אין דרכו</small> של אדם <small>להתנדב],</small> ולכן פטור לגמרי.
 <big>ה</big> שנינו במשנה: <strong>האומר "ערכו של פלוני עלי", ומת הנודר</strong> והנידר — יתנו היורשין. ושואלים: <strong>מאי ניהו</strong> <small>[מה הוא,</small> באיזה מקרה מדובר<small>]</small> — <strong>שעמד בדין,</strong> כפי שהעמדנו את תחילת המשנה, שהאומר "ערכי עלי ומת" — יתנו היורשים, מפני שההעמדה בדין מטילה שעבוד על נכסיו.
  ואולם אם כן, <strong>היינו הך</strong> <small>[הרי הוא אותו דבר],</small> ולמה הוצרך התנא לחזור על דבריו? ומשיבים: <strong>סיפא איצטריך ליה</strong> <small>[סופה</small> של ההלכה הזו <small>הוצרך לו],</small> ששנינו כי האומר: <strong>"דמיו של פלוני עליו</strong> (עלי)"<strong>ומת הנודר</strong> — <strong>יתנו היורשים.</strong>
## דף כ:
 <strong>מהו דתימא</strong> <small>[שתאמר]:</small> למרות שהנודר עמד בדין וחייבוהו, מכל מקום <strong>כיון</strong> ש<strong>לא אמדוהו</strong> את הנידר — <strong>לא אישתעבוד נכסי</strong> <small>[לא השתעבדו הנכסים לנדר],</small> ואין היורשים חייבים לשלם, על כן <strong>קא משמע לן</strong> <small>[משמיע לנו]</small> כי <strong>כיון</strong> ש<strong>עמד</strong> הנודר <strong>בדין אישתעבודי אישתעבוד נכסי</strong> <small>[השתעבדו</small> כבר <small>הנכסים]</small> בחייו, <strong>ואומדנא גלויי מילתא בעלמא הוא</strong> <small>[והאומדן</small> של הנידר <small>גילוי דברים בלבד הוא],</small> והוא יכול להיעשות אחר מותו.
 <big>א משנה</big> האומר: <strong>"שור זה עולה", ו</strong>כן האומר: <strong>"בית זה קרבן", ומת השור,</strong> או <strong>נפל הבית</strong> — <strong>פטור מלשלם.</strong> אבל האומר: <strong>"שור זה עלי עולה", ו</strong>כן האומר <strong>"בית זה עלי קרבן",</strong> אם <strong>מת השור</strong> או <strong>נפל הבית</strong> — <strong>חייב לשלם</strong> את דמיו.
 <big>ב גמרא</big> על הדין השני במשנה "שור זה עלי עולה" וכו' — חייב לשלם, <strong>אמר ר' חייא בר רב: לא שנו</strong> שחייב לשלם <strong>אלא</strong> כש<strong>אמר: "דמי שור זה עלי עולה",</strong> שנתחייב לשלם את מחירו, <strong>אבל</strong> אם <strong>אמר:</strong> <strong>"שור זה עלי עולה", כיון</strong> ש<strong>אמר:</strong> "שור <strong>זה" ומת</strong> השור — <strong>אינו חייב באחריותו,</strong> שהרי לא התחייב אלא לשור זה. ומה שאמר "עלי" לא היתה כוונתו לקבל על עצמו אחריות, אלא <strong>עלי להביאו</strong> ולהקריבו <strong>קאמר</strong> <small>[הוא אומר],</small> ואם אינו יכול להקריבו פטור לגמרי.
 <strong>מיתיבי</strong> <small>[מקשים]</small> על כך ממה ששנינו בברייתא: אמר <strong>"שור זה עולה"</strong> — <strong>השור</strong> שייך ל<strong>הקדש ומועלין בו,</strong> וכן אם <strong>מת או נגנב</strong> השור — <strong>אינו חייב באחריותו.</strong> אבל אמר: <strong>"שור זה עלי עולה"</strong> — אמנם <strong>השור הקדש ומועלין בו,</strong> ואולם הואיל ואמר "עלי", אם <strong>מת או נגנב</strong> — <strong>חייב באחריותו.</strong> ודין זה נאמר בברייתא למרות שלא אמר "דמי"!
  ודוחים:  <strong>מי אלימא ממתניתין</strong> <small>[האם חזקה</small> הברייתא <small>יותר ממשנתנו]</small> <strong>דאוקימנא דקאמר</strong> <small>[שהעמדנו אותה שהוא אומר]</small> <strong>"דמי"? הכא נמי דקאמר</strong> <small>[כאן גם כן</small> מדובר <small>שאומר]</small> <strong>"דמי</strong> שור זה עלי עולה".
 ומקשים: <strong>והא מדסיפא דקאמר</strong> <small>[והרי ממה שבסוף</small> ברייתא זו מדובר <small>שאומר]</small> <strong>"דמי",</strong> משמע שב<strong>רישא דלא קאמר</strong> <small>[</small>שב<small>תחילה</small> מדובר <small>שלא אומר]</small> <strong>"דמי"! דקתני סיפא</strong> <small>[ש</small>כך <small>הוא שונה</small> ב<small>סופה]</small> של הברייתא: אמר <strong>"דמי שור</strong> זה עלי <strong>עולה"</strong> — <strong>השור חולין ואין מועלין בו, מת או נגנב</strong> — <strong>אינו חייב באחריותו, אבל</strong> אם מכרו וקיבל דמים — <strong>חייב באחריות דמיו,</strong> מפני שעל דמיו התחייב!
  ומשיבים:  <strong>רישא וסיפא דקאמר</strong> <small>[בתחילה ובסוף</small> של הברייתא מדובר כ<small>שאומר]</small> <strong>"דמי",</strong> ואולם מדובר באופנים שונים: <strong>רישא דאמר</strong> <small>[בתחילת</small> הברייתא מדובר כ<small>שאומר]:</small> <strong>"יקדיש</strong> (יקדש) <strong>השור</strong> עלי <strong>לדמיו",</strong> וניסוח זה משמעו שגם השור עצמו קדוש, וגם יהיה אחראי על דמיו. <strong>וסיפא דקאמר</strong> <small>[ובסוף</small> הברייתא מדובר כ<small>שהוא אומר]</small> "שור זה <strong>לכשיבאו דמיו</strong> (אחר המכירה) <strong>יקדשו</strong> לעולה".
  ומקשים: כיצד להעמיד את סוף הברייתא באופן זה?  <strong>והא</strong> <small>[והרי]</small> <strong>אין אדם מקדיש דבר שלא בא לעולם,</strong> ואיך יקדשו מעות המכירה שטרם קיבל! <strong>אמר רב יהודה אמר רב: הא מני</strong> <small>[</small>ברייתא <small>זו</small> כשיטת <small>מי היא]?</small> כשיטת <strong>ר' מאיר היא,</strong> ש<strong>אמר: אדם מקדיש דבר שלא בא לעולם.</strong>
 <strong>איכא דאמרי</strong> <small>[יש שאומרים]</small> דבר זה בלשון אחרת, <strong>אמר ליה</strong> <small>[לו]</small> <strong>רב פפא לאביי, ואמרי לה</strong> <small>[ויש אומרים]</small> שאמר זאת <strong>רמי בר חמא לרב חסדא: כמאן</strong> <small>[כ</small>דעת <small>מי]</small> ברייתא זו, <strong>כ</strong>דעת <strong>ר' מאיר,</strong> ש<strong>אמר: אדם מקדיש דבר שלא בא לעולם? אמר ליה</strong> <small>[לו]:</small> <strong>ואלא כמאן</strong> <small>[כ</small>דעת <small>מי]?</small> ודאי שהיא כר' מאיר!
 <strong>ואיכא דמתני לה אהא</strong> <small>[ויש ששונים</small> סוגיה <small>זו על זו],</small> ששנינו: <strong>המשכיר בית לחברו ונתנגע</strong> הבית בצרעת, <strong>אף על פי שחלטו כהן,</strong> שקבע שהוא טמא, וצריך לנתוץ את הבית — כל זמן שהבית קיים <strong>אומר לו</strong> בעל הבית: <strong>"הרי שלך לפניך",</strong> ואולם אם <strong>נתצו</strong> הכהן כפי הדין — <strong>חייב</strong> בעל הבית <strong>להעמיד לו</strong> (לשוכר) <strong>בית</strong> חדש,
## דף כא.
 <strong>הקדישו הדר בו</strong> (השוכר) — <strong>מעלה שכר</strong> דירה <strong>להקדש.</strong> ותמהים: <strong>הקדישו הדר בו?! היכי מצי מקדיש לה</strong> <small>[איך יכול</small> השוכר <small>להקדיש אותו]?</small> והרי <strong>"איש כי יקדיש ביתו קדש"</strong> (ויקרא כז, יד) <strong>אמר רחמנא</strong> <small>[אמרה התורה],</small> ולמדים משם: <strong>מה ביתו</strong> הוא <strong>ברשותו</strong> (שלו), <strong>אף כל</strong> מה שמקדיש צריך שיהיה <strong>ברשותו,</strong> ומכיוון שהבית אינו של השוכר אינו יכול להקדישו! ומשיבים: אין כוונת התנא למקרה שהשוכר הקדישו, אלא <strong>הכי קאמר</strong> <small>[כך אומר</small> התנא<small>]:</small> אם <strong>הקדישו</strong> ה<strong>משכיר</strong> — השוכר <strong>הדר בו מעלה שכר להקדש.</strong>
 ושואלים: אם <strong>הקדישו</strong> ה<strong>משכיר, היכי דייר ביה</strong> <small>[איך</small> השוכר ממשיך <small>לדור בו]?</small> והרי <strong>ב</strong>איסור <strong>מעילה</strong> מן ההקדש <strong>קאי</strong> <small>[הוא עומד],</small> שהוא דר בבית של הקדש! <strong>ותו</strong> <small>[ועוד],</small> האם <strong>מעלה שכר להקדש?</strong> והלא <strong>כיון דמעל ביה</strong> <small>[שמועל בו]</small> <strong>נפיק ליה</strong> <small>[יוצא לו]</small> ה<strong>שכר</strong> מיד <strong>לחולין!</strong>
 ומשיבים, מדובר כש<strong>אמר</strong> המשכיר: <strong>לכשיבא שכרו</strong> של בית זה לידי <strong>יקדש.</strong> ומקשים: <strong>והא</strong> <small>[והרי]</small> <strong>אין אדם מקדיש דבר שלא בא לעולם,</strong> וכיצד הוא מקדיש את המעות שיבואו לידו בעתיד!
 <strong>אמר רב יהודה אמר רב: הא מני</strong> <small>[</small>ברייתא <small>זו</small> כשיטת <small>מי היא]?</small> כשיטת <strong>ר' מאיר היא,</strong> ש<strong>אמר: אדם מקדיש דבר שלא בא לעולם. איכא דאמרי</strong> <small>[יש שאומרים]</small> בלשון אחרת: <strong>אמר ליה</strong> <small>[לו]</small> <strong>רב פפא לאביי, ואמרי לה</strong> <small>[ויש שאומרים]</small> שאמר זאת <strong>רב מרי בר חמא לרב חסדא: כמאן</strong> <small>[כמי]</small> אתה מפרש דבר זה? <strong>כר' מאיר,</strong> ש<strong>אמר: אדם מקדיש דבר שלא בא לעולם? אמר ליה</strong> <small>[לו]</small> הנשאל: <strong>ואלא כמאן</strong> <small>[כמי]?</small> ודאי כשיטתו.
 <big>א משנה</big> <strong>חייבי ערכין</strong> — <strong>ממשכנין אותן,</strong> כלומר, נוטלים מהם את חפציהם לצורך פרעון החוב להקדש, <strong>חייבי חטאות ואשמות</strong> — <strong>אין ממשכנין אותן,</strong> שכיון שהם באים לכפרה אין אדם משתהה בהבאתם. אבל <strong>חייבי עולות ושלמים,</strong> מי שנדרו קרבנות אלו — <strong>ממשכנין אותן,</strong> מפני שאינם חובה, ואנשים משתהים בהבאתם.
  ו<strong>אף על פי שאין מתכפר לו עד שיתרצה</strong> להקריב, <strong>שנאמר:</strong> "יקריב אותו <strong>לרצנו"</strong> (ויקרא א, ג), בכל זאת <strong>כופין אותו עד שיאמר: "רוצה אני". וכן אתה אומר בגיטי נשים,</strong> כל מי שחייבוהו חכמים לגרש את אשתו, אף על פי שצריך את רצונו — <strong>כופין אותו עד שיאמר "רוצה אני".</strong>
 <big>ב גמרא</big> <strong>אמר רב פפא: פעמים ש</strong>גם <strong>חייבי חטאות ממשכנין אותן,</strong> ופעמים שגם <strong>חייבי עולות אין ממשכנין אותן.</strong>
 <strong>חייבי חטאות ממשכנין אותן</strong> — בחטאת נזיר, ש<strong>כיון דאמר מר</strong> <small>[שאמר החכם</small> במשנה<small>]</small> ש<strong>אם גילח</strong> הנזיר <strong>על אחד משלשתן,</strong> אם נשחט אחד משלושה הקרבנות שהוא צריך להביא (חטאת, עולה, ושלמים) — <strong>יצא</strong> ידי מצות תגלחתו, <strong>ואם נזרק עליו</strong> (עבורו) <strong>אחד מן הדמים</strong> של הקרבנות — <strong>הותר הנזיר לשתות יין וליטמא למתים,</strong> אם כן יש לחשוש שנזיר שהקריב כבר עולה או שלמים <strong>פשע</strong> <small>[יתרשל]</small> <strong>בה</strong> בחטאת, <strong>ולא מייתי</strong> <small>[ולא יביא</small> אותה<small>],</small> ולכן במקרה זה ממשכנים אותו על חטאתו.
 <strong>חייבי עולות</strong> פעמים ש<strong>אין ממשכנין אותן</strong> — <strong>בעולת יולדת,</strong> מפני שהקרבת העולה מעכבת את הקרבת החטאת, שהיא מתירה את היולדת לאכול בקדשים, ואין חשש שתשתהה בעולה זו.
 ומקשים: <strong>מאי ניהו</strong> <small>[מה הוא</small> הענין<small>],</small> מפני מה אתה סבור שעולת היולדת מעכבת את הקרבת החטאת, <strong>דאקדמיה קרא</strong> <small>[</small>מפני <small>שהקדים אותו המקרא],</small> שנאמר: "ובמלאת ימי טהרה לבן או לבת תביא כבש בן שנתו לעולה ובן יונה או תור לחטאת" (ויקרא יב, ו)? <strong>והאמר</strong> <small>[והרי אמר]</small> <strong>רבא:</strong> רק <strong>למקראה</strong> תחילה <strong>הקדימה הכתוב</strong> ולא להקרבתה, ואם כך יש חשש שתקריב תחילה את החטאת ותהא מותרת בקדשים, ועלולה להשהות את עולתה!
 <strong>אלא</strong> מדובר <strong>בעולת מצורע, דתניא</strong> <small>[ששנויה</small> ברייתא<small>],</small> <strong>ר' ישמעאל בנו של ר' יהודה בן ברוקה אומר: כשם שחטאתו ואשמו עיכבתו</strong> למצורע מלהיטהר לגמרי, <strong>כך עולתו עיכבתו,</strong> ולכן אין צריך למשכן אותו עליה, מפני שאינו משתהה בהבאתה.
 <big>ג</big> שנינו במשנה: <strong>ואף על פי שאין מתכפר לו עד שיתרצה,</strong> שנאמר: "לרצונו", כופין אותו עד שיאמר: "רוצה אני". וכך <strong>תנו רבנן</strong> <small>[שנו חכמים]:</small> נאמר בתורה ביחס לקרבן עולה: <strong>"יקריב אותו"</strong> (ויקרא א, ג) — <strong>מלמד שכופין אותו</strong> לכך, <strong>יכול</strong> שיביא את הקרבן <strong>בעל כרחו? תלמוד לומר: "לרצנו", הא</strong> <small>[</small>ו<small>הרי]</small> <strong>כיצד</strong> אפשר לקיים יחדיו כפייה ורצון — <strong>כופין אותו עד שיאמר "רוצה אני".</strong>
 ובענין זה <strong>אמר שמואל: עולה צריכה דעת</strong> (רצון והסכמה) של המתכפר, <strong>שנאמר: "לרצנו".</strong> ושואלים: <strong>מאי קא משמע לן</strong> <small>[מה השמיע לנו]</small> בדבריו? הלא <strong>תנינא</strong> <small>[שנינו</small> במשנתנו<small>]:</small> <strong>אף על פי שאין מתכפר לו עד שיתרצה, שנאמר: "לרצנו"!</strong>
 ומשיבים: <strong>לא צריכא</strong> <small>[נצרכה]</small> זו שאמר שמואל אלא במקרה <strong>דפריש ליה חבריה</strong> <small>[שהפריש לו חבירו</small> עולה עבורו<small>],</small> <strong>מהו דתימא</strong> <small>[שתאמר]:</small> <strong>כי בעינן</strong> <small>[כאשר אנו צריכים]</small> את <strong>דעת</strong> המתכפר — הרי זה כשהקרבן הוא <strong>מדידיה</strong> <small>[משלו],</small> וכגון שבית הדין ממשכנים נכסיו לשם כך, <strong>אבל</strong> כשהקרבן <strong>מדחבריה</strong> <small>[משל חבירו]</small> — <strong>לא,</strong> על כן <strong>קא משמע לן</strong> <small>[משמיע לנו]</small> שגם כשהפריש חבירו קרבן עבורו — צריך את דעת המתכפר, ומדוע? <strong>זימנין דלא ניחא ליה דליכפר במידי דלא דידיה</strong> <small>[פעמים שלא נוח לו שיתכפר בדבר שאינו שלו],</small> ולפיכך אינו מתכפר.
 <strong>מיתיבי</strong> <small>[מקשים]</small> על כך ממה ששנינו: האומר <strong>"חטאתו ואשמו של פלוני עלי",</strong>
## דף כא:
 אם נעשה הדבר <strong>לדעת</strong> החייב — <strong>יצא</strong> החייב ידי חובתו, ואם נעשה <strong>שלא לדעת</strong> החייב — <strong>לא יצא</strong> ידי חובתו, ואילו האומר:
 <strong>"עולתו ושלמיו</strong> <strong>של פלוני עלי"</strong> — <strong>בין לדעת בין שלא לדעת יצא,</strong> בניגוד לדברי שמואל שאמר שעולה צריכה דעת!
  ומשיבים, <strong>אמר</strong> <small>[יכול לומר]</small> <strong>לך שמואל: כי תניא ההיא</strong> <small>[כאשר שנויה אותה</small> ברייתא<small>]</small> שיצא ידי חובת עולתו בלא דעת — מדובר <strong>בשעת כפרה</strong> (הקרבה), ומטעם <strong>דאירצי</strong> <small>[ש</small>כבר <small>התרצה]</small> <strong>בשעת</strong> ה<strong>הפרשה</strong> של הקרבן, <strong>כי קאמינא אנא</strong> <small>[כאשר אומר אני]</small> שדעת החייב מעכבת, מדובר <strong>בשעת הפרשה.</strong>
 ומעירים: <strong>ופליגא</strong> <small>[וחלוקה</small> דעת שמואל<small>]</small> על דעת <strong>עולא,</strong> ש<strong>אמר עולא: לא חילקו בין חטאת</strong> (ואשם) <strong>ל</strong>בין <strong>עולה</strong> (ושלמים), <strong>אלא שחטאת צריכה דעת</strong> החייב <strong>בשעת הפרשה</strong> על ידי אחרים, <strong>ועולה אין צריכה דעת בשעת הפרשה, אבל בשעת כפרה</strong> — <strong>אידי ואידי</strong> <small>[זה וזה],</small> בין חטאת ובין עולה, אם הקריב <strong>לדעת</strong> החייב — <strong>יצא</strong> החייב ידי חובתו, <strong>שלא לדעת</strong> — <strong>לא יצא.</strong>
 <strong>מיתיבי</strong> <small>[מקשים]</small> על שמואל ועל עולא ממה ששנינו בברייתא: האומר <strong>"חטאתו ואשמו עולתו ושלמיו של פלוני עלי",</strong> אם היה הדבר <strong>לדעת</strong> החייב — <strong>יצא</strong> החייב ידי חובתו, ואם <strong>שלא לדעת</strong> — <strong>לא יצא.</strong> לשמואל קשה — שהרי הוא סבור שעולה אינה צריכה דעת בשעת כפרה, ולעולא קשה — שהרי הוא סבור שעולה אינה צריכה דעת בשעת הפרשה!
  ומשיבים: <strong>שמואל מוקי לה</strong> <small>[מעמיד אותה],</small> את הברייתא שמצריכה דעת, <strong>בשעת הפרשה,</strong> ואילו <strong>עולא מוקי לה</strong> <small>[מעמיד אותה]</small> <strong>בשעת כפרה. אמר רב פפא</strong> בסיכום הדעות שהובאו בסוגיה זו: <strong>מתנייתא אהדדי לא קשיין</strong> <small>[הברייתות זו על זו אינן קשות],</small> <strong>הא</strong> <small>[זו]</small> מדברת <strong>בשעת כפרה, הא</strong> <small>[זו]</small> — <strong>בשעת הפרשה,</strong>
 <strong>ואמוראי נמי לא קשיא</strong> <small>[ועל דברי האמוראים גם כן לא קשה</small> מהברייתות<small>]:</small> <strong>שמואל מוקי קמייתא</strong> <small>[מעמיד את</small> הברייתא <small>הראשונה],</small> שאינה מצריכה דעת לעולה ושלמים — <strong>בשעת כפרה,</strong> ואילו <strong>בתרייתא</strong> <small>[האחרונה],</small> המצריכה דעת גם בהם — <strong>בשעת הפרשה,</strong> ואילו <strong>עולא מוקי איפכא</strong> <small>[מעמיד</small> את הברייתות <small>להיפך],</small> את הראשונה שאינה מצריכה דעת לעולה ושלמים — בשעת הפרשה, ואילו את האחרונה, המצריכה דעת גם בהם — בשעת כפרה. אבל <strong>אמוראי</strong> <small>[</small>ה<small>אמוראים],</small> שמואל ועולא עצמם, <strong>ודאי פליגי</strong> <small>[חלוקים]</small> זה על זה. ותמהים: <strong>פשיטא</strong> <small>[פשוט</small> הדבר<small>]</small> שכך הם הדברים, ומדוע הוצרך לאומרם?
  ומשיבים:  <strong>מהו דתימא</strong> <small>[שתאמר]:</small> <strong>מאי</strong> <small>[מה</small> פירוש<small>]</small> <strong>בשעת הפרשה דקאמר</strong> <small>[שאומר]</small> <strong>שמואל</strong> — שצריך את דעת החייב לא רק בשעת כפרה, אלא <strong>אף בשעת הפרשה. ואף על גב דהך קמייתא תיובתיה</strong> <small>[ואף על פי שזו,</small> הברייתא <small>הראשונה קשה לו],</small> שהרי נאמר בה שעולה ושלמים אינם צריכים דעת, אינו חש לכך, על כן <strong>קא משמע לן</strong> <small>[משמיע לנו]</small> רב פפא כי הברייתות אינן קשות לשמואל ולא לעולא, ומכאן אתה למד שלדעת שמואל, עולה ושלמים צריכים דעת רק בשעת הפרשה ולא בשעת כפרה.
 <big>א</big> שנינו במשנה: <strong>וכן</strong> אתה אומר <strong>בגיטי נשים</strong> כי מי שחייבוהו חכמים לגרש את אשתו, הרי אף שהגט צריך להינתן מרצונו — <strong>כופין</strong> אותו עד שיאמר "רוצה אני". ובענין זה מביאים מה ש<strong>אמר רב ששת: האי מאן דמסר מודעא אגיטא</strong> <small>[מי שמוסר מודעה על הגט],</small> שמודיע מראש שהגט שיתן לאשתו נעשה מתוך כפיה, ולא ברצונו — <strong>מודעיה מודעא</strong> <small>[מודעתו מודעה],</small> כלומר, בעלת תוקף, ומתוך כך בטל הגט. ותוהים: <strong>פשיטא</strong> <small>[פשוט]</small> שכך הוא!
  ומשיבים:  <strong>לא צריכא</strong> <small>[לא נצרכה]</small> הלכה זו אלא במקרה <strong>דעשאוה ואירצי</strong> <small>[שכפוהו ו</small>אחר כך <small>התרצה],</small> ונתן את הגט, בלא לחזור בו בפירוש מן המודעה שמסר; <strong>מהו דתימא</strong> <small>[שתאמר]</small> שעל ידי נתינת הגט <strong>בטולי בטליה</strong> <small>[ביטל</small> את המודעה<small>],</small> <strong>קא משמע לן</strong> <small>[משמיע לנו]</small> רב ששת, שהמודעה עומדת בעינה, והגט בטל.
  ש<strong>אם כן,</strong> שנתבטלה המודעה — <strong>ליתני</strong> <small>[שישנה</small> במשנתנו<small>]:</small> כופין אותו <strong>עד שיתן</strong> מרצונו, <strong>מאי</strong> <small>[מהו]</small> שנאמר: <strong>עד שיאמר</strong> "רוצה אני" — <strong>עד דמבטל ליה למודעיה</strong> <small>[עד שיבטל את המודעה שלו</small> בפירוש<small>].</small>
 
 <big>א משנה</big> <strong>שום היתומים,</strong> כלומר, כאשר בית הדין עושה שומא (אומדן) של נכסי יתומים קטנים שירשו מאביהם, ומציע אותם למכירה על מנת לפרוע חוב אביהם — מכריזים על הדבר <strong>שלשים יום</strong> על מנת לקבל את המחיר הטוב ביותר עבורם, <strong>ושום ההקדש,</strong> כשמוכרים נכסי הקדש — <strong>ששים יום, ומכריזין</strong> זאת <strong>בבקר ובערב.</strong>
 <big>ב גמרא</big> שואלים: <strong>מאי שנא</strong> <small>[מה שונה],</small> מדוע מכריזים <strong>בבקר ובערב? אמר רב יהודה אמר רב: בשעת הוצאת פועלים</strong> לעבודתם בשדה, <strong>ובשעת הכנסת פועלים</strong> בחזרה לעיר. ומסבירים: <strong>בשעת הוצאת פועלים</strong> — <strong>דאיכא דניחא למיזבן</strong> <small>[ש</small>אם <small>יש</small> אדם <small>שנוח</small> לו, שרוצה <small>לקנות],</small> <strong>אמר להו</strong> <small>[אומר להם]</small> <strong>לפועלים:</strong> <strong>איזילו סיירו לה ניהלי</strong> <small>[לכו</small> לשדה ו<small>בדקו אותה בשבילי],</small> ומכריזים גם <strong>בשעת הכנסת פועלים</strong> — <strong>דנידכר דאמר להו</strong> <small>[</small>כדי <small>שייזכר שאמר להם],</small> <strong>ניזיל נישיילינהו</strong> <small>[</small>ו<small>ילך</small> ו<small>ישאל אותם]</small> מה דעתם על השדה.
  ומביאים, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>שום היתומים שלשים יום, ושום ההקדש ששים יום. ומכריזין בבקר ובערב, בשעת הוצאת פועלים ובשעת הכנסת פועלים.</strong>
 וכך <strong>אומר</strong> המכריז: <strong>שדה פלוני</strong> המזוהה <strong>בסימניה ובמצריה</strong> (גבולותיה) <strong>כך היא יפה,</strong> מניבה כך וכך תבואה בשנה, <strong>וכך היא שומא</strong> בכסף, <strong>כל הרוצה ליקח</strong> (לקנות) <strong>יבא ויקח,</strong> ומכריז שהיא נמכרת <strong>על מנת ליתן</strong> את התמורה <strong>לאשה בכתובתה,</strong> או על מנת ליתן <strong>לבעל חוב בחובו.</strong>
 ושואלים: <strong>למה לי למימר</strong> <small>[לומר]</small> <strong>"על מנת ליתן לאשה כתובתה ולבעל חוב חובו"?</strong> ומשיבים: <strong>דאיכא דניחא ליה</strong> <small>[שיש</small> קונה <small>שנוח לו]</small> <strong>בבעל חוב, דמיקל בזוזי</strong> <small>[שהוא מקל ב</small>נטילת <small>הזוזים],</small> ונוטל אף פגומים, <strong>ואיכא דניחא ליה</strong> <small>[ויש שנוח לו]</small> <strong>באשה, דשקלה על יד על יד</strong> <small>[שמוכנה לקבל</small> את דמי המכירה <small>מעט מעט,</small> בתשלומים<small>].</small>
## דף כב.
 <big>א</big> בענין ששנינו במשנתנו: שום היתומים שלושים יום, ושום ההקדש שישים יום, <strong>תנו רבנן</strong> <small>[שנו חכמים]</small> מחלוקת בברייתא: <strong>שום היתומים,</strong> הצעת נכסי יתומים למכירה לפי הערכת בית הדין — נעשה במשך <strong>שלשים יום, ושום ההקדש,</strong> הנעשה לצורך מכירת נכסי הקדש — <strong>ששים יום, דברי ר' מאיר. ר' יהודה אומר: שום היתומים ששים יום, ושום ההקדש תשעים יום. וחכמים אומרים: אחד זה ואחד זה ששים יום. אמר רב חסדא אמר אבימי, הלכה: שום היתומים ששים יום.</strong>
 מסופר, <strong>יתיב</strong> <small>[יושב</small> היה<small>]</small> <strong>ר' חייא בר אבין וקאמר להא שמעתא</strong> <small>[ואומר את ההלכה הזו]</small> של רב חסדא בשם אבימי. <strong>אמר ליה</strong> <small>[לו]</small> <strong>רב נחמן בר יצחק לר' חייא בר אבין: ששים קאמרת</strong> <small>[אומר אתה],</small> <strong>או שלשים קאמרת</strong> <small>[אומר אתה]?</small> <strong>אמר ליה</strong> <small>[לו]:</small> <strong>ששים.</strong> שאל אותו רב נחמן: של <strong>יתומים או</strong> של <strong>הקדש? אמר ליה</strong> <small>[לו]</small> ר' חייא: של <strong>יתומים.</strong>
 שאל אותו רב נחמן: האם פוסק אתה <strong>כר' מאיר או כר' יהודה? אמר ליה</strong> <small>[לו]</small> ר' חייא: <strong>כר' מאיר.</strong> הקשה עליו רב נחמן: <strong>והא</strong> <small>[והרי]</small> <strong>ר' מאיר שלשים</strong> יום <strong>קאמר</strong> <small>[הוא אומר],</small> ולא שישים!
 <strong>אמר ליה</strong> <small>[לו]</small> ר' חייא: <strong>הכי</strong> <small>[כך]</small> <strong>אמר רב חסדא, מאבימי קולפי טאבי בלעי עלה דהא שמעתא</strong> <small>[</small><small>אלות הרבה קיבלתי על השמועה הזו],</small> כלומר, הקפיד עלי וגער בי, כאשר אמר לי ששום היתומים שישים יום, וכדעת ר' מאיר, והקשיתי עליו מן הברייתא, וכך הסביר לי: <strong>בא להכריז</strong> ימים <strong>רצופים</strong> — צריך להכריז במשך <strong>שלשים</strong> יום, ואם מכריז רק
 <strong>בשני ובחמישי,</strong> שהם ימי השוק, ובית הדין יושב בהם, ואנשי הכפרים נכנסים לעיר — צריך להכריז במשך תקופה של <strong>ששים</strong> יום. <strong>ואף על גב דכי חשיב להו מר ליומי הכרזה לא הוו אלא תמניסר יומי</strong> <small>[ואף על פי שכאשר יחשב אדוני את ימי ההכרזה</small> עצמם <small>לא יהיו אלא שמונה עשר ימים],</small> <strong>כיון דמשכא מילתא שמעי אינשי</strong> <small>[שנמשך הדבר</small> שישים יום <small>שומעים האנשים].</small>
 <big>ב</big> בענין שום היתומים ששנינו במשנתנו, <strong>אמר רב יהודה אמר רב אסי: אין</strong> בית הדין <strong>נזקקין לנכסי יתומים</strong> קטנים, לדון בתביעה על חוב של אביהם, ולמכור מנכסיו, <strong>אלא אם כן היתה</strong> על החוב <strong>רבית</strong> ש<strong>אוכלת בהן,</strong> וכל זמן שאין החוב נפרע הריהו הולך וגדל, אבל בכל מקרה אחר — ממתינים עד שיגדלו. <strong>ור' יוחנן אומר:</strong> נזקקים לנכסי היתומים <strong>או ל</strong>צורך גביית <strong>שטר שיש בו רבית, או</strong> כדי <strong>ל</strong>שלם <strong>כתובת אשה</strong> לאשת אביהם, וטעם הדבר, <strong>משום</strong> שכל עוד לא גבתה כתובתה חייבים היתומים בתשלום <strong>מזוני</strong> <small>[מזונות]</small> מנכסי הירושה, וכדאי להם שתגבה מיד את כתובתה.
  ושואלים:  <strong>ורב אסי מאי טעמא</strong> <small>[מה טעם]</small> <strong>לא אמר</strong> גם <strong>ל</strong>צורך <strong>כתובת אשה?</strong> ומשיבים: <strong>דהא תקינו ליה רבנן</strong> <small>[שהרי תיקנו לו חכמים]</small> לבעל, שכנגד המזונות שהיא מקבלת מן היתומים — תיתן להם את מה שהיא מרוויחה מ<strong>מעשה ידיה,</strong> ונמצא שלא יפסידו מעיכוב התשלום. ושואלים: <strong>ואידך</strong> <small>[והאחר,</small> ר' יוחנן<small>],</small> מה הוא משיב על כך? ומשיבים: <strong>זימנין דלא ספקה</strong> <small>[פעמים שאינה מספקת]</small> במעשה ידיה את סכום המזונות שהיא מקבלת מהם, וכדאי להם שתגבה כתובתה מיד.
 <strong>תנן</strong> <small>[שנינו</small> במשנתנו<small>]:</small> <strong>שום היתומים שלשים יום, ושום ההקדש ששים יום, ומכריזין בבקר ובערב.</strong> ויש לשאול: <strong>במאי עסקינן</strong> <small>[במה עוסקים אנו]</small> ששום היתומים שלושים יום? <strong>אילימא</strong> <small>[אם תאמר]</small> שמדובר <strong>בבעל חוב גוי, מי ציית</strong> <small>[האם</small> הוא <small>מציית]</small> לבית דין של ישראל להמתין שלושים יום? <strong>אלא פשיטא</strong> <small>[פשוט</small> הדבר<small>]</small> שמדובר <strong>בבעל חוב ישראל,</strong> ואולם <strong>אי דקאכיל ריביתא מי שבקינן ליה</strong> <small>[אם</small> מדובר <small>שהוא אוכל,</small> לוקח <small>ריבית, האם אנו,</small> בית הדין של ישראל, <small>מניחים לו]</small> ליטול ריבית? <strong>ואלא</strong> צריך לומר שמדובר בבעל חוב <strong>דלא קאכיל ריביתא</strong> <small>[שאינו אוכל ריבית],</small> <strong>וקתני</strong> <small>[ושונה]</small> התנא ש<strong>נזקקין</strong> לנכסי היתומים במקרה כזה, שלא כדברי רב אסי ור' יוחנן!
 <strong>בשלמא</strong> <small>[נניח]</small> <strong>ל</strong>שיטת <strong>ר' יוחנן</strong> אין מכאן קושיה, מפני שהוא <strong>מוקי לה</strong> <small>[מעמיד אותה]</small> את משנתנו, <strong>בכתובת אשה,</strong> ומשום מזונותיה, ולא בבעל חוב. <strong>אלא ל</strong>שיטת <strong>רב אסי,</strong> הסבור שאין נזקקים לצורך כתובת אשה, <strong>קשיא</strong> <small>[קשה],</small> במה יעמיד את משנתנו? ומשיבים, <strong>אמר לך</strong> <small>[יכול לומר לך]</small> <strong>רב אסי: ול</strong>שיטת <strong>ר' יוחנן מי ניחא</strong> <small>[האם נוחה</small> משנתנו<small>],</small> המצריכה שלושים ימי הכרזה קודם המכירה? <strong>מי שבקינן מזוני דודאי קא מפסדא</strong> <small>[האם אנו מניחים</small> את ה<small>מזונות שוודאי היא מפסידה,</small> נוטלת<small>]</small> מנכסי הירושה במשך זמן זה, <strong>ונקטינן הכרזה דלא ידעינן אי מרווחינן אי לא מרווחינן</strong> <small>[ומחזיקים,</small> מעדיפים במקומה <small>הכרזה, שאין אנו יודעים אם אנו מרויחים</small> על ידה <small>או אין אנו מרויחים]?</small> שמא לא יהיה אדם שיקנה במחיר שהציע בית הדין!
  ודוחים:  <strong>הא לא קשיא</strong> <small>[זה אינו קשה],</small> כאן מדובר <strong>ב</strong>אלמנה ה<strong>תובעת כתובתה בבית דין,</strong> ו<strong>כ</strong>דברי <strong>רב יהודה</strong> ש<strong>אמר</strong> בשם <strong>שמואל,</strong> ש<strong>אמר רב יהודה אמר שמואל:</strong> אלמנה <strong>התובעת כתובתה בבית דין,</strong> מאותה שעה כבר <strong>אין לה מזונות</strong> מנכסי בעלה.
  ומקשים:  <strong>אי הכי</strong> <small>[אם כך],</small> שאין לה מזונות מנכסי היתומים, מעתה <strong>איזדקוקי לא מיזדקקינן לה</strong> <small>[שוב לא נזדקק לה]</small> להגבות את כתובתה מנכסיהם עד שיגדלו, שהרי אינם מפסידים מעיכוב הגבייה! ודוחים: אין הדבר כך, <strong>אלא כיון דאיזדקקינן לה מעיקרא</strong> <small>[שמזדקקים לה מתחילה]</small> לדון בתביעתה לכתובה, <strong>מיזדקקין</strong> <small>[נזקקים]</small> <strong>לה</strong> גם <strong>לבסוף</strong> לגבותה מהם, למרות שעכשיו כבר אין ליתומים הפסד אם לא תגבה.
  וחוזרים לשאול: <strong>מכל מקום, לרב אסי,</strong> הסבור כי אין נזקקים לנכסי יתומים לצורך גביית כתובה, אלא לשם גביית חוב שיש עליו ריבית, <strong>קשיא</strong> <small>[קשה],</small> במה יעמיד את משנתנו? אם בבעל חוב גוי — אינו מציית להמתין שלושים יום, ואם בישראל — הרי אינו יכול ליטול ריבית! ומשיבים: <strong>לעולם</strong> מדובר במשנתנו <strong>בבעל חוב גוי, שקיבל עליו לדון בדיני ישראל,</strong> ולפיכך הוא מסכים להמתין שלושים יום.
 
   
 ומקשים: <strong>אי הכי</strong> <small>[אם כך],</small> שקיבל עליו לדון בדיני ישראל, <strong>רבית נמי לא לישקול</strong> <small>[גם כן לא יקח]!</small> ומשיבים: מדובר <strong>שקיבל עליו לזו,</strong> להמתין שלושים יום, <strong>ולא קיבל עליו לזו,</strong> שלא ליטול ריבית.
  ומציעים, <strong>תא שמע</strong> <small>[בוא</small> ו<small>שמע]</small> קושיה נוספת ממה ששנינו: <strong>אין נפרעין מנכסי יתומים אלא מן הזיבורית</strong> (הקרקע הגרועה) שבנכסי אביהם. ומבררים: <strong>במאי עסקינן</strong> <small>[במה עוסקים אנו]?</small> <strong>אילימא</strong> <small>[אם תאמר]</small> <strong>בבעל חוב גוי</strong> — <strong>מי צאית</strong> <small>[האם הוא מציית]</small> לקבל דוקא מהזיבורית? <strong>אלא פשיטא</strong> <small>[פשוט]</small> הדבר, שמדובר <strong>בבעל חוב ישראל.</strong> ואולם <strong>אי אכיל ריביתא</strong> <small>[אם הוא אוכל,</small> לוקח <small>ריבית]</small> <strong>מי שבקינן ליה</strong> <small>[האם אנו מניחים אותו]</small> לגבותה? <strong>אלא</strong> מדובר בבעל חוב <strong>דלא אכיל ריביתא</strong> <small>[שאינו אוכל ריבית],</small> <strong>וקתני</strong> <small>[והוא שונה]</small> ש<strong>נזקקין</strong> לגבות מהנכסים במקרה כזה, שלא כדברי רב אסי ור' יוחנן!
 <strong>בשלמא</strong> <small>[נניח]</small> <strong>לר' יוחנן</strong> אין להקשות, שכן הוא <strong>מוקי לה</strong> <small>[מעמיד אותה]</small> <strong>בכתובת אשה. אלא לרב אסי,</strong> הסבור שאין נזקקים לנכסי יתומים לצורך גביית כתובה, <strong>קשיא</strong> <small>[קשה],</small> במה יעמיד אותה משנה? ומשיבים, <strong>אמר לך</strong> <small>[</small>יכול <small>לומר לך]</small> <strong>רב אסי: ול</strong>שיטת <strong>ר' יוחנן מי ניחא</strong> <small>[האם נוחה</small> המשנה<small>]?</small> <strong>אי</strong> <small>[אם]</small> מדובר בגביית <strong>כתובה, מאי איריא מיתמי</strong> <small>[מה שייך,</small> מדוע מדובר דוקא בגבייה <small>מיתומים]?</small> <strong>אפילו מיניה דידיה</strong> <small>[ממנו עצמו],</small> כשגירש אשתו, <strong>נמי</strong> <small>[גם כן]</small> גובים את חוב הכתובה <strong>בזיבורית!</strong>
 ודוחים: <strong>הא לא קשיא</strong> <small>[זה אינו קשה],</small> מפני שאותה המשנה כשיטת <strong>ר' מאיר היא,</strong> ש<strong>אמר: כתובת אשה</strong> גובים ממנו <strong>בבינונית, ו</strong>דוקא <strong>מיתמי</strong> <small>[מן היתומים]</small> גובים <strong>בזיבורית.</strong>
 וחוזרים לשאול: <strong>מכל מקום, לרב אסי קשיא</strong> <small>[קשה],</small> במה יעמיד את המשנה? ומשיבים: <strong>לעולם</strong> מדובר <strong>בבעל חוב גוי, שקיבל עליו לדון בדיני ישראל,</strong> ולפיכך מסכים לגבות את חובו מן הזיבורית. ושואלים: <strong>אי הכי</strong> <small>[אם כך],</small> <strong>רבית נמי לא נישקול</strong> <small>[גם כן לא יקח]!</small> ומשיבים: מדובר <strong>שקיבל</strong> עליו <strong>לזו,</strong> לגבות מזבורית, <strong>ולא קיבל עליו לזו,</strong> שלא ליטול ריבית, ולפיכך נזקקים לנכסי היתומים, כדי שלא תגדל הריבית.
  ומציעים:  <strong>תא שמע</strong> <small>[בוא</small> ו<small>שמע]</small> קושיה ממה ששנינו בברייתא: שום היתומים שלושים יום וכו' <strong>על מנת ליתן לאשה כתובתה ולבעל חוב חובו.</strong> ומעתה, <strong>בשלמא</strong> <small>[נניח]</small> לגבי מה ששנינו כי מוכרים את נכסיהם על מנת ליתן ל<strong>בעל חוב</strong> חובו — אין בכך קושי, <strong>בין מר ובין מר כדשנין</strong> <small>[בין</small> לשיטת <small>חכם זה ובין</small> לשיטת <small>חכם זה, כמו שתירצנו],</small> שמדובר בגוי נוטל ריבית שמסכים להמתין.
 <strong>אלא</strong> מה ששנינו: על מנת ליתן לאשה <strong>כתובתה, בשלמא</strong> <small>[נניח]</small> <strong>ל</strong>דעת <strong>ר' יוחנן,</strong> האומר שנזקקים לנכסי יתומים לצורך גביית כתובה, <strong>ניחא</strong> <small>[נוחה</small> הברייתא<small>],</small> <strong>אלא ל</strong>שיטת <strong>רב אסי,</strong> האומר שאין נזקקים לנכסי יתומים לשם גביית כתובה, <strong>קשיא</strong> <small>[קשה</small> הברייתא<small>]!</small>
 ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>כשחייב מודה,</strong> כלומר, כשאבי היתומים הודה קודם מותו שלא פרע את חוב הכתובה. ואומרים: <strong>השתא דאתית להכי</strong> <small>[עכשיו שהגעת לכאן,</small> לתירוץ זה<small>],</small> אין צורך להעמיד את שאר המקורות שהקשינו מהם במקרה של בעל חוב גוי, אלא <strong>כולהו נמי</strong> <small>[כולם גם כן]</small> עוסקים בבעל חוב ישראל, ומדובר <strong>כשחייב מודה</strong> בשעת מותו שלא פרע, ולכן גובים מנכסי יתומים.
 <big>ג</big> ובפסיקת הלכה למעשה בענין זה מסופר, <strong>מרימר אגבי</strong> <small>[הגבה]</small> את חוב <strong>כתובתה</strong> של אשה <strong>גרושה מנכסי דיתמי</strong> <small>[מנכסים של יתומים</small> קטנים<small>].</small> <strong>אמר ליה</strong> <small>[לו]</small> <strong>רבינא לאמימר, והאמר</strong> <small>[והרי אמר]</small> <strong>רב יהודה אמר רב אסי: אין נזקקין לנכסי יתומין אלא אם כן היתה רבית אוכלת בהן,</strong> ו<strong>ר' יוחנן אומר: או ל</strong>מקרה זה של <strong>שטר שיש בו רבית, או לכתובת אשה משום מזוני</strong> <small>[מזונות</small> האלמנה<small>]!</small>
 <strong>ואפילו ר' יוחנן לא קאמר</strong> <small>[אומר]</small> שגובים כתובה <strong>אלא באלמנה,</strong> משום <strong>דקמפסדא מזוני</strong> <small>[שהיא מפסידה,</small> נוטלת <small>מזונות]</small> מנכסיהם עד שיגדלו ותיטול כתובתה, <strong>אבל גרושה</strong>, שאינה ניזונת מנכסיהם, <strong>לא</strong> מגבים כתובתה מנכסי יתומים קטנים!
 <strong>אמר ליה</strong> <small>[לו]</small> אמימר לרבינא: אין זה קשה, <strong>הא אנן</strong> <small>[הרי אנו]</small> את ההלכה הזו של <strong>ר' יוחנן,</strong> שגובים כתובה מנכסי יתומים קטנים, לא מטעם מזונות שהיא נוטלת מנכסי היתומים אנו שונים בשמו, אלא <strong>משום חינא מתנינן לה</strong> <small>[משום נשיאת חן אנו שונים אותה],</small> כדי שתוכל האשה להינשא שוב, וטעם זה נוגע בין לאלמנה ובין לגרושה.
  ועוד בעניינים אלו, <strong>אמר רב נחמן: מרישא לא הוה מיזדקיקנא לנכסי יתמי</strong> <small>[מתחילה לא הייתי מזדקק ל</small>גבות חוב רגיל מ<small>נכסי יתומים],</small> <strong>כיון דשמענא להא</strong> <small>[ששמעתי את זו]</small> שאמר <strong>רב הונא חברין משמיה</strong> <small>[חברנו משמו]</small> של <strong>רב</strong> בענין זה: <strong>יתמי דאכלי דלא דידהו ליזלו בתר שיבקייהו</strong> <small>[יתומים שאוכלים,</small> נהנים מנכסים <small>שאינם שלהם, שילכו אחר מורישם</small> למיתה<small>]</small> — <strong>מכאן ואילך מיזדקקנא</strong> <small>[מכאן והלאה אני מזדקק]</small> לגבות מנכסיהם.
  ושואלים:  <strong>מעיקרא מאי טעמא</strong> <small>[מתחילה מה טעם]</small> <strong>לא</strong> היה גובה? מדוע אין נזקקים לנכסי יתומים? <strong>אמר רב פפא:</strong> משום ש<strong>פריעת בעל חוב</strong> היא <strong>מצוה</strong> בלבד, <strong>ויתמי לא בני מיעבד מצוה נינהו</strong> <small>[ויתומים</small> קטנים <small>אינם בני עשיית מצוה].</small> <strong>רב הונא בריה</strong> <small>[בנו]</small> של <strong>רב יהושע אמר: אימר</strong> <small>[אמור],</small> כלומר יש לחשוש שמא <strong>צררי אתפסיה</strong> <small>[צרורות</small> כסף <small>התפיסו,</small> נתן לבעל חובו<small>]</small> כמשכון סמוך למיתתו, ואין אנו יודעים על כך. ולכן ממתינים עד שיגדלו היתומים ויהיה ביכולתם לברר היטב את מה שהיה.
 ושואלים: <strong>מאי בינייהו</strong> <small>[מה</small> ההבדל לדין <small>ביניהם]?</small> ומשיבים: <strong>איכא בינייהו</strong> <small>[יש ביניהם]</small> <strong>ב</strong>מקרה <strong>שחייב מודה</strong> לפני מותו שהוא עדיין חייב לו. <strong>אי נמי</strong> <small>[או גם כן]</small> במקרה ש<strong>שמתוה</strong> <small>[נידו אותו</small> בית הדין את אביהם, כדי שישלם<small>]</small> <strong>ומת בשמתיה</strong> <small>[בנידויו],</small> שאין לחשוש שכבר פרע לו את חובו. שאם מטעם שאין היתומים הקטנים מצווים על פריעת החוב — אין גובים, ואם מטעם החשש שמא התפיסו צרורות — גובים, שהרי ודאי שלא נתן לו.
 <strong>שלחו מתם</strong> <small>[משם]</small> מארץ ישראל, שגובים מנכסי יתומים קטנים דוקא במקרה <strong>דשמתוה ומית בשמתיה</strong> <small>[שנידו אותו</small> את אביהם כדי שישלם <small>ומת בנידויו].</small> <strong>ו</strong>כן <strong>הלכתא</strong> <small>[הלכה]</small> <strong>כ</strong>דעת <strong>רב הונא בריה</strong> <small>[בנו]</small> של <strong>רב יהושע,</strong> שבכל מקרה שאין חשש שהאב פרע, או התפיסו צרורות — גובים מנכסי היתומים.
## דף כב:
 ובענין המחלוקת מדוע אין נזקקים לנכסי יתומים, מביאים ראיה, שכך <strong>תנן</strong> <small>[שנינו</small> במשנתנו<small>]:</small> <strong>שום היתומים,</strong> כשמוכרים נכסי יתומים — <strong>שלשים יום, ושום ההקדש ששים יום, ומכריזין בבקר ובערב.</strong> ומבררים: <strong>במאי עסקינן</strong> <small>[במה אנו עוסקים]</small> במשנה זו, שנזקקים לנכסי היתומים? <strong>אילימא</strong> <small>[אם תאמר]</small> <strong>בבעל חוב גוי,</strong> שאינו מוכן להמתין עד שיגדלו, <strong>מי צאית</strong> <small>[האם</small> הוא <small>מציית]</small> לבית דין של ישראל להמתין שיכריזו שלושים יום? <strong>אלא פשיטא</strong> <small>[פשוט</small> הדבר<small>]</small> שמדובר <strong>בבעל חוב ישראל.</strong>
 ומעתה, <strong>בשלמא</strong> <small>[נניח]</small> <strong>ל</strong>שיטת <strong>רב הונא בריה</strong> <small>[בנו]</small> של <strong>רב יהושע,</strong> שאין נזקקים לנכסי יתומים מחשש צרורות שהניח אביהם לבעל החוב — <strong>מוקי לה</strong> <small>[מעמיד הוא אותה]</small> את משנתנו <strong>ב</strong>מקרה <strong>שחייב</strong> (אבי היתומים) <strong>מודה</strong> בשעת מיתתו שלא פרע, ולכן אין צורך להמתין שיגדלו. <strong>אלא ל</strong>שיטת <strong>רב פפא,</strong> שאמר כי הטעם הוא מפני שיתומים קטנים אינם מצווים בפריעת בעל חוב, <strong>קשיא</strong> <small>[קשה],</small> במה יעמיד את משנתנו?
 ומשיבים: <strong>אמר לך</strong> <small>[</small>יכול <small>לומר לך]</small> <strong>רב פפא, אי בעית אימא</strong> <small>[אם תרצה אמור]:</small> מדובר במכירה לצורך פריעת חוב <strong>כתובה,</strong> ודוקא שם תיקנו חכמים <strong>משום חינא</strong> <small>[חן],</small> כדי שיהא לאשה רכוש שתינשא בו. <strong>ואי בעית אימא</strong> <small>[ואם תרצה אמור]:</small> מדובר <strong>בבעל חוב גוי שקיבל עליו לדון בדיני ישראל,</strong> ולפיכך הוא מסכים להמתין שלושים יום של ההכרזה.
  ומקשים:  <strong>אי</strong> <small>[אם]</small> <strong>קיבל עליו, לינטר להו עד דגדלי</strong> <small>[שיחכה להם עד שיגדלו],</small> כנהוג בגביית חוב! ומשיבים: <strong>שקיבל עליו לזו,</strong> להמתין שלושים יום, <strong>ולא קיבל עליו לזו,</strong> להמתין עד שיגדלו.
  ומציעים, <strong>תא שמע</strong> <small>[בוא</small> ו<small>שמע]</small> ראיה נוספת ממה ששנינו בברייתא: כשמכריזים על נכסי יתומים, מודיעים כי הם נמכרים <strong>על מנת ליתן לאשה כתובתה</strong> או <strong>לבעל חוב חובו.</strong> ויש לברר: <strong>במאי עסקינן</strong> <small>[במה עוסקים אנו]?</small> <strong>אילימא</strong> <small>[אם תאמר]</small> <strong>בבעל חוב גוי,</strong> שאינו מוכן להמתין עד שיגדלו — <strong>מי ציית</strong> <small>[האם</small> הוא <small>מציית]</small> לבית דין של ישראל להמתין שיכריזו שלושים יום? <strong>אלא פשיטא</strong> <small>[פשוט</small> הדבר<small>],</small> שמדובר <strong>בבעל חוב ישראל.</strong>
 ומעתה, <strong>בשלמא</strong> <small>[נניח]</small> <strong>ל</strong>דעת <strong>רב הונא בריה</strong> <small>[בנו]</small> של <strong>רב יהושע,</strong> הסבור כי אין נזקקים לנכסי יתומים מחשש צרורות — הריהו <strong>מוקי לה</strong> <small>[מעמיד אותה]</small> <strong>בשחייב מודה</strong> בשעת מיתתו שלא פרע את חובו. <strong>אלא ל</strong>דעת <strong>רב פפא,</strong> הסבור כי טעם הדבר הוא משום שיתומים קטנים אינם מצווים על פריעת החוב, <strong>בשלמא</strong> <small>[נניח,</small> מובן הדבר<small>]</small> שגובים לאשה את ה<strong>כתובה</strong> — <strong>משום חינא</strong> <small>[חן],</small> <strong>אלא</strong> ל<strong>בעל חוב קשיא</strong> <small>[קשה],</small> מדוע מגבים לו?
  ומשיבים:  <strong>לעולם</strong> מדובר <strong>בבעל חוב גוי, וכגון שקיבל עליו לדון בדיני ישראל,</strong> ולפיכך הוא מסכים להמתין שלושים יום של ההכרזה. ומקשים: <strong>אי</strong> <small>[אם]</small> <strong>קיבל עליו, לינטר להו עד דגדלי</strong> <small>[שיחכה להם עד שיגדלו]!</small> ומשיבים: <strong>שקיבל עליו לזו,</strong> להמתין שלושים יום, <strong>ולא קיבל עליו לזו,</strong> להמתין עד שיגדלו.
 <strong>רבא אמר:</strong> אין גובים מנכסי יתומים קטנים <strong>משום</strong> חשש ל<strong>שובר,</strong> שמא החייב כבר פרע את חובו וכתב לו בעל חובו שובר (מסמך המאשר את הפרעון), ואין היתומים הקטנים יודעים עליו. <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע לרבא: ומי חיישינן</strong> <small>[והאם חוששים אנו]</small> <strong>לשובר? והתנן</strong> <small>[והרי שנינו</small> במשנה<small>]:</small> <strong>הנפרעת</strong> את כתובתה מנכסי בעלה <strong>שלא בפניו,</strong> וכגון שנסע למדינת הים — <strong>לא תפרע אלא בשבועה,</strong> שעדיין לא קיבלה כתובתה.
 <strong>ואמר רב אחא שר הבירה: מעשה בא לפני ר' יצחק נפחא ל</strong>עיר <strong>אנטוכיא, ואמר: לא שנו</strong> היתר זה, לגבות שלא בפניו, <strong>אלא</strong> ל<strong>כתובת אשה משום חינא</strong> <small>[חן],</small> <strong>אבל בעל חוב</strong> — <strong>לא</strong> יכול לגבות חובו שלא בפני הלווה. <strong>ורבה אמר</strong> בשם <strong>רב נחמן: אפילו בעל חוב נמי</strong> <small>[גם כן]</small> גובה באופן זה.
 <strong>ואי חיישת</strong> <small>[ואם אתה חושש]</small> <strong>לשובר, התם נמי ניחוש</strong> <small>[שם גם כן נחשוש]</small> שלחייב הנמצא במדינת הים יש שובר על חוב זה! <strong>אמר ליה</strong> <small>[לו]</small> רבא: <strong>התם</strong> <small>[שם]</small> אין חוששים לדבר <strong>כדאמרינן טעמא</strong> <small>[כמו שאמרנו</small> את <small>הטעם]</small> — כדי <strong>שלא יהא כל אחד נוטל</strong> (לווה) <strong>מעותיו של חבירו, והולך ויושב לו במדינת הים</strong> בידיעה שלא יוכלו לגבות מנכסיו.
 <big>א</big> <strong>אמר רבא: הלכתא</strong> <small>[הלכה היא]:</small> <strong>אין נזקקין</strong> בית הדין <strong>לנכסי יתומין</strong> קטנים, כדי לפרוע חובות אביהם. <strong>ואם אמר</strong> אביהם קודם מיתתו: <strong>"תנו</strong> לפלוני בחובו" — <strong>נזקקין</strong> לנכסיהם. ואולם יש להבחין, אם אמר: "תנו <strong>שדה זו</strong> לפלוני בחובו", או שאמר: "תנו <strong>מנה זו</strong> לפלוני" — <strong>נזקקין</strong> לגבות מנכסיהם, <strong>ואין</strong> הדיינים <strong>מעמידין</strong> ליתומים הקטנים <strong>אפוטרופוס</strong> לדון עם המלוה. אבל אם אמר: "תנו <strong>שדה</strong> לפלוני בחובו" <strong>סתם,</strong> ולא הגדיר איזו שדה, או שאמר: "תנו <strong>מנה</strong> לפלוני" <strong>סתם</strong> — <strong>נזקקין</strong> לגבות מנכסיהם, <strong>ו</strong>אולם <strong>מעמידין אפוטרופוס,</strong> שיפעל לטובתם, להשאיר בידם את הקרקעות הטובות.
  לעומת זאת <strong>אמרי נהרדעי</strong> <small>[אומרים</small> חכמי <small>נהרדעא]:</small> <strong>בכולהו</strong> <small>[בכל]</small> המקרים שהאב אומר "תנו" <strong>נזקקין</strong> בית הדין לנכסי יתומים, <strong>ומעמידין אפוטרופוס</strong> שיפעל לטובתם, וגם כשאמר "שדה זו" או "מנה זו", <strong>לבד מ</strong>מקרה ש<strong>נמצאת</strong> בידם <strong>שדה</strong> שיש עדים המעידים <strong>שאינה שלו,</strong> אלא גזולה בידו, מפני <strong>דאחזוקי סהדי בשקרי לא מחזקינן</strong> <small>[שלהחזיק את העדים כשקרנים אין אנו מחזיקים].</small>
 <strong>אמר רב אשי: הלכך</strong> <small>[על כן],</small> בחוב רגיל <strong>אזדקוקי לא מזדקקינן</strong> <small>[להזדקק אין אנו מזדקקים]</small> לנכסי יתומים קטנים, <strong>דהא</strong> <small>[שהרי]</small> <strong>אמר רבא: הלכתא</strong> <small>[הלכה]</small> <strong>אין נזקקין</strong> לנכסי יתומים. <strong>ואי מזדקקינן</strong> <small>[ואם מזדקקים אנו],</small> וכגון במקרה שאמר "תנו" — <strong>מוקמינן</strong> <small>[מעמידים]</small> <strong>אפוטרופוס, דאמרי נהרדעי</strong> <small>[ש</small>הרי <small>אומרים</small> חכמי <small>נהרדעא]:</small> <strong>בכולהו</strong> <small>[בכולם]</small> <strong>נזקקין ומעמידין אפוטרופוס</strong> ליתומים הקטנים, <strong>לבד</strong> (חוץ) <strong>מנמצאת שדה שאינה שלו,</strong> שאין הדיינים מעמידים אז אפוטרופוס, משום <strong>דאחזוקי סהדי בשקרי לא מחזקינן</strong> <small>[שלהחזיק</small> את ה<small>עדים כשקרנים אין אנו מחזיקים].</small>
## דף כג.
 <big>א משנה</big> <strong>המקדיש נכסיו והיתה עליו כתובת אשה,</strong> ונכסי אדם משועבדים לתשלום כתובת אשתו, <strong>ר' אליעזר אומר: כשיגרשנה ידור</strong> נדר שלא תהיה לו <strong>הנאה</strong> ממנה, כדי שלא יערימו על ההקדש, ותגבה כתובתה מן ההקדש, ואחר כך יחזירנה. <strong>ר' יהושע אומר: אינו צריך. כיוצא בדבר אמר רבן שמעון בן גמליאל: אף הערב לאשה בכתובתה</strong> שאם לא יפרע לה בעלה כתובתה תיפרע מן הערב, <strong>והיה בעלה מגרשה</strong> ואין לו לפורעה — <strong>ידירנה</strong> בעלה <strong>הנאה</strong> שלא ייהנה ממנה, <strong>שמא יעשה קינוניא</strong> (תחבולה משותפת) עם אשתו <strong>על נכסים של זה</strong> (הערב), שתיטול האשה את נכסיו בכתובתה, <strong>ויחזיר</strong> הבעל <strong>את אשתו,</strong> וייהנו ממה שנטלה מהערב.
 <big>ב גמרא</big> שנינו במשנה כי המקדיש נכסיו, כשמגרש את אשתו עליו לידור הנאה ממנה — לדעת ר' אליעזר, ולדעת ר' יהושע אינו צריך. ושואלים: <strong>במאי קמיפלגי</strong> <small>[במה הם חלוקים]</small> ר' אליעזר ור' יהושע? ומשיבים: <strong>ר' אליעזר סבר</strong> <small>[סבור]:</small> יש לחשוש ש<strong>אדם עושה קינוניא</strong> אפילו <strong>על ההקדש,</strong> ומשום כך הוא מגרש את אשתו, והנדר בא למנוע אפשרות זו, <strong>ור' יהושע סבר</strong> <small>[סבור]:</small> <strong>אין</strong> לחשוש ש<strong>אדם עושה קינוניא על ההקדש.</strong>
 ושואלים: <strong>ואלא הא</strong> <small>[זו]</small> ש<strong>אמר רב הונא: שכיב מרע</strong> (חולה הנוטה למות) <strong>שהקדיש כל נכסיו, ואמר: "מנה לפלוני בידי"</strong> — <strong>נאמן,</strong> ויטול פלוני מנה מנכסיו, שכן <strong>חזקה אין</strong> אדם <strong>עושה קינוניא על הקדש, לימא כתנאי אמרה לשמעתיה</strong> <small>[</small>האם <small>נאמר</small> ש<small>כ</small>דבר השנוי במחלוקת <small>תנאים אמר את הלכתו]?</small> שהרי לדעת ר' יהושע אין אדם עושה קינוניא על הקדש!
  ודוחים:  <strong>לא, עד כאן לא פליגי</strong> <small>[לא נחלקו]</small> במשנתנו <strong>אלא ב</strong>אדם <strong>בריא,</strong> האם יש לחשוש שהוא עושה קינוניא על ההקדש, <strong>אבל בשכיב מרע</strong> — <strong>דברי הכל אין</strong> לחשוש ש<strong>אדם עושה קינוניא על ההקדש, מאי טעמא</strong> <small>[מה טעם הדבר]?</small> מפני שלו עצמו אין רווח בדבר, שהרי הוא עומד למות, ו<strong>אין אדם חוטא ולא לו,</strong> כדי שירויח מכך אדם אחר.
 <strong>איכא דאמרי</strong> <small>[יש שאומרים]:</small> <strong>בבריא דכולי עלמא לא פליגי</strong> <small>[הכל אינם חלוקים]</small> ש<strong>אין</strong> <strong>אדם עושה קינוניא על הקדש,</strong> אלא בוודאי יש לחשוש לכך, <strong>והכא</strong> <small>[וכאן]</small> <strong>בנדר שהודר ב</strong>פני <strong>רבים קמיפלגי</strong> <small>[חלוקים הם],</small> וכגון שבית הדין מדירים אותו, <strong>מר סבר</strong> <small>[חכם זה,</small> ר' יהושע, <small>סבור]:</small> <strong>יש לו הפרה</strong> (התרה) גם לנדר כזה, ולכן לא יועיל מה שידור הנאה ממנה ואפילו ברבים, שהרי יוכל ללכת לחכם ויתיר את נדרו, <strong>ומר סבר</strong> <small>[וחכם זה,</small> ר' אליעזר, <small>סבור]:</small> נדר ברבים <strong>אין לו הפרה,</strong> ולכן מדירים אותו בפני רבים.
 <strong>ואיבעית אימא</strong> <small>[ואם תרצה אמור]:</small> <strong>דכולי עלמא</strong> <small>[לדעת הכל]</small> אף <strong>נדר שהודר ברבים יש לו הפרה, והכא</strong> <small>[וכאן]</small> <strong>בנדר שהודר על דעת רבים קמיפלגי</strong> <small>[חלוקים הם],</small> שבית הדין אומר לו: על דעתנו אתה נודר ממנה הנאה. ר' אליעזר סבור אין לנדר כזה התרה, ואילו ר' יהושע סבור שגם לנדר זה יש התרה, ולכן לא יועיל הדבר למנוע קינוניא בנכסי ההקדש.
 
   
  ומקשים: <strong>ואלא הא דאמר</strong> <small>[זו שאמר]</small> <strong>אמימר: נדר שהודר ברבים יש לו הפרה,</strong> ואילו נדר שהודר <strong>על דעת רבים אין לו הפרה</strong> — <strong>לימא כתנאי אמרה לשמעתיה</strong> <small>[</small>האם <small>נאמר</small> ש<small>כ</small>דבר השנוי במחלוקת <small>תנאים אמר את הלכתו]?</small> <strong>ותו</strong> <small>[ועוד]</small> יש להקשות: מה ששנינו <strong>ר' יהושע אומר: אינו צריך</strong> לידור — אינו מתאים לדרך זו, שהרי <strong>"אינו מועיל" מיבעי ליה</strong> <small>[צריך היה לו לומר]!</small>
 <strong>אלא הכא</strong> <small>[כאן]</small> <strong>ב</strong>ענין <strong>שאלה</strong> על <strong>הקדש קמיפלגי</strong> <small>[חלוקים הם],</small> האם יכול אדם להישאל אצל חכם על נדר הקדש, ויתיר לו את נדרו, כפי שהוא בשאר נדרים. ר' אליעזר סבור שאינו יכול להישאל על נדרו, ולכן יש לחשוש שאדם מגרש את אשתו כדי להוציא בדרך זו את נכסיו מן ההקדש. ור' יהושע סבור כי הואיל והוא יכול להישאל ולהתיר נדר הקדש, לכך אין לחשוש שעשה קינוניא.
  ומוסיפים, <strong>והתניא</strong> <small>[ו</small>כן <small>שנויה</small> ברייתא<small>]:</small> <strong>המקדיש</strong> את <strong>נכסיו והיתה עליו כתובת אשה, ר' אליעזר אומר: כשהוא מגרשה ידור הנאה</strong> ממנה, שמא עושה קינוניא על הקדש, <strong>ר' יהושע אומר: אינו צריך. ואמר</strong> על כך <strong>ר' אלעזר בר' שמעון:</strong> דברי ר' אליעזר <strong>הן הן דברי בית שמאי,</strong> ודברי ר' יהושע <strong>הן הן דברי בית הלל,</strong>
 <strong>שבית שמאי אומרים: הקדש,</strong> למרות שנעשה ב<strong>טעות</strong> — <strong>הקדש</strong> הוא, ולכן אין אדם יכול להישאל על ההקדש ולומר שלא על דעת כן נדר. <strong>ובית הלל אומרים: הקדש טעות אינו הקדש,</strong> ולכן יכול אדם להישאל על נדרו ולומר שנעשה בטעות, ויתירו לו.
 <big>ג</big> שנינו במשנתנו, <strong>וכן היה רבן שמעון בן גמליאל אומר:</strong> אף הערב לאשה בכתובתה, והיה בעלה מגרשה — ידירנה הנאה, שמא יעשה קינוניא על נכסים של הערב, שאם אין לבעל במה לפרוע — תיטול אשתו מנכסי הערב בכתובתה, ויחזיר הבעל את אשתו. ומספרים, <strong>משה בר עצרי ערבא דכלתיה הוה</strong> <small>[ערב של כלתו היה]</small> לפרעון הכתובה שהתחייב לה בנו, <strong>ורב הונא בריה</strong> <small>[בנו]</small> של משה בר עצרי <strong>צורבא מרבנן הוה</strong> <small>[תלמיד חכם היה],</small> <strong>ודחיקא ליה מילתא</strong> <small>[והיה דחוק לו הדבר]</small> כלומר, היה עני מאד. <strong>אמר אביי: ליכא דנסבי</strong> <small>[</small>האם <small>אין</small> מי <small>שישיא]</small> <strong>עצה לרב הונא, דליגרש לדביתהו</strong> <small>[שיגרש את אשתו]</small> <strong>ותיתבע</strong> האשה את <strong>כתובתה מאבוה</strong> <small>[מאביו]</small> שהיה ערב לתשלום הכתובה, <strong>ולהדרה מיהדרי</strong> <small>[ושיחזור</small> וישאנה<small>],</small> וייהנו מהכסף שתקבל מאביו?
 <strong>אמר ליה</strong> <small>[לו]</small> <strong>רבא: והאנן</strong> <small>[והרי אנו]</small> <strong>ידור הנאה תנן</strong> <small>[שנינו]</small> במשנתנו, ואם כן לא יוכל לחזור ולשאת את אשתו! ושואלים: <strong>ואביי</strong> מה סבור? ומשיבים: <strong>אטו כל דמגרש בבי דינא מגרש</strong> <small>[וכי כל מי שמגרש</small> את אשתו <small>בבית דין מגרש]?</small> יגרשנה שלא בבית דין, וכך לא יכריחו אותו לידור הנאה ממנה, ויוכל להחזירה. ומספרים: <strong>לסוף איגלאי מלתא דכהן הוה</strong> <small>[לבסוף התגלה הדבר שכהן היה]</small> אותו רב הונא, ואם היה מגרש את אשתו לא יכול היה להחזירה. <strong>אמר אביי,</strong> הוא שאומרים: <strong>בתר עניא אזלא עניותא</strong> <small>[אחרי העני הולכת העניות]</small> כלומר, קשה לעני לצאת מעניותו.
 ושואלים: <strong>ומי</strong> <small>[והאם]</small> יתכן ש<strong>אמר אביי הכי</strong> <small>[כך]</small> ונתן עצה זו? <strong>והאמר</strong> <small>[והרי אמר]</small> <strong>אביי</strong> עצמו: <strong>איזהו רשע ערום</strong> שדיברו עליו חכמים? <strong>זה המשיא</strong> (הנותן) לאדם אחר <strong>עצה למכור בנכסים</strong> שקיבל מחבירו כדי שיעברו אחרי מותו לפלוני, <strong>כ</strong>דעת <strong>רבן</strong> שמעון בן <strong>גמליאל,</strong> הסבור שהמכירה מועילה, ואותו פלוני לא יכול להוציאם מהקונה. הרי שלדעת אביי, הנותן עצה לעשות בנכסים דבר שהוא נגד כוונת הנותן נקרא "רשע ערום", וכיצד ייתכן שהציע להוציא ממון מן הערב לא לשם המטרה שהתחייב לה?
  ומשיבים: כאשר אדם ערב ל<strong>בריה</strong> <small>[</small>ל<small>בנו]</small> <strong>שאני</strong> <small>[שונה</small> הדבר<small>],</small> שהוא מוחל על כך, שהרי ממילא סופו ליורשו, <strong>ו</strong>כן כאשר נעשה הדבר לטובת <strong>צורבא מרבנן</strong> <small>[תלמיד חכם]</small> <strong>שאני</strong> <small>[שונה</small> הדין<small>],</small> שראוי לסייע לו בעצה כזו, כדי שיוכל לשבת ולעסוק בתורה.
  ומקשים:  <strong>ותיפוק ליה</strong> <small>[ושתצא לו]</small> שאין תועלת בעצה זו, מפני ש<strong>ערב</strong> של <strong>כתובה</strong> באמת <strong>לא משתעבד</strong> לתשלום הכתובה (כפי שיבואר להלן)!
## דף כג:
 ומשיבים: לא סתם ערב, אלא ערב <strong>קבלן הוה</strong> <small>[היה],</small> שקיבל על עצמו את תשלום החוב, והוא אכן משתעבד. ושואלים: <strong>הניחא למאן דאמר</strong> <small>[זה נוח ל</small>דעת <small>מי שאומר]:</small> ערב <strong>קבלן, אף על גב דלית ליה</strong> <small>[אף על פי שאין לו]</small> <strong>נכסים ללוה</strong> בשעת ההלוואה — בכל זאת <strong>משתעבד, אלא למאן דאמר</strong> <small>[ל</small>דעת <small>מי שאומר]:</small> <strong>אית ליה</strong> <small>[</small>אם <small>יש לו]</small> נכסים ללווה — <strong>משתעבד</strong> ערב זה, <strong>לית ליה</strong> <small>[</small>אם <small>אין לו]</small> נכסים — <strong>לא</strong> גומר הערב בלבו ו<strong>משתעבד, מאי איכא למימר</strong> <small>[מה יש לומר]?</small> כיצד ניתן היה לגבות ממשה בר עצרי? והרי לא היו כלל נכסים לרב הונא בנו!
  ומתרצים, <strong>איבעית אימא</strong> <small>[אם תרצה אמור]:</small> <strong>רב הונא הוה ליה ואישתדוף</strong> <small>[היו לו</small> נכסים בשעה שקיבל אביו את הערבות על עצמו, <small>והשתדפו]</small> ופחת ערכם. <strong>ואיבעית אימא</strong> <small>[ואם תרצה אמור]:</small> <strong>אבא לגביה בריה שעבדה משעבד נפשיה</strong> <small>[האב לגבי בנו משעבד עצמו],</small> למרות שאין לבנו נכסים.
 <strong>דאיתמר</strong> <small>[שנאמר]</small> בענין זה: מי שהוא <strong>ערב</strong> ל<strong>כתובה</strong> — <strong>דברי הכל לא</strong> גומר בלבו להיות <strong>משתעבד,</strong> מי שהוא ערב <strong>קבלן</strong> ל<strong>בעל חוב</strong> — <strong>דברי הכל משתעבד,</strong> אבל במי שהוא <strong>ערב</strong> סתם ל<strong>בעל חוב, ו</strong>כן במי שהוא ערב <strong>קבלן</strong> ל<strong>כתובה</strong> — <strong>פליגי</strong> <small>[נחלקו]</small> חכמים, <strong>איכא למאן דאמר</strong> <small>[יש מי שאומר]:</small> <strong>אית ליה נכסי</strong> <small>[</small>אם <small>יש לו נכסים]</small> <strong>ללוה</strong> או לבעל — <strong>משתעבד, לית ליה</strong> <small>[</small>אם <small>אין לו]</small> נכסים ללווה או לבעל — <strong>לא משתעבד; ואיכא למאן דאמר</strong> <small>[ויש מי שאומר]:</small> <strong>אף על גב דלית ליה</strong> <small>[אף על פי שאין לו]</small> נכסים ללווה או לבעל — <strong>משתעבד</strong> הערב.
  ומסכמים:  <strong>והלכתא בכולהו</strong> <small>[והלכה</small> היא <small>בכולם,</small> בכל המקרים<small>]:</small> <strong>אף על גב דלית ליה</strong> <small>[אף על פי שאין לו]</small> למתחייב נכסים משל עצמו — <strong>נמי</strong> <small>[גם כן]</small> <strong>משתעבד</strong> הערב, <strong>לבר</strong> <small>[חוץ]</small> <strong>מערב</strong> סתם ל<strong>כתובה, דאף על גב דאית ליה</strong> <small>[שאף על פי שיש לו]</small> לבעל באותה שעה נכסים — <strong>לא</strong> גומר הערב בלבו להיות <strong>משתעבד, מאי טעמא</strong> <small>[</small>ו<small>מה טעם</small> הדבר<small>]?</small> <strong>מצוה קעביד</strong> <small>[הוא עושה]</small> שעזר לה להחליט להינשא, ולכך נתכוון, ולא להשתעבד. <strong>ו</strong>כן <strong>לא מידי חסריה</strong> <small>[לא חיסר דבר]</small> מהאשה שישתעבד בגללו, שהרי לא הלוותה כסף לבעל על סמך הערבות.
 <big>א</big> ושבים לעיקר דין משנתנו, שהבא לגרש את אשתו, אם הקדיש נכסיו, או שהיה אדם אחר ערב לכתובתה, והיא באה לגבות כתובתה מן ההקדש או מן הערב לכתובה — צריך לידור הנאה ממנה, מחשש לקינוניא. מסופר: <strong>ההוא גברא דזבנינהו לנכסיה וקא גרשה לדביתהו</strong> <small>[</small>מעשה ב<small>איש אחד שמכר את נכסיו ו</small>אחר כך <small>גירש את אשתו],</small> ולא היה לבעל במה לפרוע את כתובתה, ובאה האשה לגבות את כתובתה מן הלקוחות, שקנו נכסים מן הבעל לאחר שנשאה. <strong>שלחה</strong> <small>[שלח</small> שאלה <small>זו]</small> <strong>רב יוסף בריה</strong> <small>[בנו]</small> של <strong>רבא לקמיה</strong> <small>[לפני]</small> <strong>רב פפא:</strong> כשהכתובה עומדת לגבייה מן ה<strong>ערב תנן</strong> <small>[שנינו</small> במשנה<small>]</small> שהבעל נודר הנאה מגרושתו, כדי למנוע אפשרות לקינוניא, וכן כשהיא עומדת לגבייה מן ה<strong>הקדש תנן</strong> <small>[שנינו]</small> שכך הדין, אבל כשהכתובה עומדת להיגבות מ<strong>לוקח מהו</strong> הדין? <strong>אמר ליה</strong> <small>[לו]:</small> <strong>תנא כי רוכלא ניחשיב וניזיל</strong> <small>[</small>וכי ה<small>תנא כרוכל</small> המציע את מרכולתו <small>ילך וימנה]</small> את כל האפשרויות? בוודאי שגם בגבייה מלקוחות צריך הבעל לידור הנאה מאשתו, מחשש לקינוניא.
 <strong>נהרדעי אמרי</strong> <small>[חכמי נהרדעא אומרים]:</small> <strong>דתנן תנן</strong> <small>[</small>מה <small>ששנינו</small> במשנה <small>שנינו],</small> <strong>דלא תנן לא תנן</strong> <small>[</small>מה <small>שלא שנינו לא שנינו],</small> ולדעתם, כשהכתובה נגבית מלקוחות אין הבעל צריך לידור הנאה. <strong>אמר רב משרשיא: מאי טעמא דנהרדעי</strong> <small>[מה טעמם של</small> חכמי <small>נהרדעא]?</small> <strong>בשלמא</strong> <small>[נניח]</small> <strong>הקדש</strong> — <strong>משום ריוח</strong> של <strong>הקדש</strong> הצריכו לידור הנאה, וכן לגבי <strong>ערב</strong> לכתובה <strong>נמי</strong> <small>[גם כן]</small> הצריכו לידור הנאה — מפני ש<strong>מצוה הוא דעבד</strong> <small>[שעשה],</small> שסייע בידם להחליט להינשא, <strong>ולאו מידי חסריה</strong> <small>[ולא</small> קיבל ממנה <small>דבר],</small> ולמרות זאת השתעבד (באותם מקרים שאמרו חכמים שהוא משתעבד), ויש מקום להדיר את הבעל, כדי שלא יימנעו אנשים מלעשות מצוה.
 <strong>אלא לוקח</strong> (קונה) השדה מן הבעל, <strong>מכדי מידע ידע דכל חד וחד איכא עליה כתובה</strong> <small>[הואיל וידוע הדבר שכל אחד ואחד</small> שנשוי <small>יש עליו כתובה],</small> <strong>אמאי ניזיל וניזבון</strong> <small>[מדוע שילך ויקנה]</small> שדה כשיש עליה חשש של שיעבוד לכתובה? <strong>איהו הוא דאפסיד אנפשיה</strong> <small>[הוא שהפסיד לעצמו],</small> ואין מקום לגזור על הבעל שלא יוכל להחזיר את אשתו לעולם רק משום חשש טובת הלוקח.
 <strong>המקדיש</strong> כל <strong>נכסיו ו</strong>כבר <strong>היתה עליו</strong> התחייבות לפרעון <strong>כתובת אשתו ו</strong>ל<strong>בעל חוב.</strong> ואין לו ממה לפורעם, והם רוצים להוציא את הנכסים המשועבדים להם מיד ההקדש — <strong>אין האשה יכולה לגבות כתובתה</strong> ישירות <strong>מן</strong> הנכסים שביד <strong>ההקדש, ולא בעל חוב את חובו, אלא</strong> צריך לפדות תחילה את הנכסים מיד ההקדש, ו<strong>הפודה</strong> כלומר, הבעל או הלווה, <strong>פודה</strong> אותם בזול, במחיר שאדם מוכן לפדות נכסים על מנת <strong>ליתן</strong> אותם <strong>לאשה בכתובתה</strong> <strong>ולבעל חוב את חובו.</strong> ואם <strong>הקדיש תשעים מנה,</strong> שכך היה שווי נכסיו, <strong>והיה חובו מאה מנה,</strong> ונמצא שאין לו במה לפדות — <strong>מוסיף</strong> המלוה ללווה <strong>עוד דינר, ו</strong>הלה <strong>פודה את הנכסים האלו</strong> בזול, <strong>על מנת ליתן לאשה כתובתה ולבעל חוב את חובו.</strong>
 <big>ג גמרא</big> ושואלים, <strong>למה לי למימר</strong> <small>[לומר]:</small> <strong>"הפודה פודה"?</strong> כלומר, מדוע לא יתנוהו ישירות לבעל החוב? ומשיבים: <strong>משום</strong> הסברו של <strong>ר' אבהו,</strong> ש<strong>אמר ר' אבהו:</strong> כדי <strong>שלא יאמרו</strong> אנשים: <strong>הקדש יוצא</strong> לחולין <strong>בלא פדיון.</strong>
 על מה ששנינו: היה חובו מאה מנה והקדיש תשעים מנה — מוסיף עוד דינר ופודה וכו', מעירים: <strong>מתניתין</strong> <small>[משנתנו]</small> ש<strong>לא כ</strong>שיטת <strong>רבן שמעון בן גמליאל</strong> היא, <strong>דתניא</strong> <small>[ששנויה</small> ברייתא<small>],</small> <strong>רבן שמעון בן גמליאל אומר: אם היה חובו</strong> <strong>כנגד הקדשו</strong> — <strong>פודה</strong> הלווה באופן זה, שנותן סכום קטן בפדיון הנכסים, והמלוה (או האשה) מקבל את שלו,
 <strong>ואם לאו</strong> <small>[לא],</small> שאין בנכסים שביד ההקדש כדי לכסות החוב — <strong>אינו פודה</strong> את הנכסים אלא בשוויים. ושואלים: <strong>ו*</strong> לדעת <strong>רבנן</strong> <small>[חכמים]</small> <strong>עד כמה</strong> ניתן לפדות באופן זה? <strong>אמר רב הונא בר יהודה אמר רב ששת:</strong> כשהנכסים שביד ההקדש שווים <strong>עד פלגא</strong> <small>[מחצית]</small> מהחוב. אבל אם הם שווים פחות ממחצית החוב — לא יפדה אותם אלא בשוויים.
 <big>ד משנה</big> <strong>אף על פי שאמרו</strong> במשנה לעיל (כא,א) <strong>חייבי ערכין ממשכנין אותו,</strong> שנכנסים הגזברים לביתו של הנודר ונוטלים מה שיש לו לצורך תשלום הנדר, <strong>נותנין</strong> (משאירים) <strong>לו</strong> מעות כדי <strong>מזון שלשים יום, וכסות</strong> המספיקה ל<strong>שנים עשר חדש,</strong> ו<strong>מטה מוצעת</strong> (עם מצעים) <strong>וסנדליו ותפליו.</strong> ומשאירים <strong>לו, אבל לא לאשתו ולבניו.</strong>
 <strong>אם היה</strong> החייב <strong>אומן</strong> — <strong>נותן לו</strong> הגזבר גם <strong>שני כלי אומנות מכל מין ומין</strong> של מלאכתו, וכגון <strong>חרש</strong> (נגר) — <strong>נותנין לו שני מצעדין</strong> (מעצדים, מקצועות) <strong>ושני מגירות</strong> (משורים). <strong>ר' אליעזר אומר: אם היה איכר</strong> — <strong>נותן לו צמדו,</strong> צמד הבקר שחורש בו, אם היה <strong>חמר,</strong> מוביל משאות על חמורו — <strong>נותן לו חמורו.</strong>
 <strong>היה לו מין אחד</strong> של כלי אומנות <strong>מרובה</strong> ממה שהתירו חכמים להשאיר בידו, <strong>ומין אחד מועט,</strong> כגון שלושה מעצדים ומגירה אחת — <strong>אין אומר</strong> לגזבר <strong>למכור את המרובה</strong> (מעצד אחד) <strong>וליקח</strong> (לקנות) <strong>מן המועט</strong> (מגירה אחת), אלא נותנין לו שני מינין מן המרובה וכל שיש לו מן המועט. ומעירים: מה שנאמר שמשאירים לו תפילין, הוא במי שממשכנים אותו, אבל <strong>המקדיש</strong> כל <strong>נכסיו</strong> — <strong>מעלין</strong> (נוטלים) <strong>לו תפיליו</strong>, מפני שהם בכלל כל נכסיו.
 <big>ה גמרא</big> ושואלים: <strong>מאי טעמא</strong> <small>[מה טעם</small> הדבר<small>],</small> שמשאירים למעריך העני את כל מה שמנינו במשנתנו? ומשיבים, <strong>דאמר קרא</strong> <small>[שאמר הכתוב]:</small>
## דף כד.
 <strong>"ואם מך הוא מערכך"</strong> (ויקרא כז, ח), ומן המלה המיותרת "הוא", שמשמעה הויה, חיות, למדים: <strong>החייהו מ</strong>תוך מה שהתחייב ב<strong>ערכך.</strong>
 שנינו במשנה שמשאירים בידו מזון וכסות, לו <strong>אבל לא לאשתו ובניו.</strong> ומסבירים: <strong>מאי טעמא</strong> <small>[מה טעם</small> הדבר<small>]?</small> שנאמר <strong>"הוא מערכך"</strong> — אותו החייה מערכך, <strong>ולא אשתו ובניו</strong> החייה <strong>מערכך.</strong>
 שנינו במשנה, <strong>ר' אליעזר אומר: אם היה איכר נותן לו צמדו,</strong> חמר נותן לו חמורו. ושואלים: <strong>ורבנן</strong> <small>[וחכמים],</small> מדוע לדעתם נוטלים אותם ממנו? והרי משאירים לו כלי אומנות! ומשיבים: לדעתם, <strong>הנהו</strong> <small>[אלה],</small> צמד הבקר והחמור, <strong>לאו</strong> <small>[לא]</small> <strong>כלי אומנות נינהו</strong> <small>[הם],</small> <strong>אלא</strong> בכלל <strong>נכסים</strong> <strong>נינהו</strong> <small>[הם].</small>
 ועוד שנינו במשנה: <strong>היה לו מין אחד</strong> מרובה, ממה שהתירו חכמים להשאיר בידו, ומין אחד מועט מן הקצבה, כגון שלושה מעצדים ומגירה אחת — אין מוכרים מן המרובה וקונים מן המועט. ושואלים: <strong>פשיטא</strong> <small>[פשוט]</small> שכך הוא, שהרי <strong>כי היכי דסגי ליה עד השתא</strong> <small>[כמו שהיה די לו עד עכשיו]</small> במגירה אחת, <strong>השתא נמי סגי ליה</strong> <small>[עכשיו גם כן די לו]!</small>
 ומשיבים, <strong>מהו דתימא</strong> <small>[שתאמר]:</small> <strong>עד האידנא דהוה ליה לאושולי</strong> <small>[עד עכשיו שהיה לו להשאיל]</small> מן המעצדים המרובים שהיו לו, כשהיה זקוק למגירה נוספת, <strong>הוה מושלי ליה</strong> <small>[היו משאילים לו],</small> <strong>השתא</strong> <small>[עכשיו]</small> אחר הגבייה, <strong>דליכא דמשיל ליה</strong> <small>[שאין מי שישאיל לו]</small> בלא תמורה — <strong>לא</strong> נשאיר בידו רק מגירה אחת, אלא ימכור מן המעצדים ויקנה מגירה, על כן <strong>קא משמע לן</strong> <small>[משמיע לנו]</small> שאין חוששים לכך.
  שנינו במשנה: <strong>המקדיש את נכסיו מעלין</strong> (נוטלים) <strong>לו תפילין</strong> שלו. בענין זה מסופר, <strong>ההוא גברא דזבנינהו לנכסיה</strong> <small>[</small>מעשה ב<small>אדם אחד שמכר את</small> כל <small>נכסיו],</small> <strong>אתא לקמיה</strong> <small>[בא לפני]</small> <strong>רב יימר, אמר להו</strong> <small>[להם]:</small> <strong>סליקו ליה</strong> <small>[חלצו לו]</small> <strong>תפילין</strong> מראשו וידו, ותנום לקונה, שגם הם בכלל נכסיו. ושואלים: <strong>מאי קא משמע לן</strong> <small>[מה משמיע לנו]</small> בסיפור זה? לשם מה הוצרך? הלא <strong>מתניתין</strong> <small>[משנה</small> מפורשת<small>]</small> <strong>היא</strong> ששנינו כאן לענין הקדש: <strong>המקדיש נכסיו מעלין לו תפיליו,</strong> מפני שהם בכלל נכסיו!
  ומשיבים:  <strong>מהו דתימא</strong> <small>[שתאמר],</small> <strong>התם</strong> <small>[שם]</small> במקדיש כל נכסיו, <strong>הוא</strong> שאנו אומרים כן מפני <strong>דסבר מצוה קא עבידנא</strong> <small>[ש</small>הוא <small>סבור מצוה אני עושה],</small> <strong>אבל לענין זבוני</strong> <small>[מכר],</small> <strong>מצוה דגופיה לא זבין איניש</strong> <small>[מצוה ש</small>עושה ב<small>גופו,</small> כתפילין, <small>אין אדם מוכר</small> שלא במפורש<small>],</small> על כן <strong>קא משמע לן</strong> <small>[משמיע לנו]</small> שתפילין בכלל נכסיו הם.
 <big>א משנה</big> <strong>אחד המקדיש נכסיו, ואחד המעריך עצמו</strong> ובית דין גובים מנכסיו, <strong>אין לו</strong> זכות <strong>בכסות אשתו ולא בכסות בניו</strong> של המקדיש והמעריך, <strong>ולא בצבע</strong> (בבגד צבוע) <strong>שצבע לשמן</strong> (עבורם), <strong>ולא בסנדלים חדשים שלקחן</strong> (שקנה) <strong>לשמן,</strong> ולכן אין גובים מהם.
  ועוד בדיני הקדש: <strong>אף על פי שאמרו</strong> התגרים: <strong>עבדים נמכרין בכסותן לשבח,</strong> <strong>שאם תלקח לו כסות</strong> נאה ששווה <strong>שלשים דינר</strong> הריהו <strong>משובח,</strong> עולה שוויו ב<strong>מנה</strong> (מאה דינר) נוספים, <strong>וכן פרה אם ממתינין אותה לאיטליס</strong> (ליום השוק) <strong>משובחת היא</strong> במחירה, <strong>וכן מרגלית, אם מעלין אותה לכרך</strong> למוכרה שם <strong>משובחת היא</strong> במחירה — אין מתחשבים בדבר, אלא <strong>אין להקדש אלא מקומו ושעתו.</strong>
 <big>ב גמרא</big> ביחס למה ששנינו כי אין להקדש אלא מקומו ושעתו, מביאים מה ש<strong>תנו רבנן</strong> <small>[שנו חכמים</small> בברייתא<small>]:</small> נאמר ביחס לפדיון מיד ההקדש: <strong>"ונתן את הערכך ביום ההוא"</strong> (ויקרא כז, כג), ומן ההדגשה "ביום ההוא" יש ללמוד <strong>שלא ישהה מרגלית לקלים,</strong> לעניים, בני הכפר, על מנת להעלותה לכרך, אלא אומדים אותה לפי מקומה. וממה שנאמר בהמשך הכתוב <strong>"קדש לה' "</strong>למדים ש<strong>סתם ההקדישות,</strong> שאמר אדם: "נכסי להקדש" — ניתנים <strong>לבדק הבית,</strong> ולא לכהנים.
 
 <big>א משנה</big> <strong>אין מקדישין</strong> שדה אחוזה (נחלת אבות) <strong>לפני היובל</strong> כשנשארו <strong>פחות משתי שנים</strong> עד היובל, <strong>ולא גואלין</strong> פודים שדה אחוזה <strong>אחר היובל פחות משנה אחת</strong> אחר היובל. וכשגואלים, ומחשבים את סכום הפדיון לפי מספר השנים הנותרות עד היובל, <strong>אין מחשבין חדשים להקדש,</strong> כדי לשלם פחות מן הסכום הקצוב לפדיון שנה שלימה, <strong>אבל הקדש</strong> רשאי להיות <strong>מחשב חדשים</strong> (כפי שיתבאר בגמרא).
 <big>ב גמרא</big> שנינו במשנה: אין מקדישין לפני היובל פחות משתי שנים. <strong>ורמינהו</strong> <small>[ומשליכים,</small> מראים סתירה לכך<small>]</small> ממה ששנינו בברייתא: <strong>מקדישין בין לפני היובל בין לאחר היובל, ובשנת היובל עצמה לא יקדיש, ואם הקדיש</strong> בשנת היובל <strong>אינה קדושה.</strong> הרי שניתן להקדיש לפני היובל!
 <strong>רב ושמואל דאמרי תרוייהו</strong> <small>[שאמרו שניהם]</small> בהסבר הדבר: אין כוונת המשנה לומר שלא ניתן להקדיש סמוך ליובל. אלא ש<strong>אין מקדישין ליגאל בגירוע</strong> (בהפחתה לפי מנין השנים הנותרות עד היובל) בתוך <strong>פחות משתי שנים</strong> עד היובל, אלא מי שעושה כן צריך לשלם את מלוא הערך, כאילו מקדיש ופודה בתחילת היובל — חמישים שקל לבית זרע חומר שעורים. <strong>וכיון</strong> ש<strong>אין מקדישין ליגאל בגירוע פחות משתי שנים,</strong> אמרו חכמים במשנתנו בלשון "אין מקדישין", לומר ש<strong>יהא אדם חס על נכסיו ואל יקדיש פחות משתי שנים</strong> לפני היובל.
 <big>ג</big> ובענין ששנינו בברייתא, שאם הקדיש שדה אחוזה בשנת היובל אינה קדושה, <strong>איתמר</strong> <small>[נאמרה]</small> מחלוקת אמוראים: <strong>המקדיש שדהו בשנת היובל עצמה, רב אמר: קדושה, ו</strong>אם רוצה לפדותה <strong>נותן</strong> מחיר מלא של <strong>חמשים</strong> שקלים לבית זרע חומר שעורים, <strong>ושמואל אמר: אינה קדושה כל עיקר,</strong> ואינו צריך לתת דבר להקדש בפדיונה.
 <strong>מתקיף לה</strong> <small>[מקשה על כך]</small> <strong>רב יוסף: בשלמא</strong> <small>[נניח]</small> <strong>לענין מכירה</strong> של שדה אחוזה לחבירו בשנת היובל עצמה, <strong>דפליג</strong> <small>[ש</small>כמבואר בהמשך מסכת זו, <small>חולק]</small> <strong>שמואל עליה</strong> <small>[על]</small> <strong>רב,</strong> ואמר שאינה מכורה כל עיקר, <strong>איכא למימר</strong> <small>[יש לומר]</small> ש<strong>קל וחומר</strong> הוא, וכפי שאמר שמואל בעצמו: <strong>ומה</strong> שדה שהיתה <strong>מכורה כבר</strong> — <strong>יוצאה עכשיו</strong> ביובל, מיד הקונה לבעלים, זו <strong>שאינה מכורה</strong> עדיין — <strong>אינו דין שלא תימכר</strong> ביובל, כלומר, שלא יחול המכר?
 <strong>אלא הכא</strong> <small>[כאן]</small> בהקדש, <strong>מי איכא למימר</strong> <small>[האם יש לומר]</small> <strong>קל וחומר</strong> כזה? <strong>והא תנן</strong> <small>[והרי שנינו</small> במשנה<small>]:</small> <strong>הגיע יובל ולא נגאלה</strong> שדה האחוזה על ידי בעליה — <strong>כהנים נכנסין לתוכה ונותנין דמיה</strong> להקדש, אלו <strong>דברי ר' יהודה.</strong> הרי ששדה שהקדישוה לפני היובל אינה יוצאת מיד ההקדש בלא פדיון, ואם כן, לא ניתן ללמוד מכאן שאם הקדישה בשנת היובל עצמה שתחזור לבעליה בלא פדיון!
  ומשיבים:  <strong>שמואל כ</strong>דעת <strong>ר' שמעון סבירא ליה</strong> <small>[סבור הוא],</small> ש<strong>אמר</strong> כי הכהנים <strong>נכנסין</strong> בשנת היובל <strong>ולא נותנין</strong> דמים להקדש בפדיונה, ולפיכך יש לומר שאם הקדישה בשנת היובל אינה צריכה פדיון.
## דף כד:
 <strong>ו</strong>לעומתו <strong>רב סבר</strong> <small>[סבור]:</small> גם אם נעמיד ברייתא זו כשיטת ר' שמעון, אין כאן קל וחומר, שכן <strong>סוף סוף לבעלים מי קהדרא</strong> <small>[האם</small> היא <small>חוזרת]</small> בשנת היובל, שתלמד מכאן כי אם הקדישה ביובל אינה מקודשת? והרי <strong>לכהנים הוא דנפקא</strong> <small>[ש</small>היא <small>יוצאת],</small> ויש להבין כי השדה נשארה ביד ההקדש, <strong>וכהנים משולחן גבוה קא זכו</strong> <small>[הם זוכים]!</small>
 ושואלים: <strong>מאי טעמא</strong> <small>[מה הטעם,</small> המקור לדבריו<small>]</small> של <strong>רב,</strong> שהמקדיש שדהו ביובל הריהי קדושה, ופודה בחמישים שקלים לכל בית זרע חומר שעורים? ומשיבים, <strong>דאמר קרא</strong> <small>[שאמר הכתוב]:</small> <strong>"ואם משנת היובל</strong> יקדיש שדהו כערכך יקום" (ויקרא כז, יז), כלומר, בערך המלא, של חמישים שקל לכל בית זרע חומר שעורים, האמור בפסוק הקודם, <strong>ו</strong>לשון "משנת היובל" משמעה ש<strong>שנת היובל</strong> עצמה <strong>בכלל,</strong> כאילו נאמר: "ואם בשנת היובל יקדיש".
  ושואלים: <strong>ושמואל,</strong> מה הוא משיב לכך? ומשיבים: <strong>מי כתיב</strong> <small>[האם נאמר]</small> <strong>"ואם בשנת היובל"?</strong> והרי <strong>"משנת היובל" כתיב</strong> <small>[נאמר]</small> — <strong>משנת</strong> (מהשנה) <strong>שאחר היובל.</strong>
 ושואלים: <strong>בשלמא</strong> <small>[נניח]</small> <strong>ל</strong>שיטת <strong>רב, היינו דכתיב</strong> <small>[זהו שנאמר]</small> שם: <strong>"אם משנת היובל</strong> יקדיש שדהו כערכך יקום" — בשנת היובל עצמה, ובכתוב שלאחריו (שם יח) נאמר: <strong>"ואם אחר היובל</strong> יקדיש שדהו וחישב לו הכהן את הכסף על פי השנים הנותרות ונגרע מערכך" — בשנה שלאחר היובל. <strong>אלא לשמואל,</strong> המפרש כי "משנת היובל" היא השנה שלאחר היובל, <strong>מאי</strong> <small>[מה</small> פירוש<small>]</small> מה שנאמר לאחר מכן "ואם <strong>אחר היובל"?</strong> ומשיבים: <strong>אחר</strong> השנה ש<strong>אחר</strong> היובל.
 <strong>מיתיבי</strong> <small>[מקשים]</small> על דעת רב, ממה ששנינו בברייתא: <strong>מקדישין בין לפני היובל בין לאחר היובל, ובשנת היובל עצמה לא יקדיש, ואם הקדיש</strong> — <strong>אינה קדושה!</strong> ומשיבים, <strong>אמר לך</strong> <small>[יכול לומר לך]</small> <strong>רב:</strong> הכוונה היא ש<strong>אינה קדושה</strong> להיגאל <strong>בגירוע</strong> (בהפחתה), <strong>אבל קדוש ונותנין חמשים</strong> שקל לבית זרע חומר שעורים.
  ומתקשים:  <strong>מכלל</strong> הסבר זה אתה צריך לומר, כי לדעת רב, מה שאמרה הברייתא ש<strong>לפני היובל</strong> מקדישים, כוונתה באותו אופן — שהשדה <strong>קדושה</strong> אז <strong>ליגאל בגירוע;</strong> <strong>והא</strong> <small>[והרי]</small> <strong>רב ושמואל דאמרי תרוייהו</strong> <small>[שאמרו שניהם]:</small> <strong>אין מקדישין ליגאל בגירוע פחות משתי שנים</strong> לפני היובל, אלא צריך לשלם את מלוא הערך!
  אלא צריך ליישב את הדברים באופן אחר, <strong>אמר לך</strong> <small>[יכול לומר לך]</small> <strong>רב: הא מני</strong> <small>[</small>ברייתא <small>זו,</small> הסבורה שאין מקדישים שדה אחוזה ביובל, כשיטת <small>מי היא]?</small> כשיטת <strong>רבנן</strong> <small>[חכמים]</small> <strong>היא,</strong> הסבורים כי כשהכתוב משתמש בביטוי "מיום פלוני" — אין אותו יום בכלל, ואף כאן כשנאמר "משנת היובל יקדיש" אין שנת היובל בכלל, <strong>ואנא דאמרי</strong> <small>[ו</small>אילו <small>אני שאמרתי]</small> שאפשר להקדיש ביובל, סבור <strong>כ</strong>שיטת <strong>רבי,</strong> ש<strong>אמר:</strong> כשאמר הכתוב "כי כל אוכל חמץ... מיום הראשון עד יום השביעי" (שמות יב, טו), "מיום ה<strong>ראשון"</strong> — <strong>ו</strong>היום ה<strong>ראשון</strong> עצמו אף הוא <strong>בכלל,</strong> וכשאמר הכתוב "עד יום ה<strong>שביעי"</strong> — <strong>ושביעי בכלל; הכא נמי</strong> <small>[כאן גם כן]</small> <strong>"שנת</strong> היובל יקדיש" — <strong>ושנת היובל</strong> עצמה <strong>בכלל.</strong> ושואלים: והרי שנינו במשנה בלא חולק, כי הפודה שדה אחוזה צריך לתת עבור כל שנה שנותרה עד היובל סלע ופונדיון (אחד מארבעים ושמונה בסלע) לבית זרע חומר שעורים, והוא ערך הפדיון המלא (חמישים סלע) כשהוא מתחלק לארבעים ותשע שנים.
  ו<strong>אי</strong> <small>[אם]</small> רב סבור <strong>כ</strong>הבנתו בשיטת <strong>רבי,</strong> שניתן להקדיש גם בשנת היובל עצמה, <strong>פונדיון מאי עבידתיה</strong> <small>[מה מעשיו],</small> כלומר, מדוע צריך להוסיפו? והרי יש לחלק את חמישים הסלעים בחמישים השנים שבהן ניתן להקדיש, ומגיע לכל שנה סלע במדוייק!
 <strong>וכי תימא לית ליה</strong> <small>[ואם תאמר</small> ש<small>אין לו]</small> שרבי אינו סבור שצריך להוסיף פונדיון — <strong>והתנן</strong> <small>[והרי שנינו]:</small> <strong>הקדיש</strong> שדה אחוזה <strong>שתים ושלש שנים לפני היובל, רבי אומר, אומר אני: נותן סלע ופונדיון</strong> לכל שנה! ומשיבים: לשיטת רב, <strong>רבי כר' יהודה סבירא ליה</strong> <small>[סבור הוא],</small> ש<strong>אמר:</strong> <strong>שנת חמשים עולה לכאן ולכאן,</strong> שהיא נחשבת גם כשנה הראשונה ליובל הבא, ונמצא שיש למעשה ארבעים ותשע שנים ביובל, ולכן פדיון כל שנה הוא סלע ופונדיון.
  ושואלים:  <strong>ל</strong>שיטת <strong>שמואל,</strong> שרבי מודה שאי אפשר להקדיש בשנת היובל עצמה, אלא רק בשנה שלאחריה, <strong>לימא</strong> <small>[האם נאמר]</small> ש<strong>רבי,</strong> שאמר שנותן סלע ופונדיון לשנה, <strong>כרבנן</strong> <small>[כחכמים</small> החולקים על ר' יהודה<small>]</small> <strong>סבירא ליה</strong> <small>[סבור הוא],</small> ששנת החמישים אינה נחשבת כתחילת היובל הבא? <strong>דאי</strong> <small>[ש</small>הרי <small>אם]</small> הוא סבור <strong>כ</strong>שיטת <strong>ר' יהודה,</strong> שיש ארבעים ותשע שנה ביובל, וניתן להקדיש רק בשנה שלאחר היובל, כלומר ארבעים ושמונה שנים לכל היותר, הלא <strong>סלע ושתי פונדיונות מיבעי ליה</strong> <small>[צריך היה לו</small> לתת<small>]</small> כשהוא פודה בשנה זו — חמישים שקלים, שהוא ערך הפדיון המלא, כשהוא מחולק לארבעים ושמונה! ומשיבים: אמנם כן, <strong>על כרחך ל</strong>שיטת <strong>שמואל, רבי</strong> — <strong>כרבנן</strong> <small>[כחכמים]</small> <strong>סבירא ליה</strong> <small>[סבור הוא].</small>
 ומציעים, <strong>תא שמע</strong> <small>[בוא</small> ו<small>שמע]</small> ראיה למחלוקת רב ושמואל ממה ששנינו במשנתנו: <strong>ולא גואלין אחר היובל פחות משנה. בשלמא</strong> <small>[נניח]</small> <strong>ל</strong>שיטת <strong>שמואל</strong> הסבור כי אין מקדישים בשנת היובל עצמה, מובן מה שנאמר ש<strong>לא גואלין לאחר</strong> ה<strong>יובל פחות משנה,</strong> אבל לא בשנת היובל עצמה — מפני שלא ניתן אז להקדיש, וממילא גם אין צורך לגאול. <strong>אלא לרב מאי</strong> <small>[מה</small> פירוש<small>]</small> לא גואלין <strong>אחר</strong> ה<strong>יובל</strong> פחות מ<strong>שנה?</strong> והלא ניתן להקדיש ולגאול בשנת היובל עצמה!
  ומשיבים:  <strong>מי סברת</strong> <small>[האם סבור אתה]</small> שהכוונה היא <strong>אחר</strong> ה<strong>יובל</strong> <strong>ממש? מאי</strong> <small>[מה</small> פירוש<small>]</small> <strong>אחר יובל</strong> —
## דף כה.
 <strong>באמצע יובל,</strong> כלומר, בכל אחת מן השנים שבין יובל ליובל, ומה שנאמר "אין גואלין פחות משנה" כוונתו <strong>דכל כמה דלא מליא ליה שנה לא מגרע ליה</strong> <small>[שכל זמן שלא מלאה לו שנה</small> שלימה <small>אינו גורע לו</small> מהתשלום<small>],</small> ולדוגמה, אם נותרו חמש וחצי שנים עד היובל — נותן ששה סלעים וששה פונדיונים, ולא חמישה וחצי סלעים וחמישה וחצי פונדיונים.
  ושואלים:  <strong>מאי קא משמע לן</strong> <small>[מה משמיע לנו</small> בזה<small>]</small> התנא, ש<strong>אין מחשבין חדשים עם ההקדש? הא בהדיא קתני</strong> <small>[הרי במפורש הוא שונה]</small> בהמשך: <strong>אין מחשבין חדשים עם ההקדש!</strong> ומשיבים: אכן אין זה דין נוסף, אלא <strong>מה טעם קאמר</strong> <small>[</small>הוא <small>אומר]:</small> <strong>מה טעם לא גואלין לאחר יובל, פחות משנה</strong> שלימה — <strong>משום</strong> ש<strong>אין מחשבין חדשים עם ההקדש.</strong>
 <big>א</big> ובענין ששנינו במשנתנו: <strong>אין מחשבין חדשים</strong> להקדש, אבל ההקדש מחשב חדשים, <strong>תנו רבנן</strong> <small>[שנו חכמים</small> בברייתא<small>]:</small> <strong>מנין שאין מחשבין חדשים עם ההקדש? תלמוד לומר: "וחשב לו הכהן את הכסף על פי השנים הנותרות</strong> עד שנת היובל ונגרע מערכך" (ויקרא כז, יח) — <strong>שנים אתה מחשב, ואי</strong> (ואין) <strong>אתה מחשב חדשים</strong> בודדים לעצמם.
 <strong>מניין שאם אתה</strong> הכהן <strong>רוצה לעשות חדשים לשנה,</strong> להחשיב אותם כאילו עברה שנה שלימה, אתה <strong>עושה? היכי דמי</strong> <small>[</small>ו<small>כיצד בדיוק הדבר],</small> <strong>כגון דאקדשיה בפלגא דארבעין ותמני</strong> <small>[שהקדיש אותה באמצע</small> השנה <small>הארבעים ושמונה],</small> והוא רוצה לפדותה עכשיו, מנין שאם רצה הכהן לחשב את החודשים שעברו כשנה שלימה, ויפדה הפודה את השדה במחיר מלא, ולא בגרעון כסף, כדין המקדיש שנה לפני היובל?
 <strong>תלמוד לומר: "וחשב לו הכהן", מכל מקום,</strong> ללמד שהדבר תלוי בחישובו של הכהן.
 <big>ב משנה</big> <strong>המקדיש שדהו בשעת</strong> (בזמן שנוהג) <strong>היובל,</strong> והוא רוצה לפדותה — <strong>נותן ב</strong>עבור <strong>זרע חומר שעורים חמשים שקל כסף</strong> (ויקרא כז, טז). <strong>היו שם</strong> בשדה <strong>נקעים</strong> (שקעים) <strong>עמוקים עשרה טפחים, או סלעים גבוהים עשרה טפחים</strong> — <strong>אינן נמדדין עמה,</strong> אבל היו <strong>פחות מכאן</strong> (מעשרה טפחים) — <strong>נמדדין עמה.</strong>
 <strong>הקדישה שתים</strong> או <strong>שלש שנים לפני היובל</strong> — <strong>נותן סלע ופונדיון ל</strong>כל <strong>שנה. ואם אמר: הריני נותן דבר שנה בשנה,</strong> ולא משלם את כל הסכום כעת — <strong>אין שומעין לו, אלא נותן את כולו כאחד. אחד בעלים ואחד כל האדם</strong> בדיני הפדיון, ו<strong>מה</strong> ההבדל <strong>בין בעלים לכל אדם? אלא שבעלים נותנין</strong> (מוסיפים) <strong>חומש,</strong> כנאמר בתורה: "ואם גאל יגאל את השדה המקדיש אותו ויסף חמשית כסף ערכך עליו" (ויקרא כז, יט), <strong>וכל אדם אין נותנין חומש.</strong>
 <big>ג גמרא</big> בביאור דברי המשנה <strong>תנא</strong> <small>[שנה</small> החכם בברייתא<small>]:</small> "זרע חומר שעורים בחמשים שקל כסף" (ויקרא כז, טז), הוא שטח שזורעים בו <strong>כור</strong> (שלושים סאה) <strong>זרע, ולא</strong> שטח שמוציאים ממנו <strong>כור תבואה,</strong> שהוא קטן בהרבה. ומשערים את השטח הדרוש לזריעת כור ב<strong>מפולת</strong> (זריעת) <strong>יד,</strong> שהזרעים נופלים מידו של אדם, <strong>ולא</strong> ב<strong>מפולת שוורים,</strong> שהזרעים נופלים מכלי מנוקב שגוררים השוורים בשעת החרישה, ונופלים ממנו זרעים רבים ביחד, ונמצא שטח הזריעה קטן משל מפולת יד. ועוד <strong>תני</strong> <small>[שנה]</small> <strong>לוי</strong> בברייתא: <strong>לא</strong> זריעה באופן <strong>מעבה</strong> (צפוף) <strong>ולא</strong> באופן <strong>מידק</strong> (דליל) <strong>אלא</strong> באופן בינוני. שנינו במשנה:
 <strong>היו שם נקעים עמוקים</strong> עשרה טפחים אינן נמדדין עמה. ושואלים: <strong>וליקדשו באנפי נפשייהו</strong> <small>[ושיתקדשו בפני עצמם],</small> שהרי הם ראויים לזריעה!
 <strong>וכי תימא</strong> <small>[ואם תאמר]</small> שמדובר ששטחם קטן, ו<strong>כיון דלא הוו</strong> <small>[שלא היו]</small> בפני עצמם <strong>בית</strong> זרע של <strong>כור</strong> שעורים <strong>לא הוו קדשי</strong> <small>[לא התקדשו]</small> — <strong>והתניא</strong> <small>[והרי שנויה</small> ברייתא<small>]:</small> נאמר בתורה "ואם משדה אחוזתו יקדיש איש לה' " (ויקרא כז, טז), <strong>"שדה" מה תלמוד</strong> (בא) <strong>לומר?</strong> והלא ניתן היה לכתוב "ואם מאחוזתו"! <strong>לפי שנאמר</strong> בהמשך הכתוב: "והיה ערכך לפי זרעו <strong>זרע חומר שעורים בחמשים שקל כסף",</strong> יכול אתה לומר: <strong>אין לי אלא שהקדיש כענין הזה,</strong> קרקע הראויה לזריעת חומר (כור) שעורים, <strong>מנין לרבות</strong> קרקע הראויה לזריעת <strong>לתך</strong> (חצי כור), <strong>וחצי לתך, סאה</strong> (אחד משלושים בכור), <strong>ותרקב</strong> (חצי סאה), <strong>ו</strong>אפילו <strong>חצי תרקב? תלמוד לומר: "שדה", מכל מקום,</strong> שאפשר להקדיש אפילו מעט קרקע!
 <strong>אמר מר עוקבא בר חמא: הכא</strong> <small>[כאן]</small> מדובר <strong>בנקעים מלאים מים, דלאו</strong> <small>[שלא]</small> <strong>בני זריעה נינהו</strong> <small>[הם],</small> ולפיכך אינם נמדדים עמה, שהרי "זרע" אמר הכתוב. ומעירים: <strong>דיקא נמי</strong> <small>[מדוייק גם כן]</small> הדבר מלשון המשנה "היו שם נקעים עמוקים עשרה טפחים או סלעים גבוהים עשרה טפחים", <strong>דקתני</strong> <small>[ש</small>הוא <small>שונה]</small> נקעים <strong>דומיא</strong> <small>[בדומה]</small> ל<strong>סלעים</strong> שאינם ראויים לזריעה, <strong>שמע מינה</strong> <small>[למד מכאן]</small> שכך הוא.
  ושואלים:  <strong>אי הכי</strong> <small>[אם כך],</small> אפילו היו הסלעים גבוהים או הנקעים עמוקים <strong>פחות מכאן</strong> (מעשרה טפחים), <strong>נמי</strong> <small>[גם כן]</small> לא יצטרפו, ומדוע נאמר במשנה שהם נמדדים עמה? ומשיבים: <strong>הנהו</strong> <small>[אלה]</small> נקעי המים — <strong>נגאני דארעא מיקרו</strong> <small>[חריצי הקרקע נקראים],</small> והסלעים — <strong>שידרי דארעא מיקרו</strong> <small>[שדראות של הקרקע נקראים],</small> שבטלים הם לקרקע.
 <big>ד</big> שנינו במשנה: <strong>הקדישה שתים ושלש</strong> שנים לפני היובל — נותן סלע ופונדיון לשנה. ומביאים: <strong>תנו רבנן</strong> <small>[שנו חכמים</small> בברייתא<small>],</small> נאמר בתורה: "ואם אחר היובל יקדיש שדהו וחשב לו הכהן את הכסף על פי השנים הנותרות עד שנת היובל ונגרע מערכך" (ויקרא כז, יח), והמלים
 <strong>"ונגרע מערכך",</strong> שהן מיותרות לכאורה, מלמדות כי <strong>אף</strong> <strong>מן ההקדש</strong> השנים מגרעות, <strong>שאם אכלה</strong> <strong>הקדש,</strong> נהנה מפירותיה <strong>שנה או שתים, אי נמי</strong> <small>[או גם כן]</small> <strong>לא אכלה</strong> ההקדש, <strong>אלא שהיתה לפניו</strong> בלא שימוש — <strong>נותן סלע ופונדיון לשנה,</strong> לפי השנים הנותרות עד היובל.
  שנינו במשנה: <strong>ואם אמר "הריני נותן</strong> דבר שנה בשנה" אין שומעין לו, אלא נותן את כולו כאחד. במקורו של דין זה <strong>תנו רבנן</strong> <small>[שנו חכמים</small> בברייתא<small>]:</small> <strong>מנין שאם אמרו בעלים הרינו נותנין דבר שנה בשנה, שאין שומעין להם? תלמוד לומר: "וחשב לו הכהן את הכסף",</strong> והייתור "את הכסף" מלמד — <strong>עד שיהא</strong> ה<strong>כסף כולו כאחד.</strong> ו<strong>אחד בעלים ואחד כל אדם</strong> בדין זה, ו<strong>מה בין בעלים לכל אדם? שהבעלים נותנין חומש, וכל אדם אין נותנין חומש.</strong>
 <big>ה משנה</big> <strong>הקדישה ו</strong>אחר כך <strong>גאלה</strong> בעצמו מההקדש — <strong>אינה יוצאה מידו</strong> לכהנים <strong>ביובל. גאלה בנו</strong> — <strong>יוצאה</strong> וחוזרת <strong>לאביו ביובל. גאלה</strong> איש <strong>אחר, או אחד מהקרובים</strong> האחרים<strong>,</strong> וחזר <strong>וגאלה</strong> הבעלים <strong>מידו</strong> — <strong>יוצאה לכהנים ביובל.</strong>
 <strong>גאלה אחד מן הכהנים</strong> מן ההקדש, והגיע היובל, <strong>והרי היא תחת ידו, לא יאמר: הואיל והיא יוצאה לכהנים ביובל והרי היא תחת ידי</strong> — <strong>הרי היא שלי, אלא יוצאה מתחת ידו ומתחלקת לכל אחיו הכהנים.</strong>
## דף כה:
 <big>א גמרא</big> שנינו במשנתנו, כי המקדיש שדה אחוזתו, ולא גאלה מיד ההקדש, אם גאלה הוא או בנו — הריהי של האב ביובל, ואם גאלה אחר — יוצאה לכהנים ביובל. ובענין זה <strong>תנו רבנן</strong> <small>[שנו חכמים</small> בברייתא<small>],</small> נאמר בתורה: "ואם לא יגאל את השדה ואם מכר את השדה לאיש אחר...
  והיה השדה בצאתו ביובל קודש לה' כשדה החרם — לכהן תהיה אחוזתו" (ויקרא כז, כ—כא), "ו <strong>אם לא יגאל את השדה"</strong> — מדבר ב<strong>בעלים</strong> שלא גאלה, <strong>"ואם מכר את השדה"</strong> — מדבר ב<strong>גיזבר</strong> של ההקדש שמכרה לאיש אחר, ללמד שבשני מקרים אלה יוצאת השדה לידי הכהנים.
  ומה שנאמר <strong>"לאיש אחר"</strong> בא ללמדנו — דוקא <strong>לאחר, ולא לבן</strong> של המקדיש, שאם מכרה הגזבר לבן — יוצאת השדה לאביו ביובל ולא לכהנים. ושואלים, <strong>אתה אומר: לאחר</strong> כוונתו — <strong>ולא לבן, או אינו</strong> כך, <strong>אלא: לאחר</strong> — <strong>ולא לאח</strong> של המקדיש! ודוחים: <strong>כשהוא אומר</strong> "ל <strong>איש"</strong> — <strong>הרי אח אמור,</strong> שהוא כלול ב"איש", <strong>הא מה אני מקיים "אחר"</strong> — <strong>ולא לבן.</strong>
 ושואלים: <strong>ומה ראית לרבות את הבן</strong> שדינו כדין האב, <strong>ולהוציא את האח?</strong> ומשיבים: <strong>מרבה אני</strong> את <strong>הבן, שכן קם תחת אביו ליעידה,</strong> שהקונה אמה עבריה מאביה יכול לקדשה לאשה, לעצמו או לבנו, אבל אינו יכול ליעדה לאחר, <strong>ולעבד עברי,</strong> שכאשר הבן יורש את אביו — חייב העבד העברי לעבוד אותו, ואינו משתחרר במות הבעלים, מה שאין כן כשהיורש הוא האח.
  ואומרים:  <strong>אדרבה</strong> <small>[גדולה מזו,</small> להיפך<small>],</small> <strong>מרבה אני את האח,</strong> <strong>שכן קם תחת אחיו לייבום,</strong> שאם מת אחיו בלא בנים עליו לייבם את אשתו! ודוחים: <strong>כלום יש יבום אלא במקום שאין בן</strong> לאחיו שמת, <strong>הא</strong> אם <strong>יש</strong> לו <strong>בן</strong> — <strong>אין יבום,</strong> ומכאן שהבן קם תחת אביו יותר מן האח!
  ושואלים: לשם מה צריך לפרוך באופן זה?  <strong>ותיפוק ליה</strong> <small>[ותצא לו</small> הוכחה<small>]</small> שהבן עדיף על האח, משום <strong>דהכא תרתי</strong> <small>[שכאן,</small> בבן, יש <small>שני</small> טעמים<small>],</small> יעידה ועבד עברי, <strong>והכא חדא</strong> <small>[וכאן,</small> באח רק טעם <small>אחד],</small> יבום!
  ומשיבים:  <strong>משום</strong> שהדין שהבן ולא האח משתעבד ב<strong>עבד עברי</strong> לא נכתב במפורש בתורה, אלא <strong>מהאי פירכא נמי הוא דנפקא ליה</strong> <small>[מאותה פירכה</small> עצמה <small>גם כן הוא שיוצא לו</small> הדין<small>]:</small> <strong>כלום יש יבום אלא במקום שאין בן,</strong> ונמצא שזהו הבסיס העיקרי לדין זה.
 <big>ב</big> <strong>בעי</strong> <small>[שאל]</small> <strong>רבה בר אבוה: בת</strong> שגאלה מן ההקדש שדה אחוזה שהקדיש אביה, <strong>מהו שתעמיד</strong> את ה<strong>שדה לאביה</strong> ביובל? וצדדי השאלה: <strong>כיון</strong> ש<strong>לענין</strong> מצות <strong>יבום,</strong> אם נותר למת <strong>בן</strong> או <strong>בת כי הדדי פטרי</strong> <small>[זו כמו זה פוטרים]</small> את אשת האב מיבום, לפיכך <strong>מוקמה</strong> <small>[מעמידה]</small> כאן הבת את השדה לאביה. <strong>או דילמא</strong> <small>[שמא]</small> <strong>כיון</strong> ש<strong>לענין נחלה בת במקום</strong> שיש <strong>בן כי</strong> <small>[כמו]</small> <strong>אחר דמיא</strong> <small>[נחשבת]</small> ואינה יורשת, לפיכך אף כאן <strong>לא מוקמה</strong> <small>[אינה מעמידה]</small> את השדה לאביה?
  ומציעים:  <strong>תא שמע</strong> <small>[בוא</small> ו<small>שמע]</small> ראיה ממה <strong>דתנא דבי</strong> <small>[ששנה</small> החכם <small>מבית</small> מדרשו<small>]</small> של <strong>ר' ישמעאל: כל</strong> מי <strong>שהוא</strong> נחשב <strong>אחר במקום</strong> שיש <strong>בן</strong> — אינו מעמיד את השדה ביד האב, <strong>והא נמי</strong> <small>[וזו גם כן,</small> הבת<small>]</small> <strong>במקום בן כי</strong> <small>[כמו]</small> <strong>אחר דמיא</strong> <small>[נחשבת],</small> ולכן אינה מעמידה.
 <strong>בעי</strong> <small>[שאל]</small> <strong>ר' זירא: אשה</strong> שהקדישה שדה אחוזה שלה, <strong>מי</strong> מיורשיה <strong>מעמיד לה</strong> את ה<strong>שדה</strong> ביובל, אם פודה אותה מיד ההקדש? האם <strong>הבעל מוקים</strong> <small>[מעמיד]</small> <strong>לה, שכן</strong> הוא זה ש<strong>יורשה</strong> אם מתה בחייו, ולא בנה. <strong>או דילמא</strong> <small>[שמא]</small> ה<strong>בן</strong> הוא <strong>מוקים</strong> <small>[מעמיד]</small> <strong>לה</strong> שדה שהקדישה, <strong>שכן</strong> כאשר הבן יורשה הריהו <strong>נוטל</strong> <strong>ב</strong>נכס ש<strong>ראוי</strong> היה ליפול לידיה (כגון בירושה) <strong>כ</strong>פי שהוא יורש <strong>ב</strong>נכס שכבר <strong>מוחזק</strong> בידה? שאלה זו לא נפתרה ונשארה ב<strong>תיקו</strong> <small>[תעמוד]</small> השאלה במקומה.
 <big>ג</big> ועוד בעניינים אלה, <strong>בעא מיניה</strong> <small>[שאל אותו]</small> <strong>רמי בר חמא מרב חסדא:</strong> <strong>הקדישה</strong> את שדה אחוזתו <strong>פחות משתי שנים לפני היובל,</strong> ולא גאלה, <strong>מהו שתצא</strong> <strong>לכהנים?</strong>
 <strong>אמר ליה</strong> <small>[לו]</small> רב חסדא: <strong>מאי דעתיך</strong> <small>[מה דעתך],</small> מדוע אתה סבור שתחזור אליו? שהרי לאחר שנאמר: <strong>"ונגרע מערכך"</strong> (ויקרא כז, יח), ללמד שהשדה נגאלת בגרעון כסף לפי השנים הנותרות עד היובל, אומר הכתוב: <strong>"והיה השדה בצאתו ביובל</strong> קדש לה'... לכהן תהיה אחוזתו" (שם, כא), ומכאן אתה למד ששדה שהיא <strong>בת גירעון</strong> — <strong>אין</strong> <small>[כן],</small> יוצאת ביובל לכהנים, אבל שדה <strong>דלאו</strong> <small>[שאינה]</small> <strong>בת גירעון,</strong> וכגון שהקדישוה בתוך שנתיים לפני היובל, ואפשר לפדותה רק במחיר מלא של חמישים שקל לבית זרע כור שעורים (ראה לעיל כד,א) — <strong>לא</strong> תצא ביובל לכהנים, אלא תחזור לבעליה.
  על כך יש להשיב: <strong>אדרבה</strong> <small>[גדולה מזו,</small> להיפך<small>],</small> כאשר הכתוב מגדיר מתי יוצאת השדה לכהנים, נאמר: "ו <strong>אם לא יגאל השדה</strong> וכו' <strong>והיה השדה בצאתו ביובל</strong> קדש לה'... לכהן תהיה אחוזתו" (שם כ—כא), ומכאן אתה למד שכל שדה שניתן לגואלה בכלל זה, <strong>והאי נמי</strong> <small>[וזו גם כן],</small> השדה שהקדישוה בתוך שנתיים לפני היובל — <strong>בת גאולה היא,</strong> ולפיכך תצא ביובל לכהנים.
 <big>ד</big> שנינו במשנה: <strong>גאלה אחד מן הכהנים,</strong> והרי היא תחת ידו, לא יאמר: הואיל והיא יוצאה לכהנים ביובל, והרי היא תחת ידי — הרי היא שלי, אלא יוצאה מתחת ידו ומתחלקת לכל אחיו הכהנים. ומביאים בענין זה, <strong>תנו רבנן</strong> <small>[שנו חכמים</small> בברייתא<small>]:</small> מה שנאמר במקדיש שדה אחוזתו ולא גאלה: "והיה השדה בצאתו ביובל קדש לה'... <strong>לכהן תהיה אחזתו"</strong> (ויקרא כז, כא), <strong>מה תלמוד לומר?</strong> והרי די לומר "לכהן תהיה"!
  אלא דבר זה למדנו מכאן: <strong>מנין לשדה שיוצא לכהנים ביובל, וגאלה</strong> לפני כן <strong>אחד מן הכהנים, מנין שלא יאמר: "הואיל ו</strong>דין שדה זו ש<strong>יוצאה לכהן,</strong> ו<strong>הרי</strong> היא כבר <strong>תחת ידי, ו</strong>לפיכך <strong>תהא</strong> <strong>שלי? ו</strong>הרי <strong>דין</strong> (קל וחומר) <strong>הוא:</strong> אם <strong>ב</strong>שדה <strong>של אחרים,</strong> שקנו מן ההקדש ולא גאלו — <strong>אני זוכה</strong> ביובל, <strong>בשל עצמי,</strong> שקניתי מן ההקדש — <strong>לא כל שכן</strong> שאזכה ביובל?
 <strong>תלמוד לומר: "אחזתו",</strong> לדייק: דווקא שדה <strong>אחוזה</strong> שירש מאבותיו, היא <strong>שלו, ואין</strong> שדה <strong>זה</strong> שלא גאלה בעליה <strong>שלו. הא כיצד</strong> יהא דין השדה? <strong>יוצא מתחת ידו ומתחלקת לאחיו הכהנים.</strong>
 <big>ה משנה</big> המקדיש שדה אחוזתו, ו<strong>הגיע יובל ולא נגאלה</strong> השדה מיד ההקדש, לא על ידי המקדיש ולא על ידי אדם אחר, <strong>הכהנים נכנסין לתוכה ונותנין את דמיה</strong> להקדש, אלו <strong>דברי ר' יהודה. ר' שמעון אומר: נכנסין</strong> לתוכה <strong>ולא נותנין</strong> את דמיה.
 <strong>ר' אליעזר אומר: לא נכנסין ולא נותנין, אלא</strong> נשארת ביד ההקדש, ו<strong>נקראת "שדה רטושין"</strong> (שדה עזובה) <strong>עד היובל השני.</strong> אם <strong>הגיע היובל השני ו</strong>עדיין <strong>לא נגאלה, נקראת</strong> <strong>"רטושי רטושין" עד היובל השלישי,</strong> ו<strong>לעולם אין הכהנים נכנסין לתוכה</strong> ביובל <strong>עד שיגאלנה אחר</strong> תחילה מיד ההקדש.
 <big>ו גמרא</big> ושואלים: <strong>מאי טעמא</strong> <small>[מה טעמו]</small> של <strong>ר' יהודה,</strong> שהכהנים הנכנסים לשדה הקדש ביובל נותנים את דמיה להקדש? ומשיבים: <strong>גמר</strong> <small>[למד]</small> הוא בגזירה שווה <strong>"קדש" "קדש" ממקדיש בית,</strong>
 <strong>מה להלן,</strong> במקדיש בית, שנאמר בו: "ואיש כי יקדיש את ביתו קודש לה' " (ויקרא כז, יד), אינו יוצא מיד ההקדש אלא <strong>בדמים,</strong> שנאמר: "כאשר יעריך אותו הכהן כן יקום" (שם) — <strong>אף כאן,</strong> בשדה היוצאת לכהנים, שנאמר בה: "והיה השדה בצאתו ביובל קודש לה'... לכהן תהיה אחוזתו" (שם כא) — אינה יוצאת מיד ההקדש אלא <strong>בדמים.</strong>
 <strong>ו</strong>אילו <strong>ר' שמעון,</strong> הסבור כי אין הכהנים צריכים לתת את דמי השדה להקדש, הוא <strong>גמר</strong> <small>[למד]</small> בגזירה שווה <strong>"קדש" "קדש" מכבשי עצרת,</strong> הבאים יחד עם שתי הלחם, <strong>מה להלן,</strong> בכבשי עצרת, שנאמר בהם: "קודש יהיו לה' לכהן" (שם כג, כ) הריהם ניתנים לכהנים <strong>בחנם,</strong> ככל מתנות הכהנים — <strong>אף כאן,</strong> שדה היוצאת ביובל, שנאמר בה "קודש" — ניתנת לכהנים <strong>בחנם.</strong>
 ושואלים: <strong>ור' יהודה נמי ניליף</strong> <small>[גם כן שילמד]</small> <strong>מכבשי עצרת!</strong> ומשיבים: <strong>דנין קדשי בדק הבית</strong>
## דף כו.
 <strong>מ</strong>מקדיש ביתו שהוא <strong>קדשי בדק הבית, ואין דנין</strong> שדה היוצאת לכהנים, שהיא <strong>קדשי בדק הבית, מ</strong>כבשי עצרת, שהם <strong>קדשי מזבח.</strong>
 ושואלים: <strong>ור' שמעון נמי</strong> <small>[גם כן],</small> <strong>נילף</strong> <small>[שילמד]</small> <strong>מ</strong>"קודש" שנאמר ב<strong>מקדיש בית!</strong> ומשיבים: <strong>דנין</strong> שדה היוצאת לכהנים, שהיא <strong>דבר ש</strong>הוא <strong>מתנה לכהנים, מ</strong>כבשי עצרת, שהם <strong>דבר שמתנה לכהנים, ואין דנין דבר ש</strong>הוא <strong>מתנה לכהנים,</strong> שדה היוצאת לכהנים, <strong>מ</strong>מקדיש ביתו, שהוא <strong>דבר שאינו מתנה לכהנים.</strong>
 <big>א</big> שנינו במשנה כי המקדיש שדהו והגיע היובל ולא נגאלה, <strong>ר' אליעזר אומר:</strong> הכהנים <strong>לא נכנסין</strong> לתוכה <strong>ולא נותנין</strong> את דמיה, ולעולם אין הכהנים נכנסין לתוכה עד שיגאלנה אחר, ותצא מידו.
 <strong>אמר רבה: מאי טעמא</strong> <small>[מה טעמו]</small> של <strong>ר' אליעזר? אמר קרא</strong> <small>[הכתוב]:</small> "ואם לא יגאל את השדה, ואם מכר את השדה לאיש אחר לא יגאל עוד. והיה השדה בצאתו ביובל קודש לה' כשדה החרם לכהן תהיה אחוזתו" (ויקרא כז, כ—כא), ויש לחלק את הכתוב לשני דינים שונים ולדרוש: <strong>"ואם לא יגאל</strong> (המקדיש) <strong>את השדה</strong> — <strong>לא יגאל עוד"</strong> להיות שדה אחוזתו, <strong>"ואם מכר</strong> (הגזבר) <strong>את השדה</strong> לאיש אחר" — <strong>"והיה השדה בצאתו ביובל...</strong> לכהן". ולפי זה, אם לא נמכרה השדה לאדם אחר — אינה יוצאת לכהנים ביובל.
 <strong>אמר אביי:</strong> וכי <strong>סכינא חריפא מפסקא קראי</strong> <small>[סכין חדה חותכת</small> את <small>הפסוקים]?</small> כיצד ניתן להפריד בין חלקי הכתוב? <strong>אלא אמר אביי, טעמא</strong> <small>[הטעם]</small> של <strong>ר' אליעזר</strong> הוא <strong>כדתניא</strong> <small>[כמו ששנויה</small> ברייתא<small>]</small> על כתוב זה: "ואם לא יגאל את השדה ואם מכר (הגזבר) את השדה לאיש אחר <strong>לא יגאל"</strong> — <strong>יכול לא תהא נגאלת</strong> על ידי הבעלים כלל, ואפילו <strong>שתהא לפניו כשדה מקנה</strong> שנמצאת בידו עד היובל? <strong>תלמוד לומר: "עוד",</strong> לומר: <strong>לכמות שהיתה,</strong> כשדה אחוזה, <strong>אינה נגאלת, אבל נגאלת שתהא לפניו כשדה מקנה,</strong> שיוצאת ביובל.
  ונברר:  <strong>אימת</strong> <small>[אימתי]</small> מדבר הכתוב הזה? <strong>אילימא</strong> <small>[אם תאמר]</small> ש<strong>ב</strong>תקופת ה<strong>יובל ראשון,</strong> כשהקדישה — <strong>אמאי</strong> <small>[מדוע]</small> <strong>אינה נגאלת</strong> לכמות שהיתה? והרי אז <strong>שדה אחוזה נמי הויא</strong> <small>[גם כן היא],</small> שאם גאלה הבעלים — אינה יוצאת מידו ביובל! <strong>אלא פשיטא</strong> <small>[פשוט]</small> שמדובר <strong>ב</strong>תקופת ה<strong>יובל שני,</strong> שהקדישה ולא גאלה, ועברה שנת היובל.
  ונברר:  <strong>ולמאן</strong> <small>[ול</small>שיטת <small>מי]</small> מדובר בברייתא זו? <strong>אילימא</strong> <small>[אם תאמר]</small> <strong>ל</strong>שיטת <strong>ר' יהודה ור' שמעון,</strong> הלא <strong>לכהנים נפקא</strong> <small>[יוצאת]</small> ביובל הראשון, ושוב אין בידו לפדותה מידם! <strong>אלא לאו</strong> <small>[</small>האם <small>לא]</small> לשיטת <strong>ר' אליעזר</strong> היא, הסבור שאם לא נגאלה ביובל הראשון — אין הכהנים נכנסים לתוכה, אלא הריהי נשארת ביד ההקדש, וכך ניתן לגואלה ביובל השני? <strong>ושמע מינה</strong> <small>[ולמד מכאן]</small> כי <strong>טעמא</strong> <small>[טעמו]</small> של <strong>ר' אליעזר מהכא</strong> <small>[מכאן]</small> הוא, מייתור המלה "עוד", כפי שהסברנו את הברייתא.
  ותוהים:  <strong>ותסברא</strong> <small>[ו</small>כי <small>סבור אתה]</small> שיש הכרח להסביר כך? אם כן, <strong>ר' יהודה ור' שמעון האי</strong> <small>[</small>כתוב <small>זה]</small> <strong>"עוד" מאי דרשי ביה</strong> <small>[מה</small> הם <small>דורשים בו]?</small> <strong>אלא</strong> יש לפרש ברייתא זו לשיטתם: <strong>הכא במאי עסקינן</strong> <small>[כאן במה אנו עוסקים]?</small> <strong>בשדה</strong> אחוזה שהקדישה בעליה ולא פדאה, <strong>שיצאה לכהנים</strong> ביובל הראשון, <strong>והקדישה</strong> ה<strong>כהן</strong> שקיבלה,
   
  ואתו <small>[ובאים]</small> ה<strong>בעלים</strong> הראשונים <strong>למיפרקה</strong> <small>[לפדות אותה]</small> מההקדש;
 <strong>סלקא דעתך אמינא</strong> <small>[יעלה על דעתך לומר]:</small> הואיל ולא גאלה בתקופת היובל הראשון, לכן <strong>לא תיפרוק</strong> <small>[לא תיגאל]</small> על ידו כעת, ואפילו <strong>שתהא לפניו כשדה מקנה</strong> — <strong>תלמוד לומר: "עוד",</strong> לומר: <strong>לכמות שהיתה אינה נגאלת,</strong> כלומר, לחזור להיות כשדה אחוזתו, <strong>אבל נגאלת</strong> על ידו, <strong>שתהא לפניו כשדה מקנה,</strong> ותצא לכהנים ביובל.
  ומוסיפים:  <strong>והתניא</strong> <small>[ו</small>כן <small>שנויה</small> ברייתא בענין דומה<small>],</small> נאמר במי שקנה שדה והקדישה, ופדאה: <strong>"בשנת היובל ישוב השדה לאשר קנהו מאתו"</strong> (ויקרא כז, כד), <strong>יכול</strong> שפירושו ש<strong>יחזור</strong> השדה <strong>לגזבר שלקחו ממנו</strong> כשפדאו? <strong>תלמוד לומר</strong> מיד לאחר מכן: <strong>"לאשר לו אחזת הארץ"</strong> (שם) — למי שמכר לו את השדה מתחילה.
  אלא שאם כך די ש<strong>יאמר: "לאשר לו אחזת הארץ", מה תלמוד לומר "לאשר קנהו מאתו"?</strong> כתוב זה מלמדנו לגבי <strong>שדה</strong> (אחוזה) שהקדישה בעליה ולא פדאה, <strong>שיצאת לכהנים</strong> כשהגיעה שנת היובל, <strong>ומכרה</strong> ה<strong>כהן</strong> שקיבלה, <strong>והקדישה</strong> ה<strong>לוקח, וגאלה</strong> אדם <strong>אחר</strong> מההקדש, והגיעה שנת היובל הבאה, <strong>יכול תחזור לבעלים הראשונים,</strong> שהקדישה במהלך תקופת היובל הקודם? <strong>תלמוד לומר:</strong> "ישוב השדה <strong>לאשר קנהו</strong> מאתו", כלומר, למי שמכר שדה זו, והוא הכהן (אבל הבעלים הראשונים לא מכרה, אלא הקדישה).
  ומסכמים:  <strong>ואיצטריך</strong> <small>[והוצרך</small> לומר<small>]</small> <strong>"לא יגאל" ואיצטריכא למיכתב</strong> <small>[והוצרך לכתוב]:</small> <strong>"לאשר קנהו</strong> מאתו", למרות ששניהם מלמדים לכאורה דין זהה, שלאחר שנכנס הכהן לתוכה ביובל — שוב אינה חוזרת לידי הבעלים הראשונים כשדה אחוזה.
 <strong>דאי כתב רחמנא</strong> <small>[שאם היתה כותבת התורה]</small> רק <strong>"לא יגאל",</strong> היינו אומרים כי דווקא במקרה שהכהן הקדישה וגאלה הבעלים הראשונים — אין היא חוזרת לידי הבעלים הראשונים, מפני ששדה שהוקדשה ונגאלה על ידי אחר <strong>לא קא הדרה</strong> <small>[אינה חוזרת]</small> <strong>כלל,</strong> אלא מתחלקת בין כל הכהנים. <strong>אבל הכא</strong> <small>[כאן],</small> בכהן שמכר את השדה שקיבל, ואחר כך הקדישה הקונה, וגאלה אחר, <strong>דקא הדרה</strong> <small>[ש</small>במקרה זה <small>חוזרת]</small> שדה לבעליה ביובל — שמא <strong>תיהדר למרה קמא</strong> <small>[תחזור לבעלה הראשון],</small> לפיכך <strong>כתב רחמנא</strong> <small>[כתבה התורה]:</small> <strong>"לאשר קנהו</strong> מאתו", ללמד שהיא חוזרת לידי הכהן.
  ומצד אחר, <strong>ואי כתב רחמנא</strong> <small>[ואם היתה כותבת התורה]</small> רק <strong>"לאשר קנהו",</strong> הייתי אומר שדווקא כאשר מכרה הכהן והקונה הקדישה, אינה חוזרת לבעליה הראשונים ביובל, משום <strong>דלא קא יהבי בעלים דמי</strong> <small>[ש</small>במקרה זה <small>לא נותנים הבעלים</small> הראשונים שום <small>דמים]</small> להקדש, <strong>אבל הכא</strong> <small>[כאן],</small> כשהקדישה הכהן ובאו בעליה הראשונים ופדוה, <strong>דקא יהבי דמי</strong> <small>[שהם נותנים דמים]</small> להקדש — שמא <strong>תיקום בידייהו</strong> <small>[תעמוד בידם]</small> ותחזור להיות שדה אחוזתם, לפיכך <strong>כתב רחמנא</strong> <small>[כתבה התורה]:</small> <strong>"לא יגאל".</strong>
 ומוסיפים: <strong>ואי כתב רחמנא</strong> <small>[ואם היתה כותבת התורה]</small> רק <strong>"לא יגאל", ולא כתב</strong> <small>[היתה כותבת]</small> <strong>"עוד", הוה אמינא</strong> <small>[הייתי אומר]:</small> מכיוון שלא גאלה בעליה הקודם בתקופת היובל הראשון — <strong>לא תיפרוק</strong> <small>[לא תיגאל]</small> כעת על ידו <strong>כלל,</strong> לפיכך <strong>כתב רחמנא</strong> <small>[כתבה התורה]:</small> <strong>"עוד",</strong> לומר: <strong>לכמות שהיתה אינה נגאלת, אבל נגאלת שתהא לפניו כשדה מקנה,</strong> שיוצאת ממנו ביובל.
  ושואלים: ומאחר ונדחו שתי ההצעות הקודמות,  <strong>מאי הוי עלה</strong> <small>[מה היה עליה],</small> כלומר, מהיכן לומד ר' אליעזר את שיטתו ששדה שלא נגאלה אינה יוצאת לכהנים ביובל? <strong>אמר רבא, אמר קרא</strong> <small>[הכתוב]:</small> <strong>"והיה השדה בצאתו ביובל</strong> קדש לה' כשדה החרם לכהן תהיה אחוזתו" (ויקרא כז, כא), והמילה "בצאתו" מלמדת שרק <strong>בצאתו</strong> ביובל <strong>מיד אחר</strong> (שקנהו מן ההקדש) יהפוך השדה לאחוזת הכהן.
## דף כו:
 <big>א</big> ושבים לדון בשיטת ר' אליעזר שאמר במשנתנו, כי המקדיש שדה אחוזתו ולא נגאלה — אין הכהנים נכנסים לתוכה עד שיגאלנה אחר תחילה. וכך <strong>איבעיא להו</strong> <small>[נשאלה להם]</small> לחכמים: לשיטת ר' אליעזר, <strong>בעלים</strong> שהקדישו את שדה האחוזה בתקופת היובל הראשון, ולא נגאלה, וגאלוה הם <strong>ב</strong>תקופת ה<strong>יובל שני,</strong> האם <strong>כאחר דמו</strong> <small>[נחשבים],</small> ותצא לכהנים בהגיע שנת היובל הבאה, <strong>או לא,</strong> אלא דינה כאילו פדה אותה בתקופת היובל הראשון, ותישאר בידו?
  ומציעים, <strong>תא שמע</strong> <small>[בוא</small> ו<small>שמע]</small> ראיה ממה ששנינו בברייתא: נאמר בתורה "ואם לא יגאל את השדה ואם מכר את השדה לאיש אחר <strong>לא יגאל"</strong> — <strong>יכול לא תהא נגאלת</strong> על ידו כלל, ואפילו <strong>שתהא לפניו כשדה מקנה</strong> עד היובל? <strong>תלמוד לומר: "עוד",</strong> לומר: <strong>לכמות שהיתה,</strong> כשדה אחוזה, <strong>אינה נגאלת, אבל נגאלת שתהא לפניו כשדה מקנה,</strong> ויוצאת ביובל.
  ונברר:  <strong>אימת</strong> <small>[אימתי]</small> מדבר הכתוב הזה? <strong>אילימא</strong> <small>[אם תאמר]</small> ש<strong>ב</strong>תקופת ה<strong>יובל ראשון</strong> — <strong>אמאי</strong> <small>[מדוע]</small> <strong>אינה נגאלת</strong> לכמות שהיתה? והרי אז שדה <strong>אחוזה נמי הויא</strong> <small>[גם כן היא],</small> וגואל אדם את שדה אחוזתו! <strong>אלא פשיטא</strong> <small>[פשוט]</small> שמדובר <strong>ב</strong>תקופת ה<strong>יובל שני.</strong>
 ונברר: <strong>ולמאן</strong> <small>[ול</small>שיטת <small>מי]</small> מדובר בברייתא זו? <strong>אי</strong> <small>[אם]</small> <strong>ל</strong>שיטת <strong>ר' יהודה ור' שמעון</strong> — הלא <strong>לכהנים נפקא</strong> <small>[יוצאת]</small> כבר בהסתיים תקופת היובל הראשון, ואין בידו לגואלה מידם! <strong>אלא לאו</strong> <small>[</small>האם <small>לא]</small> <strong>ל</strong>שיטת <strong>ר' אליעזר</strong> היא, הסבור שכל עוד לא גאלה אחר אינה עוברת ליד הכהנים ביובל, <strong>ושמע מינה</strong> <small>[ולמד מכאן]</small> שלשיטתו <strong>בעלים</strong> שפדו את שדה אחוזתם מן ההקדש <strong>ב</strong>תקופת ה<strong>יובל</strong> ה<strong>שני כאחר דמו</strong> <small>[נחשבים],</small> ותצא מידם לכהנים בהגיע שנת היובל.
  ותוהים:  <strong>ותסברא</strong> <small>[</small>וכי <small>סבור אתה]</small> שכך יש להסביר את הברייתא? אם כן, <strong>ר' יהודה ור' שמעון האי</strong> <small>[</small>כתוב <small>זה]</small> <strong>"עוד" מאי דרשי ביה</strong> <small>[מה</small> הם <small>דורשים בו]?</small> <strong>אלא</strong> ניתן להסביר ברייתא זו באופן אחר, לשיטת ר' יהודה ור' שמעון: <strong>הכא במאי עסקינן</strong> <small>[כאן במה אנו עוסקים]?</small> <strong>בשדה</strong> (אחוזה) שהקדישה בעליה ולא פדאה<strong>, שיצאה לכהנים</strong> ביובל הראשון, <strong>והקדישה</strong> ה<strong>כהן</strong> שקיבלה, <strong>ואתו</strong> <small>[ובאים]</small> ה<strong>בעלים</strong> הראשונים <strong>למיפרקה</strong> <small>[לפדות אותה]</small> מההקדש; <strong>סלקא דעתך אמינא</strong> <small>[יעלה על דעתך לומר]:</small> הואיל ולא גאלה בתקופת היובל הראשון, לכן <strong>לא תיפרוק</strong> <small>[לא תיגאל]</small> על ידו כעת, ואפילו <strong>שתהא</strong> לפניו <strong>כשדה מקנה, תלמוד לומר: "עוד"</strong> — <strong>לכמות שהיתה אינה נגאלת,</strong> כלומר, לחזור להיות כשדה אחוזתו, <strong>אבל נגאלת שתהא לפניו כשדה מקנה.</strong>
 ומוסיפים: <strong>והתניא</strong> <small>[ו</small>כן <small>שנויה</small> ברייתא בענין דומה<small>],</small> נאמר במקדיש שדה מקנה ופדאה מיד ההקדש: "בשנת היובל <strong>ישוב השדה לאשר קנהו מאתו"</strong> (ויקרא כז, כד), <strong>יכול</strong> ש"לאשר קנהו מאתו" פרושו ש<strong>יחזור</strong> השדה <strong>לגזבר שלקחה הימנו</strong> (שפדאה ממנו)? <strong>תלמוד לומר: "לאשר לו אחזת הארץ"</strong> (שם) — לבעלים הראשונים.
  אלא שאם כך די שייאמר: "לאשר לו אחוזת הארץ", <strong>מה תלמוד לומר "לאשר קנהו</strong> מאתו"? כתוב זה בא ללמד על <strong>שדה</strong> אחוזה שהקדישה בעליה ולא פדאה, <strong>שיצאה לכהנים</strong> כשהגיעה שנת היובל, <strong>ומכרה</strong> ה<strong>כהן</strong> שקיבלה, <strong>והקדישה</strong> ה<strong>לוקח, וגאלה אחר</strong> מההקדש, והגיעה שנת היובל הבאה, <strong>יכול תחזור לבעלים הראשונים,</strong> שהקדישה במהלך תקופת היובל הקודם? <strong>תלמוד לומר:</strong> "ישוב השדה <strong>לאשר קנהו</strong> מאתו", כלומר, לכהן שקיבלה ביובל כאחוזתו, ומכרה אחר כך.
  ומעירים:  <strong>ואיצטריך למיכתב</strong> <small>[והוצרך לכתוב]</small> <strong>"לא יגאל" ואיצטריך למיכתב</strong> <small>[והוצרך לכתוב]</small> <strong>"לאשר קנהו</strong> מאתו", למרות ששניהם מלמדים לכאורה דין אחד, שלאחר שנכנס הכהן לשדה ביובל — שוב אינה חוזרת לידי הבעלים הראשונים כשדה אחוזה, <strong>דאי כתב רחמנא</strong> <small>[שאם היתה כותבת</small> <small>התורה]</small> רק <strong>"לא יגאל",</strong> היינו אומרים כי דווקא במקרה שהכהן הקדישה, אין היא חוזרת כשדה אחוזה לבעלים הראשונים, מפני ששדה שהוקדשה ונגאלה על ידי אחר <strong>לא קא הדרה</strong> <small>[אינה חוזרת]</small> <small>כלל, אלא מתחלקת לכל הכהנים ביובל. אבל כשמכרה הכהן והקדישה הקונה, שאז חוזרת שדה לבעליה ביובל — שמא תחזור לבעליה הראשונים, לפיכך</small> <strong>כתב רחמנא</strong> <small>[כתבה התורה]:</small> <strong>"לאשר קנהו</strong> מאתו", ללמד שתחזור לכהן.
  ומצד אחר, <strong>ואי כתב רחמנא</strong> <small>[ואם היתה כותבת התורה]</small> רק: <strong>"לאשר קנהו",</strong> הייתי אומר שדווקא כאשר מכרה הכהן והקונה הקדישה, אינה חוזרת לבעליה הראשונים ביובל, משום <strong>דלא קיהבי בעלים דמי</strong> <small>[ש</small>במקרה זה <small>לא נותנים הבעלים</small> שום <small>דמים]</small> להקדש, <strong>אבל הכא</strong> <small>[כאן],</small> כשהקדישה הכהן, ובאו בעליה הראשונים ופדוה, <strong>דיהבי בעלים דמי</strong> <small>[שנותנים הבעלים דמים]</small> להקדש, הייתי אומר <strong>דתיקום בידיהו</strong> <small>[שתעמוד בידם]</small> ותחזור להיות שדה אחוזתם, לפיכך <strong>כתב רחמנא</strong> <small>[כתבה התורה]</small> <strong>"לא יגאל".</strong>
 <strong>ואי כתב רחמנא</strong> <small>[ואם היתה כותבת התורה]</small> רק <strong>"לא יגאל", ולא כתב</strong> <small>[היתה כותבת]</small> <strong>"עוד", הוה אמינא</strong> <small>[הייתי אומר],</small> כי מכיוון שלא גאלה בעליה הקודם בתקופת היובל הראשון, <strong>לא תיפרוק</strong> <small>[לא תיגאל]</small> כעת על ידו <strong>כלל,</strong> לפיכך <strong>כתב רחמנא</strong> <small>[כתבה התורה]</small> <strong>"עוד",</strong> לומר: <strong>לכמות שהיתה אינה נגאלת, אבל נגאלת שתהא לפניו כשדה מקנה,</strong> שיוצאת ממנו ביובל. ונמצא שלא נפתרה השאלה, מה היא דעת ר' אליעזר לגבי מקדיש שדה אחוזתו ולא נפדתה עד שנת היובל, ופדוה הבעלים בתקופת היובל השני, האם דינו כאחר, והיא יוצאת לכהנים ביובל.
  ושואלים:  <strong>מאי הוי עלה</strong> <small>[מה היה עליה],</small> כיצד פתרו את השאלה? ומציעים, <strong>תא שמע</strong> <small>[בוא</small> ו<small>שמע]</small> ראיה ממה ששנינו בברייתא, <strong>ר' אליעזר אומר: גאלה בעלים ב</strong>תקופת ה<strong>יובל שני</strong> — <strong>יוצאה לכהנים ב</strong>הגיע שנת ה<strong>יובל.</strong>
 <strong>אמר ליה</strong> <small>[לו]</small> <strong>רבינא לרב אשי: האנן לא תנן הכי</strong> <small>[הרי אנו לא שנינו כך]</small> במשנה, אלא כך <strong>ר' אליעזר אומר</strong> ב משנתנו: <strong>אין הכהנים נכנסין לתוכה עד שיגאלנה אחר! אמר ליה</strong> <small>[לו]</small> רב אשי: ה<strong>בעלים ביובל שני כאחר דמו</strong> <small>[</small>הם <small>נחשבים].</small>
 <strong>איכא דאמרי</strong> <small>[יש שאומרים],</small> שכך היתה שנויה הברייתא שהביאו, <strong>ר' אליעזר אומר: גאלה ביובל שני</strong> — <strong>אינה יוצאה לכהנים ביובל.</strong> ועל כך <strong>אמר ליה</strong> <small>[לו]</small> <strong>רבינא לרב אשי:</strong> מדוע צריך להוכיח זאת מברייתא? והרי <strong>אף אנן נמי תנינא</strong> <small>[אנו גם כן שנינו]</small> במשנתנו, ש<strong>ר' אליעזר אומר: אין הכהנים נכנסין לתוכה עד שיגאלנה אחר! אמר ליה</strong> <small>[לו]</small> רב אשי: <strong>אי ממתניתין הוה אמינא</strong> <small>[אם ממשנתנו הייתי אומר]:</small> <strong>בעלים ביובל שני כאחר דמו</strong> <small>[</small>הם <small>נחשבים],</small> על כן <strong>קא משמע לן</strong> <small>[משמיעה לנו]</small> הברייתא שר' אליעזר סבור שאינם כאחר, והשדה חוזרת להיות שדה אחוזתו.
 <big>ב משנה</big> <strong>הלוקח</strong> (קונה) <strong>שדה</strong> אחוזה <strong>מאביו, ומת אביו, ואחר כך הקדישה</strong> הבן — <strong>הרי היא</strong> לגביו <strong>כשדה אחוזה</strong> שהקדישה. אבל אם <strong>הקדישה</strong> הבן אחרי שקנאה <strong>ואחר כך מת אביו</strong> — <strong>הרי היא כשדה מקנה</strong> שהקדישה הקונה, אלו <strong>דברי ר' מאיר.</strong>
 <strong>ר' יהודה ור' שמעון אומרים:</strong> אף זו <strong>הרי היא כשדה אחוזה, שנאמר</strong> בדין שדה מקנה: "ו <strong>אם משדה מקנתו אשר לא משדה אחזתו</strong> יקדיש" (ויקרא כז, כב), וההדגשה "אשר לא משדה אחוזתו" באה לומר: דין זה הוא ב<strong>שדה שאינה ראויה להיות</strong> לגביו <strong>שדה אחוזה, יצתה זו ש</strong>בשעה שהקדישה <strong>היא ראויה להיות</strong> לגביו <strong>שדה אחוזה,</strong> כשימות אביו.
 <strong>שדה מקנה</strong> שהקדישה הקונה — <strong>אינה יוצאה לכהנים ביובל,</strong> מפני שלא נמכרה לו אלא עד היובל, שאז חוזרות השדות לבעליהן, ו<strong>אין אדם מקדיש דבר שאינו שלו. הכהנים והלוים מקדישין</strong> את שדה אחוזתם <strong>לעולם, וגואלין לעולם, בין לפני היובל בין לאחר היובל.</strong>
 <big>ג גמרא</big> <strong>תנו רבנן</strong> <small>[שנו חכמים]</small> בברייתא: <strong>מנין ללוקח שדה מאביו והקדישה ואחר כך מת אביו, מנין שתהא לפניו כשדה אחוזה</strong> לכל דבר? <strong>תלמוד לומר: "ואם משדה מקנתו אשר לא משדה אחזתו</strong> יקדיש" (ויקרא כז, כב) — <strong>שדה שאינה ראויה להיות שדה אחוזה, יצתה זו,</strong> שקנאה מאביו, <strong>ש</strong>היא <strong>ראויה להיות שדה אחוזה</strong> בשעה שהקדישה, שאינה נחשבת כשדה מקנה, אלו <strong>דברי ר' יהודה ור' שמעון.</strong>
 ואילו <strong>ר' מאיר אומר,</strong> כך יש לדרוש כתוב זה: מנין ללוקח שדה מאביו, ומת אביו ואחר כך הקדישה, מנין שתהא לפניו כשדה אחוזה? תלמוד לומר: "ואם משדה מקנתו אשר לא משדה אחזתו יקדיש" — <strong>שדה שאינה שדה אחוזה</strong> בשעה שהקדיש, <strong>יצאת זו שהיא</strong> כעת <strong>שדה אחוזה.</strong> אבל שדה שהיא רק ראויה להיות שדה אחוזה בשעה שהקדישה — דינה כשדה מקנה.
  ומציעים:  <strong>לימא בהא קא מיפלגי</strong> <small>[האם נאמר שבזה הם חלוקים],</small> ש<strong>ר' מאיר,</strong> הנצרך ללמוד מכאן ששדה שקנאה מאביו אינה נחשבת לגביו שדה מקנה, גם לאחר מותו, הוא <strong>סבר</strong> <small>[סבור]:</small> <strong>קנין פירות</strong> שיש לבן בשדה בחיי אביו עד שיגיע היובל — <strong>כקנין הגוף דמי</strong> <small>[נחשב],</small> כלומר, כאילו קנה כבר את גוף השדה, ובמות אביו לא נתחדש דבר בקניינו, ולפיכך צריכה התורה ללמדנו שעם מות אביו משתנה מעמדה לגביו משדה מקנה לשדה אחוזה.
  ואילו <strong>ר' יהודה ור' שמעון סברי</strong> <small>[סבורים]:</small> <strong>קנין פירות</strong> שיש לבן בחיי אביו <strong>לאו כקנין הגוף דמי</strong> <small>[נחשב],</small> ועם מות אביו, שהיא נקנית לו לגמרי — בוודאי משתנה מעמדה לגביו משדה מקנה לשדה אחוזה, ולא הוצרך לכך הכתוב, אלא למעט מקרה שהקדיש את השדה קודם שהיתה בידו כשדה אחוזה?
 <strong>אמר רב נחמן בר יצחק: בעלמא</strong> <small>[ב</small>דרך <small>כלל]</small> <strong>ל</strong>דעת <strong>ר' שמעון ור' יהודה קנין פירות כקנין הגוף דמי</strong> <small>[נחשב],</small> ואף הם זקוקים ללמוד מן הכתוב שאם מת אביו ואחר כך הקדישה, שאין לה דין שדה מקנה.
## דף כז.
 <strong>והכא</strong> <small>[וכאן]</small> שאמרו כי גם במקרה שהקדישה ואחר כך מת אביו הדין כן — <strong>קרא אשכח ודרשי</strong> <small>[מקרא מצאו ודרשו],</small> שאם רק כדי ללמד כדברי ר' מאיר, שאם הקדישה לאחר מות אביו אינה נחשבת שדה מקנה — <strong>לכתוב רחמנא</strong> <small>[שתכתוב התורה]:</small> "ו <strong>אם משדה מקנתו אשר לא שדה אחזתו</strong> יקדיש", <strong>אי נמי</strong> <small>[או גם כן]:</small> <strong>"אשר לא שדה אחוזה</strong> יקדיש", <strong>מאי</strong> <small>[מהו]</small> שנאמר "אשר לא <strong>משדה אחזתו</strong> יקדיש" — לומר: <strong>שדה שאינה ראויה להיות</strong> כלל <strong>שדה אחוזה</strong> נידונת כשדה מקנה, <strong>יצתה זו,</strong> שקנאה מאביו והקדישה קודם שמת אביו, <strong>שראויה להיות שדה אחוזה.</strong>
 <big>א</big> שנינו במשנה: <strong>הכהנים והלוים מקדישין</strong> <strong>לעולם</strong> וגואלין לעולם, בין לפני היובל בין לאחר היובל<strong>.</strong> ושואלים: <strong>בשלמא</strong> <small>[נניח]</small> שהדין ש<strong>גואלין</strong> לעולם <strong>אצטריך</strong> <small>[הוצרך]</small> להיאמר — <strong>לאפוקי</strong> <small>[להוציא]</small> <strong>מ</strong>שדה אחוזה של <strong>ישראל, דלא פרקי</strong> <small>[שאינם פודים</small> אותה<small>]</small> <strong>אלא עד</strong> שנת ה<strong>יובל,</strong> ואם לא נגאלה — הריהי יוצאה לכהנים, על כן <strong>קא משמע לן</strong> <small>[משמיע לנו]</small> ש<strong>כהנים ולוים</strong> שהקדישו שדה אחוזתם <strong>גואלין לעולם. אלא</strong> הדין שהכהנים והלויים <strong>מקדישין</strong> לעולם, <strong>מאי איריא</strong> <small>[מה שייך],</small> מדוע נאמר דווקא ב<strong>כהנים ולוים? אפילו ישראל נמי</strong> <small>[גם כן]</small> מקדישין לעולם!
 <strong>וכי תימא</strong> <small>[ואם תאמר]</small> שהכוונה היא שהכהנים והלויים מקדישים אפילו <strong>בשנת היובל עצמה,</strong> שלא כישראל — <strong>הניחא</strong> <small>[זה נוח]</small> <strong>ל</strong>דעת <strong>שמואל</strong> ש<strong>אמר: בשנת היובל עצמה לא קדשה</strong> <small>[אינה מתקדשת]</small> שדה אחוזה על ידי ישראל, על כן <strong>קא משמע לן</strong> <small>[משמיע לנו]</small> ש<strong>כהנים ולוים מקדישין לעולם,</strong> ואפילו בשנת היובל. <strong>אלא</strong> <strong>ל</strong>שיטת <strong>רב, מאי איריא</strong> <small>[מה שייך,</small> מדוע דווקא<small>]</small> <strong>כהנים ולוים? אפילו ישראל נמי</strong> <small>[גם כן]</small> מקדישים בשנת היובל!
  ומשיבים:  <strong>ולטעמיך</strong> <small>[ולשיטתך],</small> יש להקשות גם כן: מה שנאמר במשנה שהכהנים והלויים מקדישים <strong>בין לפני היובל בין לאחר היובל, למה לי</strong> לאומרו? והרי כבר נאמר "לעולם"! <strong>אלא איידי דתנא רישא</strong> <small>[מתוך ששנה בתחילת</small> הפרק<small>]</small> בשדה אחוזה של ישראל: "אין מקדישין <strong>לפני היובל</strong> פחות משתי שנים <strong>ו</strong>לא גואלין <strong>אחר היובל</strong> פחות משנה אחת" — <strong>תנא סיפא נמי</strong> <small>[שנה בסוף</small> הפרק <small>גם כן],</small> שכהנים ולויים מקדישים <strong>"בין לאחר היובל בין לפני היובל",</strong> למרות שאין בכך חידוש,
 <strong>ו</strong>לפי דרך זו יש לפרש גם כי <strong>איידי דתנא רישא</strong> <small>[מתוך ששנה בתחילה]</small> לגבי ישראל: <strong>"אין מקדישין ולא גואלין"</strong> — תנא נמי סיפא <small>[שנה גם כן בסוף</small> הפרק<small>],</small> לגבי כהנים ולויים: <strong>"מקדישין וגואלין",</strong> למרות שדין "מקדישין" (בשנת היובל) שייך בין בכהנים ולויים ובין בישראל. <big>א משנה</big> <strong>המקדיש את שדהו</strong>
 
 (שדה אחוזתו) <strong>בשעה שאין היובל</strong> נוהג, ואין פודים את השדה לפי חשבון קצוב של חמישים שקל לבית זרע כור שעורים, אלא בשוויה, כשהגזבר מכריז על מכירת השדה <strong>אומר לו</strong> למקדיש: <strong>פתח אתה ראשון</strong> בכמה אתה מציע לפדותה. והוא לטובת ההקדש, משום <strong>שהבעלים נותנין</strong> (מוסיפים) <strong>חומש</strong> על פדיונם, <strong>וכל אדם אין נותנין חומש.</strong>
 <strong>מעשה באחד שהקדיש שדהו מפני רעתה,</strong> כלומר, שהיתה גורמת לו הפסדים, <strong>אמרו לו: פתח אתה ראשון, אמר: הרי היא שלי באיסר</strong> (מטבע קטנה, בשווי שמונה פרוטות). <strong>אמר ר' יוסי: לא אמר זה</strong> "הרי היא שלי <strong>באיסר", אלא:</strong> "הרי היא שלי <strong>בביצה", שהקדש נפדה בכסף</strong> או <strong>ב</strong>דבר ה<strong>שוה כסף. אמר לו</strong> הגזבר: <strong>"הגעתיך",</strong> נתתי לך את השדה לפי הצעתך, <strong>נמצא</strong> אותו אחד <strong>מפסיד איסר</strong> שנתן להקדש, <strong>ושדהו</strong> מונחת <strong>לפניו.</strong>
 <big>ב גמרא</big> שנינו במשנה: המקדיש שדהו בשעה שאין היובל נוהג, אומר לו: פתח אתה ראשון. ושואלים: מדוע רק <strong>אומרין</strong> לו? <strong>והתניא</strong> <small>[והרי שנויה</small> ברייתא<small>]</small> ש<strong>כופין</strong> אותו שיפתח ראשון! ומשיבים: <strong>מאי</strong> <small>[מהו]</small> <strong>"אומרין" נמי</strong> <small>[גם כן]</small> ששנינו במשנה — ש<strong>כופין</strong> אותו לפתוח ראשון. <strong>ואיבעית אימא</strong> <small>[ואם תרצה אמור]</small> כך: <strong>מעיקרא</strong> <small>[מתחילה]</small> <strong>אומרין</strong> לו, <strong>אי צאית</strong> — <strong>צאית</strong> <small>[אם מציית</small> — <small>מציית],</small> <strong>ואי</strong> <small>[ואם]</small> <strong>לא</strong> מציית — <strong>כופין</strong> אותו.
  ובטעם הדבר שאומרים לבעלים לפתוח תחילה, שנינו במשנה: <strong>שהבעלים נותנין חומש,</strong> וכל אדם אין נותנין חומש. ושואלים: <strong>מאי איריא</strong> <small>[מה שייך,</small> מדוע דווקא<small>]</small> משום <strong>שהבעלים נותנין חומש? תיפוק ליה</strong> <small>[תצא לו]</small> הלכה זו מטעם אחר, <strong>דאיידי דחביבה עליה טפי ופריק לה</strong> <small>[שמתוך ש</small>השדה <small>חביבה עליו, מוסיף ופודה אותה]</small> במחיר גבוה! <strong>ועוד,</strong> כפי ששנינו במקום אחר: מן התורה, <strong>מצות גאולה באדון</strong> (בבעלים) תחילה!
  ומשיבים:  <strong>חדא
   
  ועוד קאמר</strong> <small>[</small>טעם <small>אחד ועוד הוא אומר],</small> <strong>חדא</strong> <small>[</small>טעם <small>אחד]:</small> <strong>דאיידי דחביבה עליה טפי ופריק לה</strong> <small>[שמתוך שחביבה עליו מוסיף</small> על שוויה <small>ופודה אותה];</small> <strong>ועוד, מצות גאולה באדון היא; ועוד, שהבעלים נותנין חומש,</strong> וכל אדם אין נותנין חומש.
 <big>ג</big> שנינו במשנה: <strong>מעשה באחד שהקדיש שדהו</strong> מפני רעתה, אמרו לו: פתח אתה ראשון, אמר: הרי היא שלי באיסר. אמר ר' יוסי: לא אמר זה "באיסר", אלא "בביצה", שהקדש נפדה בכסף ובשווה כסף. ושואלים: <strong>לימא בהא קמיפלגי</strong> <small>[</small>האם <small>נאמר</small> ש<small>בזה הם חלוקים],</small> ש<strong>ר' יוסי סבר</strong> <small>[סבור]:</small> דבר ה<strong>שוה כסף</strong> נידון <strong>ככסף,</strong> ופודים בו, <strong>ורבנן סברי</strong> <small>[וחכמים סבורים]:</small> <strong>שוה כסף אינו ככסף?</strong>
 <strong>והא קיימא לן</strong> <small>[והרי מוחזק בידינו]</small> ש<strong>שוה כסף</strong> דינו <strong>ככסף!</strong> ומשיבים: אכן, <strong>דכולי עלמא</strong> <small>[לדעת הכל]</small> <strong>שוה כסף ככסף, והכא</strong> <small>[וכאן]</small> <strong>ב</strong>שאלה האם <strong>פודין בדבר שאין בחומשו שוה פרוטה קמיפלגי</strong> <small>[חלוקים הם],</small> <strong>תנא קמא סבר</strong> <small>[התנא הראשון סבור]:</small> <strong>איסר,</strong> שהוא מטבע השווה שמונה פרוטות, <strong>דאיכא</strong> <small>[שיש]</small> <strong>בחומשו שוה פרוטה</strong> — <strong>פרקינן</strong> <small>[פודים אנו]</small> בו, <strong>ור' יוסי</strong> סבור: <strong>כביצה נמי פרקינן</strong> <small>[גם כן פודים אנו],</small> אף על פי שאין בחומשה פרוטה.
  אחר הבאת המחלוקת שנינו במשנה: <strong>אמר לו</strong> הגזבר למי שהציע איסר בפדיון השדה: <strong>"הגעתיך", נמצא מפסיד איסר ושדהו לפניו.</strong> ומעירים: <strong>סתמא כרבנן</strong> <small>[סתמה</small> של משנה זו <small>כ</small>דברי <small>חכמים],</small> שפודים באיסר שיש בחומשו שווה פרוטה.
 <big>ד משנה</big> <strong>אמר אחד: הרי היא שלי בעשר סלעים, ואחד אומר בעשרים, ואחד אומר בשלשים, ואחד אומר בארבעים, ואחד אומר בחמשים,</strong> אם <strong>חזר בו של חמשים</strong> ואינו רוצה לפדותה — <strong>ממשכנין מנכסיו עד עשר</strong> כלומר, גובים מנכסיו עשרה סלעים, ויפדה אותה מי שהציע ארבעים, וכך נמצא שאין ההקדש מפסיד במה שחזר בו. <strong>חזר בו של ארבעים</strong> — <strong>ממשכנין מנכסיו עד עשר,</strong> ופונים למציע שלושים.
 <strong>חזר בו של שלשים</strong> — <strong>ממשכנין מנכסיו עד עשר, חזר בו של עשרים</strong> — <strong>ממשכנין מנכסיו עד עשר. חזר בו של עשר</strong> — <strong>מוכרין אותו</strong> (את השדה) <strong>בשוויו, ונפרעין משל עשר את המותר</strong> להשלים לעשרה סלעים.
 <strong>הבעלים אומרים בעשרים, וכל אדם אומרים בעשרים</strong> — <strong>הבעלים קודמין</strong> לאחר, <strong>מפני שהם מוסיפין חומש.</strong> אמר הבעלים בעשרים, ו<strong>אמר אחד: הרי היא שלי בעשרים ואחת</strong> סלעים,
## דף כז:
 — הרי <strong>הבעלים נותנין</strong> על כרחם <strong>עשרים ושש,</strong> ונוטלים את השדה; עשרים שהציעו הם, ועוד חמש עבור החומש (כלומר, רבע, חמישית מן הסכום הכולל), ועוד סלע, כדי שלא יפסיד ההקדש מה שהציע השני עבור השדה. אמר הבעלים בעשרים, ואמר אחר <strong>בעשרים ושתים</strong> — <strong>הבעלים נותנין עשרים ושבע,</strong> עשרים שהציעו הם, ועוד חומש, ועוד שני סלעים שהוסיף האחר על ערך השדה.
  וכיוצא בזה, אמר אחר: <strong>בעשרים ושלש</strong> — <strong>הבעלים נותנין עשרים ושמונה, בעשרים וארבע</strong> — <strong>הבעלים נותנין עשרים ותשע, בעשרים וחמש</strong> — <strong>הבעלים נותנין שלשים,</strong> אבל לא יותר, <strong>שאין</strong> הבעלים <strong>מוסיפין חומש</strong> אלא על מה שהציעו הם, אבל אינם מוסיפים חומש <strong>על עלויו של זה,</strong> כלומר, על מה שהוסיף האחר.
 אם לאחר שהציעו הבעלים עשרים <strong>אמר אחד: הרי</strong> היא <strong>שלי בעשרים ושש</strong> סלעים, <strong>אם רצו הבעלים ליתן שלשים ואחד</strong> סלעים <strong>ודינר</strong> — <strong>הבעלים קודמין, ואם לאו,</strong> שלא רצו — <strong>אומר לו</strong> הגזבר לאותו אדם: <strong>הגעתיך,</strong> נתתי לך את השדה לפי הצעתך, שהרי הציע עבור השדה יותר ממה שיכול ההקדש לקבל מן הבעלים, עשרים וחמישה סלעים.
 <big>א גמרא</big> שנינו במשנה כי במקרה שאחד הציע עבור שדה חמישים, ואחד ארבעים, ואחד שלושים, ואחד עשרים, ואחד עשר, אם חזר בו של חמישים מהצעתו — ממשכנים (נוטלים מנכסיו) עד עשר סלעים, שיכול היה ההקדש להרויח אם לא היה חוזר בו. <strong>אמר רב חסדא: לא שנו</strong> במשנתנו שאם חזר בו של חמישים — ממשכנין מנכסיו עד עשר, <strong>אלא</strong> במקרה <strong>שבן ארבעים</strong> <strong>עומד במקומו</strong> ופודה אותה מן ההקדש, ונמצא שההקדש הפסיד עשרה שקלים בלבד.
 <strong>אבל</strong> אם <strong>אין בן ארבעים עומד במקומו,</strong> אלא גם הוא חוזר בו — <strong>משלשין</strong> (מחלקים) <strong>ביניהן</strong> את ההפרש שבין ארבעים לבין שלושים, שהוא הסכום שבו נפדה ההקדש.
  ומקשים על כך, והרי מיד אחר כך <strong>תנן</strong> <small>[שנינו</small> במשנתנו<small>]:</small> <strong>חזר בו של ארבעים</strong> — <strong>ממשכנין</strong> מנכסיו <strong>עד עשר,</strong> ולפי דברי רב חסדא, <strong>אמאי</strong> <small>[מדוע]?</small> <strong>ליתן בר חמשין בהדיה</strong> <small>[שיתן בן החמישים יחד אתו],</small> וכך יתן בן הארבעים רק חמש! ומשיבים: מדובר פה במקרה חדש, <strong>דליכא</strong> <small>[שאין]</small> <strong>בן חמשים,</strong> כלומר, שלא היה מי שהציע סכום זה.
  ומקשים עוד, הרי שנינו במשנתנו: <strong>חזר בו בן שלשים</strong> — <strong>ממשכנין מנכסיו עד עשר,</strong> ולשיטת רב חסדא, <strong>אמאי</strong> <small>[מדוע]?</small> <strong>וליתן דבן ארבעים בהדיה</strong> <small>[ושיתן בן הארבעים יחד אתו]!</small> ומשיבים: מדובר <strong>דליכא</strong> <small>[שאין]</small> <strong>בן ארבעים.</strong> וחוזרים ושואלים, ומה ששנינו: <strong>חזר בו בן עשרים</strong> — <strong>ממשכנין מנכסיו עד עשר, אמאי</strong> <small>[מדוע]?</small> <strong>ליתן דבן שלשים בהדיה</strong> <small>[שיתן בן השלושים יחד אתו]!</small> ומשיבים: מדובר <strong>דליכא</strong> <small>[שאין]</small> <strong>בן שלשים.</strong>
 ואומרים: <strong>אי הכי אימא סיפא</strong> <small>[אם כך אמור את סופה]</small> של הלכה זו: <strong>חזר בו של עשר</strong> — <strong>מוכרין אותה בשויה ונפרעין משל עשר את המותר,</strong> ומדוע רק ממנו? <strong>ליתב דבן עשרים בהדיה</strong> <small>[שיתן בן העשרים יחד אתו]!</small> <strong>וכי תימא</strong> <small>[ואם תאמר]</small> <strong>הכא נמי דליכא</strong> <small>[כאן גם כן</small> מדובר <small>שאין]</small> <strong>בן עשרים</strong> עמו, <strong>אי הכי</strong> <small>[אם כך],</small> מה ששנינו: <strong>"נפרעין משל עשרה"</strong> אינו מתאים, אלא <strong>"נפרעין ממנו" מיבעי ליה</strong> <small>[צריך היה</small> לומר<small>],</small> שהרי אין כלל מציע אחר!
 <strong>אלא אמר רב חסדא, לא קשיא</strong> <small>[אין זה קשה]:</small> <strong>כאן,</strong> שמשתתפים יחד בהפסד שנגרם להקדש, מדובר כשחזרו בהם מהצעותיהם <strong>בבת אחת, כאן,</strong> ששנינו במשנתנו שאין משתתפים יחד בהפסד ההקדש, מדובר כשחזרו בהם <strong>בזה אחר זה.</strong> ומעירים, <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>חזרו כולן כאחד</strong> — <strong>משלשין</strong> (מחלקים) <strong>ביניהם</strong> את הפסד ההקדש. ויש להקשות על כך, <strong>והא אנן תנן</strong> <small>[והרי אנו שנינו</small> במשנה<small>]:</small> <strong>ממשכנין מנכסיו עד עשר</strong>, ולא הוזכר שמשלשים ביניהם! <strong>אלא לאו שמע מינה</strong> <small>[האם לא נלמד מכאן]</small> <strong>כ</strong>דברי <strong>רב חסדא</strong>, שיש הבדל בין חזרה בבת אחת לבין חזרה בזה אחר זה. ומסכמים: אכן <strong>שמע מינה</strong> <small>[למד מכאן]</small> שכן הוא.
  ומעירים: משנתנו וברייתא זו,  <strong>איכא דרמי להו מירמא</strong> <small>[יש מי שהשליך אותן זו על זו],</small> הראה סתירה ביניהן, שכך <strong>תנן</strong> <small>[שנינו</small> במשנתנו<small>]:</small> <strong>חזר בו של עשר</strong> — <strong>מוכרין אותה בשויה ונפרעין משל עשר את המותר. והתניא</strong> <small>[והרי שנויה</small> ברייתא<small>]:</small> <strong>משלשין ביניהם!</strong> ועל כך <strong>אמר רב חסדא, לא קשיא</strong> <small>[אין זה קשה]:</small> <strong>כאן,</strong> בברייתא, מדובר כשחזרו <strong>בבת אחת, כאן,</strong> במשנה, מדובר כשחזרו <strong>בזה אחר זה.</strong>
 <big>ב</big> שנינו במשנה: <strong>הבעלים אומרים בעשרים וכל אדם</strong> אומרים <strong>בעשרים</strong> — הבעלים קודמים, מפני שהם מוסיפים חומש. ומעירים: <strong>למימרא</strong> <small>[יש לומר,</small> ללמוד מכאן<small>]</small> שחישוב התוספת של ה<strong>חומש</strong> שנותנים הבעלים <strong>עדיף</strong> על פני הצעה גבוהה יותר של הקרן עצמה. <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו לענין פדיון מעשר שני: <strong>בעל הבית אומר בסלע, ואחד אומר בסלע ואיסר</strong> — <strong>של סלע ואיסר קודם, מפני שמוסיף על הקרן!</strong>
 ומשיבים: <strong>הכא דחומשא רווחא</strong> <small>[כאן ש</small>תוספת <small>החומש רווח]</small> של <strong>הקדש הוא</strong> — חישוב התוספת של <strong>חומש עדיף, התם דחומשא רווחא</strong> <small>[שם שהחומש</small> הוא <small>רווח]</small> של <strong>בעל הבית,</strong> כלומר, שאין להקדש רווח בדבר, שהרי מעשר שני (או פדיונו) של הבעלים הוא, אלא שצריך להעלותו לירושלים ולהשתמש בו שם — <strong>קרנא תיפרוק שפיר</strong> <small>[הקרן תיפדה יפה,</small> כראוי<small>]</small> על ידי מי שהציע יותר, ו<strong>חומשא לא איכפת לן</strong> <small>[</small>ו<small>החומש לא אכפת לנו</small> ממנו<small>].</small>
 <big>ג</big> שנינו במשנה שאם לאחר שאמרו הבעלים: הרי היא שלי בעשרים, <strong>אמר אחד: הרי הוא שלי בעשרים וחמש</strong> — הבעלים <strong>נותנין שלשים.</strong> ושואלים, <strong>ולימרו</strong> <small>[ושיאמרו]</small> <strong>הבעלים:</strong> הרי העשרים שהצענו בתוספת החומש עולים לעשרים וחמש, ואם כן <strong>אתא גברא בחריקין</strong> <small>[בא אדם</small> אחר <small>במקומנו],</small> שמציע סכום זהה, ומדוע לכפות אותנו לשלם יותר? ומשיבים: מדובר <strong>דאמור</strong> <small>[שאמרו]</small> ה<strong>בעלים</strong> מתחילה שהם נותנים עשרים סלעים ו<strong>דינר</strong> נוסף (רבע סלע), ונמצא שהחומש על הצעה זו יתר על עשרים וחמישה סלעים שהציע האחר.
  ושואלים:  <strong>וליתני</strong> <small>[ושישנה]</small> במפורש <strong>דינר</strong> זה! ומשיבים: <strong>לא דק</strong> <small>[דקדק]</small> התנא להזכיר סכום קטן כדינר. ושואלים: <strong>ולא? והא קתני</strong> <small>[והרי שנינו]</small> בהמשך המשנה, שאם אמר אחד: הריהי שלי בעשרים ושש, <strong>אם רצו הבעלים ליתן שלשים ואחד</strong> סלעים <strong>ודינר</strong> — <strong>בעלים קודמין! אלא אמר רבא:</strong> מדובר <strong>דאמור</strong> <small>[שאמרו]</small> <strong>בעלים</strong> עשרים סלעים ו<strong>פרוטה, ו</strong>במקרה כזה אומרים אנו ש<strong>לא דק</strong> <small>[דקדק]</small> התנא להזכיר סכום פעוט כזה.
 <big>ד</big> שנינו במשנה <strong>ש</strong>אף שהבעלים צריכים לתת להקדש מה שהעלה השני בערכה של השדה, <strong>אין</strong> הם <strong>מוסיפין חומש על עלויו</strong> של זה, אלא רק על המחיר שהציעו הם עצמם. אמר רב חסדא: לא שנו אלא שלא נישום ה<strong>הקדש בשלשה</strong> אנשים, <strong>אבל נישום</strong> ה<strong>הקדש בשלשה,</strong> והשומה שווה להצעתו של האחר — <strong>מוסיפין</strong> הבעלים חומש על עילויו של זה. ומעירים: <strong>תניא</strong>
 <strong>נמי הכי</strong> <small>[שנויה</small> ברייתא <small>גם כן כך],</small> <strong>בית שמאי אומרים: מוסיפין</strong> חומש על עלויו של זה, <strong>ובית הלל אומרים: אין מוסיפין.</strong> ושואלים: <strong>היכי דמי</strong> <small>[כיצד בדיוק</small> <small>מדובר]</small> בברייתא זו? <strong>אי</strong> <small>[אם]</small> במקרה ש<strong>לא נישום</strong> השדה על ידי שלושה, <strong>מאי טעמא</strong> <small>[מה טעמם]</small> של <strong>בית שמאי,</strong> שאמרו שצריכים הבעלים להוסיף חומש? <strong>אלא</strong> צריך לומר שמדובר כש<strong>נישום,</strong> ועלתה השומה כהצעתו של זה, ולפיכך צריכים להוסיף חומש על כך.
  ואולם <strong>לימא</strong> <small>[</small>האם <small>נאמר]</small> כי <strong>רב חסדא דאמר</strong> <small>[שאומר]</small> <strong>כ</strong>שיטת <strong>בית שמאי?</strong> והרי מקובלנו שהלכה כבית הלל! ודוחים: <strong>לעולם</strong> תפרש שמדובר כש<strong>לא נישום, ובית שמאי מחמירין,</strong> שאפילו כך צריך להוסיף חומש על עילוי של השני. ואילו לבית הלל יש להוסיף חומש רק כשנישום בסכום זה, וכדברי רב חסדא.
 <strong>אי בעית אימא</strong> <small>[אם תרצה אמור]:</small> <strong>לעולם</strong> מדובר כש<strong>נישום</strong> בשלושה כהצעת האחר, <strong>ואיפוך</strong> <small>[והפוך]</small> את השיטות, ומעתה <strong>בית שמאי אומרים:</strong> אפילו כך <strong>אין</strong> הבעלים <strong>מוסיף</strong> חומש על עילויו של זה. ומקשים: לדבריך, <strong>וליתניה</strong> <small>[ושישנה]</small> הלכה זו <strong>גבי</strong> <small>[אצל]</small> <strong>קולי בית שמאי וחומרי</strong> <strong>בית הלל,</strong> רשימת הדברים שבהם בית שמאי מקילים ובית הלל מחמירים (בפרק הרביעי והחמישי של מסכת עדויות)! <strong>אלא לעולם</strong> תאמר ש<strong>לא נישום, ובית שמאי מחמירין,</strong> וכפי שהסברנו לפני כן.
 <big>ה</big> <big>שנינו במשנה כי אם הציעו הבעלים בעשרים, ו</big> <strong>אמר אחד: הרי היא שלי בעשרים ושש,</strong> אם רצו הבעלים ליתן שלושים ואחד סלע ודינר — הבעלים קודמים. ומסבירים: <strong>רצו</strong> להוסיף — <strong>אין</strong> <small>[כן]</small> יפדו, אם <strong>לא רצו</strong> <strong>לא</strong> כופים אותם, מפני שהבעלים
 <strong>אמרי</strong> <small>[אומרים]:</small> <strong>אתא גברא בחריקין</strong> <small>[בא אדם במקומנו],</small> שנותן מחיר גבוה יותר להקדש, שהרי אנו היינו נותנים יחד עם החומש עשרים וחמישה סלעים, וזה מציע עשרים וששה. ומכל מקום, אם רוצים הם לפדות — עליהם ליתן קרן וחומש שהציעו מתחילה (עשרים וחמש) ועוד ששה סלעים שהוסיף האחר בהצעתו, שהם שלושים ואחד סלעים.
  ושואלים:  <strong>ו</strong>לפי זה, <strong>דינר</strong> נוסף שהזכירה המשנה <strong>מאי עבידתיה</strong> <small>[מה מעשהו</small> פה<small>]?</small> <strong>אמר רב ששת, הכי קאמר</strong> <small>[כך</small> הוא <small>אומר]</small> התנא: <strong>אם רצו בעלים מעיקרא</strong> <small>[מתחילה]</small> <strong>ליתן חשבון המגיע לאחד ושלשים</strong> סלעים <strong>ודינר;</strong>
## דף כח.
 <strong>היכי דמי</strong> <small>[</small>ו<small>כיצד בדיוק מדובר]?</small> <strong>דאמור</strong> <small>[שאמרו]</small> הבעלים מתחילה <strong>בעשרים ואחד</strong> סלעים, שהחומש עליהם הוא חמישה סלעים ודינר, יותר מעשרים וששה שהציע האחר — <strong>הבעלים קודמין,</strong> וכשמוסיפים אותו חומש על עשרים וששה הסלעים שהציע האחר, מגיעים לשלושים ואחד סלעים ודינר. <strong>ואם לאו</strong>, ולמרות צירוף החומש עדיין נמוכה הצעת הבעלים מהצעת האחר — <strong>אומר לו</strong> הגיזבר לאחר: <strong>הגעתיך.</strong>
 <big>א משנה</big> <strong>מחרים אדם מצאנו ומבקרו, ומעבדיו ומשפחותיו הכנענים, ומשדה אחוזתו, ואם החרים את כולם,</strong> את כל מה שיש לו ממין מסויים — <strong>אינם מוחרמים, דברי ר' אליעזר. אמר ר' אלעזר בן עזריה,</strong> מכאן יש להסיק בקל וחומר: <strong>מה אם ל</strong>צורך <strong>גבוה אין אדם רשאי להחרים כל נכסיו</strong> — <strong>על אחת כמה וכמה שיהא אדם חס על נכסיו</strong>, ולא יתן הכל לאחרים.
 <big>ב גמרא</big> ומבררים: <strong>מנא הני מילי</strong> <small>[מנין דברים אלו]</small> ששנינו במשנה? <strong>דתנו רבנן</strong> <small>[ששנו חכמים</small> בברייתא<small>],</small> נאמר בתורה: "אך כל חרם אשר יחרים איש לה' מכל אשר לו מאדם ובהמה ומשדה אחוזתו" (ויקרא כז, כח), ויש לדרוש: <strong>"מכל אשר לו"</strong> — <strong>ולא</strong> יחרים את <strong>כל אשר לו,</strong> והוסיפה התורה וכתבה: <strong>"מאדם"</strong> ללמדנו — <strong>ולא</strong> יחרים <strong>כל אדם</strong> (עבד) שיש לו, "מ אדם ו<strong>בהמה"</strong> — <strong>ולא כל בהמה</strong> שלו, "ו <strong>משדה אחזה"</strong> — <strong>ולא כל שדה אחוזה</strong> שלו.
 <strong>יכול לא יחרים</strong> לכתחילה את כולם, <strong>ו</strong>אולם <strong>אם החרים יהו מוחרמין? תלמוד לומר: "אך"</strong> לעכב, אלו <strong>דברי ר' אליעזר. אמר ר' אלעזר בן עזריה: מה אם לגבוה אין אדם רשאי להחרים כל נכסיו, על אחת כמה וכמה שיהא אדם חס על נכסיו!</strong>
 ומעירים: <strong>וצריכא</strong> <small>[וצריך]</small> ללמוד מן הכתובים על כל אחד ואחד מן הפרטים, <strong>דאי כתב רחמנא</strong> <small>[שאם היתה כותבת התורה]</small> רק: <strong>"מכל אשר לו", הוה אמינא</strong> <small>[הייתי אומר]:</small> <strong>כל דאית ליה לא לחרים</strong> <small>[כל</small> מה <small>שיש לו</small> ציוותה התורה <small>שלא יחרים],</small> <strong>אבל מין אחד ליחרמיה כוליה</strong> <small>[</small>מותר <small>שיחרימנו כולו],</small> לכן <strong>כתב רחמנא</strong> <small>[כתבה התורה]</small> <strong>"מאדם"</strong> — <strong>ולא כל אדם.</strong>
 <strong>ואי כתב רחמנא</strong> <small>[ואם היתה כותבת התורה]</small> <strong>"מאדם",</strong> הייתי אומר כי דווקא על כך אסרה תורה, משום <strong>דלא סגיא ליה בלא עבודה</strong> <small>[שלא אפשר לו בלא עבד],</small> <strong>אבל שדה</strong> — <strong>סגיא ליה בדיסתורן</strong> <small>[אפשר לו</small> שיתפרנס <small>באריסות</small> בשדה אחרים<small>].</small> <strong>ואי אשמעינן הני תרתי</strong> <small>[ואם היה משמיע לנו</small> רק <small>את שני אלה],</small> הייתי אומר: טעם הדבר, <strong>משום דהכא חיותא והכא חיותא</strong> <small>[שכאן</small> זה <small>חיותו,</small> פרנסתו, <small>וכאן</small> זה <small>חיותו],</small> <strong>אבל מטלטלין</strong> — <strong>ליחרמינהו כולהו</strong> <small>[</small>אפשר <small>שיחרים</small> את <small>כולם],</small> על כן <strong>צריכי</strong> <small>[צריכים]</small> כל המקראות להיאמר.
  ושואלים: "ו <strong>בהמה" למה לי?</strong> ומשיבים: <strong>לכדתניא</strong> <small>[לכמו ששנויה</small> בברייתא<small>]:</small> <strong>יכול יחרים אדם בנו ובתו, עבדו ושפחתו העבריים, ושדה מקנתו? תלמוד לומר: "בהמה", מה בהמה</strong> היא דבר ש<strong>יש לו רשות למוכרה, אף כל שיש לו רשות למוכרה</strong> יכול להחרימו, אבל מה שאין לו רשות למוכרו — אינו יכול להחרימו.
  ויש לשאול: <strong>והלא בתו קטנה יש לו רשות למוכרה</strong> לאמה עבריה, <strong>יכול יחרימנה? תלמוד לומר: "בהמה", מה בהמה יש לו רשות למוכרה לעולם, אף כל שיש לו רשות למוכרה לעולם,</strong> אבל את בתו אינו יכול למכור לכשתגדל, אלא רק בקטנותה.
 <big>ג</big> שנינו במשנה, <strong>אמר ר' אלעזר בן עזריה:</strong> מה <strong>אם לגבוה אין אדם רשאי</strong> להחרים כל נכסיו, על אחת כמה וכמה שיהא אדם חס על נכסיו, שלא לתיתם לאנשים אחרים. ושואלים: <strong>היינו תנא קמא</strong> <small>[</small>והרי <small>זו היא</small> שיטת <small>התנא הראשון],</small> ר' אליעזר, שאסר על האדם להחרים את כל נכסיו!
  ומשיבים:  <strong>איכא בינייהו</strong> <small>[יש ביניהם</small> הבדל<small>]</small> בענין מה שאמר <strong>ר' אילא,</strong> ש<strong>אמר ר' אילא:</strong> בזמן שהיתה הסנהדרין <strong>באושא התקינו</strong> תקנה, ש<strong>המבזבז</strong> (המפזר מנכסיו) לצדקה, <strong>אל יבזבז יותר מחומש</strong> (חמישית) מנכסיו. ר' אליעזר, שלא השתמש בביטוי "שיהא אדם חס על נכסיו", סבור כי די שישייר לעצמו מעט מכל דבר, ואילו ר' אלעזר בן עזריה אוסר לבזבז יותר מחומש.
  ומביאים: <strong>מעשה באחד שבקש לבזבז יותר מחומש, ולא הניחו לו חבריו, ומנו</strong> <small>[ומי הוא]</small> איש זה? <strong>ר' ישבב. ואמרי לה</strong> <small>[ויש אומרים]</small> שהאיש שרצה לעשות זאת היה <strong>ר' ישבב, ולא הניחו לו חביריו, ומנו</strong> <small>[ומיהו]</small> חביריו אלה? <strong>ר' עקיבא.</strong>
 <big>ד משנה</big> <strong>המחרים בנו ובתו, ועבדו ושפחתו העברים, ושדה מקנתו</strong> — <strong>אין מוחרמין, שאין אדם מחרים דבר שאינו שלו,</strong> ואלה אינם שלו. <strong>הכהנים והלוים אין מחרימין, דברי ר' יהודה. ר' שמעון אומר: הכהנים אין מחרימין</strong> — מפני <strong>שהחרמין שלהן,</strong> כלומר, ממתנות הכהונה הם, שנאמר: "כל חרם בישראל לך יהיה" (במדבר יח, יד). <strong>והלוים מחרימין</strong> — <strong>ש</strong>הרי <strong>אין החרמין שלהן.</strong>
 <strong>אמר רבי: נראין דברי ר' יהודה בקרקעות,</strong> שאין יכולים הלויים להחרימם, <strong>שנאמר:</strong> "ושדה מגרש עריהם לא ימכר <strong>כי אחזת עולם היא להם"</strong> (ויקרא כה, לד), ואינם יכולים להפקיע מעצמם את הקרקע. <strong>ו</strong>נראים <strong>דברי ר' שמעון במטלטלין,</strong> שיכולים הלויים להחרימם, מפני <strong>שאין החרמין שלהן,</strong> כלומר, ממתנות הלויים, אלא הם ממתנות הכהונה.
 <big>ה גמרא</big> ושואלים: <strong>ור' יהודה</strong> מה סברתו? <strong>בשלמא</strong> <small>[נניח,</small> מובן הדבר<small>]</small> שה<strong>כהנים אין מחרימין</strong> — מפני <strong>שחרמין שלהן,</strong> כלומר, ממתנות הכהונה, <strong>אלא לוים</strong> מדוע לא יחרימו? <strong>בשלמא מקרקעי לא מחרמי</strong> <small>[נניח שקרקעות לא מחרימים]</small> — מפני <strong>דכתיב</strong> <small>[שנאמר]:</small> <strong>"כי אחזת עולם היא להם", אלא מטלטלי ליחרמי</strong> <small>[מיטלטלין</small> ש<small>יחרימו]</small> הלויים! ומשיבים: <strong>אמר קרא</strong> <small>[הכתוב]:</small> "אך כל חרם אשר יחרים איש לה' <strong>מכל אשר לו</strong> מאדם ובהמה <strong>ומשדה אחזתו...</strong> קדש קדשים הוא לה'" (ויקרא כז, כח), הרי ש<strong>מקיש</strong> הכתוב <strong>מטלטלין לקרקעות</strong> לענין חרמים, ולפיכך אין הלויים יכולים להחרים אף מיטלטלים.
  ושואלים: <strong>ור' שמעון</strong> מה סברתו? <strong>בשלמא</strong> <small>[נניח]</small> שה<strong>כהנים</strong> אינם יכולים להחרים אפילו מיטלטלים — <strong>כדאמרן</strong> <small>[כמו שאמרנו],</small> מפני שהחרמים שלהם, <strong>אלא לוים, בשלמא</strong> <small>[נניח]</small> <strong>מטלטלים לחרים</strong> <small>[יחרימו],</small> מפני שר' שמעון <strong>לא מקיש</strong> מיטלטלין לקרקעות, <strong>אלא מקרקעי אמאי</strong> <small>[קרקעות</small> שלהם <small>מדוע]</small> יכולים הלויים להחרים? <strong>הכתיב</strong> <small>[הרי נאמר]:</small> <strong>"אחזת עולם היא להם"!</strong> ומשיבים: <strong>מאי</strong> <small>[מהו]</small> <strong>"מחרימין" נמי דקאמר</strong> <small>[גם כן שאומר</small> ר' שמעון<small>]?</small> הכוונה היא שמחרימים <strong>מטלטלי</strong> <small>[מיטלטלין]</small> בלבד.
  ומקשים:  <strong>והא מדקתני סיפא</strong> <small>[והרי ממה ששנינו בסוף</small> המשנה<small>]:</small> <strong>אמר רבי: נראין דברי ר' יהודה במקרקעי</strong> <small>[בקרקעות]</small> <strong>ודברי ר' שמעון במטלטלי</strong> <small>[במיטלטלין],</small> יש להסיק <strong>מכלל</strong> זה ש<strong>ר' שמעון מקרקעי נמי קאמר</strong> <small>[קרקעות גם כן אומר],</small> שיכולים הלויים להחרים! ומשיבים: <strong>הכי קאמר</strong> <small>[כך הוא אומר],</small> לכך כוונת המשנה, <strong>אמר רבי: נראין דברי ר' יהודה לר' שמעון בקרקעות</strong> של הלויים, <strong>שאף ר' שמעון לא נחלק</strong> עליו, שיכולים הלויים להחרימם, <strong>אלא במטלטלין, אבל בקרקעות מודה ליה</strong> <small>[לו]</small> ר' שמעון, שאין יכולים הלויים להחרים מאחוזתם.
 <big>ו</big> <strong>אמר ר' חייא בר אבין:</strong> מי ש<strong>החרים מטלטלין</strong> — <strong>נותנן לכל כהן שירצה, שנאמר: "כל חרם בישראל</strong>
## דף כח:
 <strong>לך יהיה"</strong> (במדבר יח, יד), כלומר, יהיה לאהרן, והוא הדין לכל אחד מבניו הכהנים. אבל אם <strong>החרים</strong> אדם את <strong>שדותיו</strong> — <strong>נותנן לכהן שבאותו משמר</strong> כהונה העובד במקדש באותה שעה, <strong>שנאמר: "כשדה החרם לכהן תהיה אחזתו"</strong> (ויקרא כז, כא), <strong>וגמר</strong> <small>[ולמד]</small> בגזירה שווה <strong>"לכהן" "לכהן"</strong> <strong>מגזל הגר,</strong> שהגוזל את הגר ונשבע שלא גזלו, ומת הגר ואין לו יורשים — נותן את הגזילה לכהני המשמר המשרת באותה שעה במקדש.
  ושואלים:  <strong>והתם מנלן</strong> <small>[ושם מנין לנו],</small> שניתן לכהן שבאותו משמר? <strong>דתניא</strong> <small>[ששנויה</small> ברייתא<small>],</small> נאמר: "ואם אין לאיש גואל להשיב האשם (כלומר, הגזילה) אליו, האשם המושב לה' לכהן" (במדבר ה, ח). וממה שנאמר <strong>"לה' לכהן"</strong> יש ללמוד כי <strong>קנאו השם</strong> את הגזל המושב, <strong>ונתנו לכהן שבאותו משמר.</strong>
 ויש לשאול: <strong>אתה אומר</strong> שניתן <strong>לכהן שבאותו משמר? או אינו אלא לכל כהן שירצה</strong> הגזלן לתת לו! <strong>כשהוא אומר</strong> בהמשך לכך: <strong>"מלבד איל הכפרים אשר יכפר בו עליו"</strong> — <strong>הרי בכהן שבאותו משמר</strong> המקריב את הקרבן <strong>הכתוב מדבר.</strong>
 <big>א</big> ועוד אמר ר' חייא בר אבין בעניינים אלו: <strong>שדה היוצאה לכהנים ביובל,</strong> שהוקדשה על ידי בעליה ולא נגאלה — <strong>נותנה למשמר שפגע בו יובל</strong> בזמן שהיה משרת במקדש. <strong>איבעיא להו</strong> <small>[נשאלה להם]</small> השאלה: <strong>פגע בו</strong> היובל <strong>בשבת,</strong> שהוא זמן חילופי המשמרות, <strong>מאי</strong> <small>[מה</small> הדין<small>],</small> כלומר, לאיזה משמר יינתן? <strong>אמר רב חייא בר אמי משמיה</strong> <small>[משמו]</small> של <strong>חולפנא:</strong> <strong>נותנה למשמר היוצא,</strong> שמסיים את משמרתו בשבת זו.
 <strong>אמר רב נחמן בר יצחק: תניא</strong> <small>[שנויה</small> ברייתא<small>]</small> המסייעת לו, שכן שנינו: <strong>נמצאת אתה אומר, אחד יובל,</strong> שמשמט את השדות המכורות מיד הקונים, <strong>ואחד שביעית,</strong> שמשמטת את החובות — <strong>משמטין כאחד,</strong> באותה שעה, <strong>אלא שיובל</strong> משמט <strong>בתחילתו</strong> <strong>והשמטה</strong> משמטת <strong>בסופה.</strong> כלומר, בליל ראש השנה שבו מסתיימת השמיטה (השנה הארבעים ותשע) ונכנס היובל — נשמטים החובות, והשדות שנמכרו נשמטות מיד הקונים. והוא הדין לשדות שהוקדשו על ידי בעליהן, שיוצאות לכהנים. ונמצא שאם היתה זו שבת — זוכה בהן המשמר היוצא, מפני שהמשמרות מתחלפים למחרת, ביום השבת עצמו. ושואלים על לשון הברייתא: מדוע נאמר שם "אלא", שמשמעו שהם משמטים כאחד למרות שהיובל משמט בתחילתו?
 <strong>אדרבה</strong> <small>[גדולה מזו,</small> להיפך<small>],</small> <strong>משום הכי הואי</strong> <small>[משום כך הוא]</small> כלומר, טעם הדבר שהם משמטים כאחד הוא מפני שהיובל משמט בתחילתו, והשמיטה משמטת בסופה! ומשיבים, <strong>אימא</strong> <small>[אמור]</small> בברייתא: <strong>מפני שהיובל</strong> משמט בתחילתו והשמיטה בסופה.
  ושואלים:  <strong>בשלמא</strong> <small>[נניח]</small> <strong>שביעית</strong> משמטת חובות <strong>בסופה</strong> — <strong>דכתיב</strong> <small>[שנאמר]:</small> <strong>"מקץ שבע שנים תעשה שמטה"</strong> (דברים טו, א), ו"מקץ" משמעו — בסוף, <strong>אלא יובל</strong> האם הוא משמט <strong>בתחילתו?</strong> הלוא <strong>ביום הכיפורים הוא</strong> משמט, <strong>דכתיב</strong> <small>[שנאמר]:</small> <strong>"ביום הכפרים תעבירו שופר בכל ארצכם...</strong> ושבתם איש אל אחוזתו" (ויקרא כה, ט—י)! ומשיבים: <strong>הא מני</strong> <small>[</small>ברייתא <small>זו</small> כשיטת <small>מי היא]?</small> כשיטת <strong>ר' ישמעאל בנו של ר' יוחנן בן ברוקה היא,</strong> ש<strong>אמר:</strong> כבר <strong>מראש השנה הוא דחייל</strong> <small>[שחל]</small> ה<strong>יובל.</strong> ושבים לתחילת דבריו של ר' חייא בר אבין, שהמחרים מיטלטליו נותנם לכל כהן שירצה, בניגוד למחרים קרקע, שהוא ניתן לכהני המשמר שבאותה שעה.
  מסופר, <strong>שמעה</strong> <strong>חזקיה בר בילוטו, ואזל אמר קמיה</strong> <small>[והלך</small> ו<small>אמר לפני]</small> <strong>ר' אבהו: וליקיש מטלטלי</strong> <small>[ושיקיש מיטלטלים]</small> <strong>לקרקעות,</strong> כפי שמשמע מן הכתוב "אשר יחרים איש לה' מכל אשר לו, מאדם ובהמה ומשדה אחוזתו" (שם כז, כח), ואף המיטלטלים ינתנו לכהן שבאותו המשמר!
  אמר לו ר' אבהו: <strong>לאו תנאי</strong> <small>[האם לא</small> מחלוקת <small>תנאים]</small> <strong>היא? דאיכא דמקיש, ואיכא דלא מקיש</strong> <small>[שיש שמקיש, ויש שלא מקיש],</small> שכך הסברנו (בעמוד הקודם) את מחלוקת ר' יהודה ור' שמעון האם לויים מחרימים מיטלטלים שלהם או לא, ור' חייא בר אבין סבור <strong>כמאן דאמר</strong> <small>[כמי שאומר]:</small> <strong>לא מקשינן</strong> <small>[אין אנו מקישים].</small>
 <big>ב משנה</big> <strong>חרמי כהנים,</strong> שהחרים אדם מנכסיו לטובת הכהנים, <strong>אין להם פדיון,</strong> כפי שיש לכל דבר שהוקדש (הוחרם) לבדק הבית, <strong>אלא נותנים</strong> אותם <strong>לכהנים כתרומה,</strong> שהיא רכושם לכל דבר. <strong>ר' יהודה בן בתירא אומר: סתם חרמים,</strong> שהחרים איש מנכסיו ולא פירש למי החרימם, ניתנים <strong>לבדק הבית, שנאמר:</strong> <strong>"כל חרם קדש קדשים הוא לה' "</strong>(ויקרא כז, כח).
 <strong>וחכמים אומרים: סתם חרמים</strong> ניתנים <strong>לכהנים, שנאמר</strong> לגבי המקדיש שדה ולא גאלה: <strong>"כשדה החרם לכהן תהיה אחזתו"</strong> (שם כז, כא), הרי שסתם שדה חרם — של הכהן היא. <strong>אם כן, למה נאמר "כל חרם קדש קדשים הוא לה' "?</strong> ללמד <strong>ש</strong>חרם <strong>חל</strong> גם <strong>על קדשי קדשים ועל קדשים קלים,</strong> שאם הקדיש אדם בהמה לקרבן, ולאחר מכן החרימה — החרם חל, ואולם לא על גופה, אלא על השייכות הכספית שיש לו בה.
  וכך אמרו חכמים: <strong>מחרים אדם את קדשיו בין קדשי קדשים בין קדשים קלים,</strong> כיצד? <strong>אם</strong> היה הקרבן שהחרים <strong>נדר,</strong> וכגון שאמר "הרי עלי עולה", והפריש קרבן, הואיל והוא חייב באחריותו אם מת או אבד — נחשב הקרבן כשלו, ולכן <strong>נותן דמיהן</strong> (שוויים) לכהנים.
 <strong>ואם</strong> היה הקרבן שהחרים <strong>נדבה,</strong> שהוא פטור מאחריותה אם אבדה, וכגון שאמר על בהמה "הרי זו לעולה" — <strong>נותן את טובתן,</strong> את הזכות הכספית שיש לו בהם, וכגון אם אמר: <strong>"שור זה עולה"</strong> — <strong>אומדין כמה</strong> כסף <strong>אדם רוצה ליתן בשור זה</strong> כדי <strong>להעלותו עולה, אף על פי שאינו רשאי</strong> (חייב) להקריבה.
 <strong>הבכור, בין</strong> שהיה <strong>תם בין</strong> שהיה <strong>בעל מום</strong> — <strong>מחרימין אותו</strong> בעליו. <strong>וכיצד פודים אותו</strong> כלומר, כמה צריך ליתן לכהן בשביל החרם? <strong>אומדין כמה אדם</strong> מישראל <strong>רוצה ליתן ב</strong>עבור <strong>בכור זה</strong> כדי <strong>ליתנו ל</strong>כהן שהוא <strong>בן בתו או ל</strong>כהן שהוא <strong>בן אחותו.</strong>
## דף כט.
 <big>א גמרא</big> <strong>תנו רבנן</strong> <small>[שנו חכמים]:</small> <strong>חרמי כהנים אין להן פדיון ונותנין</strong> אותם עצמם <strong>לכהן.</strong> ו<strong>חרמים</strong> אלו, <strong>כל זמן שהן</strong> נמצאים עדיין <strong>בבית בעלים</strong> — <strong>הרי הן כהקדש</strong> <strong>לכל דבריהן, שנאמר: "כל חרם קדש קדשים הוא לה' "</strong>(ויקרא כז, כח), ואחר ש<strong>נתנן לכהן</strong> — <strong>הרי הן לכל דבריהן כחולין, שנאמר: "כל חרם בישראל לך יהיה"</strong> (במדבר יח, יד), כלומר, כשאר רכוש הכהן, שהוא חולין.
 <big>ב</big> שנינו במשנה, <strong>ר' יהודה בן בתירא אומר: סתם חרמים לבדק הבית,</strong> שנאמר: "כל חרם קדש קדשים הוא לה' " (ויקרא כז, כח). וחכמים אומרים: סתם חרמים לכהנים, שנאמר: "כשדה החרם לכהן תהיה אחוזתו" (שם כא), אם כן, למה נאמר "כל חרם קדש קדשים הוא לה' " — ללמד שהוא חל על קדשי קדשים ועל קדשים קלים. ושואלים: <strong>בשלמא רבנן</strong> <small>[נניח,</small> מובנת שיטת <small>חכמים],</small> <strong>כדקא מפרשי טעמייהו וטעמא</strong> <small>[כמו שהם מפרשים</small> במשנה <small>את טעמם,</small> המקור לדבריהם, <small>ואת טעמו,</small> הפסוק שהביא לשיטתו<small>]</small> <strong>ר' יהודה בן בתירא, אלא ר' יהודה בן בתירא האי</strong> <small>[</small>מקרא <small>זה]</small> <strong>"כשדה החרם</strong> לכהן תהיה אחוזתו", <strong>מאי עביד ליה</strong> <small>[מה עושה הוא לו]?</small> מה הוא למד ממנו?
  ומשיבים:  <strong>מיבעיא ליה לכדתניא</strong> <small>[נצרכה לו לכמו ששנויה</small> ברייתא<small>]</small> על פסוק זה, העוסק במקדיש שדה אחוזתו ולא נגאלה, שהיא יוצאת לכהנים ביובל. מה שהוסיף שם הכתוב: <strong>"כשדה החרם לכהן תהיה אחזתו" מה תלמוד לומר?</strong> מה הוא בא ללמד? <strong>מנין לכהן שהקדיש</strong> את <strong>שדה חרמו,</strong> שדה שהחרים ישראל וניתנה לו, והוא מחזיק בה עדיין, והגיעה שנת היובל, מנין <strong>שלא יאמר: הואיל ו</strong>שדה שהקדישוה ולא גאלה הבעלים עד היובל <strong>יוצאה לכהנים,</strong> <strong>והרי</strong> שדה זו שהקדשתי <strong>היא תחת ידי,</strong> אם כן <strong>תהא שלי</strong> שהרי כהן אני?
 <strong>ו</strong>לכאורה <strong>דין</strong> (קל וחומר) <strong>הוא:</strong> אם <strong>ב</strong>שדה <strong>של אחרים</strong> <strong>אני זוכה,</strong> כלומר, בשדה אחוזה של ישראל שהקדישה ולא גאלה, <strong>בשל עצמי לא כל שכן</strong> שאזכה? <strong>תלמוד לומר: "כשדה החרם לכהן תהיה אחזתו",</strong> ללמד שאינו יכול לומר כן.
  שכך יש לשאול על כתוב זה: <strong>וכי מה למדנו</strong> על שדה האחוזה <strong>משדה חרם מעתה?</strong> והרי דין שדה החרם אינו מפורש בתורה במקום אחר! אלא, <strong>הרי זה,</strong> שדה החרם, <strong>בא ללמד ונמצא למד: מקיש שדה חרמו</strong> של כהן <strong>לשדה אחוזה של ישראל,</strong>
 <strong>מה שדה אחוזה של ישראל</strong> שפדה אותה כהן מיד ההקדש, <strong>יוצאה מתחת ידו</strong> בהגיע היובל, <strong>ומתחלקת ל</strong>כל ה<strong>כהנים</strong> של המשמר שפגע בו היובל, כפי ששנינו לעיל (כה,א) — <strong>אף שדה חרמו</strong> שהקדישה והיא עדיין בידו, <strong>יוצאה מתחת ידו ומתחלקת לאחיו הכהנים,</strong> במשמר שפגע בו יובל.
  ושואלים:  <strong>ואידך</strong> <small>[והאחר,</small> חכמים<small>]</small> מנין הם למדים דין זה? ומשיבים: <strong>מ</strong>ריבוי הכתוב, שדי היה לכתוב <strong>"חרם"</strong> כדי ללמד את שיטתם שסתם חרמים לכהן, ונכתב בתורה <strong>"החרם".</strong> ומן הצד השני, <strong>ואידך</strong> <small>[והאחר,</small> ר' יהודה בן בתירא<small>],</small> הדיוק של <strong>"חרם" "החרם" לא משמע ליה</strong> <small>[לא נשמע לו]</small> כמקור ללימוד נוסף, ולכן למד ממנו רק ששדה חרמו של כהן שהוקדשה תצא מידו.
 ושואלים: <strong>ור' יהודה בן בתירא,</strong> הדין שחרם <strong>חל על קדשי קדשים ועל קדשים קלים,</strong> שחכמים למדוהו מהכתוב "כל חרם קדש קדשים הוא לה' ", <strong>מנא ליה</strong> <small>[מנין לו]?</small> ומשיבים: <strong>סבר ליה</strong> <small>[סבור הוא]</small> <strong>כר' ישמעאל,</strong> שלומד דין זה ממקום אחר, כמבואר במשנה הבאה.
 <big>ג</big> <strong>אמר רב: הלכה כר' יהודה בן בתירא,</strong> שסתם חרמים מיועדים לבדק הבית ולא לכהנים. ושואלים: <strong>ורב שביק רבנן ועביד</strong> <small>[מניח את</small> שיטת <small>חכמים ועושה]</small> <strong>כר' יהודה בן בתירא</strong> שהוא יחיד? ומשיבים: <strong>ברייתא איפכא תניא</strong> <small>[</small>ב<small>ברייתא שנויה</small> המחלוקת <small>להיפך],</small> שזו היא דעת חכמים. ושואלים: <strong>שביק מתניתין ועביד כברייתא</strong> <small>[</small>וכי רב <small>מניח את משנתנו,</small> שהיא עיקר, <small>ועושה כברייתא]?</small> ומשיבים: <strong>רב מתניתין נמי איפכא תני</strong> <small>[את משנתנו גם כן</small> הוא <small>שונה להיפך],</small> כמו הברייתא.
  ושואלים:  <strong>מאי חזית דאפכת מתניתין מקמי ברייתא</strong> <small>[מה ראית שהפכת את משנתנו מפני הברייתא]?</small> <strong>נפיך ברייתא מקמי מתניתין</strong> <small>[נהפוך את</small> דעות החולקים ב<small>ברייתא מפני משנתנו]!</small> ומשיבים: <strong>רב גמריה גמיר</strong> <small>[למד במסורת שלו]</small> מרבו, שיש להפוך את השיטות במשנה. ושואלים: <strong>אי הכי</strong> <small>[אם כך],</small> וכי הלכה <strong>כר' יהודה בן בתירא</strong> צריך היה לומר? הלא הלכה <strong>כרבנן מיבעי ליה</strong> <small>[כחכמים היה צריך</small> לומר<small>]!</small> ומשיבים: <strong>הכי קאמר</strong> <small>[כך הוא אומר]:</small> <strong>למאי דאפכיתו ותניתו</strong> <small>[ל</small>פי <small>מה שאתם הופכים ושונים</small> במשנה<small>],</small> <strong>הלכה כר' יהודה בן בתירא.</strong>
 <big>ד</big> מסופר, <strong>ההוא גברא דאחרמינהו לנכסיה</strong> <small>[אדם אחד שהחרים את נכסיו]</small> <strong>בפומבדיתא, אתא לקמיה</strong> <small>[בא לפני]</small> <strong>רב יהודה</strong> לשאול מה לעשות, <strong>אמר ליה</strong> <small>[לו]</small> רב יהודה: <strong>שקול ארבעה זוזי ואחיל עלייהו ושדינהו בנהרא</strong> <small>[קח ארבעה זוזים,</small> דינרים, <small>וחלל עליהם</small> את הנכסים <small>והשלך</small> את המטבעות <small>בנהר],</small> <strong>ולישתרו לך</strong> <small>[ויהיו</small> הנכסים <small>מותרים לך],</small> שהרי נפדו. ומעירים: <strong>אלמא קסבר</strong> <small>[מכאן</small> שרב יהודה <small>סבור]</small> ש<strong>סתם חרמים לבדק הבית</strong> הם, ולכן ניתן לפדותם, שהרי חרמי כהנים אין להם פדיון, כפי ששנינו במשנתנו.
  ומקשים:  <strong>כמאן</strong> <small>[כ</small>דעת <small>מי]</small> סבור רב יהודה שהורה לחלל את ההקדש על פחות משוויו — <strong>כ</strong>דעת <strong>שמואל,</strong> ש<strong>אמר:</strong> <strong>הקדש</strong> אפילו היה <strong>שוה מנה</strong> (מאה זוזים), <strong>שחיללו על שוה פרוטה</strong> — <strong>מחולל;</strong> ואולם, <strong>אימר דאמר</strong> <small>[אמור שאומר]</small> <strong>שמואל</strong> שהדין כן במקרה <strong>ש</strong>כבר <strong>חיללו,</strong> כלומר, בדיעבד, אבל להורות שיחלל <strong>לכתחלה מי</strong> <small>[האם]</small> <strong>אמר?</strong>
 ומשיבים: <strong>הני מילי</strong> <small>[דברים אלה]</small> שלכתחילה צריך לחלל בשוויו, אמורים <strong>בזמן שבית המקדש קיים, דאיכא פסידא</strong> <small>[שיש הפסד]</small> להקדש כשמחללים בפחות משוויו, <strong>אבל בזמן הזה,</strong> שאין המקדש קיים, ואין מה לעשות בהקדש — <strong>אפילו לכתחלה</strong> יחלל בפחות משוויו. ומקשים: <strong>אי הכי</strong> <small>[אם כך],</small> <strong>אפילו</strong> על <strong>פרוטה נמי</strong> <small>[גם כן]</small> אפשר לחלל, ומדוע הצריך רב יהודה ארבעה זוזים? ומשיבים: כדי שיהיה <strong>פרסומי מלתא</strong> <small>[פרסום</small> ל<small>דבר],</small> וידע הציבור שרק משום שהתחלל ההקדש מותר להשתמש בו.
 <strong>אמר עולא: אי הואי התם</strong> <small>[אם הייתי שם]</small> כשבאה השאלה, <strong>הוה יהיבנא כולהו</strong> <small>[הייתי נותן את</small> הנכסים <small>כולם]</small> <strong>לכהנים.</strong> ומעירים: <strong>אלמא קסבר</strong> <small>[מכאן שסבור]</small> <strong>עולא: סתם חרמים לכהנים</strong> הם, ולא למקדש.
  על מה שעולה מסוגיה זו, שדין חרמים נוהג בזמן הזה, <strong>מיתיבי</strong> <small>[מקשים]</small> ממה ששנינו בברייתא: <strong>אין עבד עברי נוהג,</strong> אינו נמכר, <strong>אלא בזמן שהיובל נוהג, שנאמר:</strong> "וכי ימוך אחיך עמך ונמכר לך... <strong>עד שנת היובל יעבד עמך"</strong> (ויקרא כה, לט—מ),
 <strong>ואין שדה (החרם) [אחוזה] נוהגת אלא בזמן שהיובל נוהג, שנאמר:</strong> "והיה ממכרו ביד הקונה אותו... <strong>ויצא ביובל ושב לאחזתו"</strong> (ויקרא שם כח). <strong>אין בתי ערי חומה נוהגין אלא בזמן שהיובל נוהג, שנאמר:</strong> "וקם הבית אשר בעיר אשר לו חומה לצמיתות לקונה אותו לדורותיו <strong>לא יצא ביובל"</strong> (שם ל).
 <strong>ר' שמעון בן יוחי אומר: אין שדה חרמין נוהגין אלא בזמן שהיובל נוהג, שנאמר: "והיה השדה בצאתו ביובל קדש לה' כשדה החרם</strong> לכהן תהיה אחוזתו" (שם כז, כא), ומכאן ששדה החרם עצמו נוהג ביובל. <strong>ר' שמעון בן אלעזר אומר: אין</strong> דין <strong>גר תושב נוהג אלא בזמן שהיובל נוהג,</strong>
 <strong>אמר רב ביבי: מאי טעמא</strong> <small>[מה טעם</small> הדבר<small>]?</small> <strong>אתיא</strong> <small>[נלמד]</small> דינו בגזירה שווה <strong>"טוב" "טוב", כתיב הכא</strong> <small>[נאמר כאן]</small> בעבד עברי שאינו נוהג אלא בזמן היובל: <strong>"כי טוב לו עמך"</strong> (דברים טו, טז), <strong>וכתיב התם</strong> <small>[ונאמר שם]</small> בדין גר תושב: <strong>"בטוב לו לא תוננו"</strong> (שם כג, יז). הרי מבואר בברייתא זו שדין שדה החרם אינו נוהג בזמן הזה, שלא כפי שעולה מן הדיון בסוגיה זו, שהחרם חל!
 ומשיבים: <strong>לא קשיא</strong> <small>[אין זה קשה]:</small> <strong>הא</strong> <small>[זה]</small> שנאמר בברייתא עוסק <strong>במקרקעי</strong> <small>[בקרקעות],</small> <strong>הא</strong> <small>[זה]</small> שהחרם חל הוא <strong>במטלטלי</strong> <small>[במיטלטלים].</small> ומקשים: <strong>והא</strong> <small>[והרי]</small> ה<strong>מעשה</strong> שאירע ב<strong>פומבדיתא במקרקעי נמי הוה</strong> <small>[בקרקעות גם כן היה],</small> והצריכם רב יהודה פדייה! ומשיבים: <strong>מקרקעי</strong> <small>[קרקעות]</small> של <strong>חוצה לארץ כמטלטלי</strong> <small>[כמיטלטלים]</small> של <strong>ארץ ישראל דמי</strong> <small>[נחשבים].</small>
 <big>ה משנה</big> <strong>ר' ישמעאל אומר: כתוב אחד אומר</strong> "כל הבכור אשר יולד בבקרך ובצאנך הזכר <strong>תקדיש</strong> לה' " (שם טו, יט), <strong>וכתוב אחד אומר</strong> "אך בכור אשר יבכר לה' בבהמה <strong>לא יקדיש</strong> איש אותו" (ויקרא כז, כו), <strong>אי אפשר לומר: "תקדיש"</strong> — <strong>שהרי כבר נאמר: "לא יקדיש", אי אפשר לומר: "לא יקדיש"</strong> — <strong>שהרי כבר נאמר: "תקדיש",</strong>
 <strong>הא</strong> <strong>כיצד</strong> יקוימו שני הכתובים? <strong>מקדישו אתה</strong> את הבכור <strong>הקדש עלוי,</strong> כלומר, הקדש של שוויו, שצריך לתת להקדש לפי השווי הכספי שיש לו בבכור, כמה יכול לקבל על מנת שיתן אותו לכהן מסויים (כפי ששנינו במשנה בסוף העמוד הקודם), <strong>ואי</strong> (ואין) <strong>אתה מקדישו הקדש מזבח,</strong> שיהא שם של זבח אחר חל עליו.
 <big>ו גמרא</big> ואומרים: <strong>ורבנן</strong> <small>[וחכמים]</small> שלמדו דין זה במשנה הקודמת מן הפסוק "כל חרם קדש קדשים הוא לה' ", ללמד שהחרם חל גם על קדשי קדשים ועל קדשים קלים (ובכללם בכור), הם סבורים שהכתוב <strong>"אל תקדיש" מיבעי ליה</strong> <small>[נצרך הוא]</small> <strong>ל</strong>למדנו שיש איסור <strong>לאו</strong> <small>[לא</small> תעשה<small>]</small> מהתורה להקדיש בכור לשם קרבן אחר. והכתוב <strong>"תקדיש" מיבעי ליה לכדתניא</strong> <small>[נצרך הוא לכמו ששנויה</small> בברייתא<small>]:</small> <strong>מנין ל</strong>מי ש<strong>נולד בכור בעדרו</strong> <strong>שמצוה להקדישו</strong> ולומר "הרי זה קדוש"? <strong>שנאמר: "הזכר תקדיש". ו</strong>אילו
 <strong>ר' ישמעאל</strong> שאינו אומר כן, הוא סבור: <strong>אי לא מקדיש ליה</strong> <small>[אם לא מקדיש אותו</small> בפיו<small>]</small> האם <strong>לא קדוש</strong> הוא? והרי <strong>קדושתו מרחם הוה</strong> <small>[היתה]!</small> <strong>וכיון דכי לא מקדיש ליה</strong> <small>[ש</small>גם <small>כאשר אינו מקדיש אותו</small> בפיו<small>]</small> הוא <strong>קדוש</strong> מאליו, אם כן <strong>לא צריך לאקדושיה</strong>
## דף כט:
 <big>א משנה</big> <strong>המוכר את שדהו בשעת היובל</strong> כלומר, כשהיובל נוהג, <strong>אינו מותר לגאול</strong> את השדה מן הקונה בתוך <strong>פחות משתי שנים</strong> מזמן שמכרה, <strong>שנאמר: "במספר שני תבואת ימכר לך"</strong> (ויקרא כה, טו), ומיעוט שנים הוא שתים.
 <strong>היתה</strong> אחת מהשנים האלו <strong>שנת שדפון</strong> או <strong>ירקון,</strong> ולקתה התבואה, <strong>או שנת שביעית,</strong> שאין הקונה נהנה מתבואת השדה — <strong>אינו עולה מן המנין,</strong> וצריך להמתין שנה אחרת כנגדה, שהרי נאמר "שני תבואות". ואולם אם <strong>נרה</strong> (חרש את השדה בלי לזרוע) <strong>או הובירה</strong> (עשאה שדה בור, שלא עבד בה כלל) — שנה כזו <strong>עולה לו מן המנין,</strong> משום שהיתה ראויה לתבואה. <strong>ר' אליעזר אומר:</strong> אם <strong>מכרה לו לפני ראש השנה והיא מליאה פירות,</strong> ובא המוכר לגואלה לאחר שנתיים — <strong>הרי</strong> קונה <strong>זה אוכל ממנה שלש תבואות בשתי שנים,</strong> ואינו צריך להחזירה מלאה פירות.
 <big>ב גמרא</big> שנינו במשנה: <strong>המוכר שדהו בשעת היובל</strong> אינו מותר לגאול פחות משתי שנים. ומדייקים: <strong>"אינו גואל" לא קתני</strong> <small>[אינו שונה],</small> <strong>אלא: "אינו מותר לגאול", אלמא קסבר</strong> <small>[מכאן שסבור]</small> התנא של משנתנו כי <strong>איסורא נמי איכא</strong> <small>[</small><small>איסור גם כן יש]</small> בדבר, <strong>דאפילו קרקושי זוזי</strong> <small>[שאפילו לקשקש במטבעות]</small> כדי לגרום לקונה שימכור לו את השדה, <strong>נמי</strong> <small>[גם כן]</small> <strong>אסור.</strong>
 <strong>ולא מיבעיא</strong> <small>[ולא נצרכה]</small> הלכה זו להיאמר רק ביחס למוכר דקאי <small>[ש</small>הוא <small>עומד]</small> ומצווה על כך <strong>ב</strong>מצות <strong>עשה, דכתיב</strong> <small>[שנאמר]:</small> <strong>"במספר שני תבואת ימכר לך"</strong> (ויקרא כה, טו), ולא פחות, <strong>אלא אפילו לוקח נמי</strong> <small>[גם כן]</small> <strong>קאי</strong> <small>[עומד]</small> <strong>ב</strong>מצות <strong>עשה, דבעינן</strong> <small>[שצריכים אנו]</small> לקיים "במספר <strong>שנים</strong> אחר היובל <strong>תקנה</strong> מאת עמיתך" (שם), ומיעוט "שנים" הוא שתי שנים, <strong>וליכא</strong> <small>[ואין כאן],</small> אם מחזירה לפני כן.
 <big>ג</big> <strong>איתמר</strong> <small>[נאמר]:</small> <strong>המוכר שדהו בשנת היובל עצמה, רב אמר: מכורה ויוצאה</strong> למוכר בחינם, <strong>ושמואל אמר: אינה מכורה כל עיקר.</strong> ומסבירים: <strong>מאי טעמא</strong> <small>[מה טעמו]</small> של <strong>שמואל? קל וחומר</strong> הוא, <strong>ומה</strong> שדה שהיתה <strong>מכורה כבר, יוצאה</strong> מיד הקונה בשנת היובל, <strong>שאינה מכורה אינו דין שלא תימכר?</strong>
 ושואלים: <strong>ו</strong>כי <strong>ל</strong>שיטת <strong>רב לא אמרינן</strong> <small>[אין אנו אומרים]</small> <strong>קל וחומר כי האי גוונא</strong> <small>[כמו זה]?</small> <strong>והתניא</strong> <small>[והרי שנויה</small> ברייתא<small>]:</small> <strong>יכול ימכור אדם את בתו</strong> לאמה <strong>כשהיא</strong> כבר <strong>נערה? אמרת</strong> (אומר אתה) <strong>קל וחומר</strong> שאין לומר כך: ומה בתו שהיתה <strong>מכורה כבר,</strong> שרשאי למוכרה בקטנותה — <strong>יוצאה עכשיו</strong> בהגיעה לימי נערותה, נערה <strong>שאינה מכורה</strong> עדיין, <strong>אינו דין שלא תימכר?</strong>
 ומשיבים: אין להשוות, שכן <strong>התם לא הדרא מיזדבנא</strong> <small>[שם,</small> בהגיעה לימי נערות, <small>אינה חוזרת ונמכרת</small> עוד לעולם<small>],</small> ואילו <strong>הכא הדרא מיזדבנא</strong> <small>[כאן,</small> שדה אחוזה, <small>חוזרת ונמכרת]</small> לאחר היובל כרגיל, ולכן אין ללמוד מקל וחומר זה.
  ועוד <strong>מיתיבי</strong> <small>[מקשים]</small> על רב ממה ששנינו בברייתא: נאמר בתורה "במספר שנים אחר היובל תקנה" (ויקרא כה, טו), ויש לדורשו כך: <strong>"אחר היובל שנים תקנה"</strong> — <strong>מלמד שמוכרין</strong> ב<strong>סמוך ל</strong>אחר ה<strong>יובל, מופלג</strong> (בריחוק זמן) <strong>מן היובל מנין</strong> שמוכרים? <strong>תלמוד לומר: "לפי רב השנים</strong> תרבה מקנתו <strong>ולפי מעוט השנים</strong> תמעיט מקנתו" (שם טז), ומכאן שיש אפשרות מכירה גם מופלג מן היובל.
  ועוד מוסיפה הברייתא: <strong>ובשנת היובל עצמה לא ימכור, ואם מכר</strong> — <strong>אינה מכורה.</strong> שלא כדברי רב! ומשיבים, <strong>אמר לך</strong> <small>[יכול לומר לך]</small> <strong>רב:</strong> כוונת הברייתא לומר שכשמוכרה ביובל <strong>אינה מכורה למספר שני תבואות,</strong> לעמוד שנתיים לפחות ביד הקונה, <strong>אבל</strong> על כל פנים, <strong>מכורה היא ויוצאה.</strong>
 ושואלים: <strong>ואי איזדבוני מיזבנה</strong> <small>[ואם היא נמכרת],</small> <strong>תיקום ברשותיה</strong> <small>[שתעמוד ברשותו]</small> של הקונה <strong>עד בתר</strong> <small>[אחר]</small> ה<strong>יובל, ובתר</strong> <small>[ואחר]</small> ה<strong>יובל ניכליה</strong> <small>[יאכל אותה]</small> <strong>שני תבואות</strong> <strong>וניהדרה</strong> <small>[ויחזיר אותה]</small> אחר כך לבעליה! <strong>מי לא תניא</strong> <small>[האם לא שנויה</small> ברייתא<small>]</small> במקרה דומה: אם <strong>אכלה</strong> הקונה <strong>שנה אחת לפני היובל</strong> — <strong>משלימין לו שנה אחרת אחר היובל?</strong> ומשיבים: אינו דומה, <strong>התם נחית</strong> <small>[שם ירד]</small> מתחילה לשדה <strong>לאכילה</strong> של תבואה, ולכך מקיימים בו את הכתוב "שני תבואות", ואילו <strong>הכא</strong> <small>[כאן]</small> שקנה בשנת היובל עצמה, <strong>לא נחית</strong> <small>[ירד]</small> מתחילה לשדה <strong>לאכילה</strong> של תבואה, שהרי היא יוצאה מיד לבעליה.
 <big>ד</big> בענין מחלוקת רב ושמואל <strong>אמר רב ענן: שמעית מיניה דמר שמואל תרתי</strong> <small>[שמעתי ממנו מן החכם שמואל שתיים,</small> שתי הלכות<small>],</small> <strong>חדא הך</strong> <small>[אחת זו],</small> שהמוכר שדהו בשנת היובל עצמה אינה מכורה כל עיקר, <strong>ואידך</strong> <small>[ואחרת],</small> ש<strong>המוכר עבדו</strong> הכנעני <strong>לגוים,</strong> וגורם לכך שהעבד מופקע מקיום מצוות, <strong>או</strong> שמכרו לישראל הדר <strong>בחוצה לארץ,</strong> ובכך גורם להפקיע את העבד ממצות ישיבת ארץ ישראל — <strong>יצא</strong> העבד <strong>לחירות.</strong>
 ושמעתי ממנו כי ב<strong>חדא</strong> <small>[</small>במקרה <small>אחד]</small> <strong>הדרי זביני</strong> <small>[חוזרים דמי המיקח],</small> <strong>וחדא לא הדרי זביני</strong> <small>[ו</small>במקרה <small>אחד לא חוזרים דמי המיקח],</small> <strong>ולא ידענא הי מיניה</strong> <small>[ואין אני יודע באיזה מהם].</small>
 <strong>אמר רב יוסף: ניחזי אנן</strong> <small>[נראה אנחנו],</small> <strong>מדתניא</strong> <small>[ממה ששנויה]</small> <strong>בברייתא: המוכר עבדו</strong> למי שדר <strong>בחוצה לארץ</strong> — <strong>יצא</strong> העבד <strong>לחירות, ו</strong>אולם <strong>צריך</strong> העבד לקבל <strong>גט</strong> (שטר) <strong>שיחרור מרבו שני,</strong> זה שקנה אותו, <strong>שמע מינה</strong> <small>[למד מכאן],</small> כי <strong>מדקרי ליה</strong> <small>[ממה שקורא לו]</small> <strong>לשני</strong> <strong>"רבו".</strong> והוא צריך לכתוב את גט השחרור — <strong>אלמא</strong> <small>[מכאן]</small> שהמכר חל, ולפיכך <strong>לא הדרי זביני</strong> <small>[לא חוזרים דמי המיקח],</small> <strong>ו</strong>ממילא <strong>כי קאמר</strong> <small>[כאשר אומר]</small> <strong>שמואל הכא</strong> <small>[כאן],</small> שהמוכר שדהו בשנת היובל עצמה <strong>אינה מכורה,</strong> כוונתו — <strong>ומעות חוזרין.</strong>
## דף ל.
 ומעירים: <strong>ורב ענן</strong> לא פשט את ספקו מן הברייתא בענין עבד עברי, משום ש<strong>ברייתא</strong> זו <strong>לא שמיעא ליה</strong> <small>[לא שמע].</small> <strong>ו</strong>אילו מדבריו של <strong>שמואל</strong> עצמו, ששדה שמכרה ביובל אינה מכורה כל עיקר — לא יכול היה לפשוט את הספק, שכן <strong>ממאי</strong> <small>[ממה,</small> מניין<small>]</small> שכוונתו לומר ש<strong>אינה מכורה ומעות חוזרין</strong> ללוקח? <strong>דלמא</strong> <small>[שמא]</small> כוונתו היתה ש<strong>אינה מכורה, ומעות</strong> לשם <strong>מתנה</strong> ניתנו למוכר, <strong>מידי דהוה</strong> <small>[כמו שהוא]</small> הדין לדעת שמואל ביחס ל<strong>מקדש אחותו. דאיתמר</strong> <small>[שנאמר]:</small> <strong>המקדש</strong> את <strong>אחותו,</strong> ואין הקידושין חלים — <strong>רב אמר:</strong> ה<strong>מעות</strong> שנתן לה לשם הקידושין <strong>חוזרין</strong> לאח, מפני שהוא יודע שאין הקידושין חלים, ונתנם כדי שתשמרם עבורו, <strong>ושמואל אמר:</strong> כוונתו לתת לה את ה<strong>מעות</strong> למתנה. ושבים לברייתא שהבאנו, שהמוכר עבדו בחוצה לארץ — צריך הקונה לשחרר את העבד, ומכל מקום אינו מקבל את מעותיו בחזרה.
 <strong>אמר ליה</strong> <small>[לו]</small> <strong>אביי לרב יוסף: מאי חזית דקנסינן ליה ללוקח</strong> <small>[מה ראית שאנו קונסים את הלוקח]?</small> <strong>נקנסיה למוכר</strong> <small>[נקנוס את המוכר],</small> שיחזיר את המעות ללוקח, ויישאר בלא העבד ובלא המעות!
 <strong>אמר ליה</strong> <small>[לו]</small> רב יוסף לאביי במשל: <strong>לאו עכברא גנב אלא חורא גנב</strong> <small>[לא העכבר הוא הגונב אלא החור גונב],</small> כלומר, לולי הקונה — לא היה העבד נמכר לחוצה לארץ. אמר לו אביי לרב יוסף, והרי ניתן לומר גם להיפך: <strong>אי לאו עכברא, חורא מנא ליה</strong> <small>[אם לא העכבר, החור מנין לו]?</small> כלומר, אם לא המוכר שמכר — לא היה העבד יוצא לחוצה לארץ בידי הקונה! אמר לו רב יוסף לאביי: אמנם שניהם אשמים בחטא, ואולם <strong>מסתברא היכא דאיתיה לאיסורא קנסינן</strong> <small>[מסתבר שבמקום שנמצא האיסור קונסים],</small> כלומר, שקונסים את הלוקח שהעבד נמצא בידיו.
 <big>א</big> שנינו במשנה: המוכר שדה בשעת היובל, ומותר לגואלה רק לאחר שתי שנים לפחות, אם <strong>היתה שנת שדפון</strong> או ירקון, או שנת שביעית — אינה עולה מן המנין, אבל אם נרה (חרש אותה בלא לזורעה) או הובירה (השאירה כשדה בור, בלא לחרוש בה) — עולה לו מן המנין. ושואלים: מדוע צריך להזכיר גם נרה וגם הובירה? <strong>השתא</strong> <small>[עכשיו,</small> הרי<small>]</small> אם הובירה, למרות שלא עשה בה דבר — <strong>עולה לו</strong> השנה בחשבון שתי שנות תבואה, אם <strong>נרה,</strong> שחרש בה, ועשה בה מעשה — <strong>מיבעיא</strong> <small>[נצרכה לומר]</small> שעולה לו?
  ומשיבים:  <strong>נרה איצטריך ליה</strong> <small>[הוצרכה לו],</small> שכן <strong>סלקא דעתך אמינא</strong> <small>[יעלה על דעתך לומר]:</small> <strong>אמרינן ליה</strong> <small>[אומרים אנו לו]</small> לבעל השדה: <strong>הב ליה דמיה וליסק</strong> <small>[תן לו</small> על כל פנים <small>את דמיו,</small> מה שהשביח את השדה בחרישתו, <small>ויצא</small> ממנה<small>],</small> על כן <strong>קא משמע לן</strong> <small>[משמיע לנו]</small> שאינו צריך לתת לו דבר עבור שנה זו.
  שנינו במשנה, <strong>ר' אליעזר אומר: מכרה לו</strong> לפני ראש השנה והיא מליאה פירות — הרי זה אוכל ממנה שלש תבואות בשתי שנים. ומביאים: <strong>תניא</strong> <small>[שנויה</small> ברייתא<small>],</small> <strong>ר' אליעזר אומר: מנין שאם מכרה לו לפני ראש השנה מליאה פירות,</strong> ובא לגואלה כעבור שנתיים, <strong>שלא יאמר לו</strong> הגואל לקונה: <strong>"הנח לפני</strong> את השדה מליאה פירות <strong>כדרך שהנחתי לפניך"? תלמוד לומר: "במספר שני תבואת ימכר לך"</strong> (ויקרא כה, טו), כלומר, לפי מספר השנים, ולא לפי מספר התבואות, ולכן <strong>פעמים שאדם אוכל שלש תבואות בשתי שנים.</strong>
 <big>ב משנה</big> המוכר שדה בשעת היובל, כשהוא גואלה מיד הקונה, מחשב כמה קיבל עבור השדה לכל שנה עד היובל, ומשלם לו לפי השנים הנותרות. אם <strong>מכרה לראשון במנה, ומכר</strong> הקונה ה<strong>ראשון ל</strong>אדם <strong>שני במאתים,</strong> כאשר בא הגואל לגואלה מיד השני — <strong>אינו מחשב</strong> את התשלום <strong>אלא</strong> ביחס למחיר שקבע <strong>עם הראשון, שנאמר:</strong> "וחשב את שני ממכרו והשיב את העודף לאיש <strong>אשר מכר לו"</strong> (ויקרא כה, כז).
  ואולם אם <strong>מכרה לראשון במאתים ומכר הראשון לשני במנה</strong> — <strong>אינו מחשב</strong> את התשלום <strong>אלא</strong> <strong>עם</strong> הקונה <strong>האחרון,</strong> לפי מה ששילם עבור השדה, מפני שבמקרה זה אנו דורשים את מה <strong>שנאמר</strong> שם: <strong>"וחשב את שני ממכרו והשיב את העדף לאיש אשר מכר לו",</strong> שהכוונה היא <strong>לאיש אשר בתוכו</strong> כעת.
 
   
  לא ימכור אדם שדה אחוזתו ש<strong>ב</strong>מקום <strong>רחוק ו</strong>כדי ש<strong>יגאל</strong> בכסף שיקבל שדה שמכר <strong>בקרוב,</strong> וכן לא ימכור <strong>ב</strong>שדה <strong>רעה</strong> שלו <strong>ויגאל ביפה, ולא ילוה</strong> כסף <strong>ויגאל, ולא יגאל לחצאין,</strong> כלומר חצי השדה כעת, וחציה בפעם אחרת. <strong>ו</strong>אילו <strong>ב</strong>פודה שדהו מן ה<strong>הקדש</strong> — <strong>מותר</strong> לפדות <strong>בכולן,</strong> בכל האופנים שנאסרו בגאולת שדה מיד הקונה. <strong>זה חומר ב</strong>גואל שדה שנמכרה ל<strong>הדיוט מב</strong> גואל שדה שהוקדשה מה <strong>הקדש.</strong>
 <big>ג גמרא</big> בענין ששנינו במשנה, <strong>תנו רבנן</strong> <small>[שנו חכמים</small> בברייתא<small>]:</small> <strong>מכרה לראשון במנה, ומכרה</strong> הקונה ה<strong>ראשון לשני במאתים, מנין שאינו מחשב</strong> את התשלום לפי מה ששילם השני לראשון, <strong>אלא</strong> ביחס למחיר שקבע <strong>עם הראשון? תלמוד לומר:</strong> "והשיב את העודף לאיש <strong>אשר מכר לו"</strong> (ויקרא כה, כז).
  ואם <strong>מכרה לראשון במאתים, ומכר</strong> הקונה <strong>הראשון לשני במנה, מנין שאין מחשבין אלא עם השני,</strong> לפי המחיר ששילם עבור השדה? <strong>תלמוד לומר:</strong> "והשיב את העודף <strong>לאיש"</strong> (שם) — לאיש <strong>אשר בתוכו</strong> כעת, לפי מה שנתן עבור השדה, אלו <strong>דברי רבי.</strong>
 ואילו <strong>ר' דוסתאי בן יהודה אומר,</strong> כך יש לדרוש מן הכתוב: אם <strong>מכרה לו במנה, והשביחה</strong> השדה ביד הקונה <strong>ועמדה על מאתים, מנין שאינו מחשב</strong> את התשלום על השנים הנותרות <strong>אלא ב</strong>יחס ל<strong>מנה</strong> שקיבל ממנו? <strong>שנאמר: "והשיב את העדף"</strong> (שם) — <strong>העודף ש</strong>נשאר <strong>בידו</strong> ממה שקיבל עבור השדה.
  ואם <strong>מכרה לו במאתים והכסיפה</strong> (התקלקלה) ביד הקונה, ופחת שוויה <strong>ועמדה על מנה, מנין שאין מחשבין</strong> את התשלום על השנים הנותרות <strong>אלא ב</strong>יחס ל<strong>מנה? שנאמר: "והשיב את העדף"</strong> — <strong>העודף ש</strong>נשאר <strong>בקרקע</strong> כעת.
  ושואלים:  <strong>מאי בינייהו</strong> <small>[מה</small> הבדל הדין <small>ביניהם],</small> בין שתי הדרשות? ומשיבים: במקרה <strong>דאייקר</strong> <small>[שהיתה</small> השדה <small>יקרה]</small> כשמכרה לראשון, כגון שהיתה שווה מאתיים, <strong>וזל</strong> <small>[ונעשתה זולה],</small> כלומר, פחת ערכה לכדי מנה בזמן שמכרה הראשון לשני, <strong>ואייקר</strong> <small>[ו</small>שוב <small>נעשתה</small> <small>יקרה]</small> כשבא הבעלים לפדותה מהשני. לפי דרשת רבי, שיש חשיבות למחיר שנתן השני עבורה — יכול הבעלים לפדותה בשיעור הזול שנתן השני עבורה. ואילו לדרשת ר' דוסתאי, שהולכים לפי העודף, הרי בין אם מדובר בעודף ממה שקיבלו הבעלים, ובין אם הולכים אחר העודף לפי מצב השדה כעת — מדובר בשווי היקר יותר.
  ולעצם העיקרון המוסכם גם על רבי וגם על ר' דוסתאי, שדורשים את הכתוב להקל על המוכר, שואלים: <strong>וממאי דלקולא</strong> <small>[וממה,</small> ומנין <small>ש</small>בכל מקרה הולכים אחר דרשות הכתוב, <small>להקל</small> על המוכר<small>]?</small> <strong>דלמא לחומרא</strong> <small>[שמא להחמיר]!</small>
 ומשיבים: <strong>לא סלקא דעתך</strong> <small>[לא יעלה על דעתך]</small> להחמיר, <strong>דגמר</strong> <small>[ש</small>הרי <small>הוא לומד]</small> שצריך להקל על הגואל בגזירה שווה <strong>"גאולה" "גאולה" מעבד עברי,</strong> שנאמר בגאולת שדה אחוזה: "והשיגה ידו ומצא כדי גאולתו" (ויקרא כה, כו), ונאמר בעבד עברי הנמכר לגוי: "אחרי נמכר גאולה תהיה לו" (שם מח).
  ושואלים:  <strong>והתם</strong> <small>[ושם]</small> בעבד עברי, <strong>מנלן</strong> <small>[מנין לנו]</small> שמקילים בגאולתו? ומשיבים: <strong>דתניא</strong> <small>[ששנויה</small> ברייתא<small>]:</small> <strong>נמכר</strong> העבד העברי <strong>במנה, והשביח</strong> שוויו <strong>ועמד על מאתים, מנין שאין מחשבין</strong> את כסף גאולתו לפי השנים הנותרות עד היובל, <strong>אלא ממנה,</strong> כלומר, לפי המנה שהיה שווה בשעת המכירה? <strong>שנאמר:</strong> "אם עוד רבות בשנים לפיהן ישיב גאולתו <strong>מכסף מקנתו"</strong> (שם נא) — מן הכסף שנמכר בו.
 ואם <strong>נמכר במאתים, ו</strong>כשבא להיגאל <strong>הכסיף</strong> (פחת שוויו) <strong>ועמד על מנה, מנין שאין מחשבין</strong> את כסף גאולתו לפי השנים הנותרות, <strong>אלא ממנה,</strong> כלומר לפי המנה שהוא שווה עתה? <strong>שנאמר: "כפי שניו</strong> ישיב את גאולתו" (שם נב), כלומר, כפי מה שהוא שווה כעת.
 <strong>ואין לי אלא עבד עברי הנמכר לגוי ש</strong>הוא <strong>נגאל וידו על העליונה,</strong> עבד עברי ה<strong>נמכר לישראל מנין</strong> שנוהגים בו דין זה, כשהוא נפדה קודם שיעברו שש שנים מלאות? <strong>תלמוד לומר: "שכיר" "שכיר" לגזירה שוה,</strong> נאמר בנמכר לגוי: "כימי שכיר יהיה עמו" (שם נ), ונאמר בנמכר לישראל: "כי משנה שכר שכיר עבדך" (דברים טו, יח), ולמדים מכך שגם בעבד עברי הנגאל מישראל צריך להקל בפדייתו.
  ובענין זה מסופר, <strong>אמר אביי:</strong>
## דף ל:
 <strong>הריני</strong> מוכן לענות על כל שאלה שישאלוני, <strong>כ</strong>פי שהיה <strong>בן עזאי בשוקי טבריא,</strong> שהיה חריף ובקי. <strong>אמר ליה ההוא מרבנן</strong> <small>[אמר לו אחד מהחכמים]</small> <strong>לאביי:</strong> המקראות של גאולת עבד, הרי <strong>איכא למידרשינהו לקולא, ואיכא למידרשינהו לחומרא</strong> <small>[יש,</small> ניתן <small>לדורשם להקל</small> עליו בגאולתו, <small>ויש לדורשם להחמיר],</small> <strong>ממאי דלקולא? אימא לחומרא</strong> <small>[מנין שלהקל? אמור שלהחמיר]!</small>
 השיב אביי לשואל: <strong>לא סלקא דעתיך</strong> <small>[לא יעלה על דעתך]</small> להחמיר, ויש ללמוד זאת <strong>מדאקיל רחמנא גביה</strong> <small>[מ</small>מה <small>שהקלה התורה לגביו],</small> <strong>דתניא</strong> <small>[ששנויה</small> ברייתא<small>],</small> נאמר בתורה בענין עבד עברי: "והיה כי יאמר אליך לא אצא מעמך... <strong>כי טוב לו עמך"</strong> (דברים טו, טז), ומן המלה "עמך" מדייקים: <strong>עמך במאכל, עמך במשתה, שלא תהא</strong> אתה <strong>אוכל פת נקיה והוא אוכל פת קיבר</strong> (מקמח גס, מעורב בסובין), <strong>אתה שותה יין ישן והוא שותה יין חדש, אתה ישן על גבי מוכין</strong> (מצע רך) <strong>והוא ישן על גבי קרקע; מיכן אמרו</strong> חכמים: <strong>הקונה עבד עברי, כקונה אדון לעצמו.</strong>
 ענה לו אותו חכם לאביי: <strong>אדרבה</strong> <small>[גדולה מזו,</small> להיפך<small>]</small> <strong>נחמיר עליה</strong> <small>[עליו]</small> <strong>מ</strong>דבריו של <strong>ר' יוסי בר' חנינא!</strong> ש<strong>אמר ר' יוסי בר' חנינא</strong> כאשר בא להסביר את רצף הפרשיות שבפרשת בהר: <strong>בא וראה כמה קשה אבקה,</strong> האיסור הפחות חמור <strong>של שביעית,</strong>
 <strong>אדם נושא ונותן בפירות שביעית</strong> ויובל, שאסור לסחור בהם — <strong>לסוף מוכר את מטלטליו</strong> מחמת שיורד מנכסיו, <strong>שנאמר</strong> בסוף פרשת השמיטה והיובל: "בשנת היובל הזאת תשבו איש אל אחזתו" (ויקרא כה, יג), <strong>וכתיב</strong> <small>[ונאמר]</small> מיד לאחר מכן: <strong>"וכי תמכרו ממכר לעמיתך או קנה מיד עמיתך"</strong> (שם יד), ו"מיד עמיתך" הם מיטלטלים, <strong>דבר הנקנה מיד ליד,</strong> ללמד שעבירה על איסורי השביעית והיובל מביאה לכך.
 <strong>לא הרגיש</strong> (הזדעזע) מכך ולא תיקן את דרכיו — <strong>לסוף מוכר את שדותיו, שנאמר</strong> לאחר מכן: <strong>"וכי ימוך אחיך ומכר מאחזתו"</strong> (שם כה);
 <strong>לא באת לידו,</strong> כלומר, אינו שם לב לכך, עד ש<strong>לסוף מוכר את ביתו, שנאמר</strong> שם: <strong>"ואיש כי ימכר בית מושב עיר חומה"</strong> (שם כט). לפני שממשיכים בציטוט דברי ר' יוסי בר' חנינא שואלים: <strong>מאי שנא התם</strong> <small>[מה שונה שם]</small> במכירת מיטלטליו, <strong>דקאמר</strong> <small>[שהוא אומר]</small> <strong>"לא הרגיש", ומאי שנא הכא</strong> <small>[ומה שונה כאן]</small> במכירת שדה ובית, <strong>דקאמר</strong> <small>[שהוא אומר]</small> <strong>"לא באת לידו"?</strong> ומשיבים: טעם הדבר הוא <strong>כ</strong>פי שאמר <strong>רב הונא,</strong> ש<strong>אמר רב הונא: כיון שעבר אדם עבירה ושנה בה</strong> — <strong>הותרה לו.</strong>
 ויש לתמוה: <strong>הותרה לו סלקא דעתך</strong> <small>[יעלה על דעתך]?</small> וכי יש היתר לעבור עבירה? <strong>אלא אימא</strong> <small>[אמור]:</small> <strong>נעשית לו כהיתר,</strong> שאינו חש שהוא עובר עבירה. והוא מה שנאמר כאן, שבתחילה מזדעזע סוחר השביעית מהחטא ועונשו, ואחר כך כבר "לא באת לידו", שאינו שם לב שהוא חוטא.
  וממשיכים בעיקר הדברים: <strong>לא באת לידו</strong> — <strong>לסוף שלוה ברבית</strong> מתוך דוחקו, <strong>שנאמר</strong> שם: <strong>"וכי ימוך אחיך</strong> ומטה ידו עמך" (שם לה), <strong>וכתיב</strong> <small>[ונאמר]</small> בכתוב הסמוך: <strong>"אל תקח מאתו נשך ותרבית"</strong> (שם לו).
 <strong>לא באת לידו</strong> דבר זה <strong>עד שמוכר את בתו</strong> תחילה, <strong>שנאמר: "וכי ימכר איש</strong> את <strong>בתו לאמה</strong> (שמות כא, ז). ומעירים: <strong>ואף על גב</strong> <small>[ואף על פי]</small> שמכירת <strong>בתו בהאי ענינא ליתא</strong> <small>[באותו ענין,</small> פרשה, <small>איננה</small> מוזכרת<small>],</small> הוזכר דבר זה כאן, מפני שמן הסתם אדם מוכר את בתו קודם שלווה בריבית, שכן <strong>ניחא לאיניש דליזבין ברתיה ולא ליזיף בריביתא</strong> <small>[נוח לאדם שימכור בתו ולא ילווה בריבית],</small> ש<strong>אילו התם</strong> <small>[שם]</small> במכירת בתו, מחיר פדייתה <strong>מיגרעא ואזלא</strong> <small>[פוחת והולך]</small> במשך הזמן, <strong>ואילו הכא</strong> <small>[כאן]</small> הריבית <strong>קא מוספא ואזלא</strong> <small>[מתווספת והולכת]</small> במשך הזמן.
  וממשיך ר' יוסי בר' חנינא: <strong>לא באת לידו</strong> — <strong>לסוף שמוכר את עצמו, שנאמר</strong> בהמשך הפרשה: <strong>"כי ימוך אחיך עמך ונמכר לך"</strong> (ויקרא כה, לט); ו<strong>לא</strong> רק <strong>לך,</strong> לישראל הוא נמכר, <strong>אלא לגר, שנאמר</strong> בהמשך: "ונמכר <strong>לגר"</strong> (שם מז), <strong>ולא</strong> רק <strong>לגר צדק</strong> הוא נמכר, <strong>אלא לגר תושב</strong> (גוי שקיבל עליו שבע מצוות בני נח, והותר לו לשבת עמנו), <strong>שנאמר</strong> במקרא זה: "ונמכר <strong>לגר תושב</strong> עמך או לעקר משפחת גר".
  ומה שנאמר <strong>"משפחת גר"</strong> — <strong>זה הגוי,</strong> בן משפחתו של גר תושב. <strong>כשהוא אומר</strong> שם: <strong>"או לעקר משפחת גר"</strong> — <strong>זה הנמכר ונעשה משרת
   
  לעבודה זרה עצמה.</strong> הרי שאין אדם נמכר לעבד אלא כתוצאה מחטאיו, ואם כן מדוע לא נדרוש את הכתובים להחמיר עליו בפדיונו?
 <strong>אמר ליה</strong> <small>[לו]</small> אביי לאותו חכם ששאלו: <strong>הא אהדריה קרא</strong> <small>[הרי החזירו הכתוב],</small> כלומר, ציווה לפדותו, <strong>ו</strong>כפי ש<strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל: הואיל והלך ומכר עצמו לעבודה זרה,</strong> שמא תאמר <strong>אידחה</strong> (אדחה) <strong>אבן אחר הנופל,</strong> כלומר, אשאיר אותו שם כעבד, ולא יקום מנפילתו? <strong>תלמוד לומר</strong> בכתוב הסמוך: <strong>"גאלת עולם תהיה לו וביובל יצא"</strong> (ויקרא כה, לא. וראה שם מח), ואם כן יש מקום להקל עליו בפדיונו. ומקשים על כך, <strong>אימא</strong> <small>[אמור]:</small> <strong>גאולה תהיה לו</strong> לעולם — כדי ש<strong>לא ליטמע</strong> <small>[ייטמע]</small> <strong>בגוים, ולעולם לענין פדיונו נחמיר,</strong> מכיוון שהעבדות היא תוצאה של חטאיו!
 <strong>אמר רב נחמן בר יצחק, כתיב</strong> <small>[נאמר]:</small> <strong>"אם עוד רבות בשנים</strong> לפיהן ישיב גאולתו מכסף מקנתו" (שם נא), <strong>וכתיב</strong> <small>[ונאמר]:</small> "ו אם מעט נשאר בשנים עד שנת היובל וחישב לו כפי שניו ישיב את גאולתו" (שם נב). ויש לשאול:
 <strong>וכי יש שנים</strong> שהן <strong>מרובות ויש שנים</strong> שהן <strong>מועטות?</strong> והלא כל השנים שוות הן בגודלן! <strong>אלא</strong> כך יש לפרש כתובים אלו: <strong>נתרבה כספו</strong> (עלה ערכו, שוויו) במהלך השנים — מחשבים את פדיונו <strong>מכסף מקנתו,</strong> כפי שהיה בזמן שנמכר, ואם <strong>נתמעט כספו,</strong> ירד ערכו במשך השנים — פודים אותו <strong>כפי שניו,</strong> לפי מה שהוא שווה כעת, ולא לפי זמן מקנתו. ונמצא שהתורה מגלה שיש להקל בכסף פדיונו.
  ושואלים, <strong>ואימא</strong> <small>[ואמור]</small> שכוונת הכתוב היא: <strong>היכא דעבד תרתי ופיישי ארבעי</strong> <small>[היכן שעבד</small> רק <small>שתי</small> שנים <small>ונותרו ארבע</small> שנים<small>]</small> שהוא חייב לעבוד בהם ("רבות בשנים") — <strong>ליתב ליה</strong> <small>[שישיב לו</small> לאדונו<small>]</small> <strong>ארבע</strong> חלקי שש <strong>מכסף מקנתו, והיכא דעבד ארבע ופיישי תרתי</strong> <small>[והיכן ש</small>כבר <small>עבד ארבע</small> שנים <small>ונותרו</small> רק <small>שתי</small> שנים<small>]</small> שחייב לעבוד בהם, <strong>ליתב ליה</strong> <small>[שישיב לו</small> לאדונו<small>]</small> <strong>תרתי</strong> <small>[שתים]</small> חלקי שש מכספו, כפי שניו! ומשיבים:
 <strong>אם כן, נכתוב</strong> <small>[שיכתוב]</small> <strong>"אם עוד רבות שנים", מאי</strong> <small>[מהו]</small> שנאמר <strong>"בשנים"?</strong> אלא כפי שנאמר: <strong>נתרבה כספו ב</strong>משך ה<strong>שנים</strong> — החישוב לפדיונו נעשה <strong>מכסף מקנתו,</strong> ואם <strong>נתמעט כספו ב</strong>משך ה<strong>שנים</strong> — החישוב נעשה <strong>כפי שניו. אמר רב יוסף: דרשינהו</strong> <small>[דרש]</small> <strong>רב נחמן</strong> בר יצחק <strong>להני קראי כסיני</strong> <small>[את אותם המקראות כ</small>אילו ניתנו כך ב<small>סיני].</small>
 <big>א</big> שנינו במשנה: <strong>לא ימכור</strong> אדם משדה אחוזתו שנמצאת <strong>ב</strong>מקום <strong>רחוק</strong> ויגאל במקום קרוב, ולכן לא ימכור ברעה ויגאל ביפה, ולא ילוה ויגאל, ולא יגאל לחצאין. ואומרים: <strong>מנא הני מילי</strong> <small>[מנין דברים אלו]?</small> <strong>דתנו רבנן</strong> <small>[ששנו חכמים</small> בברייתא<small>],</small> נאמר בתורה: "והשיגה ידו ומצא כדי גאולתו" (שם כה, כו), ויש לדרוש: <strong>"והשיגה ידו"</strong> — <strong>יד עצמו, שלא ילוה ויגאל;</strong>
 <strong>"ומצא</strong> כדי גאולתו" — <strong>פרט ל</strong>דבר שכבר היה <strong>מצוי</strong> בידו לפני כן, ללמדנו <strong>שלא ימכור ב</strong>נכסים שהיו לו בשעה שמכר שדה זו, וכגון שלא ימכור בנכסים שיש לו המצויים במקום <strong>רחוק ויגאול בקרוב, ברע ויגאול ביפה; "כדי גאלתו"</strong> — <strong>כדי גאולה</strong> של כל השדה שמכר <strong>הוא גואל, ואינו גואל לחצאין.</strong>
 ושואלים: <strong>למימרא</strong> <small>[</small>האם <small>לומר]</small> ש<strong>"ומצא"</strong> שבתורה, דבר שנמצא <strong>השתא</strong> <small>[עכשיו]</small> <strong>משמע? ורמינהו</strong> <small>[ומשליכים,</small> מראים סתירה<small>]</small> ממה ששנינו בברייתא, נאמר בתורה לגבי רוצח בשוגג שחייב גלות: "ונשל הברזל מן העץ ומצא את רעהו ומת הוא ינוס..." (דברים יט, ה), ודורשים: <strong>"ומצא"</strong> — <strong>פרט לממציא עצמו, מיכן אמר ר' אליעזר: אם משיצאה אבן מתחת ידו</strong> של המשליך, <strong>הוציא</strong> אחר כך <strong>הלה</strong> (הנרצח) <strong>את ראשו וקיבלה</strong> ונהרג — <strong>פטור</strong> המשליך מגלות; <strong>אלמא</strong> <small>[מכאן]</small> ש<strong>"מצא"</strong> שבכתוב <strong>מידי דאיתיה מעיקרא</strong> <small>[דבר שישנו מתחילה]</small> <strong>משמע!</strong>
 <strong>אמר רבא:</strong> אין כאן סתירה, אלא <strong>הכא מענינא דקרא והכא מענינא דקרא</strong> <small>[כאן</small> נלמד הדבר <small>מעניינו של המקרא וכאן מעניינו של המקרא],</small> <strong>הכא</strong> <small>[כאן]</small> בגאולת שדה, יש לפרש "ומצא" <strong>דומיא</strong> <small>[בדומה]</small> ל<strong>"השיגה ידו", מה "השיגה ידו"</strong> מובנו ממון <strong>דהשתא</strong> <small>[ש</small>השיגה ידו <small>עכשיו],</small> <strong>אף "מצא" נמי</strong> <small>[גם כן]</small> עניינו נכסים <strong>דהשתא</strong> <small>[של עכשיו],</small> שלא היו בידו מתחילה. <strong>והכא</strong> <small>[ו</small>אילו <small>כאן]</small> ברוצח בשוגג, יש לפרש "ומצא" <strong>דומיא</strong> <small>[בדומה</small> לעניינו<small>]</small> של <strong>יער</strong> האמור שם ("ואשר יבוא את רעהו ביער... ונשל הברזל מן העץ ומצא את רעהו"), <strong>מה יער</strong> — <strong>מילתא דאיתיה מעיקרא</strong> <small>[דבר שהיה מתחילה],</small> <strong>אף "מצא"</strong> — <strong>מילתא דאיתיה מעיקרא</strong> <small>[דבר שהיה מתחילה],</small> ולכן אם המציא הנרצח את עצמו, שהוציא את ראשו אחר שנשל הברזל מן העץ — פטור מגלות.
 <big>ב</big> שנינו במשנה: לא ימכור ברחוק ויגאל בקרוב וכו', <strong>ובהקדש</strong> מותר בכולן, זה חומר בהדיוט מבהקדש. ואומרים: <strong>מנא הני מילי</strong> <small>[מנין דברים אלו]?</small> <strong>דתנו רבנן</strong> <small>[ששנו חכמים</small> בברייתא<small>],</small> נאמר בתורה בענין מקדיש שדהו: <strong>"ואם גאל יגאל</strong> את השדה המקדיש אותו" (ויקרא כז, יט), ובלשון הכפולה הכתוב מוסיף בגאולה זו, יתר על גאולה מיד ההדיוט — <strong>מלמד שלוה וגואל, וגואל לחצאין.</strong>
 <strong>אמר ר' שמעון: מה טעם</strong> יש בדבר? <strong>לפי שמצינו במוכר שדה אחוזה שיפה כחו, שאם הגיע יובל ולא נגאלה חוזרת לבעלים ביובל</strong> — לפיכך <strong>הורע כחו</strong> מצד אחר, <strong>שאינו לוה וגואל, ואינו גואל לחצאין.</strong>
 <strong>אבל מקדיש שדה אחוזה, הואיל שהורע כחו, שאם הגיע יובל ולא נגאלה יוצא</strong> השדה <strong>לכהנים</strong> — לפיכך <strong>יפה כחו, שלוה וגואל וגואל לחצאין.</strong>
## דף לא.
 ומתקשים: סתירה יש בענין גאולה מן ההקדש, <strong>תני חדא</strong> <small>[שנויה</small> ברייתא <small>אחת]:</small> <strong>לוה וגואל וגואל לחצאין, ותניא אידך</strong> <small>[ושנויה</small> ברייתא <small>אחרת]:</small> <strong>אינו לוה וגואל ואינו גואל לחצאין!</strong> ומשיבים: <strong>לא קשיא</strong> <small>[אין זה קשה]:</small> <strong>הא</strong> <small>[</small>ברייתא <small>זו],</small> שאינו לווה וגואל — כשיטת <strong>רבנן</strong> <small>[חכמים],</small> <strong>והא</strong> <small>[ו</small>ברייתא <small>זו]</small> שלווה וגואל — כשיטת <strong>ר' שמעון,</strong> שמיקל בגאולה מן ההקדש.
 <big>א משנה</big> <strong>המוכר בית בבתי ערי חומה</strong> — <strong>הרי זה גואל מיד,</strong> בעל כורחו של הקונה, <strong>וגואל כל שנים עשר חדש,</strong> ולא מעבר לכך. וכשגואל בתוך שנה ומחזיר המוכר את דמי המכירה לקונה, <strong>הרי זה,</strong> לכאורה, כמין רבית, שבשכר שהיו מעותיו של הקונה ביד המוכר — דר הקונה בביתו בחינם כל אותו זמן, <strong>ו</strong>אולם <strong>אינו רבית,</strong> שהרי כשדר בבית היה הבית שלו.
  אם <strong>מת המוכר</strong> בתוך שנה — <strong>יגאל בנו</strong> של המוכר מיד הקונה, וכן אם <strong>מת הלוקח</strong> — <strong>יגאל</strong> המוכר <strong>מיד בנו</strong> של הלוקח. אם בתוך שנה למכירת הבית מכרו הקונה לאדם אחר, <strong>אין מונין שנה</strong> לאפשרות הגאולה <strong>אלא משעה שמכר</strong> הבעלים לקונה הראשון, <strong>שנאמר:</strong> "ואם לא יגאל <strong>עד מלאת לו שנה</strong> תמימה" (ויקרא כה, ל), "לו" — לבעלים.
 <strong>כשהוא אומר "תמימה"</strong> הרי זה <strong>להביא</strong> (להוסיף) <strong>את חדש העיבור,</strong> שאם מכרה בשנה מעוברת יכול לגאול עד מלאת שלושה עשר חודש. רבי אומר: מה שנאמר "תמימה" בא <strong>ליתן לו שנה ועיבורה,</strong> כלומר, שלוש מאות ששים וחמישה יום, כמנין ימות שנת החמה, אחד עשר יום יותר ממנין ימי שנת הלבנה. <strong>הגיע</strong> ה<strong>יום</strong> האחרון של <strong>שנים עשר חדש ו</strong>עדיין <strong>לא נגאלה</strong> — <strong>היתה חלוטה לו,</strong> כלומר, שייכת לגמרי לקונה. <strong>אחד הלוקח</strong> (הקונה) <strong>ואחד הניתן לו במתנה</strong> שווים בדין זה, <strong>שנאמר:</strong> "וקם הבית אשר בעיר אשר לו חומה <strong>לצמיתות</strong> לקונה אותו" (שם).
 <big>ב גמרא</big> ומעירים: <strong>מתניתין</strong> <small>[</small><small>משנתנו]</small> שאמרה שהמוכר בית בבתי ערי חומה הרי זה גואל מיד, ש<strong>לא כ</strong>שיטת <strong>רבי</strong> היא. <strong>דתניא</strong> <small>[ששנויה</small> ברייתא<small>],</small> <strong>רבי אומר,</strong> נאמר בתורה: <strong>"ימים</strong> תהיה גאולתו" (ויקרא כה, כט), ו<strong>אין ימים פחות משנים.</strong>
 ושואלים: <strong>ורבנן</strong> <small>[וחכמים]</small> <strong>האי</strong> <small>[</small>כתוב <small>זה]</small> <strong>"ימים" מאי עבדי ליה</strong> <small>[מה עושים</small> הם <small>בו]?</small> ומשיבים: <strong>מיבעי ליה</strong> <small>[נצרך הוא]</small> ללמדנו שמחשבים את השנה <strong>מיום ליום,</strong> עד לאותו יום ואותו חודש בשנה הבאה, ואין אומרים שנגמרה השנה בהגיע אחד בתשרי. ושואלים: <strong>ורבי,</strong> הצורך לחשב את השנה <strong>מיום ליום, מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא לו</small> הדבר<small>]</small> <strong>מ</strong>מה שנאמר <strong>"עד תום שנת ממכרו"</strong> (שם), ללמד שהשנה מחושבת מזמן המכר.
 
   
  ושואלים: <strong>ורבנן</strong> <small>[וחכמים],</small> מה הם דורשים מכתוב זה? ומשיבים: הכתוב <strong>ההוא</strong> באמת <strong>מיבעי ליה</strong> <small>[נצרך הוא]</small> ללמדנו ל<strong>שנת ממכרו</strong> — <strong>שלו,</strong> <strong>ולא שנת של מנין עולם,</strong> וכדברי רבי. <strong>ו</strong>הכתוב <strong>"ימים</strong> תהיה גאולתו" <strong>מיבעי להו</strong> <small>[נצרך להם</small><small>]</small> <strong>ל</strong>למד שהשנה נמנית לא רק מיום ליום, אלא גם <strong>מעת לעת,</strong> משעה לשעה, ואין השנה נגמרת כבר בתחילת אותו יום בשנה הבאה. <strong>דאי</strong> <small>[שאם]</small> היו צריכים ללמוד רק <strong>מ"עד תום שנת ממכרו", הוה אמינא</strong> <small>[הייתי אומר]:</small> <strong>מיום ליום</strong> — <strong>אין</strong> <small>[כן],</small> אבל <strong>מעת לעת</strong> — <strong>לא</strong> יכול לגאול, על כן <strong>כתב רחמנא</strong> <small>[כתבה התורה]</small> <strong>"ימים".</strong>
 ושואלים: <strong>ורבי,</strong> שמונים שנה <strong>מעת לעת מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא לו]</small> <strong>מ</strong>הכתוב "ואם לא יגאל עד מלאת לו שנה <strong>תמימה".</strong> ושואלים: <strong>ורבנן</strong> <small>[וחכמים]</small> מה למדים הם מ"תמימה"? ומשיבים: הכתוב <strong>ההוא מיבעי ליה</strong> <small>[נצרך הוא]</small> <strong>לעיבורה,</strong> כלומר להוסיף בשנה מעוברת את חודש העיבור, כפי ששנינו במשנה.
  ושואלים: <strong>ורבי נמי</strong> <small>[גם כן].</small> <strong>הא מיבעי ליה</strong> <small>[הרי</small> הוא <small>צריך אותו],</small> את "תמימה", <strong>לעיבורה!</strong> ומשיבים: באמת, <strong>הכי נמי</strong> <small>[כך גם כן</small> הדבר<small>],</small> שהוא לומד מ"תמימה" להוסיף את עיבורה של השנה, ומה שמונים שנה גם <strong>מיום ליום ו</strong>גם <strong>מעת לעת,</strong> שניהם דין אחד הם, ו<strong>מ"עד תום שנת ממכרו" נפקא</strong> <small>[</small>הוא <small>יוצא,</small> נלמד<small>].</small>
 <big>ג</big> שנינו במשנה לגבי המוכר בית חומה וגואלו: <strong>הרי זו כמין רבית,</strong> שהמוכר מחזיר לקונה את הדמים שנתן לו, ואינו מנכה לו מן הסכום את מה שנשתמש בביתו במשך זמן זה, ואולם אינו ריבית. ושואלים: <strong>והתניא</strong> <small>[והרי שנויה</small> ברייתא<small>]:</small> <strong>הרי זו רבית גמורה, אלא שהתורה התירתו</strong> כאן!
 <strong>אמר ר' יוחנן, לא קשיא</strong> <small>[אין זה קשה]:</small> <strong>הא</strong> <small>[</small>משנתנו <small>זו]</small> כשיטת <strong>ר' יהודה, והא רבנן</strong> <small>[ו</small>ברייתא <small>זו</small> כשיטת <small>חכמים]</small> היא. <strong>דתניא</strong> <small>[ששנויה</small> ברייתא<small>]:</small> <strong>הרי שהיה</strong> אדם <strong>נושה בחבירו מנה</strong> (שהיה חבירו חייב לו מאה דינרים), <strong>ועשה לו</strong> הלווה את <strong>שדהו מכר,</strong> שאם לא יפרענו במועד הרי שדהו מכורה לו מעכשיו, <strong>בזמן שהמוכר</strong> (הלווה) <strong>אוכל</strong> את <strong>פירות</strong> השדה עד מועד הפרעון — הרי זה <strong>מותר,</strong> ואם ה<strong>לוקח</strong> (המלוה) <strong>אוכל פירות</strong> עד שיפרע לו — <strong>אסור,</strong> משום ריבית, שאם יחזיר הלווה את המעות ולא יחול המכר, נמצא שהמלוה אכל את הפירות בשכר המתנת מעותיו שהיו ביד הלווה באותה שעה.
 <strong>ר' יהודה אומר: אף בזמן שהלוקח אוכל פירות</strong> — <strong>מותר. אמר ר' יהודה:</strong> ראיה לדברי, שהרי <strong>מעשה בביתוס בן זונין שעשה שדהו מכר על פי רבי אלעזר בן עזריה, ו</strong>ה<strong>לוקח אוכל פירות היה</strong> באותו המעשה. <strong>אמרו לו: משם</strong> מביא אתה <strong>ראייה?</strong> הפוך היה המעשה, ה<strong>מוכר אוכל פירות היה, ולא</strong> ה<strong>לוקח.</strong>
 ושואלים: <strong>מאי בינייהו</strong> <small>[מה</small> ההבדל לדין <small>ביניהם]?</small> ומסבירים: <strong>צד אחד ברבית איכא בינייהו</strong> <small>[יש ביניהם],</small> כלומר, הסכם שיש בו ריבית אם תתממש רק אחת משתי האפשרויות. וכגון כאן, שאם יפרע הלווה את חובו — נמצא שהיתה כאן הלואה שיש עמה ריבית, ואם לא יפרע הלווה את חובו ונשארת השדה ביד המלוה — נמצא שלא היתה כאן ריבית, <strong>תנא קמא סבר</strong> <small>[התנא הראשון סבור]:</small> <strong>צד אחד ברבית</strong> — גם הוא <strong>אסור, ור' יהודה סבר</strong> <small>[סבור]:</small> <strong>צד אחד ברבית</strong> — <strong>מותר.</strong>
## דף לא:
 <strong>רבא אמר: דכולי עלמא</strong> <small>[לדעת הכל]</small> גם <strong>צד אחד ברבית אסור,</strong> אם אכן יש אפשרות שיבואו לידי ריבית, <strong>והכא</strong> <small>[וכאן]</small> שנחלקו ר' יהודה וחכמים — <strong>ברבית על מנת להחזיר איכא בינייהו</strong> <small>[יש ביניהם</small> הבדל<small>],</small> כלומר, במקרה שהתנו שאם יפרע הלווה את החוב — יחזיר לו המלוה את הפירות שאכל בינתיים מן השדה, <strong>מר סבר</strong> <small>[חכם</small> זה, התנא הראשון <small>סבור]:</small> למרות שיחזיר את הפירות שיאכל בינתיים — <strong>אסור</strong> לעשות כן, <strong>ומר סבר</strong> <small>[וחכם</small> זה, ר' יהודה <small>סבור]:</small> <strong>מותר</strong> לעשות כן.
 <big>א</big> שנינו במשנה: המוכר לחבירו בית בעיר חומה, אם <strong>מת המוכר יגאל בנו.</strong> ותוהים: <strong>פשיטא</strong> <small>[פשוט]</small> הדבר, שהרי הוא יורש את נחלתו! ומשיבים, <strong>מהו דתימא</strong> <small>[שתאמר]:</small> <strong>"ואיש כי ימכר בית מושב</strong> עיר חומה והיתה גאולתו עד תום שנת ממכרו" (ויקרא כה, כט) <strong>אמר רחמנא</strong> <small>[אמרה התורה],</small> ומשמע כי האיש שמכר הוא הגואל, <strong>והאי</strong> <small>[וזה]</small> הבן, הרי <strong>לאו</strong> <small>[לא]</small> הוא <strong>מכר,</strong> על כן <strong>קמשמע לן</strong> <small>[משמיע לנו]:</small> הכתוב: <strong>"והיתה גאלתו" מכל מקום,</strong> בכל אופן תהיה לו גאולה, אם לא על ידי הבעלים — על ידי בנו.
  עוד שנינו במשנה: <strong>מת הלוקח</strong> — <strong>יגאל</strong> המוכר <strong>מיד בנו וכו'.</strong> ותוהים: <strong>פשיטא</strong> <small>[פשוט]</small> הדבר! ומשיבים: <strong>מהו דתימא</strong> <small>[שתאמר]:</small> "וקם הבית אשר בעיר אשר לו חומה לצמיתות <strong>לקנה אתו"</strong> (שם ל) <strong>אמר רחמנא</strong> <small>[אמרה התורה],</small> <strong>והא</strong> <small>[וזה]</small> הבן הרי <strong>לא</strong> הוא <strong>קנה,</strong> על כן <strong>קא משמע לן</strong> <small>[משמיע לנו]</small> הכתוב: <strong>"והיתה גאלתו" מכל מקום,</strong> גם מיד הבן.
 <big>ב</big> שנינו במשנה: <strong>אין מונין לו שנה אלא משעה שמכר,</strong> שנאמר: "ואם לא יגאל עד מלאת לו שנה" (ויקרא כה, ל). ומביאים, <strong>תנו רבנן</strong> <small>[שנו חכמים</small> בברייתא<small>]:</small> כשהכתוב אומר: "עד מלאת לו <strong>שנה",</strong> אם הקונה מכרה לאדם אחר, <strong>איני יודע אם</strong> מונים <strong>שנה</strong> מזמן שמכרו הבעלים <strong>לראשון,</strong> או <strong>אם שנה</strong> מזמן שמכרו הקונה הראשון <strong>ל</strong>קונה ה<strong>שני, כשהוא אומר: "עד מלאת לו שנה תמימה"</strong> — <strong>הוי</strong> אומר <strong>שנה</strong> מזמן שמכרו הבעלים <strong>לראשון.</strong>
 ויש לשאול: אם לא גאלו הבעלים את הבית בתוך שנה למכירה הראשונה, <strong>למי חלוט</strong> הבית? <strong>ר' אלעזר אומר: ל</strong>קונה ה<strong>ראשון חלוט, ר' יוחנן אמר: לשני חלוט.</strong> ושואלים: <strong>בשלמא</strong> <small>[נניח]</small> <strong>ל</strong>שיטת <strong>ר' אלעזר</strong> מובן מדוע הבית חלוט לראשון — <strong>דלדידיה קא מנינן</strong> <small>[ש</small>הרי <small>ל</small>קנין <small>שלו אנו מונים</small> שנה<small>],</small> לפיכך ראוי שייחלט לו הבית. <strong>אלא לר' יוחנן מאי טעמא</strong> <small>[מה טעם]</small> חלוט לשני כבר באותה שעה? <strong>אמר ר' אבא בר ממל:</strong> שהרי <strong>מה מכר לו</strong> הקונה ה<strong>ראשון ל</strong>קונה ה<strong>שני</strong> — <strong>כל זכות שתבא</strong> (שבאה) <strong>לידו,</strong> ובכללה הזכות שהבית ייחלט בידו כעבור שנה מזמן שהוא קנה אותו.
 <big>ג</big> <strong>אמר ר' אבא בר ממל: מכר שני בתי ערי חומה, אחד</strong> מכר <strong>בחמשה עשר באדר הראשון ואחד באחד באדר השני; זה שמכר לו</strong> באחד באדר השני, כיון שהגיע יום אחד באדר של שנה הבאה — <strong>עלתה לו שנה</strong> ונחלט לו הבית, ו<strong>זה שמכר לו בחמשה עשר של אדר הראשון</strong> — <strong>לא עלתה לו שנה עד חמשה עשר באדר של שנה הבאה.</strong>
 <strong>מתקיף לה</strong> <small>[מקשה על כך]</small> <strong>רבינא, ולימא ליה</strong> <small>[ושיאמר לו]</small> הראשון לשני: כיצד ייתכן הדבר? והלוא <strong>אנא קדים שחין נורא מקמא דידך</strong> <small>[אני הקדמתי והדלקתי אש לפניך],</small> כלומר, קניתי את הבית שבידי לפניך! 
 ומשיבים: <strong>משום דאמר ליה</strong> <small>[שאומר לו</small> השני<small>]:</small> <strong>את נחית לעיבורא</strong> <small>[אתה ירדת ל</small>בית בחודש ה<small>עיבור],</small> והרי שנינו במשנתנו שנותנים למוכר גם את חודש העיבור.
 <strong>ו</strong>כיוצא בזה <strong>אמר ר' אבא בר ממל: נולדו לו שני טלאים, אחד</strong> נולד <strong>בחמשה עשר של אדר הראשון ואחד באחד באדר השני, זה שנולד באדר השני, כיון שהגיע יום אחד באדר השני של שנה הבאה</strong> — <strong>עלתה לו שנה,</strong> ואם היה בכור צריך להקריבו לכתחילה עד אז, <strong>זה שנולד לו בחמשה עשר באדר הראשון</strong> — <strong>לא עלתה לו שנה עד חמשה עשר באדר של שנה הבאה.</strong>
 <strong>מתקיף לה</strong> <small>[מקשה על כך]</small> <strong>רבינא, ולימא ליה</strong> <small>[ושיאמר לו]</small> הטלה שנולד ראשון: <strong>אנא קדים אכיל ירוקא מקמא דידך</strong> <small>[אני קדמתי</small> להיוולד <small>ואכלתי ירק לפניך]! ומשיבים:</small> <strong>משום דאמר ליה</strong> <small>[שאומר לו]</small> השני: <strong>את נחיתת לעיבורא</strong> <small>[אתה ירדת ל</small>חודש ה<small>עיבור]</small> שהוא מתווסף לחשבון השנה, <strong>אנא לא נחיתנא לעיבורא</strong> <small>[אני לא ירדתי ל</small>חודש ה<small>עיבור].</small>
 ושואלים: <strong>הא תו</strong> <small>[</small>הלכה <small>זו</small> בענין טלאים <small>עוד]</small> <strong>למה לי</strong> לאומרה? והרי היינו הך <small>[הרי זה אותו דבר]!</small> ומשיבים, <strong>מהו דתימא</strong> <small>[שתאמר]:</small> <strong>התם</strong> <small>[שם]</small> בבתי ערי חומה הדין כן, משום <strong>דכתיב</strong> <small>[שנאמר]</small> בתורה <strong>"תמימה"</strong> (ויקרא כה, ל) כפי שלמדנו במשנה, אבל <strong>הכא</strong> <small>[כאן]</small> בטלאים <strong>דלא כתיב</strong> <small>[שלא נאמר]</small> <strong>"תמימה"</strong> — <strong>לא</strong> שייך דין זה, על כן <strong>קא משמע לן</strong> <small>[משמיע לנו]</small> ש<strong>"שנה" "שנה" מהדדי גמרי</strong> <small>[זה מזה הם למדים]</small> בגזירה שווה, שנאמר בבית עיר חומה: "ואם לא יגאל עד מלאת לו שנה תמימה" (ויקרא כה, ל), ונאמר בטלאים: "שה תמים זכר בן שנה יהיה לכם" (שמות יב, ה).
 <big>ד</big> שנינו במשנה: <strong>כשהוא אומר "תמימה"</strong> — להביא את חודש העיבור, <strong>רבי אומר: ליתן</strong> לו <strong>שנת עיבורה.</strong> ומביאים, <strong>תנו רבנן</strong> <small>[שנו חכמים</small> בברייתא<small>]:</small> מה פרוש הכתוב <strong>"שנה תמימה"? רבי אומר: מונה</strong> תמיד <strong>שלש מאות וששים וחמשה ימים כמנין ימות החמה,</strong> והם אחד עשר יום יותר משנת הלבנה. <strong>וחכמים אומרים:</strong> בשנה רגילה <strong>מונה שנים עשר חודש מיום ליום, ואם נתעברה</strong> השנה — <strong>נתעברה לו</strong> (למוכר) ויכול לגאול במשך חודש נוסף.
 <big>ה</big> שנינו במשנה: <strong>הגיע יום שנים עשר חודש ולא נגאל</strong> היה חלוט לו, אחד הלוקח ואחד שניתן לו בית במתנה, שנאמר: "לצמיתות" (ויקרא כה, ל). ומביאים, <strong>תנו רבנן</strong> <small>[שנו חכמים</small> בברייתא<small>]:</small> מה שנאמר "וקם הבית... <strong>לצמיתות",</strong> כוונתו <strong>לחלוטין,</strong> באופן סופי, שהמוכר אינו יכול לגואלו בעל כרחו, ואינו חוזר אליו ביובל. <strong>דבר אחר: "לצמיתות"</strong> — <strong>לרבות את ה</strong>בית שניתן ב<strong>מתנה.</strong> ומסבירים: <strong>מאי טעמא</strong> <small>[מה הטעם],</small> כיצד נלמד דין מתנה — שיכול היה להיכתב <strong>"צמית"</strong> ונכתב <strong>"צמיתות".</strong>
 <strong>אמרוה רבנן קמיה</strong> <small>[אמרו אותה,</small> ברייתא זו, <small>חכמים לפני]</small> <strong>רב פפא,</strong> ואמרו: <strong>כמאן</strong> <small>[כשיטת מי</small> הברייתא<small>]?</small> ש<strong>לא כ</strong>שיטת <strong>ר' מאיר, דאי</strong> <small>[שאם]</small> <strong>כר' מאיר</strong> — <strong>האמר</strong> <small>[הרי אמר]</small> לגבי חזרת שדה אחוזה ביובל, שה<strong>מתנה אינה כמכר.</strong> ואם כן, בית עיר חומה שניתן כמתנה — אינו נחלט לאחר שנים עשר חודש! <strong>אמר רב פפא: אפילו תימא</strong> <small>[תאמר]</small> שהברייתא היא כשיטת <strong>ר' מאיר, שאני הכא</strong> <small>[שונה כאן]</small> הדין, <strong>דרבי רחמנא</strong> <small>[שריבתה התורה]</small> בלשון <strong>"לצמיתות",</strong> ללמד שהמתנה נידונה כמכר.
 <strong>אמרו רבנן</strong> <small>[אמרו חכמים]</small> <strong>לרב פפא, ואמר לה</strong> <small>[ויש אומרים]</small> שאמר זאת <strong>רב הונא בריה</strong> <small>[בנו]</small> של <strong>רב יהושע לרב פפא: והא גבי</strong> <small>[והרי אצל]</small> שדה אחוזה שחוזרת ב<strong>יובל,</strong> שיש ריבוי מיוחד של הכתוב, <strong>דכתיב</strong> <small>[שנאמר]:</small> "בשנת היובל הזאת <strong>תשבו</strong> איש אל אחוזתו" (שם יג) וחכמים למדים משם <strong>לרבות את המתנה, ו</strong>אף על פי כן <strong>ר' מאיר לא קא מרבי</strong> <small>[לא מרבה]</small> את המתנה! <strong>אלא</strong> צריך לומר ש<strong>הא</strong> <small>[</small>ברייתא <small>זו] ודאי</small> ש<strong>לא כ</strong>שיטת <strong>ר' מאיר.</strong>
 <big>ו</big> <strong>תנו רבנן</strong> <small>[שנו חכמים</small> בברייתא<small>]:</small> <strong>המקדיש בית בבתי ערי חומה</strong> — <strong>הרי זה גואל</strong> אותו מיד ההקדש בתוך שנתו, <strong>ו</strong>גם <strong>גואל לעולם,</strong> ואפילו כעבור שנה (שלא כדין המוכר). אם <strong>גאלו</strong> איש <strong>אחר מיד הקדש,</strong> ו<strong>הגיע יום שנים עשר חודש</strong> מאז שגאלו מההקדש <strong>ולא נגאל</strong> הבית על ידי בעליו — <strong>היה</strong> הבית <strong>חלוט לו</strong> לאיש האחר.
  ושואלים:  <strong>מנא הני מילי</strong> <small>[מנין הדברים הללו]?</small> <strong>אמר שמואל, דאמר קרא</strong> <small>[שאמר הכתוב]:</small> "ואם לא יגאל עד מלאת לו שנה תמימה וקם הבית... <strong>לקנה אותו</strong> לדורותיו לא יצא ביובל" (ויקרא כה, ל) — לכל הקונה בית כזה, <strong>ואפילו</strong> זה שקנאו <strong>מיד הקדש.</strong> ושואלים: אם כן, מדוע יכול המקדישו לגואלו לעולם? <strong>ולחלטיה</strong> <small>[ושיחלטנו]</small> ה<strong>הקדש,</strong> אם לא גאלו המקדיש בתוך שנה! ומשיבים, <strong>אמר קרא</strong> <small>[הכתוב]</small> שם: <strong>"לדרתיו",</strong> ולפיכך, <strong>יצא הקדש ש</strong>אינו אדם ו<strong>אין לו דורות.</strong>
 ושואלים: מה שנאמר בדין מוכר בית עיר חומה <strong>"לא יצא ביובל" למה לי?</strong> והרי כבר נאמר "לצמיתות"! <strong>אמר רב ספרא: לא נצרכא</strong> <small>[לא נצרכה]</small> <strong>אלא</strong> ללמד <strong>ל</strong>גבי <strong>מוכר בית בבתי ערי חומה, ופגע בו יובל בתוך שנתו</strong> של המכר, <strong>סלקא דעתך אמינא ליפוק</strong> <small>[יעלה על דעתך לומר שיצא]</small> הבית לבעליו <strong>ביובל,</strong> על כן <strong>קא משמע לן</strong> <small>[משמיע לנו]:</small> <strong>"לא יצא ביובל",</strong> שאין היובל שייך בדין בית עיר חומה.
 <big>ז משנה</big> <strong>בראשונה היה</strong> הקונה בית עיר חומה <strong>נטמן</strong> (מסתתר) ב<strong>יום</strong> האחרון שב<strong>שנים עשר חודש, כדי ש</strong>לא יחזיר לו המוכר את הכסף, וממילא <strong>יהא</strong> הבית <strong>חלוט לו</strong> לקונה. <strong>התקין הלל שיהא</strong> המוכר <strong>חולש</strong> (מטיל) <strong>מעותיו ללשכה</strong> של בית הדין, <strong>ויהא שובר את הדלת ונכנס</strong> לבית, ו<strong>אימתי שירצה הלז</strong> (הקונה) <strong>יבא</strong> ללשכה <strong>ויטול את מעותיו.</strong>
 <big>ח גמרא</big> <strong>אמר רבא: מתקנתו של הלל</strong> במשנתנו יש ללמוד שהאומר לאישה: <strong>"הרי זה גיטיך על מנת שתתני לי מאתים זוז", ונתנה לו</strong> אותם, אם היה זה <strong>מדעתו</strong> — הרי שנתקיים התנאי והיא <strong>מגורשת,</strong> אך אם נתנה לו אותם <strong>בעל כרחו</strong> — <strong>אינה מגורשת.</strong> ומסבירים:
## דף לב.
 ומה הראיה לדבר? <strong>מדאיצטריך ליה</strong> <small>[מ</small>מה <small>שהוצרך לו]</small> <strong>להלל לתקוני</strong> <small>[לתקן]</small> כאן תקנה מיוחדת ש<strong>נתינה בעל כרחו הויא</strong> <small>[נחשבת]</small> <strong>נתינה, הא בעלמא</strong> <small>[הרי</small> ש<small>בסתם]</small> <strong>נתינה בעל כרחו לא הויא</strong> <small>[אינה נחשבת]</small> <strong>נתינה.</strong>
 <strong>מתקיף לה</strong> <small>[מקשה על כך]</small> <strong>רב פפא, ואיתימא</strong> <small>[ויש אומרים]</small> שהקשה זאת <strong>רב אשי: ודילמא כי איצטריכא ליה להלל לתקוני</strong> <small>[ושמא כאשר הוצרכה לו להלל לתקן]</small> תקנה זו, הרי זה בנתינה <strong>שלא בפניו,</strong> שהרי כאן הסתתר הקונה, <strong>אבל</strong> כשנותן למקבל <strong>בפניו</strong> — <strong>בין מדעתו בין בעל כרחו הויא</strong> <small>[הרי זו]</small> <strong>מתנה!</strong>
 <strong>איכא דאמרי</strong> <small>[יש שאומרים]</small> שמועה זו באופן אחר, <strong>אמר רבא: מתקנתו של הלל</strong> יש ללמוד שהאומר לאשה: <strong>"הרי זה גיטיך על מנת שתתני לי מאתים זוז", ונתנה לו</strong> אותם, <strong>בין מדעתו בין בעל כרחו</strong> — <strong>הויא</strong> <small>[הרי זו]</small> <strong>נתינה,</strong> והיא מגורשת. <strong>וכי איצטריך ליה</strong> <small>[וכאשר הוצרך לו]</small> <strong>להלל לתקוני</strong> <small>[לתקן]</small> — היה זה מפני שהקונה הסתתר, והנתינה היתה <strong>שלא בפניו, אבל</strong> נתינה <strong>בפניו</strong> — <strong>בין מדעתו בין בעל כרחו הויא</strong> <small>[הרי היא]</small> <strong>נתינה.</strong>
 <strong>מתקיף לה</strong> <small>[מקשה על כך]</small> <strong>רב פפא, ואיתימא</strong> <small>[ויש אומרים]</small> <strong>רב שימי בר אשי: ודילמא</strong> <small>[ושמא]</small> <strong>בין בפניו בין שלא בפניו,</strong> נתינה <strong>מדעתו</strong> — <strong>אין</strong> <small>[כן]</small> נחשבת לנתינה, <strong>בעל כרחו</strong> — <strong>לא</strong> נחשבת נתינה, <strong>והלל מאי דאיצטריך ליה תקין</strong> <small>[מה שהוצרך לו תיקן],</small> מפני שהקונים היו מסתתרים, אך אם היו נמצאים ומסרבים לקבל את המעות — גם אז היה צריך לתקנתו!
 <big>א משנה</big> <strong>כל</strong> מה <strong>שהוא</strong> נמצא <strong>לפנים מן החומה</strong> — <strong>הרי הוא כבתי ערי חומה</strong> לדין גאולתו, <strong>חוץ מן השדות</strong> שבתוכה. <strong>ר' מאיר אומר: אף השדות</strong> בכלל זה. <strong>בית הבנוי בחומה</strong> עצמה, <strong>ר' יהודה אומר: אינו כבתי ערי חומה, ר' שמעון אומר: כותל החיצון היא חומתו,</strong> ונידון כבית בעיר חומה.
 <big>ב גמרא</big> בענין מה ששנינו במשנה <strong>תנו רבנן</strong> <small>[שנו חכמים</small> בברייתא<small>],</small> נאמר בתורה: "וקם ה<strong>בית</strong> אשר בעיר אשר לו חומה לצמיתות לקונה אותו" (ויקרא כה, ל) — <strong>אין לי אלא בית, מנין לרבות</strong> גם <strong>בתי בדים</strong> (שמייצרים בהם שמן) <strong>ובתי מרחצאות, ומגדלות, ושובכין, ובורות ושיחין</strong> (שוחות, חפירות בקרקע) <strong>ומערות? תלמוד לומר: "אשר בעיר",</strong> ללמדנו שכל מה שבעיר נכלל בכך. <strong>יכול שאני מרבה אף השדות</strong> שבעיר? <strong>תלמוד לומר: "בית",</strong> למעט שדה, שאינו מבנה המכיל דבר_מה. אלו <strong>דברי ר' יהודה.</strong>
 <strong>ר' מאיר אומר:</strong> נאמר <strong>"בית"</strong> — <strong>אין לי אלא בית, מנין לרבות</strong> <strong>בתי בדים ובתי מרחצאות, ומגדלות ושובכין, ובורות שיחין ומערות, ואפילו שדות? תלמוד לומר: "אשר בעיר",</strong> ללמדנו שכל מה שבעיר בכלל.
 
   
  ושואלים על דעת ר' מאיר: <strong>ואלא הא כתיב</strong> <small>[הרי נאמר]</small> <strong>"בית"! אמר רב חסדא אמר רב קטינא: חולסית,</strong> שטח מסולע, שנוטלים משם אבנים לבנין, <strong>ומצולה,</strong> שנוטלים ממנה חול לבנין, <strong>איכא בינייהו</strong> <small>[יש ביניהם],</small> בין ר' יהודה ור' מאיר, ודווקא באלה סבור ר' מאיר שדינם כבית. אבל שדה ממש — גם לדעתו אינו בכלל דין זה. ומוסיפים: <strong>והתניא</strong> <small>[ו</small>כן <small>שנויה</small> ברייתא<small>]:</small> <strong>חולסית ומצולה</strong> שבעיר חומה, <strong>ר' מאיר אומר:</strong> דינם <strong>כבתים, ר' יהודה אומר:</strong> דינם <strong>כשדות.</strong>
 <big>ג</big> שנינו במשנה: <strong>בית הבנוי בחומה</strong> — <strong>ר' יהודה אומר: אינו כבתי ערי חומה,</strong> ר' שמעון אומר: כותל החיצון הוא חומתו. <strong>אמר ר' יוחנן, ושניהם מקרא אחד דרשו,</strong> שנאמר ברחב: <strong>"ותורדם בחבל בעד החלון כי ביתה בקיר החומה ובחומה היא יושבת"</strong> (יהושע ב, טו), כיצד להבין "ובחומה היא יושבת", <strong>ר' (מאיר) [שמעון] סבר כפשטיה דקרא</strong> <small>[סבור כפשוטו של המקרא],</small> <strong>ור' יהודה סבר</strong> <small>[סבור]</small> כי יש לדייק מן הכתוב: <strong>"בחומה היא יושבת",</strong> כלומר, נחשבת כתושבת החומה עצמה, <strong>ולא</strong> נחשבת כיושבת <strong>בעיר חומה.</strong>
 <big>ד משנה</big> <strong>עיר שגגותיה חומתה,</strong> שבתיה בנויים ברצף אחד כחומה, והגגות הם ראש החומה, <strong>ו</strong>כן עיר <strong>שאינה מוקפת חומה מימות יהושע בן נון,</strong> אלא הוקפה רק לאחר מכן — <strong>אינה כבתי ערי חומה. ואלו הן בתי ערי חומה:</strong> כל שיש בעיר לפחות <strong>שלש חצרות של</strong> <strong>שני בתים</strong> בכל אחת מהן, ושהיא <strong>מוקפת חומה מימות יהושע בן נון, כגון קצרה</strong> (המצודה) <strong>הישנה של ציפורי,</strong> <strong>וחקרה</strong> (מצודה) <strong>של גוש חלב, ויודפת הישנה, וגמלא, וגדוד, וחדיד, ואונה, וירושלים, וכן</strong> ערים <strong>כיוצא בהן.</strong>
 <big>ה גמרא</big> בענין ששנינו במשנה, שעיר שגגותיה חומתה אינה נידונת כעיר חומה, <strong>תנו רבנן</strong> <small>[שנו חכמים</small> בברייתא<small>],</small> מה שנאמר בתורה: "בית אשר בעיר אשר לו <strong>חומה"</strong> (ויקרא כה, ל), בא להדגיש — אשר יש לו חומה, <strong>ולא שור איגר</strong> <small>[חומת גגות],</small> שהבית עצמו הוא החומה. ומה שנאמר בתורה: "ובתי החצרים אשר אין להם חומה <strong>סביב</strong> על שדה הארץ יחשב" (שם לא) ואינם כדין בתי ערי חומה, בא הדבר להדגיש — <strong>פרט לטבריה,</strong> שאין לה חומה מסביב, אלא <strong>ש</strong>מצידה האחד <strong>ימה</strong> (ים הכנרת) הוא <strong>חומתה.</strong>
 <strong>ר' אליעזר בר יוסי אומר,</strong> נכתב בתורה: <strong>"אשר לוא חומה",</strong> כאילו נכתב גם "אשר לו חומה", אך גם "אשר לא חומה" — לומר: <strong>אף על פי שאין לו עכשיו והיה לו קודם לכן</strong> בימות יהושע, עדיין נחשב לעיר חומה.
  שנינו במשנה: <strong>ואלו הן בתי ערי חומה...</strong> כגון קצרה הישנה של ציפורי, וחקרה של גוש חלב, ויודפת הישנה, וגמלא, וגדוד, וחדיד, ואונה, וירושלים, וכן כיוצא בהן. ומביאים, <strong>תנא</strong> <small>[שנה</small> על כך <small>החכם</small> בברייתא<small>]:</small> <strong>גמלא בגליל, וגדוד בעבר הירדן, וחדיד ואונה וירושלים ביהודה.</strong> ושואלים: <strong>מאי קאמר</strong> <small>[מה הוא אומר]?</small> וכי אלו הערים היחידות מוקפות החומה בגליל, בעבר הירדן וביהודה?
## דף לב:
 <strong>אמר אביי, הכי קאמר</strong> <small>[כך הוא אומר]:</small> <strong>עד גמלא בגליל,</strong> כלומר, כל העיירות שבגליל מגמלא ולדרום היו מוקפות חומה מימות יהושע, וכן כל העיירות <strong>עד גדוד בעבר הירדן,</strong> שהיא המזרחית לכולן, <strong>ו</strong>כן <strong>חדיד ואונו וירושלים ב</strong>ארץ <strong>יהודה</strong> הריהן מוקפות חומה מימות יהושע.
 <strong>רבא אמר:</strong> כוונת הברייתא לפרש את משנתנו ולומר כי <strong>גמלא</strong> שנזכרה במשנה כמוקפת חומה מימות יהושע, היא זו ש<strong>בגליל, לאפוקי</strong> <small>[להוציא]</small> כל עיר אחרת בשם <strong>גמלא</strong> שנמצאת ב<strong>שאר ארצות</strong> (יהודה ועבר הירדן), וכן <strong>גדוד</strong> היא זו ש<strong>בעבר הירדן, לאפוקי</strong> <small>[להוציא]</small> כל עיר אחרת בשם <strong>גדוד</strong> שנמצאת ב<strong>שאר ארצות</strong> (יהודה וגליל), וכן חדיד ואונו וירושלים הן אלו שביהודה — להוציא ערים בשם דומה שנמצאות בגליל ובעבר הירדן. ואילו <strong>אינך דלא איכא דכותייהו לא איצטריך ליה</strong> <small>[</small>הערים <small>האחרות</small> שנזכרו במשנה, כגון יודפת, <small>שאין</small> עיר <small>כמותן</small> בשאר ארצות באותו שם, <small>לא הוצרך לו</small> לתנא לומר<small>].</small>
 ושואלים: <strong>וירושלים</strong> שמוזכרת במשנה <strong>מי מיחלט</strong> <small>[האם חלוט]</small> בה הבית לקונה לאחר שנה כדין עיר חומה? <strong>והתניא</strong> <small>[והרי שנויה</small> ברייתא<small>]:</small> <strong>עשרה דברים נאמרו בירושלים,</strong> ואחד מהם ש<strong>אין הבית חלוט בה!</strong>
 <strong>אמר ר' יוחנן:</strong> כוונת התנא לומר שהבית חלוט בכל עיר שהיא <strong>כ</strong>גון <strong>ירושלים,</strong> שהיא <strong>מוקפת חומה מימות יהושע בן נון, ו</strong>אולם <strong>לא</strong> שדינה <strong>כירושלים</strong> עצמה, ש<strong>אילו</strong> <strong>ירושלים</strong> עצמה <strong>אין הבית חלוט בה, ואילו הכא</strong> <small>[כאן],</small> בערים שדומות לה, <strong>הבית חלוט בהן. רב אשי אמר</strong> תירוץ אחר: <strong>לאו</strong> <small>[</small>וכי <small>לא]</small> <strong>אמר רב יוסף</strong> בתירוץ קושיה אחרת: <strong>תרי</strong> <small>[שתי]</small> ערים בשם <strong>קדש הוו</strong> <small>[היו]?</small> <strong>הכא נמי</strong> <small>[כאן גם כן]</small> צריך לומר ש<strong>תרי</strong> <small>[שתי]</small> ערים בשם <strong>ירושלים הוו</strong> <small>[היו]</small> ביהודה, ומשנתנו עוסקת בירושלים האחרת, שבה הבית נחלט.
 <big>א</big> בענין הערים ששנינו במשנתנו <strong>תניא</strong> <small>[שנה</small> בברייתא<small>],</small> <strong>ר' ישמעאל בר' יוסי: למה מנו חכמים את אלו</strong> שבמשנה, מכל שאר הערים מוקפות החומה שהיו בארץ בזמן יהושע בן נון? <strong>שכשעלו בני הגולה</strong> מבבל לאחר חורבן הבית הראשון <strong>מצאו</strong> את <strong>אלו</strong> <strong>וקידשום, אבל</strong> הערים ה<strong>ראשונות בטלו</strong> מקדושתן <strong>משבטלה קדושת הארץ</strong> כשחרב המקדש הראשון. ומבארים, <strong>קסבר</strong> <small>[סבור הוא]:</small> <strong>קדושה ראשונה</strong> שנתקדשה הארץ בימי יהושע — <strong>קידשה לשעתה,</strong> עד שגלו מן הארץ, <strong>ולא קידשה לעתיד לבא.</strong>
 <strong>ורמינהי</strong> <small>[ומשליכים,</small> מראים סתירה<small>]</small> לכך ממה ש<strong>אמר ר' ישמעאל בר' יוסי: וכי אלו בלבד</strong> שנמנו במשנתנו <strong>היו</strong> מוקפות חומה מימי יהושע? <strong>והלא כבר נאמר:</strong> "לא היתה קריה אשר לא לקחנו מאתם <strong>ששים עיר כל חבל ארגב... כל אלה ערים בצורות</strong> חומה גבוהה דלתים ובריח" (דברים ג, ד—ה)! <strong>אלא למה מנו חכמים את אלו? שכשעלו בני הגולה מצאו</strong> את <strong>אלו</strong> שהיו בנויות <strong>וקידשום.</strong> ותוהים: האם ייתכן שכוונת הברייתא ש<strong>קידשום? הא אמרינן</strong> <small>[הרי אומרים אנו]</small> בהמשך הברייתא ש<strong>לא צריך לקדושינהו</strong> <small>[לקדשם]!</small> <strong>אלא</strong> כוונתה ש<strong>מנאום</strong> במשנה זו.
  וממשיכה הברייתא: <strong>ולא אלו בלבד, אלא כל</strong> עיר <strong>שתעלה לך מסורת בידך מאבותיך ש</strong>היא <strong>מוקפת חומה מימות יהושע בן נון</strong> — <strong>כל מצות הללו</strong> של ערי חומה <strong>נוהגות בה, מפני שקדושה ראשונה קידשה לשעתה וקידשה לעתיד לבא.</strong> הרי יש סתירה בין הברייתות בדברי ר' ישמעאל בר' יוסי, האם קדושה ראשונה קידשה לעתיד לבוא או לא!
  ומשיבים, <strong>איבעית אימא</strong> <small>[אם תרצה אמור]:</small> <strong>תרי תנאי</strong> <small>[</small>מחלוקת <small>שני תנאים]</small> יש כאן <strong>ואליבא</strong> <small>[ולפי</small> שיטתו<small>]</small> של <strong>ר' ישמעאל</strong> בר' יוסי. <strong>ואיבעית אימא</strong> <small>[ואם תרצה אמור]:</small> <strong>חד מינייהו</strong> <small>[אחת מהן,</small> מהברייתות<small>],</small> זו האומרת כי קדושה ראשונה קידשה לעתיד לבוא, <strong>ר' אלעזר בר יוסי</strong> אחיו הוא ש<strong>אמרה. דתניא</strong> <small>[ששנויה</small> ברייתא<small>],</small> <strong>ר' אלעזר בר יוסי אומר:</strong> נאמר בתורה <strong>"אשר לוא חומה"</strong> (ויקרא כה, ל), כאילו נכתב "לו חומה" ו"לא חומה", ללמד שלא רק שיש לו עכשיו חומה, אלא <strong>אף על פי שאין לו עכשיו</strong> חומה <strong>והיה לו קודם לכן,</strong> בימות יהושע בן נון, נידון המקום כבית עיר חומה.
 <big>ב</big> ושואלים: <strong>מאי טעמא דמאן דאמר</strong> <small>[מה הטעם,</small> המקור בכתוב <small>של מי שאומר]:</small> <strong>קדושה ראשונה קידשה לשעתה ולא קידשה לעתיד</strong> <strong>לבא? ומשיבים:</strong> <strong>דכתיב</strong> <small>[שנאמר]</small> בזמן שיבת ציון: <strong>"ויעשו בני הגולה השבים מן השבי סכות וישבו בסכות, כי לא עשו מימי יהושע בן נון כן בני ישראל</strong> עד היום ההוא <strong>ותהי שמחה גדולה מאד"</strong> (נחמיה ח, יז). ולכאורה, תמוה הדבר: <strong>אפשר בא דוד</strong> ומלך על ישראל, וכן שלמה אחריו, <strong>ולא עשו סוכות עד שבא עזרא?</strong>
 <strong>אלא מקיש</strong> (משווה) <strong>ביאתם בימי עזרא לביאתם בימי יהושע,</strong> לא לענין הישיבה בסוכות, אלא: <strong>מה ביאתם בימי יהושע מנו שמיטין ויובלות וקדשו</strong> אז <strong>ערי חומה, אף ביאתן בימי עזרא מנו שמיטין ויובלות וקדשו ערי חומה,</strong>
 <strong>ו</strong>כן <strong>אומר</strong> הכתוב בשיבת ישראל מן הגלות: <strong>"והביאך ה' אלהיך אל הארץ אשר ירשו אבתיך וירשתה"</strong> (דברים ל, ה), <strong>מקיש ירושתך</strong> ("וירשתה") <strong>לירושת אבותיך, מה ירושת אבותיך</strong> היתה מלווה <strong>בחידוש כל דברים הללו,</strong> שמיטה ויובל, תרומות ומעשרות, <strong>אף ירושתך</strong> — <strong>בחידוש כל דברים הללו,</strong> מפני שבטלו הראשונות.
  ושואלים:  <strong>ואידך</strong> <small>[ו</small>החכם <small>האחר],</small> שלדעתו לא הוצרכו לחזור ולקדש בימי עזרא, כיצד הוא מפרש כתוב זה? ומשיבים: מה שנאמר שעולי הגולה עשו סוכות, ולא נעשה כן מימות יהושע, כוונתו <strong>דבעי רחמי</strong> <small>[שביקש</small> עזרא <small>רחמים,</small> התפלל<small>]</small> <strong>על יצר</strong> של <strong>עבודה זרה, ובטליה</strong> <small>[וביטל אותו],</small> <strong>ואגין זכותא עלייהו כי סוכה</strong> <small>[והגנה זכות</small> התפילה <small>עליהם כמו סוכה].</small>
 ומוסיפים: <strong>והיינו דקא קפיד קרא עילויה</strong> <small>[וזהו שמקפיד הכתוב</small> שם <small>על]</small> <strong>יהושע,</strong> על שלא עשה כן בימיו, ומנין? <strong>דבכל דוכתא כתיב</strong> <small>[ש</small>הרי <small>בכל מקום</small> במקרא <small>נאמר]:</small> <strong>"יהושע", והכא כתיב</strong> <small>[וכאן נאמר]:</small> "כי לא עשו כן מימי <strong>ישוע</strong> בן נון", הרי שחיסר הכתוב אות משמו. שכן <strong>בשלמא</strong> <small>[נניח]</small> <strong>משה,</strong> מנהיגם הראשון של ישראל, <strong>לא בעא רחמי</strong> <small>[לא ביקש רחמים]</small> שיתבטל יצר זה, מפני <strong>דלא הוה זכותא</strong> <small>[שלא היתה</small> אז <small>זכות]</small> של <strong>ארץ ישראל,</strong> שהרי עדיין לא נכנסו אליה, <strong>אלא יהושע דהוה ליה זכותא</strong> <small>[שהיתה לו זכות]</small> של <strong>ארץ ישראל,</strong> <strong>אמאי לא ליבעי רחמי</strong> <small>[מדוע לא ביקש רחמים</small> שיתבטל<small>]?</small>
 ושואלים: ולשיטת הסבור שלא הוצרכו לחזור ולקדש בימי עזרא, <strong>והא כתיב</strong> <small>[והרי נאמר]:</small> <strong>"אשר ירשו אבתיך וירשתה",</strong> ומכאן משמע שצריך לקדש ערי חומה בשנית, כפי שנאמר לעיל! ומשיבים, <strong>הכי קאמר</strong> <small>[כך אומר]</small> הכתוב: <strong>כיון</strong> ש<strong>ירשו אבותיך</strong> — <strong>ירשת את</strong> <small>[יורש אתה],</small> ואינך צריך לחזור ולקדש.
  ושואלים על הברייתא: <strong>ומי</strong> <small>[והאם]</small> <strong>מנו</strong> בימי עזרא <strong>שמיטין ו</strong>אפילו <strong>יובלות? השתא</strong> <small>[עכשיו,</small> הרי<small>]</small> <strong>משגלו שבט ראובן ושבט גד וחצי שבט מנשה</strong> (ראה דברי הימים א ה, כו) כבר <strong>בטלו</strong> ה<strong>יובלות,</strong> למרות שרוב ישראל עדיין ישבו במקומם, <strong>עזרא דכתיב ביה</strong> <small>[שנאמר בו]:</small> <strong>"כל הקהל כאחד ארבע רבוא אלפים ושש מאות וששים"</strong> (עזרא ב, סד) כלומר, כארבעים אלף איש, <strong>הוה מני</strong> <small>[היה מונה</small> יובלות<small>]?</small>
 <strong>דתניא</strong> <small>[ששנויה</small> ברייתא<small>]:</small> <strong>משגלו שבט ראובן ושבט גד וחצי שבט המנשה בטלו יובלות, שנאמר: "וקראתם דרור בארץ לכל יושביה</strong> יובל היא תהיה לכם" (ויקרא כה, י), ולמדים משם ש<strong>בזמן שכל יושביה עליה</strong> נוהגים דיני היובל, <strong>ולא בזמן שגלו מקצתן.</strong>
 <strong>יכול</strong> אם <strong>היו</strong> יושבים <strong>עליה</strong> כל ישראל, <strong>והן מעורבין, שבט בנימין ביהודה, ושבט יהודה בבנימין,</strong> ולא כל שבט בנחלתו, <strong>יהא יובל נוהג? תלמוד לומר: "לכל ישביה"</strong> — <strong>בזמן שיושביה כתיקונן, ולא בזמן שהן מעורבין.</strong> ואם כן, כיצד ייתכן ששבי הגולה המועטים מנו יובלות?
 <strong>אמר רב נחמן בר יצחק:</strong> אמנם לא נהגו דיני היובל, אלא ש<strong>מנו יובלות</strong> כדי <strong>לקדש שמיטין,</strong> כלומר, בסוף כל ארבעים ותשע שנים של שבעה מחזורי שמיטה מנו את שנת החמישים כיובל, כדי ששנת השמיטה הבאה תחול בזמנה, בשנה החמישים ואחת.
## דף לג.
 ושואלים: <strong>הניחא לרבנן דאמרי</strong> <small>[זה נוח ל</small>דעת <small>חכמים שאומרים]</small> כי <strong>שנת חמשים</strong> (היובל) <strong>אינה</strong> חלק <strong>מן המנין</strong> של מנין שנות השמיטה, <strong>אלא ל</strong>דעת <strong>רבי יהודה</strong> שאמר: שנת חמשים עולה לכאן ולכאן, כלומר, שהיא נמנית כשנה הראשונה לשמיטה הראשונה של היובל הבא, <strong>למה לי</strong> למנות את היובלות? והלא אם אין היובל נוהג — <strong>ב</strong>מניית <strong>שמיטין סגיא</strong> <small>[די]!</small> ומשיבים: <strong>הא</strong> <small>[</small>ברייתא <small>זו]</small> <strong>ודאי</strong> ש<strong>לא כ</strong>שיטת <strong>רבי יהודה</strong> היא.
  ושואלים:  <strong>ו</strong>האם <strong>לא מנו שמיטין ויובלות</strong> לאחר גלות שבט ראובן גד וחצי שבט המנשה? <strong>והכתיב</strong> <small>[והרי נאמר]</small> בספר ירמיה, שחי שנים לאחר מכן: <strong>"מקץ שבע שנים תשלחו איש את אחיו העברי אשר ימכר לך</strong> ועבדך שש שנים ושלחתו חפשי מעמך, ולא שמעו אבותיכם אלי ולא הטו את אזנם" (ירמיה לד, יד),
 <strong>והוינן בהו</strong> <small>[והיינו עוסקים,</small> מתקשים <small>בהם]:</small> האם <strong>"מקץ שבע שנים"? והכתיב</strong> <small>[והרי נאמר</small> שם<small>]:</small> <strong>"ועבדך שש שנים",</strong> ולא שבע! <strong>ואמר רב נחמן בר יצחק: שש</strong> שנים הוזכרו ביחס <strong>לנמכר</strong> רגיל, שיוצא בסיום שש שנות עבדות (שמות כא, ב), <strong>ו</strong>אילו <strong>שבע</strong> שנים הוזכרו ביחס <strong>ל</strong>עבד <strong>נרצע,</strong> הנשאר כעבד בבית אדונו, שיוצא ביובל אפילו אם הגיע היובל כעבור שנה מרציעתו. ומכאן עולה שהיובל נהג בימי ירמיה, למרות שלא היו כל השבטים במקומם!
  ומשיבים:  <strong>ההוא</strong> <small>[אותו</small> כתוב<small>]</small> לא כציווי נאמר על ידי ירמיה, אלא <strong>ב</strong>תוך <strong>תוכחה כתיב</strong> <small>[נאמר],</small> שכך ציוה ה' את ישראל בצאתם ממצרים, <strong>וקאמר</strong> <small>[ו</small>על כך <small>אומר]</small> ה<strong>נביא: השלחתם</strong> את העבדים הנרצעים בזמן שהיה היובל נוהג? ומקשים: <strong>והכתיב</strong> <small>[והרי נאמר]</small> שם: <strong>"וישמעו וישלחו"</strong> (ירמיה לד, י), כלומר, דברים אלו שדיבר עליהם ירמיה נתרחשו באותה שעה!
 <strong>אלא</strong> יש להסביר דבר זה לפי מה ש<strong>אמר ר' יוחנן:</strong> למרות שהיובלות בטלו בגלות ראובן גד וחצי שבט מנשה, <strong>ירמיה החזירן</strong> לעשרת השבטים שגלו, <strong>ויאשיה בן אמון מלך עליהן</strong> על כל ישראל, ובאותה שעה חזר היובל לנהוג. <strong>ומנא לן דהדור</strong> <small>[ומנין לנו שחזרו</small> השבטים<small>]?</small> <strong>דכתיב</strong> <small>[שנאמר]</small> בדברי יחזקאל, שחי בדורו של ירמיה, והתנבא על העתיד: <strong>"כי המוכר אל הממכר לא ישוב"</strong> (יחזקאל ז, יג), כלומר, מי שמכר את שדהו — לא ישוב אליו השדה ביובל. ויש לתמוה: <strong>אפשר יובל</strong> כבר <strong>בטל,</strong> שהרי כבר גלו השבטים, <strong>ו</strong>ה<strong>נביא</strong> יחזקאל <strong>מתנבא עליו</strong> שעתיד <strong>שיבטל? אלא מלמד שהחזירן ירמיה</strong> אחר גלותם, וחזרו ישראל למנות יובלות, ובאותו זמן התנבא יחזקאל שהיובל יתבטל.
  ושואלים:  <strong>ומנלן</strong> <small>[ומנין לנו]</small> ש<strong>יאשיה מלך עליהן?</strong> ומשיבים, <strong>דכתיב</strong> <small>[שנאמר]:</small> "ויפן יאשיהו וירא את הקברים... <strong>ויאמר מה הציון הלז אשר אני ראה. ויאמרו אליו אנשי העיר הקבר איש האלהים אשר בא מיהודה ויקרא את הדברים</strong> האלה אשר עשית <strong>על המזבח בית אל"</strong> (מלכים ב כג, טז—יז), וקשה,
 <strong>וכי מה טיבו של יאשיהו</strong> מלך יהודה <strong>בבית אל,</strong> שהיתה בתחומי ממלכת ישראל, ולא ביהודה? <strong>אלא כשהחזירן ירמיהו, יאשיהו מלך עליהם,</strong> על כל השבטים, שחזרו למקומם. <strong>רב נחמן בר יצחק אמר, מהכא</strong> <small>[מכאן]</small> יש ראיה, מדברי הושע לישראל: <strong>"גם יהודה שת קציר לך בשובי שבות עמי"</strong> (הושע ו, יא), כלומר, כאשר ישובו ישראל — יעמוד בראשם מלך יהודה.
 <big>א משנה</big> <strong>בתי החצרים,</strong> שנזכרו בתורה (ויקרא כה, לא), שאינם בתי ערי חומה, אם מכרום בעליהם — <strong>נותנין להם כח יפה ש</strong>יש <strong>בבתי ערי חומה וכח יפה שבשדות, ו</strong>כיצד? <strong>נגאלין מיד וכל שנים עשר חדש כ</strong>דין <strong>בתים</strong> של ערי חומה, ולא רק לאחר שנתיים כשדות, <strong>ויוצאין ביובל</strong> לבעלים, <strong>ו</strong>קודם היובל — <strong>בגרעון כסף, כ</strong>מו ה<strong>שדות,</strong> שמחשב המוכר כמה קיבל בעד השדה לכל שנה עד היובל, ולפי מספר השנים שחלפו גורע מן הסכום שקיבל מן הקונה. אבל בית ערי חומה נחלט לאחר שנה, ואינו יוצא ביובל. וכשנגאל בתוך שנה — נותן את הסכום המלא שקיבל עבורו.
 <big>ב גמרא</big> במקור הדין של משנתנו <strong>תנו רבנן</strong> <small>[שנו חכמים</small> בברייתא<small>],</small> נאמר בתורה: "ובתי החצרים אשר אין להם חומה סביב <strong>על שדה הארץ יחשב</strong> גאולה תהיה לו וביובל יצא" (ויקרא כה, לא) — <strong>הקישו הכתוב</strong> את בתי החצרים <strong>לשדה אחוזה, מה שדה אחוזה יוצא ביובל</strong> או <strong>בגרעון כסף</strong> — <strong>אף בתי החצרים יוצאין ביובל ובגרעון כסף.</strong>
 ויש לשאול, <strong>אי</strong> (אם כן) שמא נאמר גם: <strong>מה שדה אחוזה אינה נגאלת בפחות משתי שנים</strong> מזמן שנמכרה — <strong>אף בתי החצרים אינם נגאלים</strong> ב<strong>פחות משתי שנים? תלמוד לומר: "גאלה תהיה לו",</strong> ומשמעות הכתוב היא — <strong>מיד.</strong> ויש לשאול: <strong>הואיל ונתת להם כח יפה שבשדות וכח (שדה) [יפה] שבבתים, יכול לא יצאו ביובל? תלמוד לומר: "וביבל יצא".</strong>
 ושואלים: <strong>מאי קאמר</strong> <small>[מה אומר</small> החכם שבברייתא<small>],</small> כלומר, מדוע הוצרך ללימוד זה? והרי אמר מתחילה שנותנים לו כח היפה שבשדות, שיוצאים ביובל! <strong>אמר רב הונא:</strong> באמת <strong>לא נצרכא</strong> <small>[לא נצרך]</small> הכתוב למוכר, <strong>אלא למקדיש בית בבתי החצרים, וגאלו</strong> אדם <strong>אחר מיד הקדש, ופגע בו יובל ב</strong>תוך ה<strong>שנה</strong> ה<strong>שניה</strong> לגאולת הבית מיד ההקדש, ללמד שהוא חוזר לבעליו הראשונים.
  שכן <strong>למאי מדמית ליה</strong> <small>[למה אתה מדמה אותו]?</small> <strong>אי</strong> <small>[אם]</small> <strong>לבתי ערי חומה</strong> שהוקדשו וגאלם אחר <strong>מדמית ליה</strong> <small>[אתה מדמה אותו]</small> — <strong>איחליט ליה</strong> <small>[הוחלט לו</small> הבית<small>]</small> <strong>ללוקח</strong> כבר בתום השנה הראשונה, כפי ששנינו בברייתא לעיל (לא,ב), <strong>אי</strong> <small>[אם]</small> <strong>לשדה אחוזה</strong> שהוקדשה וגאלה אחר <strong>מדמית</strong> <small>[אתה מדמה</small> אותו<small>]</small> — <strong>לכהנים נפקא</strong> <small>[יוצאת]</small> ביובל, כפי ששנינו במשנה לעיל (כה,א)! <strong>להכי אצטריך</strong> <small>[לכך הוצרך</small> הכתוב לומר<small>]</small> <strong>"וביבל יצא"</strong> — ללמדנו שבתי החצרים חוזרים במקרה זה לבעליהם.
 <strong>מתקיף לה</strong> <small>[מקשה על כך]</small> <strong>רב זעירא: מאי איריא</strong> <small>[מה שייך],</small> מדוע לפרש כתוב זה דווקא במקרה ש<strong>גאלו אחר</strong> מיד ההקדש? <strong>אפילו לא גאלו</strong> אחר <strong>נמי</strong> <small>[גם כן]</small> יצא מיד ההקדש לבעליו, שהרי אמר הכתוב בסתם: "וביובל יצא"! <strong>אמר ליה</strong> <small>[לו]</small> <strong>אביי:</strong> אין לומר כן, כדי <strong>שלא יאמרו</strong> האנשים: <strong>הקדש</strong> <strong>יוצא</strong> לבעליו מיד ההקדש <strong>בלא פדיון.</strong>
 ומוסיפים: <strong>מנלן</strong> <small>[מנין לנו]</small> שאכן בית שהוקדש אינו יוצא מן ההקדש בלא פדיון? <strong>מבן לוי, מה בן לוי שיפה כחו בממכרו</strong> יותר מישראל, שגואל לעולם שדה או בית שמכר (ראה משנה להלן עמוד ב) — <strong>הורע כחו בהקדשו,</strong> שצריך לפדות את הקדשו, ואינו חוזר אליו ביובל בחינם, כפי שיתבאר, <strong>ישראל שהורע כחו בממכרו,</strong> שאם מכר שדה אחוזה אינו יכול לגואלה בשנתיים הסמוכות למכירתה, וכן אם מכר בית בעיר חומה יכול לגואלו רק בתוך שנה — <strong>אין דין שהורע כחו בהקדשו,</strong> שאם הקדיש בית בבתי החצרים והגיע היובל, שצריך לפדותו מיד ההקדש?
  ומוסיפים:  <strong>והתם מנלן</strong> <small>[ושם מנין לנו]</small> שאין הקדשו של בן לוי חוזר אליו בחינם ביובל? <strong>דתניא</strong> <small>[ששנויה</small> ברייתא<small>],</small> נאמר בתורה: "ואשר יגאל מן הלוים, ויצא ממכר בית ועיר אחוזתו ביובל" (ויקרא כה, לג), ומהכתוב <strong>"ויצא ממכר" שומע אני</strong> לכאורה, כי כל מה שמכר הלוי חוזר אליו ביובל, <strong>אפילו</strong> מכר הלוי <strong>עבדיו מטלטליו ושטריו</strong> — על כן <strong>תלמוד לומר: "בית ועיר אחזתו",</strong> ולא דברים אחרים.
  ויש לשאול: אם כך <strong>מה תלמוד לומר "ממכר"?</strong> לדייק ממנו: דוקא <strong>ממכריו,</strong> אם מכר בית ועיר אחוזתו — <strong>יוצא</strong> ביובל <strong>בחנם, ואין הקדש</strong> של הלוי <strong>יוצא בחנם</strong> ביובל, <strong>אלא בפדיון.</strong>
 ומעירים: <strong>ופליגא</strong> <small>[וחלוקה]</small> דעת רב הונא, שאם הקדיש בית חצרים וגאלה אחר מיד ההקדש, שחוזרת לבעלים ביובל, על דעת <strong>ר' אושעיא,</strong> ש<strong>אמר ר' אושעיא: הכל היו בכלל "ונתן הכסף וקם לו"</strong> (ראה שם כז, יט), שהגואל דבר מיד ההקדש נחשב מעתה לבעליו לגמרי, ו
 <strong>כשפרט הכתוב בשדה אחוזה "והיה השדה בצאתו ביבל קדש לה'</strong> וכו' לכהן תהיה" (שם כא), ללמד שאם הקדישה הבעלים וגאלה אחר מן ההקדש, יוצאת השדה ביובל לכהנים — למדנו מכאן כי דווקא ב<strong>שדה הוא</strong> <strong>דפרק ליה</strong> <small>[שפודה אותו]</small> <strong>ונפקא</strong> <small>[ו</small>למרות זאת <small>יוצא]</small> מידיו <strong>לכהנים</strong> ביובל, <strong>אבל הנך</strong> <small>[אלה],</small> בתי החצרים שהוקדשו, וגאלם אחר מיד ההקדש — <strong>כדקיימי קיימי</strong> <small>[כמו שהם עומדים עומדים],</small> ברשות מי שפדה אותם, ואינם יוצאים להקדש, וגם לא לבעלים הראשונים כפי שסבור רב הונא.
  ושואלים: אם כן, הכתוב  <strong>"וביבל יצא"</strong> ממנו למד רב הונא, לשיטת רב אושעיא <strong>למה לי? אמר רב פפא: לא נצרכא</strong> <small>[לא נצרך]</small> כתוב זה <strong>אלא למוכר בית בבתי החצרים ופגע בו יובל בשנה שניה,</strong> ללמד שהוא חוזר למוכר.
  שכן יש לשאול: <strong>למאי מדמית ליה</strong> <small>[למה אתה מדמה אותו]?</small> <strong>אי</strong> <small>[אם]</small> <strong>ל</strong>מוכר <strong>בתי ערי חומה מדמית ליה</strong> <small>[אתה מדמה אותו]</small> — הרי בית חומה כבר <strong>איחלט ליה</strong> <small>[הוחלט לו]</small> הבית <strong>ללוקח</strong> בתום השנה ראשונה, ואינו יוצא ביובל. <strong>אי</strong> <small>[אם]</small> <strong>ל</strong>מוכר <strong>שדה אחוזה מדמית ליה</strong> <small>[אתה מדמה אותו],</small> הרי הקונה שדה אחוזה פחות משנתיים לפני היובל — <strong>השלמה בעי</strong> <small>[צריך],</small> שהיא נשארת בידו שנה נוספת לאחר היובל, עד שיאכל ממנה שתי שנות תבואה (לעיל כט,ב), <strong>להכי אצטריך</strong> <small>[לכך הוצרך]</small> לומר הכתוב בבתי החצרים: <strong>"וביבל יצא"</strong> — ללמד שהבית חוזר לבעליו, ואינו נשאר שנה נוספת ביד הקונה לאחר היובל.
  ומעירים, <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב הונא ותיובתא</strong> <small>[ו</small>היא <small>קושיה]</small> על דברי <strong>רבי אושעיא: המקדיש בית בבתי החצרים</strong> — <strong>הרי זה גואל מיד וגואלו לעולם;</strong> ואם <strong>גאלו אחר מיד הקדש,</strong> ו<strong>הגיע יובל ולא נגאל</strong> — אין הבית נשאר ביד הפודה, אלא <strong>חוזר לבעלים ביובל.</strong>
## דף לג:
 <big>א משנה</big> <strong>ואלו הן בתי החצרים</strong> ששנינו דינם במשנה הקודמת: <strong>שני חצרים של שני בתים</strong> בכל חצר, <strong>אף על פי שמוקפת</strong> (מוקפים) <strong>חומה מימות יהושע בן נון</strong> — <strong>הרי הן כבתי חצרים.</strong>
 <big>ב גמרא</big> במקורה של ההלכה ששנינו במשנתנו <strong>תנו רבנן</strong> <small>[שנו חכמים</small> בברייתא<small>]:</small> <strong>ממשמע שנאמר</strong> "ו <strong>בתי החצרים"</strong> (ויקרא כה, לא) <strong>איני יודע שאין להם חומה?</strong> אם כן <strong>מה תלמוד לומר</strong> בהמשך הכתוב שם: <strong>"אשר אין להם חומה"?</strong> לומר: יש בתי חצרים ש<strong>אף על פי שיש להם חומה</strong> נחשבים הם <strong>כמי שאין להם חומה. וכמה?</strong> מיעוט לשון <strong>"בתים"</strong> הוא <strong>שנים,</strong> ומיעוט <strong>"חצירות"</strong> (חצרים) הוא <strong>שנים,</strong> ולפיכך אם יש בעיר רק <strong>שתי חצירות של שני בתים</strong> בכל חצר — נחשבת העיר לבתי חצרים.
  ומקשים, <strong>ואימא</strong> <small>[ואמור]</small> כי "בתי החצרים" הם <strong>בית וחצר,</strong> בית וחצר. אבל כשבכל חצר יש שני בתים — נחשבת העיר המוקפת כשאר המוקפות! ומשיבים: <strong>אם כן, ליכתוב רחמנא</strong> <small>[שתכתוב התורה]</small> רק <strong>"חצרים",</strong> ודי בכך, שהרי אין חצר בלא בית. <strong>וכי תימא</strong> <small>[ואם תאמר],</small> <strong>אי כתב רחמנא</strong> <small>[אם היתה כותבת התורה]</small> רק <strong>"חצרים",</strong> הייתי טועה לומר ש<strong>חצר בלא בית</strong> בתוכה <strong>משמע,</strong> ואם יש בהן בתים דינן כבית עיר חומה — לא הייתי טועה בכך, שהרי <strong>ההוא קרפף איקרי</strong> <small>[נקרא]</small> ולא "חצר".
 <big>ג משנה</big> <strong>ישראל שירש</strong> בית בעיר חומה מ<strong>אבי אמו</strong> ה<strong>לוי,</strong> שהיה לו בית באחת מערי הלויים — אינו גואל כסדר הזה ששנינו בפרקנו לגבי בית עיר חומה, שיכול לגאול רק בתוך שנה, ולאחר מכן הריהו של הקונה לצמיתות. אלא יכול לגאול מיד, ובכל מקרה הריהו חוזר אליו ביובל. <strong>וכן לוי שירש את אבי אמו ישראל אינו גואל כסדר הזה.</strong>
 <strong>שנאמר:</strong> "ואשר יגאל מן הלוים ויצא ממכר בית ועיר אחוזתו ביובל <strong>כי בתי ערי הלוים הוא אחזתם</strong> בתוך בני ישראל" (ויקרא כה, לג), לומר שדין גאולת בתי ערי הלויים אינו חל <strong>עד שיהא</strong> הגואל (המוכר) <strong>לוי ו</strong>הבית ב<strong>ערי הלוים,</strong> אלו <strong>דברי רבי. וחכמים אומרים: אין דברים הללו אמורים אלא בערי הלוים,</strong> ואין צריך שיהיה הגואל לוי.
 <big>ד גמרא</big> על מה ששנינו במשנתנו: ישראל שירש אבי אמו לוי אינו גואל בית עיר חומה כסדר הזה, אומרים: <strong>ואלא כמאן</strong> <small>[כמי]</small> הוא גואל — <strong>כבן לוי; והדר תני</strong> <small>[ו</small>אולם הוא <small>חוזר ושונה]</small> בסיום דבריו: <strong>עד שיהא לוי וערי הלוים,</strong> ומשמע מכך שישראל שירש את הלוי גואל כישראל!
  ומשיבים, <strong>אימא</strong> <small>[אמור]</small> כך: ישראל שירש אבי אמו לוי <strong>אינו גואל אלא כסדר הזה</strong> ששנינו בפרקנו, שיכול לגאול בתוך שנה, ולאחר מכן חלוט הבית לקונה, <strong>עד שיהא</strong> הגואל <strong>לוי ו</strong>ב<strong>ערי הלוים,</strong> ואז הוא גואל לעולם, ובכל מקרה חוזר אליו הבית ביובל. אלו <strong>דברי רבי.</strong>
 ושואלים: <strong>בשלמא</strong> <small>[נניח,</small> מובן<small>]</small> מה שצריכה הנחלה להיות מ<strong>ערי הלויים</strong> — <strong>דכתיב</strong> <small>[ש</small>הרי <small>נאמר]</small> שם: <strong>"כי בתי ערי הלוים</strong> היא אחוזתם" (ויקרא כה, לג), <strong>אלא</strong> שצריך שגם המוכר יהיה <strong>לוי מנלן</strong> <small>[מנין לנו]?</small> ומשיבים, <strong>דכתיב</strong> <small>[שנאמר]</small> שם: <strong>"ואשר יגאל מן הלוים...</strong> ויצא ביובל", הרי שדין זה אמור דווקא בלוי שגואל, ולא במי שאינו לוי.
  וכן <strong>תניא</strong> <small>[שנויה</small> ברייתא<small>]</small> בענין זה: הואיל ונאמר מתחילה "גאולת עולם תהיה ללויים" (שם לב), מה שנאמר לאחר מכן: <strong>"ואשר יגאל מן הלוים</strong> ויצא ממכר בית ועיר אחוזתו ביובל" מה בא ללמד? שאם לא כתוב זה, <strong>יכול</strong> אתה לומר: <strong>לוי מישראל</strong> <strong>יגאל</strong> לעולם בית שמכר לו, <strong>ש</strong>הרי <strong>זה</strong> הלוי <strong>יפה כחו</strong> שגואל לעולם, <strong>וזה</strong> הישראל <strong>הורע כחו,</strong> שאינו גואל אלא בתוך שנה, <strong>אבל לוי מלוי</strong> — <strong>לא</strong> יגאל לעולם, אלא בתוך שנה, <strong>ש</strong>הרי גם <strong>זה יפה כחו ו</strong>גם <strong>זה יפה כחו</strong> — <strong>תלמוד לומר:</strong> "ואשר יגאל <strong>מן הלוים",</strong> לומר: גם אם הלוי גואל מיד לוי — חוזר הבית ביובל.
  ועוד דורשים: מה שנאמר <strong>"מן הלוים"</strong> הוא לשון מיעוט — חלק מן הלויים יכולים לגאול לעולם, <strong>ולא כל הלוים</strong> — <strong>פרט לבן לוי</strong> שהוא <strong>ממזר</strong> או <strong>נתין</strong> (שאמו מן הגבעונים שנפסלו מלבוא בקהל, ראה יבמות עח,ב), ואם ירש בן כזה את אביו ומכר מנחלת הלויים — אינו גואל כלוי.
  שנינו במשנתנו, <strong>וחכמים אומרים: אין דברים הללו אמורים אלא בערי הלוים.</strong> ומסבירים: <strong>אבל עד שיהא</strong> המוכר עצמו <strong>לוי, לא אמרינן</strong> <small>[לא אומרים אנו].</small> ולפיכך, לדעתם, גם מי שאינו לוי, אם ירש נחלה בערי הלויים — גואל כסדר גאולת הלויים.
 <big>ה משנה</big> נאמר בתורה כי יש לתת ללויים אלפיים אמה סביב עריהם, אלף למגרש (שטח פנוי) ועוד אלף אמה לשדות וכרמים. ועל כך אמרו חכמים כי <strong>אין עושין</strong> מ<strong>שדה מגרש, ולא</strong> מ<strong>מגרש שדה, ו</strong>כן <strong>לא</strong> עושים מ<strong>מגרש עיר, ולא</strong> עושים מ<strong>עיר מגרש.</strong>
 <strong>אמר ר' אלעזר: במה דברים אמורים? בערי הלוים,</strong> שכך ציותה התורה, <strong>אבל בערי ישראל עושין</strong> מ<strong>שדה מגרש, ולא</strong> עושים <strong>ממגרש שדה,</strong> ועושים מ<strong>מגרש עיר, ולא</strong> עושים את ה<strong>עיר מגרש,</strong> כדי <strong>שלא יחריבו את ערי ישראל. הכהנים והלוים מוכרין</strong> שדותיהם ובתיהם <strong>לעולם, וגואלין</strong> אותם <strong>לעולם, שנאמר: "גאלת עולם תהיה ללוים"</strong> (ויקרא כה, לב), כלומר, לבני שבט לוי.
 <big>ו גמרא</big> שנינו במשנה, <strong>אמר ר' אלעזר: במה דברים אמורים? בערי הלוים, אבל בערי ישראל עושין</strong> שדה מגרש ולא מגרש שדה, מגרש עיר ולא עיר מגרש, כדי שלא יחריבו את ערי ישראל. ואומרים: <strong>דכולי עלמא מיהא</strong> <small>[לדעת הכל על כל פנים]</small> <strong>בדלוים לא משנינן</strong> <small>[ב</small>עיר <small>של הלוים אין אנו משנים],</small> ואין עושים משדה מגרש, וכן לא עושים מן המגרש עיר. ושואלים: <strong>מנא הני מילי</strong> <small>[מנין הדברים הללו]?</small>
 <strong>אמר ר' אלעזר, דאמר קרא</strong> <small>[שאמר הכתוב]:</small> <strong>"ושדה מגרש עריהם לא ימכר"</strong> (ויקרא כה, לד) ויש לשאול: <strong>מאי</strong> <small>[מה</small> פירוש<small>]</small> <strong>"לא ימכר"? אילימא</strong> <small>[אם תאמר]</small> ש<strong>לא ימכר כלל, והא מדכתיב</strong> <small>[והרי ממה שנאמר]</small> <strong>"גאלת עולם תהיה ללוים</strong> — <strong>מכלל דמזבני</strong> <small>[מכאן</small> יש ללמוד <small>שהם מוכרים]!</small> <strong>אלא מאי</strong> <small>[מה</small> פירוש<small>]</small> <strong>"לא ימכר"</strong> — ש<strong>לא ישנה</strong> את השדה, את המגרש ואת העיר ממה שהיו.
 <big>ז</big> שנינו במשנה: <strong>הכהנים והלוים מוכרין לעולם וגואלין לעולם.</strong> ובענין זה <strong>תנו רבנן</strong> <small>[שנו חכמים</small> בברייתא<small>],</small> מה שנאמר בתורה: <strong>"גאלת עולם תהיה ללוים"</strong> (ויקרא כה, לב), <strong>מה תלמוד</strong> (בא) <strong>לומר?</strong> <strong>לפי שנאמר</strong> בשדה אחוזה של ישראל: <strong>"במספר שני תבואת ימכר לך"</strong> (שם טו), שאינו יכול לגואלה בפחות משנתיים לאחר שמכרה, <strong>יכול אף זה,</strong> הלוי שמוכר שדהו, דינו <strong>כן? תלמוד לומר: "גאלת עולם תהיה ללוים",</strong> ללמדנו שיכול לגואלה מיד.
  ועוד, <strong>לפי שנאמר</strong> בישראל שהקדיש שדה אחוזתו ולא גאלה: <strong>"והיה השדה בצאתו ביבל קדש לה'...</strong> לכהן תהיה אחוזתו" (שם כז, כא), <strong>יכול אף זה,</strong> לוי שהקדיש שדהו, דינו <strong>כן? תלמוד לומר: "גאלת עולם תהיה ללוים",</strong> ללמדנו שאינה יוצאת לכהנים ביובל, והלוי גואלה מההקדש לעולם.
  ועוד, <strong>לפי שנאמר</strong> בישראל שמכר בית בעיר חומה: "ואם לא יגאל עד מלאת לו שנה תמימה <strong>וקם הבית אשר בעיר אשר לו חומה לצמיתת</strong> לקונה אותו" (שם כה, ל), <strong>יכול אף זה,</strong> לוי שמכר ביתו שבעיר חומה, דינו <strong>כן? תלמוד לומר: "גאלת עולם תהיה ללוים",</strong> ללמדנו שיכול לגאול את ביתו גם כעבור שנה, ואין הבית חלוט לקונה.
  ומקשים:  <strong>בשלמא הני תרתי</strong> <small>[נניח שני אלה],</small> כלומר, שני הדינים הראשונים, העוסקים בשדות הלויים — <strong>לחיי</strong> <small>[בסדר,</small> מובן הדבר<small>],</small> <strong>אלא בתי ערי חומה ללוים מי אית להו</strong> <small>[האם יש להם],</small> שהוצרכנו למעט מן הכתוב? <strong>והתניא</strong> <small>[והרי שנויה</small> ברייתא<small>]:</small> <strong>ערים הללו,</strong> הניתנות ללויים, <strong>אין עושין אותן,</strong> כלומר, אין נותנים להם <strong>לא כפרים קטנים, ולא כרכים גדולים, אלא עיירות בינוניות,</strong> שהן ערים שאינן מוקפות חומה!
 <strong>אמר רב כהנא, לא קשיא</strong> <small>[אין זה קשה]:</small> <strong>כאן,</strong> שלא היה ללויים עיר מוקפת חומה, מדובר במקום <strong>ש</strong>תחילה <strong>הוקף</strong> חומה <strong>ולבסוף ישב,</strong> <strong>כאן</strong> בברייתא, שיש ללוי בית בעיר חומה, מדובר במקום <strong>שישב,</strong> שקיבלו הלויים וישבו בו, <strong>ולבסוף הוקף</strong> בחומה.
  ומתקשים:  <strong>וכי האי גוונא</strong> <small>[</small>ב<small>אופן זה],</small> שנתיישב המקום ולבסוף הוקף חומה, <strong>מי הויא</strong> <small>[האם היא]</small> נחשבת לעיר <strong>חומה</strong> לענין הבתים שבתוכה? <strong>והתניא</strong> <small>[והרי שנויה</small> ברייתא<small>],</small> מה שנאמר בתורה: <strong>"ואיש כי ימכר בית מושב עיר חומה"</strong> (שם כט), משמעו בית במקום <strong>ש</strong>תחילה <strong>הוקף</strong> בחומה <strong>ו</strong>רק <strong>לבסוף ישב, ולא ש</strong>תחילה <strong>ישב ולבסוף הוקף</strong> בחומה.
 <strong>יכול אפילו הקיפוה ישראל</strong> בחומה, ואחר כך בנו בתים בתוכה, תיחשב אף היא לעיר חומה? <strong>נאמר כאן:</strong> "ואיש כי ימכר בית מושב עיר <strong>חומה", ונאמר להלן</strong> בכיבוש ממלכת עוג מלך הבשן: "כל אלה ערים בצורות <strong>חומה</strong> גבוהה דלתים ובריח" (דברים ג, ה), <strong>מה להלן</strong> מדובר בעיר שהקיפוה <strong>גוים, אף כאן,</strong> דין בית עיר חומה נאמר דווקא בעיר שהקיפוה <strong>גוים.</strong>
 <strong>יכול אפילו הקיפוה גוים לאחר מכן,</strong> כלומר, לאחר כיבוש הארץ? <strong>נאמר להלן</strong> בערים שנכבשו בבשן: <strong>"חומה", ונאמר כאן</strong> בדין הבית: <strong>"חומה", מה להלן</strong> מדובר שהקיפוה <strong>גוים קודם לכן,</strong> כלומר, קודם הכיבוש, <strong>אף כאן,</strong> דין הבית נאמר דווקא בעיר שהקיפוה <strong>גוים קודם לכן.</strong> ונמצא שאם לאחר שנכנסו הלויים לעיר הקיפוה חומה — אין לבתים שבה דין בית בעיר חומה, ושלא כתירוץ רב כהנא!
 <strong>תרגמה</strong> <small>[תרגם,</small> הסביר <small>אותה,</small> את הברייתא<small>]</small> <strong>רב יוסף בריה</strong> <small>[בנו]</small> של <strong>רב סלא חסידא</strong> <small>[החסיד]</small> <strong>קמיה</strong> <small>[לפני]</small> <strong>רב פפא:</strong> מדובר בה <strong>כגון שנפלו להן</strong> ללויים בגורל בזמן הנחלת הארץ
## דף לד.
 <strong>הן,</strong> כלומר, הערים <strong>ומגרשיהן,</strong> כשהן מוקפות חומה. ושואלים: <strong>הן ומגרש,</strong> הרי <strong>למיסתרינהו קיימי</strong> <small>[לסתירה</small> <small>הם עומדים]</small> באותה שעה, וכיצד ניתן לקרוא להן מוקפות חומה! <strong>אמר רב אשי: איצטריך</strong> <small>[הוצרך הדבר</small> להיאמר<small>],</small> שכן <strong>סלקא דעתך אמינא</strong> <small>[יעלה על דעתך לומר]:</small> <strong>אדמסתתרי מסתתרי</strong> <small>[בעת ש</small>החומות <small>סתורות,</small> אכן דינם כ<small>סתורות],</small> אבל כל זמן שלא נסתרו החומות <strong>אי מיזדבני</strong> <small>[אם נמכרים</small> בתים שבעיר<small>]</small> ולא נפדים בתוך שנה — <strong>ליחלטו</strong> <small>[שיהיו מוחלטים]</small> לקונה כדין בתי ערי חומה, על כן <strong>קא משמע לן</strong> <small>[משמיעה לנו]</small> הברייתא שבתי ערי הלויים אינם נחלטים לקונה, אלא נגאלים לעולם.
 <big>א</big> <strong>תנו רבנן</strong> <small>[שנו חכמים</small> בברייתא<small>],</small> מה שנאמר בתורה לגבי שדה שהוקדשה על ידי בעליה ולא נגאלה: "והיה השדה בצאתו ביובל קדש לה' <strong>כשדה החרם לכהן תהיה אחזתו"</strong> (ויקרא כז, כא), <strong>מה תלמוד</strong> (רוצה) <strong>לומר?</strong> מה עניינה של השוואה זו לשדה חרם? שכן יש לשאול: <strong>מנין לכהן שהקדיש שדה חרמו,</strong> כלומר, שדה שהחרים ישראל וניתנה לו, והוא מחזיק בה עדיין, והגיעה שנת היובל, מנין <strong>שלא יאמר: הואיל ו</strong>שדה שהוקדשה ולא נגאלה <strong>יוצא לכהנים</strong> ביובל, <strong>והרי</strong> שדה זו שהקדשתי <strong>היא תחת ידי,</strong> לפיכך <strong>תהא שלי,</strong> שהרי אני כהן?
 <strong>ו</strong>לכאורה <strong>דין,</strong> קל וחומר <strong>הוא,</strong> אם <strong>בשל אחרים,</strong> כלומר, בשדה אחוזה שהקדישה ישראל ולא גאלה, <strong>אני זוכה</strong> בהגיע היובל, <strong>בשל עצמי לא כל שכן? תלמוד לומר: "והיה השדה בצאתו ביבל קדש לה' כשדה החרם",</strong> ויש לשאול:
 <strong>וכי מה למדנו משדה החרם מעתה,</strong> והרי דין שדה החרם לא התבאר בתורה במקום אחר! אלא <strong>הרי זה בא ללמד ונמצא למד, מקיש</strong> הכתוב <strong>שדה חרמו</strong> שקיבל הכהן, <strong>לשדה אחוזה של ישראל,</strong> <strong>מה שדה אחוזה של ישראל</strong> שפדה אותה כהן מיד ההקדש, <strong>יוצא מתחת ידו</strong> בהגיע היובל, <strong>ומתחלקת ל</strong>כל ה<strong>כהנים</strong> (כפי ששנינו לעיל כה,א), <strong>אף שדה חרמו</strong> שקיבל הכהן והקדישה — <strong>יוצא מתחת ידו ומתחלקת לאחיו הכהנים.</strong>
 ומבררים ברייתא זו, <strong>אמר מר</strong> <small>[החכם]:</small> ודין הוא <strong>בשל אחרים אני זוכה</strong> בשל עצמי לא כל שכן? ותוהים: <strong>מי דמי</strong> <small>[האם דומים</small> הדברים<small>]</small> שהוצרך הכתוב ללמד שאין אומרים כן? והלא <strong>התם</strong> <small>[שם],</small> בשדה אחוזה שהוקדשה ויוצאה לכהנים — <strong>זוכה בעלמא</strong> <small>[בלבד]</small> הוא, כאחד מן הכהנים, ואילו <strong>הכא</strong> <small>[כאן]</small> בשדה חרם שהקדישה <strong>קא שקיל ליה</strong> <small>[הריהו רוצה ליטול אותו]</small> לעצמו, ולא הוצרך מקרא כדי לשלול דבר זה!
 <strong>אמר רמי בר חמא: איצטריך</strong> <small>[הוצרך</small> הכתוב להיאמר<small>],</small> שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיב</strong> <small>[ונאמר]</small> <strong>"ואיש את קדשיו לו יהיו"</strong> (במדבר ה, י), ולמדים משם שכהן הבא להקריב את קרבנו — רשאי להקריבו בעצמו, ונוטל ממנו את החלקים הראויים לכהנים, ואינו חייב ליתנו לכל כהני המשמר, יש לומר כי <strong>הא נמי</strong> <small>[זה גם כן]</small> שדה חרמו שהקדיש, והיא עכשיו בידו בשנת היובל — <strong>כי קדשיו דמיא</strong> <small>[כמו</small> מקריב <small>קדשיו היא נחשבת],</small> ויטול אותה לעצמו.
  ומקשים:  <strong>מי דמי</strong> <small>[האם דומים</small> הדברים<small>]?</small> והרי המקריב את <strong>קדשיו לאו</strong> <small>[אינם]</small> <strong>ברשותו,</strong> אלא לשמים הם קרבים, והוא כזוכה משולחן גבוה בשכר עבודתו, ואילו <strong>הכא</strong> <small>[כאן]</small> הוא רוצה שהשדה תישאר <strong>ברשותו,</strong> ומדוע שנטעה לומר כך?
 <strong>אלא אמר רב נחמן: איצטריך</strong> <small>[הוצרך</small> הכתוב להיאמר<small>],</small> <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיב</strong> <small>[ונאמר]</small> בשדות הלויים והכהנים: <strong>"כי אחזת עולם הוא להם"</strong> (ויקרא כה, לד), ולמדים משם שאם הקדיש הכהן שדה אחוזת אבותיו יכול לגואלה לעולם, הייתי טועה לומר כי <strong>הא</strong> <small>[זו],</small> שדה חרם שקיבל, <strong>נמי</strong> <small>[גם כן]</small> <strong>אחזתו היא,</strong> ואם הקדישה יכול לגואלה לעולם, על כן <strong>קא משמע לן</strong> <small>[משמיע לנו]</small> ההיקש של שדה החרם שביד הכהן לשדה אחוזה של ישראל, שאין אומרים כן, וכפי שמדוייק מהמשך הפסוק: "לכהן תהיה <strong>אחזתו", אחוזתו</strong> של הכהן, שנחל מאבותיו — <strong>אין</strong> <small>[כן]</small> היא של הכהן לעולם, ואינה מתחלקת לשאר הכהנים ביובל, אבל שדה <strong>חרמו</strong> — <strong>לא,</strong> והיא מתחלקת לכהני המשמר שפגע בו יובל.

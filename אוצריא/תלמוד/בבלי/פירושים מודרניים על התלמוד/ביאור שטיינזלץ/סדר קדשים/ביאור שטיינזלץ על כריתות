# ביאור שטיינזלץ על כריתות
עדין שטיינזלץ
## דף ב.
 <big>משנה</big> <strong>שלשים ושש כריתות</strong> עבירות שעונשן כרת יש <strong>בתורה: הבא על האם</strong> (על אמו), <strong>ועל אשת אב</strong> אף על פי שאינה אמו, <strong>ועל הכלה,</strong> אשת בנו, <strong>הבא על הזכור</strong> במשכב זכר, <strong>ו</strong>כן הבא <strong>על הבהמה, ו</strong>כן <strong>אשה המביאה הבהמה עליה, הבא על אשה ובתה, ו</strong>הבא על <strong>אשת איש, הבא על אחותו, ועל אחות אביו, ועל אחות אמו, ועל אחות אשתו</strong> בחיי אשתו, <strong>ועל אשת אחיו, ועל אשת אחי אביו, ועל אשת אחי אמו, ו</strong>הבא <strong>על הנדה.</strong>
 <strong>והמגדף</strong> שם שמים, <strong>ועובד עבודה זרה, והנותן מזרעו</strong> (מבניו או מבנותיו) <strong>ל</strong>עבודת ה<strong>מולך</strong> (ראה ויקרא ב, א—ה), <strong>ובעל אוב</strong> שמעלה את רוח המת (שם ו), <strong>ומחלל שבת. וטמא שאכל קדש, ו</strong>כן <strong>הבא אל המקדש טמא. והאוכל חלב</strong> (שומן האסור באכילה), <strong>ו</strong>האוכל <strong>דם, ו</strong>האוכל <strong>נותר</strong> מן הקרבנות לאחר שעבר זמן אכילתם, <strong>ו</strong>האוכל <strong>פיגול</strong> מבשר קרבן שהכהן עשה את עבודתו על דעת שיקרב או ייאכל לאחר זמנו. <strong>והשוחט</strong> זבחים מחוץ לבית המקדש, <strong>ו</strong>כן ה<strong>מעלה</strong> אותם על מזבח <strong>בחוץ.</strong>
 <strong>והאוכל חמץ בפסח, והאוכל</strong> (או שותה) ביום הכיפורים, <strong>והעושה מלאכה ביום הכפורים, והמפטם</strong> (הרוקח) <strong>את השמן</strong> בבשמים כעין שמן המשחה שעשה משה במדבר למשיחת כלי המשכן (ראה שמות ל, כב—לג), <strong>והמפטם את הקטרת</strong> כעשייתה במקדש, שלא לצורך המקדש, <strong>והסך את השמן המשחה</strong> על גבי גופו שלא כדין. <strong>ו</strong>כן חייבים כרת מי שלא עשה את <strong>הפסח, ו</strong>מי שביטל את מצות <strong>המילה,</strong> ושתי אלה הן <strong>מצו‍ת עשה,</strong> בעוד שכל שאר העבירות שמנינו הן מצוות לא תעשה.
 <strong>על אלו</strong> מצוות לא תעשה שמנינו, <strong>חייבין על זדונו</strong> אם עשה אותם במזיד — <strong>כרת, ועל שגגתו</strong> אם עשה אותם בשגגה — חייב <strong>חטאת, ועל לא הודע שלהם</strong> כאשר הוא מסופק אם עבר עבירה זו או לא — מביא <strong>אשם תלוי</strong> (ראה ויקרא ה, יז—יט) התולה ומכפר לו עד שייוודע לו אם אכן חטא, <strong>חוץ מן המטמא מקדש וקדשיו,</strong> שאינו מביא אשם תלוי, <strong>מפני שהוא</strong> אינו מביא חטאת קבועה על שגגתו, כלומר, כבשה או עז, אלא דינו <strong>בעולה ויורד,</strong> שסוג הקרבן שהוא מביא על חטאו תלוי ביכולתו הכספית (ראה שם א—יג), ואין אשם תלוי בא אלא על דבר שקרבנו חטאת קבועה (להלן כה,ב), אלו <strong>דברי ר' מאיר.</strong>
 <strong>וחכמים אומרים: אף המגדף</strong> אינו מביא חטאת ולא אשם תלוי, מפני <strong>שנאמר</strong> בענין החטאת: <strong>"תורה אחת יהיה לכם לעשה בשגגה"</strong> (במדבר טו, כט), <strong>יצא מגדף שאינו עושה מעשה,</strong> אלא חוטא בדיבור בלבד.
## דף ב:
 <big>א גמרא</big> שנינו במשנה: שלושים ושש כריתות בתורה. ושואלים: <strong>מניינא</strong> <small>[המנין]</small><strong> למה לי?</strong> הרי כולן מפורשות במשנה! <strong>אמר ר' יוחנן:</strong> בא הדבר ללמד <strong>ש</strong>גם <strong>אם עשאן כולן בהעלם אחת</strong> בשגגה אחת, ששכח, או שלא ידע שמעשים אלו אסורים, ולא נודע לו בין מעשה למעשה, ש<strong>חייב</strong> חטאת <strong>על כל אחת ואחת,</strong> שלושים ושש חטאות.
 ואגב זה שואלים: <strong>ותו</strong> <small>[ועוד],</small> <strong>הא דתנן</strong> <small>[זו ששנינו]</small> במסכת שבת: <strong>אבות מלאכות</strong> האסורות בשבת <strong>ארבעים חסר אחת,</strong> גם שם <strong>מניינא</strong> <small>[המנין]</small> <strong>למה לי?</strong> ומשיבים: לומר <strong>שאם עשאן כולן בהעלם אחת,</strong> שנעלם ממנו שכולן אסורות, מכיון שהן מלאכות חלוקות — <strong>חייב</strong> להביא קרבן חטאת <strong>על כל אחת ואחת.</strong>
 ושואלים: <strong>תו, הא דתנן</strong> <small>[ועוד, זו ששנינו</small> במשנה]: <strong>ארבעה מחוסרי כפרה</strong> הם שצריכים להביא קרבן לאחר שנטהרו מטומאתם, כדי להיטהר לגמרי ולהיות ראויים לאכול בשר קדשים: הזב והזבה והיולדת והמצורע, <strong>מניינא</strong> <small>[המנין]</small> <strong>למה לי</strong> שם?
 ומשיבים: מנין זה הוא <strong>לאפוקי</strong> <small>[להוציא]</small> <strong>מ</strong>דברי <strong>ר' אליעזר בן יעקב,</strong> ש<strong>אמר: חמשה הוי</strong> <small>[הם],</small> <strong>דתניא</strong> <small>[ש</small>כך <small>שנויה</small> משנה<small>],</small> <strong>ר' אליעזר בן יעקב אומר:</strong> גם <strong>גר</strong> הוא <strong>מחוסר כפרה עד שיזרק דם</strong> קרבנו <strong>עליו</strong> (עבורו), שנוסף למילה וטבילה צריך הוא להביא קרבן, וכל עוד לא הביא קרבן אינו נחשב כישראל גמור המותר לאכול בשר קדשים, <strong>אהכי תנא</strong> <small>[משום כך שנה]</small> <strong>ארבעה,</strong> לומר שגר אינו בכלל זה.
 ושואלים <strong>תו, הא דתנן</strong> <small>[ועוד, זו ששנינו</small> במשנה]: <strong>ארבעה מביאין</strong> קרבן <strong>על הזדון כ</strong>פי שמביאים על ה<strong>שגגה:</strong> הבא על השפחה, ונזיר שנטמא, ועל שבועת העדות, ועל שבועת הפקדון, <strong>מניינא</strong> <small>[המנין]</small> <strong>למה לי</strong> שם?
 ומשיבים: <strong>לאפוקי</strong> <small>[להוציא]</small><strong> מ</strong>דברי ר' <strong>שמעון, דתניא</strong> <small>[ששנויה ברייתא],</small> <strong>ר' שמעון אומר: שבועת הפקדון,</strong> שנשבע לשקר שלא הופקד פקדון בידו — <strong>לא ניתן זדונה לכפרה,</strong> שאין מביאים קרבן על זדונה, <strong>אהכי תנא</strong> <small>[משום כך שנה]</small> <strong>ארבעה,</strong> להדגיש שאף שבועת הפקדון בכלל.
 ושואלים: <strong>תו, הא דתנן</strong> <small>[ועוד, זו ששנינו</small> במשנה]: <strong>חמשה מביאין קרבן אחד על עבירות הרבה, מניינא</strong> <small>[המנין]</small> <strong>למה לי?</strong>
 ומשיבים: <strong>משום דקא בעי למיתנא סיפא</strong> <small>[שהוא רוצה לשנות בסוף]:</small> <strong>נזיר אם נטמא טומאות הרבה</strong> (פעמים רבות) במהלך נזירות אחת, <strong>ומשכחת לה</strong> <small>[ואתה מוצא אותה]</small> שנטמא טומאות הרבה — <strong>כגון</strong> נזיר שנטמא ונטהר, <strong>דאיטמי</strong> <small>[ש</small>חזר ו<small>נטמא] ב</small>יום ה<strong>שביעי</strong> של ימי הטהרה מטומאתו, <strong>וחזר ונטמא</strong> שוב ביום ה<strong>שביעי</strong> לימי הטהרה הנוספים. <strong>ומני</strong> <small>[ו</small>כשיטת <small>מי היא]?</small> שיטת <strong>ר' יוסי בר' יהודה היא,</strong> ש<strong>אמר: נזירות טהרה</strong> שצריך לחזור ולנהוג לאחר שנטהר, <strong>מן</strong> יום ה<strong>שביעי</strong> לטהרתו <strong>הוא דחייל עליה</strong> <small>[שחלה עליו],</small> שזה הוא יומה הראשון.
 <strong>דאי</strong> <small>[שאם]</small> <strong>תאמר</strong> שיטת <strong>רבי היא, כיון</strong> שלשיטתו <strong>נזירות</strong> של <strong>טהרה עד</strong> היום ה<strong>שמיני לא חיילא עליה</strong> <small>[לא חלה עליו],</small> <strong>היכי משכחת לה</strong> <small>[איך אתה מוצא אותה]</small> שייחשב כנטמא טומאות הרבה בנזירות אחת?
 <strong>אי</strong> <small>[אם]</small> ש<strong>נטמא ב</strong>יום ה<strong>שביעי</strong> ונטהר <strong>וחזר ונטמא בשביעי</strong> — <strong>כולה חדא טומאה אריכתא</strong> <small>[טומאה אחת ארוכה]</small> <strong>היא,</strong> שהרי עדיין לא נטהר לגמרי,
 <strong>ואי</strong> <small>[ואם]</small> מדובר במקרה ש<strong>נטמא ב</strong>יום ה<strong>שמיני וחזר ונטמא בשמיני,</strong> והרי <strong>כיון</strong> ש<strong>יצא</strong> והגיע <strong>בשעה הראויה להביא בה קרבן</strong> על טומאתו, הרי יצא לגמרי מכלל חובת קרבן הטומאה הקודם, ו<strong>חייב על כל אחת ואחת</strong> מן הנזירויות קרבן טומאה, ואין זו אותה נזירות שנטמא בה! <strong>אלא שמע מינה</strong> <small>[למד מכאן]</small> שדברי <strong>רבי יוסי בר' יהודה היא.</strong>
 ושואלים: <strong>מאי</strong> <small>[מהו]</small><strong> שאמר רבי, ומאי</strong> <small>[ומהו]</small> שאמר <strong>ר' יוסי בר' יהודה? דתניא</strong> <small>[ששנויה</small> ברייתא<small>]:</small> מה שנאמר בנזיר שנטמא ונטהר <strong>"וקדש את ראשו ביום ההוא"</strong> (במדבר ו, יא), שמתחיל נזירות מחדש, כוונתו — <strong>ביום הבאת קרבנותיו,</strong> שהוא היום השמיני לטהרתו, אלו <strong>דברי רבי. ר' יוסי בר' יהודה אומר:</strong> הכוונה היא <strong>ביום תגלחתו,</strong> שהוא היום השביעי לטהרתו.
 ושואלים: <strong>תו, הא דתנן</strong> <small>[ועוד, זו ששנינו</small> במשנה]: <strong>חמשה</strong> כלומר, על חמש עבירות <strong>מביאין קרבן עולה ויורד</strong> לפי רמתו הכלכלית של המביא, <strong>מניינא</strong> <small>[המנין]</small> <strong>למה לי?</strong>
 ומשיבים: <strong>משום דקתני סיפא</strong> <small>[ששנה בסוף,</small> במשנה אחרת<small>]:</small> בית דין, שהתירו בשוגג אחת מן העבירות הללו אינם מביאים קרבן עולה ויורד, ו<strong>נשיא כיוצא בהן,</strong> שגם הוא אינו מביא כלל קרבן עולה ויורד. ומשום כך הוא שונה <strong>חמשה, לאפוקי</strong> <small>[להוציא] מ</small><strong>דברי ר' אליעזר,</strong> שאמר: על טומאת מקדש וקדשיו, שהיא אחת מעבירות אלו, <strong>נשיא מביא שעיר,</strong> חטאת קבועה, כפי שמביא על שאר חטאותיו, ואינו מביא קרבן עולה ויורד.
 <strong>תו, הא דתנן</strong> <small>[ועוד, זו ששנינו</small> במשנה]: <strong>ארבעה אבות נזיקין, מנינא</strong> <small>[מנין]</small> <strong>למה לי?</strong>
 ומשיבים: <strong>לאפוקי</strong> <small>[להוציא] מ</small><strong>דברי ר' אושעיא,</strong> שאמר: <strong>שלשה עשר אבות נזיקין הן.</strong> ושואלים: ולדברי ר' <strong>אושעיא מניינא</strong> <small>[מנין]</small> <strong>למה לי?</strong> ומשיבים: <strong>לאפוקי</strong> <small>[להוציא]</small><strong> מ</strong>דברי ר' <strong>חייא,</strong> שאמר: <strong>עשרים וארבעה אבות נזיקין.</strong> ושואלים: ולדעת ר' <strong>חייא מנינא</strong> <small>[מנין]</small> <strong>למה לי?</strong> ומשיבים: <strong>לאפוקי</strong> <small>[להוציא]</small> <strong>מסור</strong> (מלשין ומוסר ממון חבירו לגוי או לאנס) <strong>ומפגל</strong> בקדשים, שאף לשיטתו אין מונים אותם בין אבות נזיקין.
 <big>ב</big> <strong>אמר מר</strong> <small>[החכם]</small> ר' יוחנן לעיל: <strong>שאם עשאן כולן</strong> את כל העבירות המנויות במשנתנו <strong>בהעלם</strong> (בשגגה) <strong>אחת</strong> — <strong>חייב</strong> חטאת <strong>על כל אחת ואחת.</strong>
 ושואלים: <strong>בשלמא</strong> <small>[נניח]</small> שיהיה <strong>פטור לגמרי</strong> — <strong>לא מצית אמרת</strong> <small>[אין אתה יכול לומר],</small> <strong>דכתיב</strong> <small>[ש</small>הרי <small>נאמר]</small> בסוף פרשת העריות: <strong>"כי כל אשר יעשה מכל התועבת האלה ונכרתו</strong> הנפשות העושות מקרב עמם" (ויקרא יח, כט), והואיל ויש בכולן כרת — חייב על שגגתן חטאת. <strong>אלא אימא</strong> <small>[אמור]</small> כך: אם <strong>עבר</strong> עבירה <strong>חדא</strong> <small>[אחת]</small> — <strong>נתחייב חדא</strong> <small>[אחת],</small> <strong>עבר כולהו</strong> <small>[את כולם]</small> <strong>בהעלם אחת</strong> — <strong>אינו חייב אלא אחת!</strong>
 <strong>אמר ר' יוחנן: ל</strong>שם <strong>כך יצאה כרת</strong> שנאמרה בנפרד <strong>ב</strong>בא על <strong>אחותו</strong> (שם כ, יז) — <strong>לחלק,</strong> ללמד שכל עבירה מחייבת כרת (וחטאת) בפני עצמה.
 <strong>מתקיף לה</strong> <small>[מקשה על כך]</small> <strong>רב ביבי בר אביי, אימא</strong> <small>[אמור]</small> כך: <strong>אחותו דפרט קרא</strong> <small>[שפירט</small> אותה <small>הכתוב]</small> — <strong>ניחייב חדא עלה</strong> <small>[שיתחייב עליה אחת</small> בפני עצמה<small>], וכולן</small> וכל השאר, <strong>כיון</strong> שבהעלם <strong>אחת</strong> נעשו — <strong>לא ניחייב</strong> <small>[יתחייב]</small> <strong>אלא אחת!</strong>
 ושואלים: <strong>ולרב ביבי בר אביי, מי לית ליה הדא דתניא</strong> <small>[האם אין לו, אינו מקבל את זו ששנויה בברייתא]</small> לגבי המידות שהתורה נדרשת בהן: <strong>כל דבר שהיה בכלל ויצא מן הכלל</strong> שנכתב בתורה לעצמו <strong>ללמד</strong> הלכה כל שהיא, <strong>לא ללמד על עצמו</strong> בלבד <strong>יצא אלא ללמד על הכלל כולו יצא,</strong> ומסבירה הברייתא:
 <strong>כיצד?</strong> נאמר: <strong>"והנפש אשר תאכל בשר</strong> מזבח השלמים אשר לה' וטומאתו עליו, ונכרתה הנפש ההיא מעמיה" (ויקרא ז, כ), <strong>והלא שלמים בכלל הקדשים היו,</strong> שנאמר בהם כבר "כל איש אשר יקרב מזרעכם של הקדשים... וטומאתו עליו ונכרתה הנפש ההיא..." (שם כב, ג), אם כן, <strong>למה יצאו</strong> ללמד בהם דין זה?
 <strong>להקיש</strong> (להשוות) <strong>אליהן</strong> ולומר: <strong>מה שלמים שהן קדשי מזבח וחייבין עליהן</strong> על אכילתם בטומאה — <strong>אף כל שהן קדשי מזבח חייבין עליהן, יצאו קדשי בדק הבית</strong> שאין בהם חיוב זה. ואם כן הוא הדין באחותו, שיצאה ללמד על שאר כל העריות, לחייב על כל אחת ואחת בפני עצמה!
 ומשיבים, <strong>אמר ליה</strong> <small>[לו]</small> <strong>רב ביבי: בר מינה</strong> <small>[חוץ מזו],</small> זו אינה קושיה לדברי, ולהיפך, מברייתא זו עצמה יש להקשות על ר' יוחנן: <strong>לאו מי אמרת התם</strong> <small>[האם לא אמרת שם]</small> שיצאו <strong>קדשי בדק הבית,</strong> כלומר, שהפרט מלמד רק על דברים הדומים לו?
 <strong>הכא נמי</strong> <small>[כאן גם כן]</small> נאמר כך: <strong>מה אחותו מיוחדת</strong> משאר איסורי עריות <strong>שהיא ערוה ואין לה היתר בחיי אוסרה,</strong> שהוא איסור שאין דרך להתירו כל זמן שהוא בחיים, <strong>אף כל</strong> ערווה <strong>שאין לה היתר בחיי אוסרה</strong> מתחייב עליה בפני עצמה, <strong>יצאה</strong> מכלל זה <strong>אשת איש, שיש לה היתר בחיי בעלה</strong> אם יגרש אותה, ושמא לא יתחייב עליה קרבן לעצמו. ולא כדברי ר' יוחנן, שלמדנו מאחותו לחלק חטאת על כל אחת מן העריות!
 בתשובה לכך <strong>אמר ר' יונה, ואיתימא</strong> <small>[ויש אומרים]</small> שאמר זאת <strong>רב הונא בריה</strong> <small>[בנו]</small> של <strong>רב יהושע, אמר קרא</strong> <small>[הכתוב]</small> בפרשת העריות: <strong>"כי כל אשר יעשה מכל התועבת</strong> האלה" (שם יח, כט), הואיל וכך, שאף אחותו בכלל כתוב זה — <strong>הקיש הוא</strong> שהוקשו <strong>כל העריות כולן לאחותו: מה אחותו חייבין עליה בפני עצמה, אף כל</strong> אחת מן העבירות המנויות שם <strong>חייבין עליה בפני עצמה.</strong> ובדרך הלימוד של היקש למדים גם לדברים שאינם דומים לגמרי.
 ושואלים, <strong>ול</strong>דעת <strong>ר' יצחק</strong> ש<strong>אמר:</strong> כל <strong>חייבי כריתות בכלל</strong> אחד <strong>היו,</strong> שנאמר: "כי כל אשר עשה מכל התועבות האלה ונכרתו" (שם), <strong>ולמה יצאה</strong> ונתפרש עונש <strong>כרת באחותו</strong> בנפרד? <strong>לדונה בכרת</strong> דווקא <strong>ולא במלקות,</strong> וממנה אתה למד לשאר חייבי הכריתות, אם כן,
 <strong>לחלק</strong> ולחייב חטאת בנפרד על כל כרת כשעשאן בהעלם אחד, <strong>מנא ליה</strong> <small>[מנין לו]?</small> ומשיבים: <strong>נפקא ליה</strong> <small>[יוצא לו] מ</small>מה שנאמר "<strong>ואל אשה בנדת טומאתה לא תקרב</strong> לגלות ערוה" (שם, יט), ויכול היה לכתוב "ואל נדה לא תקרב", אלא מכאן למדנו <strong>לחלק על כל אשה ואשה,</strong> שעל כל אחת חייב למרות שהיה זה בהעלם אחד.
 ושואלים: <strong>ורבנן נמי תיפוק להו</strong> <small>[וחכמים,</small> החולקים על ר' יצחק, <small>גם כן תצא להם]</small> הלכה זו <strong>מ</strong>מה שנאמר <strong>"ואל אשה בנדת טומאתה"!</strong> ומשיבים: <strong>אין הכי נמי</strong> <small>[כן כך הוא גם כן],</small> ואף לדעתם זה המקור להלכה זו. ושואלים: אם כן, <strong>אלא כרת דאחותו למאי אתא</strong> <small>[למה בא],</small> מדוע הוצרך לפרט אותו? ומשיבים: <strong>מיבעי ליה</strong> <small>[נצרך לו</small> הדבר<small>]</small> <strong>לחלק</strong> חטאות במי שבא <strong>על אחותו ועל אחות אביו ועל אחות אמו</strong> בהעלם אחד.
 ושואלים: <strong>הני למה להו</strong> <small>[אלה למה להם]</small> פסוק מיוחד <strong>לחלק</strong> ביניהם? <strong>הרי שמות</strong> איסורים <strong>מוחלקין</strong> הם, עבירות שונות, <strong>והרי גופים מוחלקים</strong> נשים שונות הן, ואין סברה לפטור בחטאת אחת את העובר על כולן! <strong>אלא אימא</strong> <small>[אמור]</small> כך: <strong>לחלק</strong> במי שבא <strong>על אחותו שהיא</strong> גם <strong>אחות אביו ושהיא</strong> גם <strong>אחות אמו,</strong> שחייב עליה שלוש חטאות למרות שמדובר בגוף אחד.
 ושואלים: <strong>ור' יצחק, הא מילתא מנא ליה</strong> <small>[דבר זה מנין לו]?</small> שהרי הוא לומד מפסוק זה של כרת באחותו ענין אחר! ומשיבים: <strong>נפקא ליה מן סיפא דקרא</strong> <small>[יוצא לו</small> הדבר <small>מסופו של המקרא],</small> <strong>דכתיב</strong> <small>[שנאמר]:</small> <strong>"ערות אחתו גלה"</strong> (שם כ, יז) לומר שבכל פרט של איסור זה יש חיוב לחוד.
 ושואלים: <strong>ורבנן</strong> <small>[וחכמים]</small> שלמדו הלכה זו מעצם הכרת באחותו, <strong>"אחתו" דסיפא דקרא</strong> <small>[שבסופו של אותו</small> <small>כתוב]</small> <strong>מאי עבדי ליה</strong> <small>[מה עושים הם בו]?</small> ומשיבים: <strong>מיבעי ליה</strong> <small>[נצרך לו]</small>
## דף ג.
 <strong>לאחותו שהיא</strong> גם <strong>בת אביו ו</strong>גם <strong>בת אמו, לומר שאין עונשין מן הדין,</strong> בדרך קל וחומר. שאף שנתפרש בתורה עונש גם לבא על אחותו בת אביו וגם לבא על אחותו בת אמו, אין למדים בקל וחומר כרת לבא על זו שהיא גם בת אביו וגם בת אמו, שאין עונשים אלא מגזירת הכתוב.
 ומעירים: <strong>ור' יצחק,</strong> שאינו למד מכאן דין זה, <strong>סבר</strong> <small>[סבור]:</small> <strong>עונשין מן הדין. ואיבעית אימא</strong> <small>[ואם תרצה אמור]:</small> טעם אחר שאינו נצרך לכתוב מיוחד לדין זה, משום שהוא <strong>יליף</strong> <small>[לומד]</small> <strong>עונש</strong> כרת באשה זו <strong>מאזהרה,</strong> ממצות "לא תעשה" שנאמרה בה, שכשם שהזהיר עליה כשאר עריות — כך ענש עליה כמותן.
 <big>א</big> עוד בענין כרת שכתבה התורה באחותו בנפרד, מביאים <strong>אמר ר' אלעזר אמר ר' הושעיא: כל מקום שאתה מוצא שני לאוין</strong> שונים <strong>ו</strong>עונש <strong>כרת אחד</strong> בלבד ביחס לשניהם — <strong>חלק חטאת ביניהן,</strong> שאם עשה שניהם בשגגה אחת — יש בכל אחד מהם חיוב חטאת לעצמו. <strong>ומאי היא</strong> <small>[ומהו]</small> המקרה הזה? מי ש<strong>מפטם</strong> (רוקח) לצורך עצמו את שמן המשחה שנצטווה משה <strong>ו</strong>גם <strong>סך</strong> ממנו, <strong>דכתיב</strong> <small>[שנאמר]:</small> <strong>"על בשר אדם לא ייסך ובמתכנתו</strong> לא תעשו כמוהו" (שמות ל, לב) — הרי כאן שני לאוים, אחד על סיכה, ואחד על פיטום, ו<strong>כרת אחד</strong> — <strong>דכתיב</strong> <small>[שנאמר]:</small> <strong>"אשר ירקח כמהו ואשר יתן ממנו על זר ונכרת מעמיו"</strong> (שם לג).
 ושואלים: לפי דרך זו, <strong>וכי מאחר</strong> שיש <strong>לאוין מוחלקים</strong> (נפרדים) בכל העריות, בפרשת "אחרי מות" (ויקרא י״ח:כ״ט), ובסופה נאמר: "כי כל אשר יעשה מכל התועבות האלה ונכרתו" (שם כט), הרי די בכך לחייב חטאת על כל אחת, ואם כן, <strong>כרת</strong> ב<strong>אחותו דכתב רחמנא</strong> <small>[שכתבה התורה]</small> בנפרד בפרשת "קדושים": "ונכרתו לעיני בני עמם ערות אחותו גילה" (שם כ, יז) <strong>למה לי?</strong>
 ומשיבים: כפי שנאמר לעיל, לשיטת חכמים — כפי שהם סבורים, <strong>ל</strong>שיטת <strong>ר' יצחק כדאית ליה</strong> <small>[כמו שיש לו],</small> כפי שהוא סבור. ומפרטים: <strong>לרבנן מיבעיא להו</strong> <small>[לחכמים נצרכה להם]</small> <strong>לומר שאין עונשין מן הדין, לר' יצחק,</strong> הוא <strong>מפיק ליה</strong> <small>[מוציא אותו,</small> למד ממנו<small>]</small> <strong>לחייב</strong> שלוש חטאות נפרדות <strong>על אחותו שהיא אחות אביו ושהיא אחות אמו.</strong>
 ושואלים: <strong>ורבנן</strong> <small>[וחכמים],</small> כיצד למדים הם הלכה זו? ומסבירים: <strong>דנפקא להון</strong> <small>[ש</small>היא <small>יוצאת להם]</small> <strong>מן "אחתו" דרישא</strong> <small>[שבתחילת</small> הפסוק], שנאמר שם: "ואיש אשר יקח את אחותו". <strong>ו</strong>לעומתם <strong>ר' יצחק סבר</strong> <small>[סבור]</small> ש<strong>אחותו דרישא</strong> <small>[שבתחילת</small> הפסוק<small>]</small> <strong>אורחיה דקרא</strong> <small>[דרכו של הכתוב]</small> <strong>היא,</strong> שמתאר את המקרה עליו מדובר, ואין ללמוד מכאן, <strong>ו</strong>לכן <strong>מפיק</strong> <small>[מוציא]</small> את ההלכה הזו <strong>לחלק מ"אחתו"</strong> שכתוב <strong>דסיפיה דקרא</strong> <small>[בסופו של המקרא],</small> <strong>לחלק על אחותו שהיא אחות אביו ושהיא אחות אמו.</strong> ושבים לעיקר דברי ר' אלעזר שהמפטם וסך בהעלם אחד חייב שתי חטאות.
 <strong>אמר רב נחמן בר יצחק, אף אנן נמי תנינא</strong> <small>[אף אנו גם כן שנינו]</small> ברשימת הכריתות שבמשנתנו כדבריו: <strong>המפטם את השמן, המפטם את הקטרת, והסך בשמן המשחה.</strong>
 ויש לשאול: <strong>למה לי דתניא</strong> <small>[מפני מה שנויה]</small> <strong>המפטם את הקטרת במיצעא</strong> <small>[באמצע],</small> בין שתי כריתות הנוגעות לשמן המשחה? <strong>לאו הא קא משמע לן</strong> <small>[האם לא</small> דבר <small>זה הוא משמיע לנו]:</small> <strong>מה קטרת</strong> יש בה <strong>לאו בפני עצמו וחייבים עליה כרת,</strong> וחטאת בשוגג, <strong>בפני עצמו</strong> — <strong>אף מפטם שמן</strong> המשחה <strong>וסך</strong> מן השמן <strong>נמי</strong> <small>[גם כן],</small> <strong>כיון</strong> שכל אחד מהם <strong>לאו בפני עצמו</strong> — <strong>חייבים עליו</strong> כרת, וחטאת בשוגג, <strong>בפני עצמה?</strong>
 <strong>וכי תימא</strong> <small>[ואם תאמר]</small> הסבר אחר לדבר, <strong>דקא בעי למיתנא פיטומין בהדי הדדי [</strong>משום <small>שהוא רוצה לשנות</small> את <small>שני הפיטומים זה עם זה]</small> — <strong>ניתנהו איפוך</strong> <small>[שישנה אותם להיפך]:</small> <strong>המפטם את הקטרת, והמפטם את השמן, והסך שמן המשחה,</strong> ויסמוך פיטום לפיטום, ושמן לשמן, <strong>אמאי פלגיה</strong> <small>[מדוע חילק]</small> את ה<strong>שמן,</strong> ושנה את הקטורת באמצע? <strong>לאו הא קמשמע לן</strong> <small>[האם לא</small> דבר <small>זה הוא משמיע לנו]</small> ש<strong>יש חילוק חטאות ביניהן?</strong> ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>ב</big> שנינו במשנה ברשימת הכריתות: <strong>הבא על הזכור</strong> ועל הבהמה ואשה המביאה הבהמה עליה. ושואלים: ה<strong>תנא</strong> של משנתנו, <strong>במאי קא חשיב</strong> <small>[במה</small> במי <small>הוא מונה]</small> את הכריתות שבמשנה?
 <strong>אי בגברי</strong> <small>[אם באנשים]</small> — <strong>דל</strong> <small>[הורד]</small> את <strong>האשה הנרבעת</strong> לבהמה, <strong>ובצרא לה חדא</strong> <small>[וחסרה לה</small> כרת <small>אחת]</small> מן המנין! <strong>אי בנשי קחשיב</strong> <small>[אם בנשים הוא מונה]</small> — <strong>דל מינהון</strong> <small>[הורד מהן]</small> את <strong>הבא על הזכור ועל הבהמה, ובצרי להו תרתי</strong> <small>[וחסרות להן שתים]!</small>
 <strong>אמר ר' יוחנן: לעולם תנא גברי קחשיב</strong> <small>[אנשים הוא מונה],</small> ויש להוריד מן הרשימה את האשה הנרבעת לבהמה, <strong>ותני הכי</strong> <small>[ושנה כך]</small><strong> בלשון זו: הבא על הזכור והביא זכור עליו. ו</strong>שיטת ר' <strong>ישמעאל היא,</strong> שאמר: מי שעושה שתי עבירות אלה בהעלם (שגגה) אחד — <strong>חייב שתים,</strong> שתי חטאות.
 ושואלים: <strong>והא מדקתני</strong> <small>[והרי ממה שהוא שונה]</small> <strong>מגדף בסיפיה</strong> <small>[בסופו,</small> בסוף המשנה<small>],</small> <strong>ומוקמינן לה</strong> <small>[ומעמידים אנו אותה]</small> <strong>כ</strong>דעת <strong>ר' עקיבא</strong> — <strong>רישא נמי</strong> <small>[תחילתה</small> של המשנה <small>גם כן]</small> שיטת ר' <strong>עקיבא</strong> היא!
 <strong>וכי תימא</strong> <small>[ואם תאמר]:</small> אכן, משנתנו שיטת ר' <strong>עקיבא היא, וברישא</strong> <small>[ובהתחלה],</small> בענין זכור, <strong>סבר לה</strong> <small>[</small>הוא <small>סבור]</small><strong> כ</strong>דעת ר' <strong>ישמעאל</strong> — <strong>והאמר</strong> <small>[והרי אמר]</small> <strong>ר' אבהו: הבא על הזכור והביא זכור עליו, ל</strong>דעת ר' <strong>ישמעאל דמפיק ליה מתרתי קראי</strong> <small>[שמוציא לו</small> את האיסורים הללו <small>משני מקראות]</small> נבדלים, את הבא על הזכור <strong>מ"ואת זכר לא תשכב</strong> משכבי אשה" (ויקרא יח, כב), ואת המביא זכור עליו <strong>מ"ולא יהיה קדש</strong> (זונה ממין זכר) <strong>מבני ישראל"</strong> (דברים כג, יח), לכן הוא חייב שתים, ואילו
 <strong>לר' עקיבא אינו חייב אלא</strong> חטאת <strong>אחת, דמחד קרא נפיק ליה</strong> <small>[שמאותו כתוב יוצא לו]</small> גבי המביא זכר עליו: <strong>"את זכר לא תשכב", קרי ביה</strong> <small>[קרא בו]</small> גם: <strong>לא תשכיב!</strong>
 <strong>אלא</strong> כך צריך לומר: <strong>רישא</strong> <small>[תחילתה</small> של המשנה<small>]</small> היא שיטת <strong>ר' ישמעאל,</strong> הסבור שיש שתי חטאות בבא על הזכור ובמביא את הזכר עליו, אבל בענין <strong>מגדף סבר לה</strong> <small>[סבור הוא]</small><strong> כ</strong>שיטת <strong>ר' עקיבא.</strong> ומקשים: <strong>אי הכי</strong> <small>[אם כך]</small> שמשנה זו לשיטת ר' ישמעאל, הלמד אזהרה לנשכב מ"לא יהיה קדש" (דברים כג, יח), <strong>ניתני נמי</strong> <small>[שישנה גם כן]</small> שתי כריתות נפרדות לגבי בהמה: <strong>הבא על הבהמה</strong> (מ"ובכל בהמה לא תתן שכבתך", ויקרא יח, כג), <strong>והביא בהמה עליו</strong> (מ"לא יהיה קדש")!
 ודוחים: <strong>הא</strong> <small>[הרי]</small> כבר <strong>אמר אביי: הבא על הבהמה והביא בהמה עליו, אף לר' ישמעאל,</strong> שמחייב שתים בזכר, בענין זה <strong>אינו חייב אלא אחת, דכי כתיב קרא</strong> <small>[שכאשר נאמר הכתוב]</small> "לא יהיה קדש" — <strong>בגברי כתיב</strong> <small>[באנשים נאמר],</small> שמושג הזנות ("קדש") לא שייך בבהמה. זה היה הסברו של ר' יוחנן, שמדובר במשנתנו באנשים, ולכן יש למחוק מן הרשימה במשנתנו את האשה המביאה בהמה עליה, ולהוסיף את המביא זכור עליו, וכשיטת ר' ישמעאל.
 <strong>ר' אלעזר משמיה</strong> <small>[משמו]</small> של <strong>רב אמר:</strong> משנתנו אמנם עוסקת באנשים ולא בנשים, ומכל מקום אין למחוק אשה הנרבעת לבהמה מן המשנה, שכן ה<strong>תנא תני</strong> <small>[שונה]</small> במשנתנו רק <strong>שלשים ושלש חטאות,</strong> עבירות כרת שמביא עליהן חטאת, <strong>ותני</strong> <small>[ו</small>הוא <small>שונה]</small> עוד <strong>שלש כריתות</strong> שאינן בכלל רשימה זו, ובכללן אשה הנרבעת לבהמה, כדי <strong>לסיומינהו</strong> <small>[לסיים,</small> להכליל <small>אותן]</small> <strong>ב</strong>רשימת <strong>כריתות</strong> שבתורה. ומנין?
 <strong>דקתני סיפא</strong> <small>[ש</small>הרי <small>הוא שונה בסוף</small> המשנה<small>]:</small> <strong>פסח ומילה במצו‍ת עשה,</strong> ויש לשאול: <strong>פסח ומילה אמאי קתני להו</strong> <small>[מדוע שונה אותם]?</small>
 <strong>ואיתימא לאיתויי קרבן עליהון</strong> <small>[ואם תאמר</small> כדי <small>להביא קרבן עליהם],</small> אם ביטל אותן בשגגה, <strong>מי מייתי</strong> <small>[האם</small> הוא <small>מביא]?</small> <strong>והתניא</strong> <small>[והרי שנויה</small> ברייתא<small>]:</small> <strong>הוקשה</strong> (הושוותה) <strong>כל התורה כולה לעבודה זרה</strong> לענין קרבן חטאת לעובר בשגגה, <strong>דכתיב</strong> <small>[שנאמר]</small> בקרבן חטאת: <strong>"תורה אחת יהיה לכם לעושה בשגגה. והנפש אשר תעשה ביד רמה</strong> וכו' את ה' הוא מגדף" (במדבר טו, כט — ל), והיא עבודה זרה:
 <strong>מה עבודה זרה</strong> היא ציווי של <strong>שב ואל תעשה,</strong> ומתחייב חטאת אם עשאה בשגגה — <strong>אף כל</strong> עבירות שחייבים עליהן חטאת בשגגה, הן דברים שהתורה מצווה ב<strong>שב ואל תעשה,</strong> ולא במצוות עשה!
 <strong>אלא לאו שמע מינה</strong> <small>[האם לא נלמד מכאן]</small> כי <strong>תנא</strong> <small>[שנה]</small> <strong>שלשים ושלש חטאות מאן דעבדי</strong> <small>[</small>ל<small>מי שעושים]</small> אותן <strong>בשוגג, והדר תנא</strong> <small>[וחזר</small> ו<small>שנה]</small> עוד <strong>שלש כריתות</strong> כדי <strong>לסיומינהו</strong> <small>[לסיים,</small> להכליל <small>אותן]</small> בתוך רשימת ה<strong>כריתות</strong> שבתורה, והן: אשה הנרבעת, פסח ומילה. ומסכמים: אכן, <strong>שמע מינה</strong> <small>[למד מכאן]</small> שכך הוא.
 <big>ג</big> שנינו במשנה ברשימת הכריתות שמביאים על כל אחת מהן חטאת: <strong>המחלל את השבת. אמרי</strong> <small>[אומרים]</small> על כך בתמיהה: הרי מלאכות <strong>שבת ארבעים חסר אחת הוויין</strong> <small>[הן],</small> ומתחייב חטאת על כל אחת ואחת מהן! <strong>אמר ר' יוחנן: תנא</strong> <small>[שנה]</small> במשנתנו מקרה שהיתה <strong>שגגת שבת,</strong> ששכח ששבת היא, <strong>וזדון מלאכות,</strong> שיודע שמלאכות אלה אסורות בשבת, שבמקרה זה <strong>לא מחייב אלא חדא</strong> <small>[אינו מתחייב אלא</small> חטאת <small>אחת],</small> משום שהיתה רק שגגה יסודית אחת, ולא כמה שגגות נבדלות.
 <strong>דתניא</strong> <small>[ששנויה</small> ברייתא<small>]:</small> נאמר לגבי קרבן חטאת "נפש כי תחטא בשגגה מכל מצוות ה' אשר לא תיעשנה ועשה מאחת מהנה" (ויקרא ד, ב), ודרשו חכמים את "מאחת מהנה" בכמה אופנים, וביניהן כאילו נאמר "ועשה אחת הנה", שיש <strong>"הנה"</strong> (שגגות רבות) <strong>שהיא "אחת"</strong> (שגגה אחת) שמתחייב עליה רק חטאת אחת, כיצד? כאשר עשה מלאכות רבות ב<strong>שגגת שבת וזדון מלאכות,</strong> שידע שהן אסורות בשבת.
 ושואלים: <strong>וניתני</strong> <small>[ושישנה]</small> כאן התנא <strong>זדון שבת ושגגת מלאכות,</strong> שהוא יודע ששבת היום, אבל שגג בכל אחת מהמלאכות, שלא ידע שהן אסורות, <strong>דמחייב</strong> <small>[שמתחייב]</small> אז <strong>ארבעים חסר אחת</strong> חטאות!
 <strong>דתניא</strong> <small>[ששנויה</small> ברייתא<small>]:</small> <strong>"ועשה מאחת מהנה"</strong> — <strong>פעמים שחייב</strong> חטאת <strong>אחת על כולן, ופעמים שחייב</strong> חטאת <strong>על כל אחת ואחת.</strong> וכן מצאנו <strong>דתניא</strong> <small>[ששנויה</small> ברייתא<small>]:</small> <strong>"אחת" שהיא "הנה",</strong> שיש שאדם שוגג שגגה אחת ומביא עליה חטאות רבות, ב<strong>זדון שבת ושגגת מלאכות!</strong>
 ומשיבים: ה<strong>תנא שגגת שבת וזדון מלאכות עדיפא ליה</strong> <small>[עדיף לו]</small> לשנות, כדי להדגיש <strong>דמחטאת מיהא לא מיפטר</strong> <small>[ש</small>בכל מקרה ששגג בשבת <small>מחטאת</small> אחת <small>על כל פנים לא נפטר].</small>
 ומעירים: <strong>וכן אתה מוצא</strong> שהתנא הולך במשנתנו בדרך זו <strong>גבי</strong> <small>[אצל]</small> <strong>עבודה זרה, דקתני</strong> <small>[שהוא שונה]</small> בה כרת אחת, למרות שחייב על כל אחת מדרכי עבודתה: שחיטה, הקטרה, ניסוך והשתחווייה, וכיצד — כאשר היתה <strong>שגגת עבודה זרה,</strong> שלא ידע שהוא עובד עבודה זרה, <strong>וזדון עבודות,</strong> שיודע שעבודות אלה אסורות לעבודה זרה.
 ושואלים: <strong>שגגת עבודה זרה היכי דמי</strong> <small>[כיצד היא בדיוק]?</small> <strong>אילימא</strong> <small>[אם תאמר]</small> ש<strong>עמד בבית עבודה זרה וסבר בית הכנסת היא, והשתחוה</strong> שם לה' — <strong>הרי לבו לשמים,</strong> שהשתחווה לה', ולא לעבודה זרה, ואין מקום לחייבו כלל!
 <strong>ואלא</strong> תאמר <strong>דחזא אנדרטא וסגיד לה</strong> <small>[שראה פסל אדם,</small> שלא נעשה לשם עבודה זרה, <small>והשתחווה לו],</small> גם על כך יש לתמוה: במה מדובר? <strong>אי דקבליה עליה</strong> <small>[אם קיבל אותו עליו]</small> <strong>באלוה,</strong> שהוא משתחווה לו לשם פולחן — <strong>בר</strong> <small>[בן]</small> <strong>סקילה הוא,</strong> כלומר, מזיד הוא ולא שוגג! <strong>ואי דלא קבליה</strong> <small>[ואם שלא קיבל אותו]</small> <strong>באלוה,</strong> אלא רק משתחווה מחמת הנימוס — <strong>לאו מידי הוא</strong> <small>[אין זה כלום],</small> אין זו עבודה זרה כלל!
 <strong>אלא</strong> הכוונה היא שהשתחווה לעבודה זרה, וידע שהיא עבודה זרה, ואולם עשה זאת לא מתוך שקיבלה כאלוה, אלא <strong>מאהבה ומיראה,</strong> משום שהוא אוהב או מתיירא מאדם, ועושה זאת למענו, ובזה היתה שגגתו.
 ושואלים: הניחא <small>[זה נוח,</small> מובן<small>]</small> <strong>ל</strong>שיטת <strong>אביי</strong> שאמר שבמקרה כזה <strong>חייב</strong> חטאת, <strong>אלא ל</strong>שיטת <strong>רבא</strong> שאמר שבכגון זה <strong>פטור,</strong> מפני שאינו מקבלה עליו כאלוה, <strong>מאי איכא למימר</strong> <small>[מה יש לומר]?</small>
## דף ג:
 <strong>אלא</strong> מוצא אתה שגגת עבודה זרה <strong>באומר מותר</strong> לעבוד עבודה זרה, שאינו יודע שיש איסור בדבר, שעד <strong>כאן לא קבעי מיניה</strong> <small>[לא שאל ממנו]</small> <strong>רבא מרב נחמן</strong> בהלכות שבת, מה דינו של מי שנעלם ממנו ששבת היום, וגם שמלאכות אלו שהוא עושה אסורות, <strong>אלא אי חדא מחייב אי תרתי מחייב</strong> <small>[אם אחת הוא חייב או שתיים הוא חייב],</small> <strong>אבל מיפטר לגמרי לא בעא מיניה</strong> <small>[להיפטר לגמרי לא שאל אותו].</small>
 <strong>רב פפא אמר: משכחת לה</strong> <small>[מוצא אתה אותה]</small> שגגת עבודה זרה <strong>בתינוק שנשבה לבין הגוים, דידע דאסירא</strong> <small>[שיודע שאסורה]</small> עבודה זרה, והני <small>[ואותן]</small> <strong>עבודה זרה</strong> שהוא עובד <strong>לא ידע דאסירן</strong> <small>[אינו יודע ש</small>הן <small>אסורות].</small> <strong>ואי</strong>
 <strong>בעית אימא</strong> <small>[ואם תרצה אמור]:</small> <strong>אפילו תימא</strong> <small>[תאמר]</small> שמדובר <strong>בגדול</strong> — <strong>כגון דקא טעי בהדין קרא</strong> <small>[שהוא טועה בפסוק זה]</small> שנאמר: <strong>"לא תעשון אתי אלהי כסף ואלהי זהב"</strong> (שמות כ, כ), <strong>סבר</strong> <small>[סבור</small> הוא<small>]</small> <strong>כי אסירא</strong> <small>[כאשר אסורה]</small> <strong>השתחואה</strong> הרי זה <strong>לעבודה זרה</strong> של <strong>כסף וזהב, אבל דמיני אחריני שריא</strong> <small>[של מינים אחרים,</small> כגון של עץ ואבן, <small>מותרת],</small> <strong>דהיינו</strong> <small>[שהרי זו]</small> <strong>שגגת עבודה זרה וזדון עבודות.</strong> ושבים לשאלה ששאלנו מתחילה: מדוע לא שנה התנא את כל מלאכות השבת ברשימת הכריתות שבמשנה (שמביאין על כל אחת חטאת בפני עצמה)?
 <strong>רב אחא בריה</strong> <small>[בנו]</small> של <strong>רב איקא משמיה</strong> <small>[משמו]</small> של <strong>רב ביבי אמר:</strong> ה<strong>תנא, שם</strong> (ענין) <strong>שבת, ו</strong>כיוצא בזה <strong>שם עבודה זרה קתני</strong> <small>[הוא שונה],</small> ולא נכנס לפרטי החטאות שיש בכל אחת. <strong>ממאי</strong> <small>[ממה]</small> אתה למד זאת? <strong>מדקתני</strong> <small>[ממה שהוא שונה</small> במשנתנו<small>]:</small> <strong>הבא על אשה ובתה ועל אשת איש, והא</strong> <small>[והרי]</small> <strong>יש בתו מאנוסתו דלא קתני לה</strong> <small>[שאינו שונה אותה],</small> למרות שגם היא בכלל חייבי הכריתות, אלא לא שנאה משום שגם היא בכלל "אשה ובתה".
 בתשובה לכך <strong>אמרי</strong> <small>[אומרים],</small> אין מכאן ראיה, שכך יש לומר: <strong>דכתיבן קתני, דלא כתיבן לא קתני</strong> <small>[</small>אלה <small>שכתובות</small> במקרא במפורש <small>הוא שונה, שאינן כתובות אינו שונה],</small> ובתו מאנוסתו אנו למדים ממדרש הכתובים, ואינה כתובה במפורש.
 ומקשים: <strong>והאיכא</strong> <small>[והרי יש]</small> <strong>בת אשתו</strong> (מאיש אחר) <strong>ובת בתה ובת בנה, דכתיבא</strong> <small>[שכתובה]</small> בתורה, <strong>ולא קתני</strong> <small>[ואינו שונה]</small> אותן במשנה! <strong>אלא</strong> צריך אתה לומר כי <strong>שם אשה ובתה קתני</strong> <small>[הוא שונה],</small> <strong>הכי נמי</strong> <small>[כך גם כן]</small> יש לומר: <strong>שם שבת ושם עבודה זרה קתני</strong> <small>[הוא שונה].</small>
 ומעירים: <strong>רב אחא בריה</strong> <small>[בנו]</small> של <strong>רב איקא רמי דיליה אדיליה</strong> <small>[השליך</small> שמועה <small>שלו,</small> של רב ביבי <small>על</small> שמועה אחרת <small>שלו],</small> וכך אמר: <strong>מי</strong> <small>[האם]</small> <strong>אמר רב ביבי בר אביי הכי</strong> <small>[כך],</small> ש<strong>שם שבת קתני</strong> <small>[הוא שונה]</small> <strong>ושם עבודה זרה קתני</strong> <small>[הוא שונה]?</small> <strong>והאיתמר</strong> <small>[והרי נאמר]:</small> <strong>המעלה אברי פנים בחוץ,</strong> ששחט קרבן במקדש כדינו, והעלה את איבריו על מזבח מחוץ למקדש — <strong>חייב</strong> חטאת אם עשה זאת בשוגג. וכן אם מעלה <strong>אברי</strong> קרבן שנשחט מ<strong>חוץ</strong> למקדש, <strong>בחוץ</strong> לצורך קרבן — גם הוא <strong>חייב.</strong>
 <strong>וקשיא ליה</strong> <small>[ו</small>היה <small>קשה לו]</small> <strong>לרב ביבי בר אביי: אי הכי</strong> <small>[אם כך],</small> <strong>הא דתנן</strong> <small>[זו ששנינו]</small> במשנתנו: <strong>שלשים ושש כריתות בתורה</strong> — הלא <strong>תלתין ושבע נינהו</strong> <small>[שלושים ושבע הם],</small> <strong>דאיכא</strong> <small>[שיש]</small> <strong>המעלה</strong> איברי פנים בחוץ, <strong>והמעלה</strong> איברי חוץ בחוץ! ואם הוא סבור כי התנא אינו שונה את כל פרטי הכריתות, אלא <strong>שם שבת, מאי קשיא ליה</strong> <small>[מה קשה לו]?</small> <strong>נישני</strong> <small>[שיתרץ]</small> גם במקרה זה: <strong>שם העלאה קתני</strong> <small>[הוא שונה]!</small>
 ודוחים: <strong>מי דמי</strong> <small>[האם</small> הדברים <small>דומים]?</small> <strong>שבת ועבודה זרה תנא יתהון אבינכיהון</strong> <small>[שנה אותם</small> את פרטי החיוב שבהם <small>במקומם]</small> של שבת — במסכת שבת (עג,א), ושל עבודה זרה — במסכת סנהדרין (ס,ב), ולכן <strong>גבי</strong> <small>[אצל]</small> <strong>כריתות, דאיריא</strong> <small>[שהוצרך</small> להזכירם<small>]</small> כחלק מרשימת הכריתות, הוא <strong>משני</strong> <small>[מתרץ]:</small> <strong>שם שבת קתני</strong> <small>[שנה]</small> <strong>שם עבודה זרה קתני</strong> <small>[שונה],</small> אבל <strong>גבי</strong> <small>[אצל]</small> חיובי <strong>העלאה, מי תנא יתהון בינכיהון</strong> <small>[האם שנה אותם במקומם]</small> <strong>דשני הכי</strong> <small>[ש</small>הוא <small>יכול לתרץ כך]?</small>
 <big>א</big> בעקבות מה שאמר ר' אלעזר בעמוד הקודם, שאם יש שני איסורי לאו, וכרת אחד לשניהם, ועשה שניהם כאחד — חייב על כל אחד מהם חטאת בפני עצמו, <strong>בעא מיניה</strong> <small>[שאל אותו]</small><strong> ר' ירמיה מר' זירא:</strong> אם יש <strong>שתי כריתות ולאו אחד</strong> כתוב בהן, <strong>מהו?</strong> האם יתחייב חטאת על כל עבירה? <strong>אמר ליה</strong> <small>[לו]:</small> האם לגבי <strong>שוחט</strong> קדשים בחוץ <strong>והעלה</strong> איברי קרבן בחוץ <strong>קאמרת</strong> <small>[אומר אתה]?</small> והלא <strong>הני</strong> <small>[אלה]</small> <strong>שני לאוין נינהו</strong> <small>[הם],</small>
 <strong>אי למאן דגמר</strong> <small>[אם ל</small>דעת <small>מי שלומד]</small> דבר זה <strong>מגזרה שוה,</strong> ממה ש<strong>נאמר כאן הבאה:</strong> "אשר ישחט חוץ למחנה ואל פתח אהל מועד לא יביאנו" (ויקרא יז, ד), <strong>ונאמר להלן הבאה:</strong> "אשר יעלה עולה או זבח ואל פתח אהל מועד לא יביאנו" (שם ט),
 <strong>מה להלן</strong> בהעלאה <strong>לא ענש</strong> כרת <strong>אלא אם כן הזהיר,</strong> שנאמר: "השמר לך פן תעלה עולותיך" (דברים יב, יג) — <strong>אף כאן</strong> בשחיטה <strong>לא ענש</strong> כרת (ויקרא יז, ד) <strong>אלא אם כן הזהיר.</strong>
 אם <strong>למאן דמייתי לה</strong> <small>[למי שמביא,</small> לומד <small>אותה]</small> <strong>בהיקש</strong> — שהרי <strong>אמר קרא</strong> <small>[הכתוב]</small><strong>: "שם תעלה... ושם תעשה"</strong> (דברים יב, יד), <strong>מקיש</strong> (משווה) <strong>שחיטה</strong> ("תעשה") <strong>להעלאה, מה העלאה לא ענש אלא אם כן הזהיר, אף שחיטה לא ענש אלא אם כן הזהיר.</strong> ולדברי שניהם הרי זה כאילו נאמר לאו מפורש בתורה גם ביחס לשחיטה.
 <strong>דלמא</strong> <small>[שמא]</small> לגבי <strong>שתי מיתות ולאו אחד קאמרת</strong> <small>[אומר,</small> שואל <small>אתה],</small> כלומר, שתי עבירות שחייב מיתה על כל אחת מהן כשעשאן בעדים ובהתראה, האם גם מביא שתי חטאות נפרדות כשעשאן יחדיו בשוגג, למרות שיש בהן רק לאו אחד? ו<strong>מה היא,</strong> במה מדובר — ב<strong>אוב וידעוני.</strong>
 <strong>הוסיף ואמר ליה</strong> <small>[לו]</small> <strong>דהא פלוגתא</strong> <small>[שזו מחלוקת]</small> <small>ר' י</small> <strong>וחנן וריש לקיש</strong> בהסבר טעמה של משנתנו. <strong>דתנו</strong> <small>[ששנו]</small> <strong>גבי</strong> <small>[אצל]</small> רשימת הנסקלין שבמסכת <strong>סנהדרין</strong> (נג,א) <strong>בעל אוב,</strong> המעלה את רוח המת, <strong>וידעוני,</strong> המכניס עצם מיוחדת לפיו והיא "מדברת", <strong>וקשיא לן</strong> <small>[ו</small>היה <small>קשה לנו],</small> <strong>ומאי שנא גבי</strong> <small>[ובמה שונה אצל]</small> <strong>סקילות</strong> שהוא <strong>תני</strong> <small>[שונה]</small> <strong>ידעוני</strong> כעבירה לחוד, <strong>וגבי</strong> <small>[ואצל]</small> רשימת ה<strong>כריתות</strong> (במשנה שלנו) <strong>לא תני</strong> <small>[אינו שונה]</small> <strong>ידעוני,</strong> ומשמע שמביא חטאת אחת על שניהם?
 <strong>אמר ר' יוחנן: הואיל ושניהם בלאו אחד נאמרו</strong> — "אל תפנו אל האובות ואל הידעונים" (ויקרא יט, לא). ושואלים: <strong>ונימא</strong> <small>[ושיאמר]</small> במשנתנו <strong>ידעוני, ולא נימא</strong> <small>[ולא יאמר]</small> <strong>בעל אוב!</strong> ומשיבים: <strong>קסבר</strong> <small>[סבור הוא]:</small> הזכיר התנא בעל אוב <strong>הואיל ופתח הכתוב בבעל אוב.</strong>
 <strong>וריש לקיש אמר:</strong> לא הזכיר ידעוני בכריתות <strong>הואיל ואין בו מעשה,</strong> ואין מביאים חטאת אלא על לאו שיש בו מעשה. ושואלים: <strong>וריש לקיש מאי טעמא</strong> <small>[מה טעם]</small> <strong>לא אמר כר' יוחנן,</strong> שלא נזכר ידעוני במשנתנו הואיל ושניהם בלאו אחד נאמרו?
 <strong>אמר רב פפא: דהא</strong> <small>[שהרי]</small> <strong>חלוקין הן במיתות,</strong> שבכל אחד מהם כשלעצמו יש חיוב מיתה, שהרי נאמר: "אוב או ידעוני מות יומתו" (שם כ, כז). ומעירים: ור' <strong>יוחנן אמר</strong> <small>[יכול לומר]</small> <strong>לך: חלוקה</strong> של <strong>לאו</strong> לכל עבירה בנפרד <strong>הוי</strong> <small>[הריהי]</small> <strong>חלוקה</strong> לענין חטאת, <strong>חלוקה</strong> של <strong>מיתה לא הויא</strong> <small>[אינה]</small> <strong>חלוקה.</strong>
 ושואלים: ור' <strong>יוחנן מאי טעמא</strong> <small>[מה טעם]</small> <strong>לא אמר כריש לקיש?</strong> ומשיבים, <strong>קסבר</strong> <small>[סבור הוא]:</small> <strong>מאן תנא</strong> <small>[מיהו ששנה]</small> את רשימת ה<strong>כריתות</strong> — שיטת <strong>ר' עקיבא היא,</strong> שאמר: <strong>לא בעינן</strong> <small>[אין אנו צריכים]</small> <strong>מעשה</strong> לענין חיוב חטאת.
 <strong>וריש לקיש,</strong> מה הוא אומר? <strong>נהי</strong> <small>[אף]</small> ש<strong>ר' עקיבא לא בעי</strong> <small>[אינו צריך]</small> <strong>מעשה רבה</strong> <small>[גדול]</small> לחייב חטאת, מכל מקום <strong>מעשה זוטא</strong> <small>[קטן]</small> <strong>בעי</strong> <small>[צריך],</small> כלומר, שיהיה בו משהו של מעשה, וידעוני אינו עושה דבר, אלא הקול יוצא מאליו מפיו.
 ושואלים: <strong>בעל אוב מאי מעשה אית ביה</strong> <small>[מה מעשה יש בו]?</small> ומשיבים: <strong>הקשת זרועותיו,</strong> שמקיש בהן כדי להעלות את רוח המת, <strong>הוי</strong> <small>[הריהי]</small> נחשבת למעשה. ושואלים: ולשיטתו, <strong>מגדף,</strong> ששנינו במשנתנו, <strong>מאי מעשה אית ביה</strong> <small>[מה מעשה יש בו]?</small> ומשיבים: <strong>עקימת שפתיו</strong> בתוך דיבורו <strong>הוי</strong> <small>[הריהי]</small> נחשבת למעשה.
 ומעירים: <strong>קא סלקא דעתין</strong> <small>[עלה</small> מלכתחילה <small>בדעתנו]</small> כי לשיטת ריש לקיש <strong>הקשת זרועותיו הוי</strong> <small>[הריהו]</small> <strong>מעשה זוטא</strong> <small>[קטן]</small> <strong>אפילו לרבנן</strong> <small>[ל</small>דעת <small>חכמים].</small> ומשום כך <strong>מיתיבי</strong> <small>[מקשים</small> על כך<small>]</small> ממה ששנינו בברייתא: <strong>בעבודה זרה אינו חייב אלא על דבר שיש בו מעשה, כגון שזיבח</strong> (שחט), <strong>וקיטר</strong> (העלה באש), <strong>וניסך, והשתחוה. וקשיא לן</strong> <small>[ו</small>היה קשה לנו], <strong>השתחואה</strong> הרי <strong>לית</strong> <small>[אין]</small> <strong>בה מעשה!</strong>
 <strong>ואמר ריש לקיש: הא מני</strong> <small>[</small>ברייתא <small>זו</small> כשיטת <small>מי היא]?</small> שיטת ר' <strong>עקיבא היא,</strong> שאמר: <strong>לא בעינן</strong> <small>[אין אנו צריכים]</small> <strong>מעשה</strong> כדי שיתחייב בו. ור' <strong>יוחנן אמר: אפילו תימא</strong> <small>[תאמר]</small> לשיטת <strong>רבנן</strong> <small>[חכמים],</small> <strong>כפיפת קומתו</strong> כשמשתחווה <strong>הוי</strong> <small>[הריהי]</small> נחשבת <strong>מעשה. מכלל</strong> הדברים אתה למד <strong>דסבירא ליה</strong> <small>[שמסתבר לו]</small> <strong>לריש לקיש אליבא דרבנן</strong> <small>[לפי שיטת חכמים]</small> שכפיפת <strong>קומתו לרבנן</strong> <small>[לחכמים]</small> <strong>לא הוי</strong> <small>[איננה]</small> נחשבת <strong>מעשה.</strong> ואם השתחוואה אינה נחשבת מעשה, <strong>הקשת זרועותיו הוי</strong> <small>[הריהי]</small> <strong>מעשה?!</strong>
 <strong>ואלא כי קאמר</strong> <small>[כאשר אומר]</small> <strong>ריש לקיש</strong> שהקשת <strong>זרועותיו הוי</strong> <small>[הריהי]</small> נחשבת <strong>מעשה זוטא</strong> <small>[קטן],</small> הרי זה <strong>אליבא</strong> <small>[לפי שיטתו]</small> של ר' <strong>עקיבא, אבל לרבנן</strong> <small>[לחכמים]</small> <strong>לא הוי</strong> <small>[איננה]</small> נחשבת <strong>מעשה</strong> כלל.
 ושואלים: <strong>אי הכי</strong> <small>[אם כך],</small> <strong>אמאי תני</strong> <small>[מדוע</small> הוא <small>שונה]</small> במשנתנו לשיטת חכמים: <strong>יצא מגדף שאין בו מעשה? ניתני</strong> <small>[שישנה]:</small> <strong>יצא מגדף ובעל אוב,</strong> שבשניהם אין מעשה! ומשיבים: זו אינה קושיה חמורה, כי <strong>חדא מתרתי קתני</strong> <small>[אחת משתים הוא שונה],</small> והביא רק דוגמה אחת.
 ושואלים: <strong>וליתני</strong> <small>[ושישנה]</small> <strong>בעל אוב ולא ליתני</strong> <small>[ושלא ישנה]</small> <strong>מגדף!</strong> ומשיבים: <strong>מגדף איצטריך ליה</strong> <small>[נצרך לו לומר],</small> שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל וכתיב כרת דיליה</strong> <small>[ונאמר הכרת שלו]</small> <strong>במקום קרבן,</strong> בסמוך לחיוב החטאת (ראה במדבר טו, כח—ל), <strong>אימא מודה ליה</strong> <small>[אמור שמודה לו]</small> <strong>לרבי עקיבא</strong> שגם על זה מביאים, על כן <strong>קא משמע לן</strong> <small>[משמיע לנו]</small> ש<strong>לא.</strong>
 <strong>עולא אמר:</strong> טעם הדבר שלא נאמר לשיטת חכמים "יצא מגדף ובעל אוב שאין בו מעשה", הוא משום ש<strong>בעל אוב דקתני</strong> <small>[שהוא שונה</small> במשנתנו<small>]</small> הרי זה <strong>במקטר לשד</strong> הממונה על כישוף זה, וההקטרה היא מעשה גמור. <strong>מתקיף לה</strong> <small>[מקשה על כך]</small> <strong>רבא: אם כן, היינו</strong> <small>[זהו]</small> <strong>עובד עבודה זרה</strong> שכבר שנינו במשנתנו, ואין מקום לשנותו ככרת בפני עצמו! <strong>אלא אמר רבא:</strong> הכוונה היא ל<strong>מקטר לשד</strong> כמעשה כישוף, <strong>על מנת לחברו,</strong> כלומר, כדי להביאו אליו ולהשתמש בו.
 <strong>אמר ליה</strong> <small>[לו]</small> <strong>אביי: אם כן, היינו</strong> <small>[זהו]</small> <strong>חובר חבר,</strong> שהוא איסור בפני עצמו בתורה (דברים יח, א), ואין בו כרת! <strong>אמר ליה</strong> <small>[לו]</small> רבא: <strong>התורה אמרה</strong> כי <strong>חובר חבר כגון זה,</strong> שמקטר לשד, דינו <strong>בסקילה,</strong> כחלק מדין בעל אוב, ולכן גם כרת יש בו. שאל אותו אביי: <strong>ואלא חובר חבר</strong> שהוא <strong>ב</strong>איסור <strong>לאו</strong> בלבד, שנאמר: "לא ימצא בך... וחובר חבר" (שם י—יא), <strong>הדין הוא</strong> <small>[איזה הוא]?</small>
 <strong>אמר ליה</strong> <small>[לו]</small> רבא: <strong>כדתניא</strong> <small>[כמו ששנויה</small> ברייתא<small>]:</small> <strong>"וחובר חבר"</strong> — <strong>אחד חובר גדול,</strong> אוסף חיות גדולות, <strong>ואחד חובר קטן, ואפילו חובר לנחשים ועקרבים</strong> — <strong>חייב.</strong> ובפרטי ענין זה <strong>אמר אביי: האי מאן דבעי למיצמד זיבורא ועקרבא</strong> <small>[מי שרוצה להצמיד,</small> לחבר <small>צירעה ועקרב]</small> — <strong>אסור, ואי קאתו בתריה</strong> <small>[ואם הם באים אחריו],</small> והוא רוצה להינצל מהם — <strong>שרי</strong> <small>[מותר].</small>
 ושואלים, לר' <strong>יוחנן</strong> שאמר: <strong>כפיפת קומתו הוי</strong> <small>[הריהי]</small> נחשבת <strong>מעשה</strong> לשיטת חכמים, <strong>עקימת</strong>
## דף ד.
 <strong>שפתיו נהוי</strong> <small>[תהיה,</small> תיחשב<small>]</small><strong> מעשה גבי</strong> <small>[אצל]</small> <strong>מגדף,</strong> ומדוע לא הוזכר במשנה? <strong>אמר רבא: שאני</strong> <small>[שונה]</small> <strong>מגדף,</strong> שאין עקימת שפתיו נחשבת כמעשה לחייב חטאת, <strong>הואיל וישנו בלב,</strong> כלומר שעיקר העבירה היא במה שהוא מתכוון בליבו, ולא דווקא במה שאומר בשפתיו, <strong>אבל בעלמא</strong> <small>[בדרך כלל]</small> <strong>עקימת שפתיו הוי</strong> <small>[הריהי]</small> נחשבת <strong>מעשה.</strong>
 <strong>מתיב</strong> <small>[מקשה</small> על כך<small>]</small><strong> רבי זירא</strong> ממה ששנינו לגבי ענין אחר: <strong>יצאו עדים זוממין שאין בו מעשה, ואמאי</strong> <small>[ומדוע]?</small> <strong>הא</strong> <small>[הרי]</small><strong> "על פי" כתיב</strong> <small>[נאמר]</small> <strong>בהן,</strong> שהם צריכים להעיד בפיהם, והרי זאת עקימת שפתיים! <strong>אמר רבא: שאני</strong> <small>[שונים]</small> <strong>עדים זוממין הואיל וישנן בראייה,</strong> שעיקרה של עדות היא הראיה, שאינה מעשה.
 <big>א</big> שנינו במשנה בתוך רשימת הכריתות שמביאין חטאת על שגגתן: <strong>האוכל חלב.</strong> ובענין דומה <strong>תנו רבנן</strong> <small>[שנו חכמים]:</small> מה שנאמר <strong>"כל חלב שור וכשב ועז לא תאכלו"</strong> (ויקרא ז, כג) — בא <strong>לחייב</strong> מלקות <strong>על כל אחת ואחת,</strong> שאם אכל חלב שור, חלב עז וחלב כבש — חייב שלושה עונשי מלקות, כדין העובר על מצות לא תעשה שבתורה, אלו <strong>דברי ר' ישמעאל. וחכמים אומרים: אינו חייב אלא אחת.</strong>
 ומציעים: <strong>נימא בהא קמיפלגי</strong> <small>[האם נאמר שב</small>עקרון <small>זה חלוקים הם],</small> ש<strong>ר' ישמעאל סבר</strong> <small>[סבור]:</small> <strong>לוקין על לאו שבכללות,</strong> כלומר, כשיש לאו שכולל כמה פרטים — לוקים על כל אחד ואחד מן הפרטים, <strong>ורבנן סברי</strong> <small>[וחכמים סבורים]:</small> <strong>אין לוקין על לאו שבכללות?</strong>
 ודוחים: <strong>לעולם סבר</strong> <small>[סבור]</small> <small>ר' ישמעאל:</small> <strong>אין לוקין על לאו שבכללות, ושאני הכא דמייתרי ליה קראי</strong> <small>[ושונה כאן שמיותרים לו הכתובים],</small> <strong>נכתוב קרא</strong> <small>[שיכתוב המקרא]</small> רק <strong>"כל חלב לא תאכלו", "שור וכשב ועז" למה לי? שמע מינה</strong> <small>[למד מכאן]</small> <strong>לחלק</strong> במקרה זה מלקות לכל לאו ולאו.
 <strong>ורבנן</strong> <small>[וחכמים]</small> משיבים על כך: אין זה כתוב מיותר, שכן <strong>אי לא כתיב</strong> <small>[אם לא היה כתוב]:</small> <strong>"שור וכשב ועז" הוה אמינא</strong> <small>[הייתי אומר]:</small> <strong>אפילו חלב חיה</strong> טהורה (כגון צבי) <strong>במשמע,</strong> שגם הוא אסור — <strong>להכי כתב</strong> <small>[משום כך כתבה</small> התורה<small>]</small> <strong>"שור כשב ועז", למימרא</strong> <small>[לומר]:</small> שחלב <strong>שור וכשב ועז הוא</strong> שאסור, <strong>אבל</strong> של <strong>חיה שרי</strong> <small>[מותר].</small>
 ומקשים על הסבר זה למחלוקת: אם כן, <strong>שפיר קאמרי ליה</strong> <small>[יפה אומרים לו]</small> חכמים לר' ישמעאל, שהרי ודאי צריך הכתוב לומר דבר זה! <strong>אלא היינו טעמא</strong> <small>[זה טעמו]</small> של ר' ישמעאל, <strong>דקסבר</strong> <small>[שהוא סבור]:</small> <strong>אם כן,</strong> שבא רק למעט חיה, <strong>לכתוב</strong> <small>[שיכתוב]</small> רק <strong>"כל חלב שור לא תאכלו", "כשב ועז" למה לי? שמע מינה</strong> <small>[למד מכאן]</small> שבא הדבר <strong>לחלק</strong> מלקות לכל אחד.
 <strong>ורבנן סברי</strong> <small>[וחכמים סבורים]:</small> <strong>אי כתב רחמנא</strong> <small>[אילו כתבה התורה]</small> רק <strong>"כל חלב שור", הוה אמינא</strong> <small>[הייתי אומר]:</small> <strong>נילף</strong> <small>[נלמד]</small> <strong>"שור" "שור" מסיני,</strong> שנאסר לכל בהמה לעלות להר, שנאמר "אם בהמה אם איש לא יחיה" (שמות יט, יג),
 <strong>מה גבי</strong> <small>[אצל]</small> <strong>סיני,</strong> אף על פי שנזכרה רק בהמה, <strong>חיה ועוף כיוצא בהן, אף גבי</strong> <small>[אצל]</small> <strong>אכילה</strong> של חלב — <strong>חיה ועוף כיוצא בהן, להכי כתב רחמנא</strong> <small>[משום כך כתבה התורה]</small> "כל חלב <strong>שור וכשב ועז", למימרא דהני</strong> <small>[לומר ש</small>חלבם של <small>אלו]</small> <strong>אסור, אבל</strong> חלב <strong>חיה ועוף שרי</strong> <small>[מותר].</small>
 ומקשים: גם לפי הסבר זה, <strong>שפיר קא אמרי ליה</strong> <small>[יפה אומרים לו]</small> חכמים לר' ישמעאל! <strong>אלא היינו טעמא</strong> <small>[זהו הטעם]</small> של ר' ישמעאל, <strong>דקסבר</strong> <small>[שסבור הוא]:</small> מדוע הוזכרו שור וכשב ועז? <strong>נכתוב</strong> <small>[שיכתוב]</small> רק: <strong>"כל חלב כשב לא תאכלו", אי נמי</strong> <small>[או גם כן]</small> שיכתוב: <strong>"כל חלב עז לא תאכלו", "שור וכשב ועז" למה לי? שמע מינה</strong> <small>[למד מכאן]</small> <strong>לחלק.</strong>
 <strong>ורבנן סברי</strong> <small>[וחכמים סבורים]:</small> כתוב זה אינו מיותר, שכן <strong>אי כתב</strong> <small>[אילו כתבה</small> התורה<small>]</small> רק <strong>"כל חלב כשב", הוה אמינא</strong> <small>[הייתי אומר]:</small> <strong>חלב כשב אסור, ו</strong>חלב של <strong>שור ועז שרי</strong> <small>[מותר].</small> <strong>וכי תימא</strong> <small>[ואם תאמר],</small> <strong>מאי אולמיה</strong> <small>[מה תוקפו,</small> חומרתו<small>]</small> של <strong>כשב?</strong> הייתי אומר: <strong>משום</strong> ש<strong>נתרבה באליה</strong> (הזנב) שלו, שצריך להקריבה על גבי המזבח (ויקרא ג, ט) מה שאין בשור ועז,
 <strong>וכדתנא</strong> <small>[וכמו ששנה]</small> <strong>ר' חנניא: למה מנה הכתוב</strong> בנפרד מצות הקטרת <strong>אימורין ב</strong>בכור <strong>שור, ואימורים ב</strong>בכור <strong>כשב, ואימורים ב</strong>בכור <strong>עז, דכתיב</strong> <small>[שנאמר]:</small> <strong>"אך בכור שור</strong> או בכור כשב או בכור עז... ואת חלבם (האימורים, החלקים המובחרים שלהם) תקטיר אשה לריח ניחוח לה'" (במדבר יח, יז)?
 <strong>צריכי</strong> <small>[צריכים]</small> הם, <strong>דאי כתב</strong> <small>[שאילו כתבה</small> התורה<small>]</small> רק <strong>שור, הוה אמינא</strong> <small>[הייתי אומר]:</small> <strong>כשב ועז לא ילפינן מיניה</strong> <small>[אינם למדים ממנו],</small> מפני <strong>דאיכא למיפרך</strong> <small>[שיש מקום לפרוך</small> את הלימוד ולומר<small>]</small><strong>: מה לשור,</strong> שיש בו חומרה, <strong>שכן נתרבה בנסכים,</strong> שהנסכים שמביאים עם קרבן מן הבקר מרובים משל עז וכבש.
 ואם תאמר: <strong>נכתוב רחמנא</strong> <small>[שתכתוב התורה]</small> רק <strong>בכשב ונילף</strong> <small>[ונלמד]</small> <strong>שור ועז מכשב</strong> — <strong>איכא למיפרך</strong> <small>[יש לפרוך]</small> ולומר: <strong>מה לכשב שכן נתרבה באליה.</strong>
 ואם תאמר: <strong>נכתוב רחמנא</strong> <small>[שתכתוב התורה]</small> <strong>עז ונילף</strong> <small>[ונלמד]</small> <strong>שור וכשב מיניה</strong> <small>[ממנו]</small> — <strong>איכא למיפרך</strong> <small>[יש לפרוך]:</small> <strong>מה לעז שכן נתרבה אצל עבודה זרה,</strong> שבחטאת עבודה זרה מביאים דווקא עז (ראה במדבר טו, כז), ולא כבשה, כבשאר חטאות.
 ולגופם של דברים אלו שואלים: <strong>מן חד לא ילפינן</strong> <small>[מאחד</small> מהם <small>אין אנו למדים]</small> לשנים האחרים, <strong>נכתוב תרתי ונילף חדא מתרתי</strong> <small>[שתכתוב</small> התורה הקטרת אימורים ב<small>שתים מהן ונלמד אחת משתים]!</small> ומשיבים: <strong>הי דין</strong> <small>[איזה]</small> אחד נלמד משנים? אם <strong>נילף</strong> <small>[נלמד]</small> <strong>שור מכשב ועז</strong> — <strong>אית להון פירכא</strong> <small>[יש להם פירכה]:</small> <strong>מה לכשב ועז שכן נתרבו אצל הפסח,</strong> שבקרבן פסח רק גדי וטלה כשרים, ולא שור!
 <strong>לא נכתוב</strong> <small>[תכתוב]</small> התורה <strong>כשב ונילף</strong> <small>[ונלמד]</small> <strong>משור ועז</strong> — <strong>אית להון פירכא</strong> <small>[יש להם פירכה]:</small> <strong>מה לשור ועז שכן נתרבה אצל עבודה זרה,</strong> שציבור ששגג באיסור עבודה זרה מביא פר לחטאת (שם כד), ויחיד מביא עז ולא כבשה!
 אלא מה תאמר, <strong>לא נכתוב</strong> <small>[תכתוב]</small> התורה <strong>עז ונילף</strong> <small>[ונלמד]</small> <strong>משור וכשב</strong> — <strong>אית להון פירכא</strong> <small>[יש להם פירכה]:</small> <strong>מה לשור וכשב שכן יש בו צד ריבוי</strong> לגבי המזבח, ביחס לעז, שנסכי הפר מרובים, ואליית הכבש מוקטרת! <strong>הלכך לא ילפי מהדדי</strong> <small>[משום כך לא למדים הם זה מזה].</small> ושבים לעיקר הענין, לגבי איסור חלב.
 ואומרים: אם כן, <strong>שפיר קא אמרי ליה</strong> <small>[יפה אומרים לו]</small> חכמים לר' ישמעאל, ואין כאן ייתור ללמוד ממנו ללקות בנפרד על כל אחד מן החלבים! <strong>אלא לעולם טעמא</strong> <small>[הטעם]</small> של <strong>ר' ישמעאל כדאמרינן מעיקרא</strong> <small>[כמו שאמרנו מתחילה],</small> ש<strong>אם כן נכתוב</strong> <small>[שתכתוב]</small> התורה <strong>"כל חלב" ולישתוק</strong> <small>[ושלא תוסיף].</small> <strong>מאי אמרת</strong> <small>[מה אומר אתה],</small> <strong>האי דכתב</strong> <small>[זה שכתבה]</small> התורה <strong>"שור וכשב ועז"</strong> בא כדי <strong>למשרי</strong> <small>[להתיר]</small> <strong>חלב חיה?</strong>
 לא הוצרכנו לכך, <strong>הא כי כתב קרא</strong> <small>[הרי כאשר נכתב המקרא]</small> של איסור החלב — <strong>בעניינא</strong> <small>[בענין]</small> של <strong>קדשים</strong> (קרבנות) הוא נאמר, שלאחר האיסור על אכילת חלב נאמר "כי כל אוכל חלב מן הבהמה אשר יקריבו ממנה אשה לה' ונכרתה" וכו' (ויקרא ז, כה), <strong>ו</strong>יש לדרוש את הכתוב במידת <strong>דבר למד מעניינו,</strong> והואיל ואין מביאים קרבן אלא מן הבהמה — אף דין חלב לא נאמר אלא בבהמה ולא בחיה.
 ותמהים: האם <strong>מכלל</strong> הדברים אתה למד <strong>דרבנן סברי</strong> <small>[שחכמים סבורים]:</small> <strong>לא ילפינן</strong> <small>[אין אנו למדים]</small> במידת <strong>דבר למד מעניינו?</strong> והלא אין חולק על כך! ודוחים: <strong>לא, דכולי עלמא ילפינן</strong> <small>[לדעת הכל למדים אנו]</small> <strong>דבר הלמד מעניינו, והכא בהא פליגי</strong> <small>[וכאן בזה הם חלוקים],</small> <strong>רבי ישמעאל סבר</strong> <small>[סבור]:</small> <strong>למידין לאו מלאו (בין מלאו ובין מלאו דכרת),</strong> שאת הלאו
 <strong>"כל חלב שור וכשב ועז</strong> לא תאכלו" (שם כג), למדים <strong>מ</strong>ה<strong>לאו</strong> של <strong>"חקת עולם לדרתיכם בכל מושבתיכם כל חלב וכל דם לא תאכלו"</strong> (שם ג, יז), <strong>דכתיב בעניינא</strong> <small>[שנאמר בענין]</small> של <strong>קדשים, ו</strong>הואיל ו<strong>בקדשים לא אית בהון</strong> <small>[אין בהם]</small> <strong>חיה,</strong> יש לומר כי <strong>אף</strong> הלאו <strong>"כל חלב שור", כי כתיב ליה סתמא ליכא לספוקי</strong> <small>[כאשר הוא נאמר סתם, אין להסתפק]</small> שמא מדובר <strong>בחיה, הלכך</strong> <small>[משום כך]</small> מה שנזכרו <strong>"שור וכשב ועז" לחלק הוא דאתא</strong> <small>[שבא],</small> <strong>לחייב על כל אחת ואחת.</strong>
 וכל זה הוא לומר שיש איסור בכל אחד מהם, <strong>ו</strong>אולם לחלק ביניהם לענין מלקות, כשאכלם בבת אחת — <strong>ילפינן</strong> <small>[למדים אנו]</small> <strong>לאו</strong> של <strong>"כל חלב" ולאו</strong> של <strong>"חקת עולם" מכרת</strong> של <strong>"כי כל אוכל חלב מן הבהמה אשר יקריבו ממנה</strong> אשה לה' ונכרתה הנפש האוכלת מעמיה" (שם כה), <strong>מה ההוא לחלק</strong> שאם אכל בשגגה אחת חלב של שור, של עז ושל כבש, מביא חטאת על כל אחד — <strong>אף הדין</strong> <small>[זה]</small> <strong>לחלק.</strong>
 <strong>ורבנן</strong> <small>[וחכמים],</small> הם סבורים ש<strong>לאו מלאו ילפינן</strong> <small>[למדים אנו],</small> <strong>לאו מכרת לא ילפינן</strong> <small>[אין אנו למדים].</small>
 <strong>ואיבעית אימא</strong> <small>[ואם תרצה אמור]:</small> <strong>היינו טעמייהו דרבנן</strong> <small>[זה הוא טעמם של חכמים],</small> <strong>כדאמר ליה</strong> <small>[כמו שאמר לו]</small> <strong>רב מרי לרב זביד</strong> כששאל אותו בענין אחר: <strong>אלא מעתה,</strong> שדייקנו מן הכתוב כי אליה של כבש הריהי בכלל חלב הקרבנות שמועלים בו, אם כן <strong>אליה</strong> של <strong>חולין תיתסר</strong> <small>[תיאסר],</small> משום <strong>חלב! אמר ליה</strong> <small>[לו]</small> רב זביד: <strong>עליך,</strong> על שאלתך <strong>אמר קרא</strong> <small>[הכתוב]:</small> <strong>"כל חלב שור וכשב ועז</strong> לא תאכלו" (שם), לומר: <strong>דבר השוה בשלשתן בעינן</strong> <small>[צריכים אנו]</small> באיסור חלב, <strong>וליכא</strong> <small>[ואין כאן],</small> משום שבשור ובעז אין אליה.
 <strong>הלכך</strong> <small>[על כן]</small> יש לומר גם לענייננו: <strong>כי אתא</strong> <small>[כאשר בא]</small> הכתוב <strong>"שור וכשב ועז"</strong> — <strong>למישרי</strong> <small>[להתיר]</small> <strong>אליה</strong> של <strong>חולין הוא דאתא</strong> <small>[שבא],</small> ואין ללמוד מכאן חילוק מלקות לכל אחד. <strong>ור' ישמעאל אמר לך</strong> <small>[יכול היה לומר לך]</small> כנגד זה: <strong>אם כן,</strong> שרק כדי ללמד דבר זה, <strong>לימא קרא</strong> <small>[שיאמר המקרא]</small> <strong>"כל חלב שור וכשב", עז למה לי? שמע מינה</strong> <small>[למד מכאן]</small> שבא <strong>לחלק</strong> מלקות לכל אחד.
 <big>ב</big> <strong>אמר ר' חנינא:</strong> אף שר' ישמעאל סבור כי האוכל חלב שור, כבש ועז לוקה על כל אחד משום אכילת חלב <strong>מודה ר' ישמעאל לענין קרבן, ש</strong>אם אכל חלב שור, חלב עז וחלב כבש בהעלם אחד — <strong>אין מביא אלא חטאת אחת, מאי טעמא</strong> <small>[מה טעם</small> הדבר<small>]?</small> <strong>דלא דמי הדין לאו</strong> <small>[שלא דומה הלאו הזה]</small> <strong>ללאו</strong> של <strong>עריות,</strong> שחייב חטאת על כל אחת מן העריות כשבא עליהן בהעלם אחד (כפי שלמדנו לעיל ב,ב מ"אחותו"), מפני ששם נאמר לאו נפרד לכל אחת, וכאן הרי יש לאו אחד לכל החלבים.
 ובענין חטאת על אכילת חלב <strong>תנו רבנן</strong> <small>[שנו חכמים]:</small> מה שנאמר בענין חיוב חטאת "נפש כי תחטא בשגגה מכל מצוות ה' אשר לא תיעשנה ועשה מאחת מהנה" (שם ד, ב), יש לדרוש כאילו נאמר <strong>"ועשה אחת" "ועשה הנה"</strong> — <strong>לחייב על כל אחת ואחת,</strong>
 <strong>שאם אכל חלב ו</strong>שוב אכל <strong>חלב,</strong> אם היה זה מ<strong>שם אחד</strong> כלומר, אותו סוג של חלב אסור, ואכלו <strong>בשני העלמות,</strong> שאכל בשוגג, ונודע לו שחטא, ואכל שוב בשוגג ונודע לו — <strong>חייב שתים,</strong> שתי חטאות. אם אכל חלב אסור משום <strong>שתי שמות,</strong> כגון חלב שעל הכוליא וחלב שעל המעיים, <strong>בהעלם אחת</strong> — <strong>חייב שתים.</strong>
 <strong>אמר ליה</strong> <small>[לו]</small> <strong>רמי בר חמא לרב חסדא: בשלמא</strong> <small>[נניח]</small> אם אכל <strong>שם אחד בשני העלמות חייב שתים, משום</strong> ש<strong>העלמות מחלקין,</strong> שחיוב החטאת הוא במקרה שנעלם ממנו החטא ונודע לו, והרי כאן אירע הדבר פעמיים. <strong>אלא שני שמות בהעלם אחת אמאי</strong> <small>[מדוע]</small> <strong>חייב שתים? הא בעינן</strong> <small>[הרי</small> במקרה זה, שיש רק לאו אחד, <small>צריכים אנו]</small> <strong>העלמות מוחלקין</strong> כדי לחייב קרבנות נפרדים, <strong>וליכא</strong> <small>[ואין כאן]!</small>
 <strong>אמר ליה</strong> <small>[לו]:</small> <strong>הכא במאי עסקינן</strong> <small>[כאן במה אנו עוסקים]?</small> <strong>כגון</strong> שאכל <strong>חלב</strong> של <strong>נותר,</strong> מן הקדשים שעבר זמן אכילתם, <strong>דמחייב</strong> <small>[ש</small>הוא <small>מתחייב</small> בכך<small>]</small> גם <strong>משום</strong> איסור אכילת <strong>נותר ו</strong>גם <strong>משום</strong> איסור <strong>חלב. אמר ליה</strong> <small>[לו]:</small> <strong>אם כן</strong> אתה אומר, שמדובר בשני איסורים שונים, ולא בשני סוגי חלב, <strong>ניחייב נמי</strong> <small>[שיתחייב גם כן]</small> <strong>משום קודש</strong> שהוא אוכל, וחייב על כך אשם מעילות!
 <strong>אלא אמר רב ששת:</strong> מדובר <strong>כגון</strong> שאכל <strong>חלב</strong> של <strong>הקדש, ו</strong>שיטת ר' <strong>יהודה היא,</strong> המחייב שני עונשי מלקות משום אכילת חלב קדשים. <strong>דתניא</strong> <small>[ששנויה</small> ברייתא<small>]:</small> <strong>אכל חלב נבלה,</strong> או <strong>אכל חלב מוקדשין</strong> — <strong>חייב שתים,</strong> שני עונשי מלקות, משום חלב ומשום נבילה, או משום חלב ומשום איסור של אכילת קודש לזר. <strong>ר' יהודה אומר:</strong> אכל <strong>חלב מוקדשין</strong> — <strong>לוקה שלש,</strong> שבחלב המוקדשים יש שני איסורים שונים של חלב (כמבואר להלן), בנוסף לעצם איסור אכילת קודש על ידי זר.
 <strong>מחייכו עלה במערבא</strong> <small>[היו צוחקים על כך בארץ ישראל]</small> על העמדה זו: <strong>ונוקמה</strong> <small>[ושנעמיד</small> ברייתא זו<small>]</small> שחייב חטאות נפרדות על שמות שונים של חלב, <strong>כגון</strong> שאכל <strong>חלב</strong> של <strong>שור וכשב ועז</strong> בהעלם אחד, <strong>ו</strong>תאמר ששיטת <strong>ר' ישמעאל היא,</strong> ש<strong>אמר: לוקה שלש</strong> אם אכלם במזיד ובהתראה!
## דף ד:
 <strong>אלמא לא אוקמה</strong> <small>[מדוע לא העמיד אותה]</small><strong> כר' ישמעאל,</strong> מפני ש<strong>אמר ר' חנינא: מודה היה רבי ישמעאל לענין קרבן שאינו חייב אלא חטאת אחת,</strong> ואולם לפי זה <strong>השתא נמי</strong> <small>[עכשיו גם כן]</small><strong> כ</strong>דעת ר' <strong>יהודה לא מתוקמא</strong> <small>[אי אפשר להעמידה],</small> <strong>דהא</strong> <small>[שהרי]</small> <strong>אמר ר' אליעזר: מודה היה רבי יהודה לענין קרבן שאין מביא אלא חטאת אחת!</strong>
 <strong>אלא אמר ריש לקיש משום</strong> החכם <strong>בר תאוטני: הכא במאי עסקינן</strong> <small>[כאן במה אנו עוסקים]</small> שחייב שתי חטאות על אכילת חלב משני שמות — <strong>כגון שאכלן בשני תמחויין</strong> (קערות), <strong>ואליבא</strong> <small>[ולפי שיטתו]</small> של ר' <strong>יהושע,</strong> שאמר: <strong>תמחויין מחלקים,</strong> שאם אכל משני תמחויים שונים הרי זה כשתי עבירות שונות, וחייב על כל אחת לחוד.
 <big>א</big> ודנים <strong>גופא</strong> <small>[לגופה]</small> של אותה ברייתא שהזכרנו: <strong>אכל חלב נבילה</strong> — <strong>לוקה שתים,</strong> שני עונשי מלקות, וכן אכל <strong>חלב מוקדשין</strong> — <strong>לוקה שתים, רבי יהודה אומר:</strong> אכל <strong>חלב מוקדשין</strong> — <strong>לוקה שלש.</strong>
 <strong>אמר ליה</strong> <small>[לו]</small> <strong>רב שיזבי לרבא: בשלמא</strong> <small>[נניח]</small><strong> ל</strong>שיטת ר' <strong>יהודה, היינו דכתיבי קראי</strong> <small>[זהו שכתובים</small> שלושה <small>מקראות]:</small> <strong>"חקת עולם...</strong> כל חלב וכל דם לא תאכלו" (ויקרא ג, יז), <strong>"כל חלב שור וכשב ועז לא תאכלו"</strong> (שם ז, כג), <strong>"וכל זר לא יאכל קדש"</strong> (שם כב, י) — <strong>הא תלתא</strong> <small>[הרי שלושה]</small> <strong>לאוין</strong> יש בכך, שנים לאיסור חלב של קדשים, שהרי שני כתובים אלו נאמרו בענין של קדשים, ועוד לאו של אכילת קדשים על ידי זר. <strong>אלא לרבנן מאי טעמייהו</strong> <small>[ל</small>שיטת חכמים מה טעמם]?
 ומשיבים: <strong>קסברי</strong> <small>[סבורים</small> הם<small>]:</small> <strong>לאו</strong> של <strong>"חקת עולם"</strong> אמנם עוסק <strong>בקדשים, ו</strong>אולם ה<strong>לאו</strong> של <strong>"חלב שור"</strong> עוסק <strong>ב</strong>חלב <strong>חולין.</strong> ומעירים: <strong>וצריכי</strong> <small>[וצריכים]</small> המקראות של איסור החלב להיכתב גם בקדשים וגם בחולין,
 <strong>דאי כתב רחמנא</strong> <small>[שאם היתה כותבת התורה]</small> <strong>בקדשים</strong> בלבד ("חוקת עולם"), <strong>הוה אמינא</strong> <small>[הייתי אומר]:</small> <strong>קדשים הוא דחמירי</strong> <small>[שחמורים],</small> ולכן אמר הכתוב ש<strong>אסור חלבו, אבל חולין אימא</strong> <small>[אמור]</small> שלא — <strong>משום הכי</strong> <small>[כך]</small> <strong>כתב רחמנא</strong> <small>[כתבה התורה]: "</small><strong>כל חלב שור".</strong>
 <strong>ואי כתב</strong> <small>[ואם היתה כותבת]</small> רק: <strong>"כל חלב שור", הוה אמינא</strong> <small>[הייתי אומר]:</small> <strong>חלב</strong> של <strong>חולין הוא</strong> שאסור, <strong>משום</strong> ש<strong>לא הותר</strong> איסור חלב <strong>מכללו,</strong> שלא נמצא בו איסור שהותר, <strong>אבל חלב מוקדשין</strong> שהותר <strong>מכללו, הוה אמינא</strong> <small>[הייתי אומר]:</small> <strong>מ</strong>ש<strong>הותר בשרן</strong> של קדשים באכילה — <strong>אישתרי נמי</strong> <small>[הותר גם כן]</small> <strong>חלבן,</strong> על כן <strong>צריכי</strong> <small>[צריכים]</small> שייאמרו שני הכתובים.
 <strong>ורבי יהודה סבר</strong> <small>[סבור]:</small> <strong>כי כתיב</strong> <small>[כאשר נאמר]</small><strong> "חלב שור",</strong> גם הוא <strong>בעניינא דקדשים כתיב</strong> <small>[בענין קדשים נאמר],</small> שנאמר שם: "כי כל אוכל חלב מן הבהמה אשר יקריבו ממנה אשה לה' ונכרתה" (שם ז, כה), והוא במידת "דבר הלמד מעניינו".
 ושואלים: <strong>אלא מכלל</strong> הדברים אתה אומר <strong>דרבנן סברי</strong> <small>[שחכמים סבורים]:</small> <strong>לא ילפינן</strong> <small>[אין אנו למדים]</small> בשיטת <strong>דבר הלמד מעניינו?</strong> והרי אין חולק על כך!
 ומשיבים: <strong>לא, דכולי עלמא</strong> <small>[לדעת הכל]</small> למדים אנו במדת <strong>דבר הלמד מעניינו, ובהא קמיפלגי</strong> <small>[וב</small>ענין <small>זה הם חלוקים],</small> <strong>רבי יהודה סבר</strong> <small>[סבור]:</small> <strong>למידין</strong> במדה זו גם <strong>לאו מלאו</strong> אחר שכתוב באותו ענין (פרשה) <strong>ו</strong>גם <strong>לאו מכרת, ורבנן סברי</strong> <small>[וחכמים סבורים]:</small> <strong>לאו מלאו ילפינן</strong> <small>[למדים אנו],</small> <strong>לאו מכרת לא ילפינן</strong> <small>[אין אנו למדים],</small> והרי מדובר שם בכרת על חלב קדשים.
 ושואלים: <strong>אלא ל</strong>דעת ר' <strong>יהודה,</strong> "חוקת עולם... <strong>כל חלב וכל דם לא תאכלו"</strong> (שם ג, יז) <strong>למאי אתא</strong> <small>[למה בא]?</small> והרי כבר למדנו איסור חלב קדשים מ"חלב שור"! ומשיבים: <strong>מיבעי ליה</strong> <small>[צריך הוא לו]</small> כדי <strong>להקיש</strong> אליו איסור דם, <strong>דתניא</strong> <small>[ששנויה</small> ברייתא<small>]</small> על פסוק זה: <strong>"כל חלב וכל דם לא תאכלו", מה</strong> אוכל <strong>חלב</strong> קדשים <strong>לוקה</strong> עליו <strong>שתים</strong> — <strong>אף</strong> אוכל <strong>דם</strong> קדשים <strong>לוקה שתים,</strong> אלו <strong>דברי ר' יהודה. וחכמים אומרים: אין בו</strong> בדם <strong>אלא אזהרה אחת.</strong> ושואלים: ולשיטת ר' יהודה, לשם מה נצרך ההיקש?
 <strong>ומאי שנא</strong> <small>[ובמה שונה]</small> <strong>חלב</strong> שלוקה <strong>שתים בלא היקישא</strong> <small>[היקש]</small> — מפני <strong>דכתב ביה תרי קראי</strong> <small>[שכתובים בו שני מקראות]</small><strong>: "כל חלב וכל דם לא תאכלו"</strong> האמור כאן, וגם <strong>"כל חלב שור וכשב",</strong> אם כן, <strong>דם נמי בלאו היקישא נילקי</strong> <small>[גם כן בלי ההיקש שילקה]</small> <strong>שתים, דכתיב ביה תרי לאוין</strong> <small>[ש</small>הרי <small>כתובים</small> גם <small>בו שני</small> איסורי <small>לאו]</small><strong>: "כל חלב וכל דם לא תאכלו"</strong> האמור כאן, וכן נאמר "<strong>וכל דם לא תאכלו בכל מושבתיכם לעוף ולבהמה"</strong> (שם ז, כו)!
 <strong>אלא אימא</strong> <small>[אמור]</small> כך: <strong>מה חלב לוקה שלש,</strong> שנים משום איסור חלב ואחד משום "וכל זר לא יאכל קודש" (שם כב, י), <strong>אף דם לוקה שלש.</strong> וגם על כך שואלים: ולשם מה הוצרך ההיקש?
 <strong>ומאי שנא</strong> <small>[ובמה שונה]</small> <strong>חלב</strong> ש<strong>לוקה שלש?</strong> מפני <strong>דכתיב ביה</strong> <small>[שכתובים בו]</small> <strong>הלין תרי לאוין</strong> <small>[אותם שני הלאוים</small> שהזכרנו<small>]</small> <strong>ולאו</strong> של <strong>זרות, הא תלתא</strong> <small>[הרי שלושה],</small> אם כן <strong>דם נמי</strong> <small>[גם כן]</small> יש בו שני לאוים ולאו של זרות!
 ומשיבים: <strong>איצטריך</strong> <small>[הוצרך]</small> ההיקש, שכן <strong>סלקא דעתך אמינא</strong> <small>[יעלה על דעתך לומר]:</small> <strong>הואיל ואיתמעיט</strong> <small>[והתמעט]</small> <strong>דם מטומאה</strong> שהאוכל דם קדשים בטומאה אינו חייב על כך משום איסור אכילת קדשים בטומאה — <strong>ליתמעיט</strong> <small>[שיתמעט]</small> גם מאיסור אכילה ב<strong>זרות,</strong> על כן <strong>קא משמע לן היקישא</strong> <small>[משמיע לנו ההיקש]</small> לחלב, שמאיסור זרות לא נתמעט.
 ושואלים: <strong>ואלא לרבנן</strong> <small>[ל</small>שיטת <small>חכמים]</small> הסבורים כי יש בדם קדשים רק אזהרה אחת, ואם כן, אינו חייב עליו גם משום זרות, <strong>הקישא למאי אתא</strong> <small>[היקש</small> של דם לחלב <small>למה בא]?</small>
 ומשיבים: <strong>מיבעי ליה לכדתניא</strong> <small>[צריך הוא לכמו ששנויה</small> ברייתא<small>]:</small> <strong>"כל חלב וכל דם לא תאכלו", מה</strong> איסור <strong>חלב מיוחד</strong> לבעל חיים <strong>שחלבו חלוק מבשרו,</strong> שהחלב אסור והבשר מותר, <strong>ו</strong>פשוט הדבר ש<strong>אין מצטרפין זה עם זה,</strong> שאם אכל יחד חצי זית חלב וחצי זית בשר — אינו חייב על אכילת כזית איסור, <strong>אף</strong> באיסור <strong>דם</strong> מדובר בכל בעל חיים <strong>שדמו חלוק מבשרו,</strong> שיש בהם שני איסורים שונים, ובמקרה זה אין הבשר והדם מצטרפים לכזית להתחייב משום אכילת איסור,
 <strong>אוציא דם שרצים, הואיל</strong> ש<strong>אין דמן חלוק מבשרן,</strong> שאין איסור נפרד לדם השרץ — משום כך הבשר והדם <strong>מצטרפין</strong> לכדי כזית של השרץ.
 ושואלים: <strong>והא מהכא נפקא</strong> <small>[ו</small>הלכה <small>זו מכאן יוצאת,</small> נלמדת<small>]?</small> <strong>מהתם נפקא</strong> <small>[משם היא יוצאת],</small> שנאמר: <strong>"וזה לכם הטמא</strong> בשרץ" (ויקרא יא, כט) — <strong>לימד על דם השרץ ו</strong>בשר <strong>השרץ שמצטרפין זה עם זה!</strong>
 ומשיבים: <strong>אי לאו היקישא</strong> <small>[אם לא ההיקש]</small> האמור כאן, <strong>סלקא דעתך אמינא</strong> <small>[יעלה על דעתך לומר]:</small> <strong>הני מילי</strong> <small>[דברים אלה</small> אמורים<small>]</small> לצרף <strong>ל</strong>ענין <strong>טומאה</strong> לשיעור כעדשה, <strong>אבל לאכילה אימא</strong> <small>[אמור]</small> ש<strong>לא,</strong> על כן <strong>אשמעינן היקישא</strong> <small>[השמיע לנו ההיקש]</small> גם לענין <strong>אכילה.</strong>
 <strong>אמר רבינא: הילכך</strong> <small>[משום כך],</small> לפי מה שאמרנו, <strong>דם נחש ובשרו מצטרפין</strong> לשיעור כזית, להתחייב משום אכילת שרץ. ותוהים: <strong>מאי קא משמע לן</strong> <small>[מה השמיע לנו</small> בכך<small>]</small><strong>? היינו היקישא</strong> <small>[זהו ההיקש</small> עצמו<small>]!</small> ומשיבים: <strong>סלקא דעתך אמינא</strong> <small>[יעלה על דעתך לומר]:</small> רק <strong>שרץ דאיתרבי</strong> <small>[שהתרבה]</small> דמו <strong>לטומאה</strong> כבשרו, כפי ששנינו — <strong>איתרבי</strong> <small>[התרבה]</small> גם לענין <strong>אכילה,</strong> אבל <strong>נחש דלא איתרבי</strong> <small>[שלא התרבה]</small> דמו <strong>לטומאה,</strong> שהרי אינו בכלל שמונה שרצים שפירט הכתוב לענין טומאה (שם כט—ל) — <strong>לא איתרבי</strong> <small>[התרבה]</small> דמו גם <strong>ל</strong>ענין איסור <strong>אכילה,</strong> על כן <strong>קא משמע לן היקישא</strong> <small>[משמיע לנו ההיקש]</small> כי <strong>כל מילי</strong> <small>[דבר]</small> שאין <strong>דמו חלוק מבשרו משמע</strong> מכאן שמצטרף.
 <big>ב</big> <strong>אמר רבא: שלש כריתות האמורות בדם</strong> (ויקרא ז, כז. שם יז, י. שם יד) <strong>למאי</strong> <small>[למה]</small> הם הוצרכו? <strong>אחת לדם חולין, ואחת לדם קדשים, ואחת לדם התמצית,</strong> הדם שמתמצה מן הבהמה לאחר צאת הנפש.
 ואומרים: <strong>הניחא</strong> <small>[זה נוח] ל</small>דעת ר' <strong>יהודה, דתניא</strong> <small>[ששנויה</small> ברייתא<small>]: דם התמצית</small> אסור רק <strong>באזהרה,</strong> אבל אין בו כרת, ר' <strong>יהודה אומר: בכרת,</strong>
 <strong>אלא לרבנן</strong> <small>[ל</small>שיטת <small>חכמים]</small> הכרת <strong>ההיא למאי אתא</strong> <small>[למה באה]?</small> <strong>ואפילו ל</strong>שיטת <strong>ר' יהודה,</strong> הלא <strong>כרת</strong> שיש בכך <strong>נפקא ליה</strong> <small>[יוצא לו]</small> <strong>מן</strong> ריבוי הכתוב <strong>"כל דם"!</strong>
 <strong>דתניא</strong> <small>[ששנויה</small> ברייתא<small>]</small> על הכתוב "...אשר יאכל כל דם וכו' והכרתי אותה" (שם יז, י), <strong>רבי יהודה אומר:</strong> יכול היה לומר "אשר יאכל <strong>דם", מה תלמוד לומר "כל דם"?</strong>
 שאם היה כתוב "דם" <strong>אין לי אלא דם קדשים שהנפש יוצא בו,</strong> שהוא הדם שמכפר, וכפי שנאמר מיד לאחר מכן: "כי נפש הבשר בדם הוא ואני נתתיו לכם על המזבח לכפר" (שם יא), אבל <strong>דם</strong> בהמת <strong>חולין ודם התמצית</strong> (אפילו בקדשים) שאין הנפש יוצאה בו, <strong>מנין</strong> שיש בהם כרת? <strong>תלמוד לומר: "כל דם"!</strong>
 <strong>אלא אימא</strong> <small>[אמור]</small> כך: שלוש כריתות שנאמרו בדם, <strong>אחד לדם חולין, ואחד לדם קדשים, ואחד לדם כיסוי</strong> כלומר, לדם חיה ועוף, שמצוה לכסות את דמם (שם יג).
 <strong>ואמר רבא: חמשה לאוין האמורין בדם למה? אחת לדם חולין, ואחת לדם קדשים, ואחת לדם כיסוי, ואחת לדם איברין, ואחת לדם התמצית.</strong>
 <big>ג</big> <strong>אמר ר' אילא:</strong> אם <strong>אכל</strong> מחוץ לירושלים <strong>מעשר</strong> שני של <strong>דגן ו</strong>של <strong>תירוש</strong> (יין) <strong>ו</strong>של <strong>יצהר</strong> (שמן) — <strong>לוקה שלש</strong> פעמים. ומקשים: <strong>והא</strong> <small>[והרי]</small> <strong>אין לוקין על לאו שבכללות,</strong> ונאמר רק לאו אחד על כולם: "לא תוכל לאכול בשעריך מעשר דגנך תירושך ויצהרך" (דברים יב, יז)! ומשיבים: <strong>שאני הכא דמייתרי קראי</strong> <small>[שונה כאן שמיותרים המקראות],</small>
 <strong>מכדי כתב רחמנא</strong> <small>[הואיל וכתבה התורה]:</small> <strong>"ואכלת לפני ה' אלהיך מעשר דגנך תירשך ויצהרך"</strong> (שם יד, כג), ומכאן אנו למדים: <strong>בפנים,</strong> בירושלים — <strong>אין</strong> <small>[כן],</small> אתה אוכל, <strong>בחוץ</strong> — <strong>לא,</strong> אם כן, <strong>למה לי דכתב רחמנא</strong> <small>[משום מה כתבה התורה]</small> שוב: "<strong>לא תוכל לאכל בשעריך מעשר דגנך ותירשך ויצהרך"?</strong> אלא בא הדבר <strong>לחלק,</strong> שבכל אחד מהם יש איסור לחוד.
 ודוחים: <strong>אי מ</strong>הכתוב <strong>ההוא,</strong> "ואכלת לפני ה' אלקיך" וכו', <strong>הוה אמינא</strong> <small>[הייתי אומר]:</small> <strong>הני מילי</strong> <small>[דברים אלה</small> אמורים<small>]</small> שעוברים על כך <strong>ב</strong>איסור הבא מכלל <strong>עשה, אבל ב</strong>איסור <strong>לאו</strong> (לא תעשה) <strong>אימא לא</strong> <small>[אמור</small> ש<small>אינו</small> עובר<small>],</small> <strong>אמטו להכי</strong> <small>[משום כך]</small>
## דף ה.
 <strong>כתב רחמנא</strong> <small>[כתבה התורה]: "</small><strong>לא תוכל"</strong> (דברים יב, יז) <strong>לאוקמה</strong> <small>[להעמיד אותה]</small> <strong>בלאו.</strong>
 ומקשים: <strong>ועדיין לאו שבכללות הוא!</strong> ומשיבים: <strong>אם כן, נימא קרא</strong> <small>[שיאמר הכתוב]: "</small><strong>לא תוכל לאכלם בשעריך",</strong> שהרי הוזכרו קודם לכן "מעשרותיכם" (שם יא), ואם כן לחזור ולפרט <strong>"מעשר דגנך תירשך ויצהרך" למה לי?</strong> אין זה אלא כדי <strong>ליחודי</strong> <small>[לייחד]</small> איסור ומלקות ל<strong>אכילה דכל חד וחד</strong> <small>[של כל אחד ואחד].</small>
 <big>א</big> ובענין זה <strong>אמר ר' יצחק: האוכל לחם, קלי</strong> (חיטה קלויה) <strong>וכרמל</strong> (גרגרי חיטה לחים) לפני זמן העומר — <strong>לוקה שלש</strong> פעמים, שנאמר: "ולחם וקלי וכרמל לא תאכלו עד עצם היום הזה עד הביאכם את קרבן אלהיכם" (ויקרא כג, יד). ומקשים: <strong>והא</strong> <small>[והרי]</small> <strong>אין לוקין על לאו שבכללות!</strong> ומשיבים: <strong>שאני הכא דמייתר קראי</strong> <small>[שונה כאן שמיותרים הכתובים],</small>
 <strong>לימא קרא</strong> <small>[שיאמר הכתוב]</small> רק <strong>לחם, ונילף</strong> <small>[ונלמד]</small> <strong>קלי וכרמל מיניה</strong> <small>[ממנו].</small> ודוחים: אין זה יתור, שכן <strong>איכא למיפרך</strong> <small>[יש לפרוך]</small> לימוד זה, ולומר: <strong>מה ללחם שכן נתרבה אצל חלה,</strong> שיש חיוב הפרשת חלה רק מלחם! ולכן הוצרכנו לקלי וכרמל.
 ואומרים: על כל פנים יש יתור בכתוב, <strong>נכתוב</strong> <small>[שיכתוב]</small> רק <strong>קלי, ולא לכתוב</strong> <small>[יכתוב]</small> <strong>לחם</strong> ולא כרמל, <strong>ונילף</strong> <small>[ונלמד]</small> שניהם <strong>מקלי.</strong> ודוחים: <strong>לחם מקלי לא אתי</strong> <small>[אינו בא,</small> נלמד<small>], משום דקלי איתיה בעיניה</small> <small>[ישנו בעינו,</small> כמות שהוא<small>],</small> וניתן היה לומר שרק תבואה שלא נשתנתה נאסרה קודם הקרבת העומר מן התבואה החדשה. אבל <strong>לחם לא איתיה בעיניה</strong> <small>[אינו בעינו],</small> משום שהוא כבר טחון ואפוי. וכן <strong>כרמל מקלי לא אתי</strong> <small>[אינו בא,</small> נלמד<small>],</small> למרות שהוא בעינו, <strong>משום</strong> שקלי <strong>נתרבה אצל מנחות,</strong> שמנחת העומר באה מקלי, ואילו <strong>כרמל לא נתרבה אצל מנחות!</strong>
 ואומרים: עדיין יש יתור, שאם כן <strong>נכתוב</strong> <small>[שיכתוב]</small> <strong>כרמל ונילף</strong> <small>[ונלמד]</small> <strong>לחם וקלי מיניה</strong> <small>[ממנו].</small> ודוחים, <strong>איכא למיפרך</strong> <small>[יש</small> מקום <small>לפרוך]:</small> <strong>מה לכרמל שכן לא נשתנה מברייתו</strong> כלל! ואומרים: מכל מקום יש כאן יתור, שכן גם אם <strong>מן חד לא ילפי</strong> <small>[</small>שניים <small>מאחד</small> מהם <small>אין למדים],</small> <strong>נילף חדא מן תרין</strong> <small>[נלמד אחד משנים].</small> ודוחים: מאלו שניים רוצה אתה ללמוד על האחד?
 <strong>לא נכתוב קרא</strong> <small>[שלא יכתוב המקרא]</small> <strong>לחם ונילף</strong> <small>[ונלמד]</small> אותו <strong>מקלי וכרמל</strong> — <strong>איכא למיפרך</strong> <small>[יש לפרוך]:</small> <strong>מה לקלי וכרמל דאיתנהון בעיניהון</strong> <small>[שישנם בעינם],</small> ולא נטחנו! <strong>לא נכתוב קרא</strong> <small>[שלא יכתוב המקרא]</small> <strong>כרמל ונילף</strong> <small>[ונלמד]</small> <strong>מלחם וקלי</strong> — <strong>איכא למיפרך</strong> <small>[יש לפרוך]:</small> <strong>מה ללחם וקלי שכן נתרבו אצל מנחות,</strong> ואם כן כל אחד מהם נחוץ!
 ומשיבים, <strong>אמר לך</strong> <small>[יכול לומר לך] ר'</small> <strong>יצחק: לא נכתוב קרא</strong> <small>[שלא יכתוב המקרא]</small> <strong>קלי, ונילף</strong> <small>[ונלמד]</small> דינו <strong>מלחם וכרמל. מאי פרכת</strong> <small>[מה אתה פורך,</small> מקשה<small>]</small><strong>? אי פרכת</strong> <small>[אם אתה פורך]:</small> <strong>מה ללחם שכן נתרבה אצל חלה</strong> — <strong>כרמל יוכיח,</strong> שאין בו חיוב חלה, ונאסר באכילה קודם העומר! <strong>ואי</strong> <small>[ואם]</small> <strong>משום</strong> שכרמל <strong>לא נשתנה מברייתו</strong> — <strong>לחם יוכיח,</strong> שנשתנה, ונאסר! <strong>הלכך</strong> <small>[משום כך]</small> <strong>לוקה</strong> על כל אחד ואחד מהם, <strong>דמייתר</strong> <small>[שמיותר]</small> הכתוב בענין קלי. ומקשים, ועדיין, מנין שלוקה על כל אחד מהם?
 <strong>ואימא</strong> <small>[ואמור]:</small> על אכילת <strong>קלי דמייתר מחייב חדא</strong> <small>[שהוא מיותר חייב אחת],</small> <strong>אכולהון מחייב חדא</strong> <small>[על כולם,</small> לחם וכרמל, <small>יהיה חייב</small> גם כן <small>אחת],</small> שהרי זה לאו שבכללות! ומשיבים: <strong>אם כן,</strong> שיש לקלי דין בפני עצמו — <strong>נכתוב קרא</strong> <small>[שיכתוב המקרא]:</small> <strong>"לחם כרמל וקלי", אי נמי נכתוב</strong> <small>[או גם כן שיכתוב]:</small> <strong>"קלי ולחם וכרמל", אמאי</strong> <small>[מדוע]</small> <strong>כתב לקלי באמצע? הכי קאמר</strong> <small>[כך הוא אומר]:</small> <strong>לחם ב</strong>עונש של <strong>קלי נחייב</strong> <small>[יתחייב]</small><strong>, ו</strong>כן <strong>כרמל נחייב</strong> <small>[יתחייב]</small> <strong>ב</strong>עונש של <strong>קלי.</strong>
 <big>ב</big> בעניין אוכל פיגול ונותר, ששנינו במשנה בכלל חייבי הכרת, <strong>אמר ר' ינאי: לעולם אל תהי גזירה שוה קלה בעיניך, שהרי פיגול אחד מגופי תורה</strong> הוא, שהאוכל מבשר קרבן שנעשתה עבודתו על מנת להקריבו או לאוכלו לאחר זמנו — חייב כרת, <strong>ולא לימדו הכתוב אלא מגזירה שוה.</strong>
 ומבארים, שאמר <strong>רבי יוחנן: תני</strong> <small>[שנה]</small> <strong>זבדא בר לוי</strong> בברייתא: <strong>נאמר להלן</strong> לגבי נותר מן הקדשים לאחר זמנם: <strong>"ואוכליו עונו ישא</strong> וכו' ונכרתה" (ויקרא יט, ח), <strong>ונאמר כאן</strong> במחשבת חוץ לזמנו: <strong>"והנפש האכלת ממנו עונה תשא"</strong> (שם ז, יח), <strong>מה להלן כרת</strong> — <strong>אף כאן</strong> העונש הוא <strong>כרת.</strong>
 <strong>אמר ר' סימאי: לעולם אל תהי גזירה שוה קלה בעיניך, שהרי</strong> חיוב כרת על אכילת <strong>נותר,</strong> ממנו למדנו כרת לעניין פיגול, <strong>אחד מגופי תורה</strong> הוא, <strong>ו</strong>הוא עצמו <strong>לא לימדו הכתוב אלא מגזירה שוה.</strong>
 ומבארים: <strong>מאי היא</strong> <small>[מה הוא]?</small> שהוא <strong>יליף</strong> <small>[לומד]</small> מגזירה שווה "<strong>קדש" "קדש"</strong> שהכתוב "ואוכליו עונו ישא" (שם יט, ח) עוסק בנותר, כיצד? נאמר <strong>"ואוכליו עונו ישא כי את קדש ה' חלל"</strong> (שם) <strong>וכתיב</strong> <small>[ונאמר]: "</small><strong>ושרפת את הנותר באש כי קדש</strong> הוא" (שמות כט, לד), מה שם מדובר בנותר — אף כאן מדובר בנותר.
 וכן <strong>אמר אביי: לעולם אל תהי גזירה שוה קלה בעיניך, שהרי בתו מאנוסתו</strong> שאם בא עליה חייב כרת — <strong>הן הן גופי תורה, ולא לימדה הכתוב אלא מגזירה שוה.</strong>
 שאמר <strong>רבא, אמר לי ר' יצחק בר אבדימי: אתיא</strong> <small>[בא,</small> נלמד<small>]</small> הדבר מגזירה שווה "<strong>הנה" "הנה" לאיסורא</strong> <small>[ל</small>ענין <small>איסור],</small> וכן
 <strong>אתא</strong> <small>[בא,</small> נלמד<small>]</small> מה שכתוב "<strong>זמה" "זמה" ל</strong>ענין עונש בשרפה (ראה בעיונים).
 וכן <strong>אמר רב אשי: אל תהי גזירה שוה קלה בעיניך, שהרי נסקלים</strong> כלומר, אלו שדינם בסקילה, ולא נאמר בהם הדבר במפורש, <strong>הן הן גופי תורה, ולא לימדה הכתוב אלא מגזירה שוה,</strong>
 <strong>דתניא</strong> <small>[ששנויה</small> ברייתא<small>]</small><strong>, נאמר כאן: "דמיהם בם"</strong> (ויקרא כ, יא—טז), <strong>ונאמר באוב וידעוני:</strong> "באבן ירגמו אותם <strong>דמיהם בם"</strong> (שם כז), <strong>מה להלן בסקילה</strong> — <strong>אף כאן בסקילה.</strong>
 <big>ג</big> שנינו במשנה ברשימת חייבי הכרת: <strong>המפטם</strong> (הרוקח) <strong>את השמן</strong> כמו שעשה משה במדבר למשוח את המשכן וכליו. ובענין זה <strong>תנו רבנן</strong> <small>[שנו חכמים]:</small> <strong>המפטם את השמן ללמוד בו</strong> כיצד לעשותו, או שעושה אותו כדי <strong>למוסרו לציבור</strong> — <strong>פטור,</strong> ואם עשהו כדי <strong>לסוך</strong> בו — <strong>חייב. ו</strong>אולם <strong>הסך ממנו</strong> — <strong>פטור,</strong> למרות שנעשה כדי לסוך ממנו, <strong>לפי ש</strong>לענין איסור הסיכה — <strong>אין חייבין אלא על סיכת שמן המשחה שעשה משה בלבד,</strong> שנאמר: "ואשר יתן ממנו על זר" (שמות ל, לג) — מזה שעשה משה.
 ומעתה דנים בפרטי הדברים: <strong>אמר מר</strong> <small>[החכם]:</small> <strong>ללמוד בו</strong> או <strong>על מנת למוסרו לציבור</strong> — <strong>פטור.</strong> ומבררים: <strong>מנלן</strong> <small>[מנין לנו]?</small> <strong>אתיא</strong> <small>[באה,</small> נלמדת<small>]</small> הלכה זו ממה שנאמר <strong>"מתכנתו"</strong> (שם ל, לב) בגזירה שווה <strong>מן</strong> מה שנאמר <strong>"במתכונתה"</strong> ב<strong>קטרת</strong> (שם לז), והרי <strong>כתיב</strong> <small>[נאמר]</small> <strong>לגבי קטרת:</strong> "במתכונתה <strong>לא תעשו לכם",</strong> ויש בכך הדגשה: <strong>לכם,</strong> לצרככם, <strong>הוא</strong> שאסור לעשות במתכונתה, <strong>אבל</strong> כדי <strong>למוסרו לציבור</strong> — <strong>פטור,</strong> ומתוך כך אנו למדים כי ל<strong>גבי</strong> <small>[אצל]</small> <strong>שמן</strong> המשחה <strong>נמי</strong> <small>[גם כן],</small> אם עשאו כדי <strong>למוסרו לציבור</strong> — <strong>פטור.</strong>
 ושואלים: מכיון שיש כאן גזירה שווה, <strong>ותיהדר</strong> <small>[ותחזור]</small> <strong>קטרת ונילף</strong> <small>[ותלמד]</small> <strong>משמן, מה שמן כי</strong> <small>[כאשר]</small> הוא <strong>מפטם</strong> אותו <strong>לחציין,</strong> ולא כל הכמות כאחת — <strong>פטור, אף קטרת נמי</strong> <small>[גם כן]</small> <strong>כי</strong> <small>[כאשר]</small> <strong>מפטם לחציין</strong> — <strong>פטור! אלמה</strong> <small>[למה]</small> <strong>אמר רבא: קטרת שפטמה לחציין</strong> — <strong>חייב, שמן שפטמו לחציין</strong> — <strong>פטור?</strong>
 ומשיבים, <strong>אמר לך</strong> <small>[יכול לומר לך]</small> <strong>רבא: גבי</strong> <small>[אצל]</small> <strong>שמן כתיב</strong> <small>[נאמר]</small><strong>: "ובמתכנתו לא תעשו כמוהו",</strong> ויש לדייק: <strong>כמוהו</strong> בדיוק <strong>הוא</strong> שאסור, <strong>אבל חציו שפיר דמי</strong> <small>[מותר].</small> אבל <strong>גבי</strong> <small>[אצל]</small> <strong>קטרת דכתיב</strong> <small>[שנאמר]</small><strong>: "והקטרת אשר תעשה</strong> במתכונתה לא תעשו" — אסור לעשות במתכונתה <strong>כל עשייה</strong> של <strong>קטרת,</strong> והרי <strong>אפשר</strong> שיהא <strong>מקטיר פרס</strong> (חצי) <strong>שחרית ופרס בין הערבים,</strong> כפי שאכן נעשה במקדש.
 <big>ד</big> <strong>תנו רבנן</strong> <small>[שנו חכמים]:</small> <strong>שמן המשחה</strong> יש בו <strong>מר דרור</strong> משקל <strong>חמש מאות</strong> שקל, <strong>קדה חמש מאות, קנמן בשם חמש מאות, וקנה בשם חמשים ומאתים, נמצאו כולם</strong> משקל <strong>אלף ושבעה מאות וחמשים</strong> שקל.
 ותוהים: הלא שמותיהם ומשקל כל אחד מהם נזכר בכתוב (שמות ל, כג—כד), וכי ה<strong>תנא מניינא קא משמע לן</strong> <small>[חשבון בא להשמיע לנו]</small> לכמה הם מצטרפים? ומשיבים: <strong>תנא הא קא קשיא ליה</strong> <small>[התנא</small> דבר <small>זה היה קשה לו],</small> כלומר, משום כך הוצרך למנין זה, מפני שמלשון הכתוב "וקנמן בשם מחציתו חמשים ומאתים, וקנה בושם חמשים ומאתים" (שם כג) <strong>אימא</strong> <small>[אמור,</small> יכול אתה לומר<small>]:</small> <strong>קנה בשם</strong> יהיה שיעורו <strong>כקנמן בשם, מה קנמן בשם מחציתו בחמשים ומאתים,</strong> ושיעורו המלא חמש מאות — <strong>אף קנה בשם</strong> הכוונה היא <strong>מחציתו חמשים ומאתים, דהוו להו תרין</strong> <small>[ש</small>כך <small>הריהם שני]</small> <strong>אלפים</strong> בסך כל סממני השמן, לכן הוצרך להשמיענו שמניינם אלף ושבע מאות וחמישים, לומר שקנמן בשם משקלו חמשים ומאתים.
 ושואלים: <strong>ואימא הכי נמי</strong> <small>[ואמור כך הוא גם כן],</small> שמשקלו חמש מאות! ומשיבים: <strong>אם כן, נכתוב קרא</strong> <small>[שיכתוב המקרא]</small> <strong>"קנמן בשם וקנה בשם מחצה ומחצה חמשים ומאתים".</strong>
 <strong>אמר ליה</strong> <small>[לו]</small> <strong>רב פפא לאביי: כשהוא שוקל, בהכרע הוא שוקל,</strong> מוסיף קצת, כדרך השוקלים, עד שהבשמים יכריעו את הכף, <strong>או עין בעין</strong> בדיוק גמור <strong>הוא שוקל? אמר ליה</strong> <small>[לו]</small> אביי: <strong>רחמנא כתב</strong> <small>[התורה אמרה]:</small> <strong>"בד בבד"</strong> (שם לד) וכוונתו בדיוק, <strong>ואת אמרת</strong> <small>[ואתה אומר]</small> <strong>בהכרע?</strong> ומקשים: <strong>והאמר</strong> <small>[והרי אמר]</small> <strong>רב יהודה</strong> בענין זה: <strong>הקדוש ברוך הוא יודע הכרעות,</strong> כלומר, כמה נוסף בהכרע, <strong>אלמא דאית בהו</strong> <small>[מכאן שיש בהם]</small> <strong>הכרע!</strong>
 <strong>אלא</strong> בוודאי שוקל בהכרע, וכך <strong>אמר רב יהודה: דקנמן בשם אמאי מייתי</strong> <small>[מדוע מביאים]</small> <strong>מחציתו</strong> של <strong>חמש מאות,</strong> כלומר, <strong>חמשים ומאתים בחד זימנא</strong> <small>[בפעם אחת],</small> <strong>וחמשים ומאתים בחד זימנא</strong> <small>[בפעם אחת]?</small> והרי <strong>כיון דכולהון</strong> <small>[שכולם]</small> <strong>חמש מאות הויין</strong> <small>[הם],</small> <strong>נייתי</strong> <small>[שיביא]</small> <strong>חמש מאות בבת אחת! שמע מינה</strong> <small>[למד מכאן],</small> <strong>מדקמייתי לה</strong> <small>[מכיון שמביא אותו]</small> <strong>לקנמן בשם בתרי זימני</strong> <small>[בשתי פעמים],</small> מכאן ש<strong>הכרע אית ביה</strong> <small>[יש בו],</small> כדי להוסיף עליו הכרע בכל פעם, <strong>והקדוש ברוך הוא יודע בהכרעות.</strong>
 ושואלים: <strong>ו</strong>לפי זה, <strong>מאי</strong> <small>[ומה]</small> פירוש <strong>"בד בבד"? אמר רבינא: שלא יניח משקל במשקל וישקול,</strong> כלומר, שלא ישקול אחד מן הבשמים, ואחר כך ישקול אחר כנגדו, אלא צריך לשקול כל אחד מהם לעצמו כנגד המשקולת.
 <big>ה</big> בדרך עשיית שמן המשחה <strong>תנו רבנן</strong> <small>[שנו חכמים]:</small> <strong>שמן המשחה שעשה משה במדבר משלקו</strong> (מבשל בו) בשמן את <strong>העיקרין</strong> שורשי הבשמים הללו, <strong>דברי ר' יהודה. אמר לו ר' יוסי: והלא</strong> השמן שהיה שם, שהיתה מידתו שנים עשר לוג, אפילו כדי <strong>לסוך</strong> את <strong>העיקרין אינו סיפק,</strong> אין בו די, ובוודאי אינו מספיק כדי לשלוק בתוכו! אלא <strong>כיצד עושה? הביאו העיקרין ושלקום</strong> (הרתיחום) <strong>במים,</strong> והמים ספגו את הריח שבבשמים, <strong>והציף עליהן</strong> על המים, את <strong>שמן המשחה, וקלט</strong> השמן <strong>את הריח, ו</strong>אז <strong>קיפחו</strong> הסיר את השמן, ונתנו בצלוחית.
 <strong>אמר לו ר' יהודה:</strong>
## דף ה:
 <strong>וכי נס אחד נעשה בשמן המשחה? והלא נסים הרבה נעשו בו מתחלתו ועד סופו,</strong> שהרי <strong>תחלתו לא היה אלא שנים עשר לוג, ובו נמשח המשכן וכליו ואהרן ובניו כל שבעת ימי המלואים, ובו נמשחו</strong> במשך הדורות <strong>כהנים גדולים ומלכים, וכולו קיים לעתיד לבא,</strong>
 <strong>שנאמר: "שמן משחת קדש יהיה זה לי לדרתיכם"</strong> (שמות ל, לא), ומסבירים: <strong>"זה" בגימטריא שנים עשר לוגין הויין</strong> <small>[הן],</small> ש"זה" יהיה גם לדורות שלעתיד לבוא. ואם כן מעשה ניסים הוא, וכיון שכך אין להקשות על הנס.
 ועוד בענין זה <strong>תנו רבנן</strong> <small>[שנו חכמים]</small> על הפסוק <strong>"ויקח משה את שמן המשחה וימשח את המשכן"</strong> (ויקרא ח, י), <strong>רבי יהודה אומר: שמן המשחה שעשה משה במדבר הרבה נסים נעשו בו מתחלתו ועד סופו,</strong> שהרי <strong>תחלתו לא היה אלא שנים עשר לוגין,</strong> והלא בדרכו של עולם, כששולקים את הבשמים בשמן, <strong>כמה</strong> שמן <strong>יורה</strong> (הקדירה) <strong>בולעת, כמה עיקרין</strong> (שורשים) כלומר, הבשמים עצמם <strong>בולעין, כמה האור שורף, ו</strong>למרות זאת, <strong>בו נמשח משכן וכליו, אהרן ובניו כל שבעת ימי המלואים,</strong>
 <strong>ובו נמשחו כהנים גדולים ומלכים.</strong> וכל הכהנים הגדולים היו בכלל זה, <strong>ואפילו כהן גדול בן כהן גדול טעון משיחה.</strong> ומוסיפים: <strong>ואין מושחין מלך בן מלך. ואם תאמר: מפני מה משחו את שלמה</strong> בן דוד? <strong>מפני מחלוקת אדוניה</strong> אחיו, שהתנשא לאמר "אני אמלוך" (ראה שמואל א א, ה), <strong>ואת יהואש</strong> משחו <strong>מפני עתליה</strong> שתפסה את המלוכה (ראה מלכים ב כא, ג), <strong>ואת יהואחז</strong> בן יאשיהו <strong>מפני יהויקים אחיו, שהיה</strong> יהויקים <strong>גדול מאחיו שתי שנים.</strong>
 <big>א</big> ומבררים את פרטי הברייתא. <strong>אמר מר</strong> <small>[החכם]:</small> <strong>ואפילו כהן גדול בן כהן גדול טעון משיחה.</strong> ושואלים: <strong>מנלן</strong> <small>[מנין לנו]?</small> ומשיבים, <strong>דכתיב</strong> <small>[שנאמר]</small> לגבי מנחת הכהן הגדול: <strong>"והכהן המשיח תחתיו מבניו</strong> יעשה אותה" (ויקרא ו, טו), <strong>נימא קרא</strong> <small>[שיאמר הכתוב]</small><strong>: "והכהן שתחתיו מבניו", מאי</strong> <small>[מה]</small> טעם הוזכר <strong>"המשיח"? הא קא משמע לן</strong> <small>[</small>דבר <small>זה הוא משמיע לנו],</small> שאפילו אם זה שיהיה תחתיו הוא <strong>מבניו, ההוא דמשח</strong> <small>[אותו שהוא משוח]</small> <strong>הוי</strong> <small>[הריהו]</small> <strong>כהן גדול, ואי לא משח לא הוי</strong> <small>[ואם אינו משוח אינו נעשה]</small> <strong>כהן גדול.</strong>
 ועוד <strong>אמר מר</strong> <small>[החכם]</small> בברייתא: <strong>אין מושחין מלך בן מלך.</strong> ושואלים: <strong>מנלן</strong> <small>[מנין לנו]</small> דבר זה? <strong>אמר רב אחא בר יעקב, דכתיב</strong> <small>[שנאמר]</small> בפרשת המלך: "<strong>למען יאריך ימים על ממלכתו הוא ובניו כל הימים"</strong> (ראה דברים יז, כ), לומר שירושה <strong>היא</strong> המלוכה, שבניו מולכים מכוחו, ולכן אין צורך במשיחה חדשה.
 ועוד נאמר בברייתא: <strong>ומפני מה משחו את שלמה? מפני מחלוקת אדוניה.</strong> ושואלים: <strong>מנלן</strong> <small>[מנין לנו]</small> <strong>דכי אתי</strong> <small>[שכאשר באה]</small> <strong>מחלוקת בעי</strong> <small>[צריך]</small> <strong>משיחה, ולא כל דבעי מלכא מורית ליה מלכותא</strong> <small>[ולא כל</small> מי <small>שרוצה המלך מוריש לו את המלכות],</small> ודי בכך? <strong>אמר רב פפא, אמר קרא</strong> <small>[המקרא]</small> שם: "למען יאריך ימים וכו' הוא ובניו <strong>בקרב ישראל"</strong> — <strong>בזמן ששלום בישראל</strong> עוברת המלכות מאליה לבניו, ואם לא כן — צריך למשוח מלך מחדש.
 ומעירים, <strong>תנא</strong> <small>[שנה]</small> החכם: <strong>אף יהוא בן נמשי לא נמשח</strong> (ראה מלכים כט, א—ו) <strong>אלא מפני מחלוקת יורם בן אחאב,</strong> שהיה מלך ישראל באותה שעה, ויהוא מרד בו. ותמהים: <strong>אמאי</strong> <small>[מדוע]</small> הוצרך לטעם זה? <strong>תיפוק ליה</strong> <small>[תצא לו]</small> שהוצרך למשיחה מפני שמלך <strong>ראשון הוא,</strong> שהרי לא היה בנו של אחאב! ומשיבים: <strong>חסורי מיחסרא והכי קתני</strong> <small>[חסרה</small> הברייתא <small>וכך היא שנויה]:</small> <strong>מלכי בית דוד מושחין, מלכי ישראל אין מושחין; ואם תאמר: מפני מה משחו יהוא בן נמשי? מפני מחלוקת יורם בן אחאב.</strong>
 ודנים במה ש<strong>אמר מר</strong> <small>[החכם]:</small> <strong>מלכי בית דוד מושחין, ואין מלכי ישראל מושחין.</strong> ומסבירים: <strong>מנלן</strong> <small>[מנין לנו]?</small> <strong>דכתיב</strong> <small>[שנאמר]</small> לשמואל כשהובא דוד לפניו: <strong>"קום משחהו כי זה הוא"</strong> (שמואל א טז, יב), ויש כאן הדגשה: <strong>זה טעון משיחה, ואין אחר טעון משיחה.</strong>
 ועל מה ש<strong>אמר מר</strong> <small>[החכם]:</small> אף יהוא בן נמשי לא נמשח אלא <strong>מפני מחלוקת יורם,</strong> תוהים: <strong>ומשום מחלוקת יורם בן אחאב נמעל בשמן המשחה,</strong> שהוא "שמן משחת קודש" (שמות ל, לא)? והרי אמרנו שאין מושחים בו מלכי ישראל! ומשיבים, <strong>כדאמר</strong> <small>[כמו שאמר]</small> <strong>רב פפא</strong> להלן ביחס ליהואחז: <strong>באפרסמא דכיא</strong> <small>[ב</small>שמן <small>אפרסמון טהור]</small> משחוהו, ולא בשמן המשחה, <strong>הכא נמי באפרסמא דכיא</strong> <small>[כאן גם כן</small> <small>ב</small>שמן <small>אפרסמון טהור]</small> משחו את יהוא.
 <big>ב</big> שנינו בברייתא: <strong>ואת יהואחז</strong> בן יאשיהו משחו <strong>מפני יהויקים</strong> אחיו, <strong>שהיה גדול ממנו שתי שנים.</strong> ותמהים: <strong>ומי קשיש</strong> <small>[והאם</small> היה <small>מבוגר</small> ממנו<small>]</small><strong>? והכתיב</strong> <small>[והרי נאמר]: "</small><strong>ובני יאשיה הבכור יוחנן והשני יהויקים והשלישי צדקיהו והרביעי שלום"</strong> (דברי הימים א ג, טו), <strong>ואמר ר' יוחנן:</strong> יוחנן <strong>הוא יהואחז, הוא צדקיהו הוא שלום,</strong> ונמצא שהבן הבכור היה יהואחז, ולא יהויקים!
 <strong>אלא</strong> יש להבין כי <strong>לעולם,</strong> באמת <strong>יהויקים</strong> היה <strong>קשיש</strong> <small>[מבוגר</small> יותר<small>], ואמאי קרי ליה</small> <small>[ומדוע קרא לו</small> הכתוב<small>]</small> ליהואחז <strong>בכור?</strong> מפני <strong>שהוא</strong> היה בכור (ראשון) <strong>למלכות.</strong> ושואלים: <strong>ומי מוקמינן זוטא קמי קשישא</strong> <small>[והאם מעמידים אנו</small> למלוכה <small>צעיר לפני המבוגר]?</small> <strong>והכתיב</strong> <small>[והרי נאמר]</small> על יהושפט: <strong>"ואת הממלכה נתן ליהורם כי הוא הבכור"</strong> (דברי הימים ב כא, ג)! ומשיבים: <strong>ההוא</strong> כלומר, יהורם בן יהושפט, <strong>ממלא מקום אבותיו הוה</strong> <small>[היה],</small> שהיה כאביו וראוי למלוך במקומו, אבל יהויקים לא היה ממלא מקום אביו, אלא יהואחז.
 ודנים במה ש<strong>אמר מר</strong> <small>[החכם],</small> ר' יוחנן: <strong>הוא שלום הוא צדקיה.</strong> ושואלים: <strong>והא בדרי קחשיב</strong> <small>[והרי בשורות,</small> בזה אחר זה, <small>הוא מונה אותם],</small> השלישי צדקיהו והרביעי שלום! ומשיבים: מכל מקום איש אחד הוא, <strong>ומאי קרי ליה</strong> <small>[ומדוע קרא לו]</small> <strong>שלישי? שהוא שלישי לבנים, ומאי קרי ליה</strong> <small>[ומדוע קרא לו]</small> <strong>רביעי? שהוא רביעי למלכות, משום</strong> שמלך <strong>יכניה קמיה</strong> <small>[לפניו].</small> שכך היה הסדר: <strong>בתחלה מלך יהואחז</strong> (מלכים ב כג, ל), <strong>וסוף</strong> (לאחר מכן) <strong>מלך יהויקים</strong> (שם לד), <strong>וסוף מלך יכניה</strong> בנו של יהויקים (שם כד, ו), <strong>וסוף מלך צדקיה</strong> (שם יז).
 אגב כך מביאים, <strong>תנו רבנן</strong> <small>[שנו חכמים]:</small> <strong>הוא שלום הוא צדקיה, ולמה נקרא שמו שלום? שהיה שלם במעשיו. דבר אחר:</strong> נקרא <strong>שלום</strong> — <strong>ששלם,</strong> תמה ונגמרה, <strong>מלכות בית דוד בימיו, ומה שמו</strong> המקורי? <strong>מתניה שמו, שנאמר: "וימלך</strong> מלך בבל <strong>את מתניה דדו תחתיו ויסב שמו צדקיה"</strong> (שם), ומדוע קרא לו מלך בבל "צדקיה"?
 שאמר <strong>לו: יה יצדיק עליך את הדין</strong> שיבוא עליך <strong>אם תמרוד בי,</strong> שהשביעו בשם ה' שלא ימרוד בו. <strong>שנאמר:</strong> "ולתשובת השנה שלח המלך נבוכדנאצר <strong>ויביאהו</strong> (את יהויכין) <strong>בבלה</strong> וימלך את צדקיהו" (דברי הימים ב לו, י), <strong>וכתיב</strong> <small>[ונאמר]</small><strong>: "וגם במלך נבוכד נאצר מלך בבל מרד אשר השביעו באלהים"</strong> (שם יג).
 וביחס למה ששנינו, שמשחו את יהואחז בן יאשיהו, שואלים: <strong>ומי הוה</strong> <small>[והאם היה]</small> <strong>שמן המשחה</strong> באותה שעה? <strong>והתניא</strong> <small>[והרי שנויה</small> בריייתא<small>]: משנגנז ארון</small> העדות, <strong>נגנז</strong> עימו <strong>צנצנת המן</strong> שהניח משה למשמרת לפני ה' (שמות טז, לג), <strong>וצלוחית שמן המשחה, ומקלו של אהרן</strong> עם <strong>שקדים ופרחים</strong> שבו, שהונח לפני הארון (במדבר יז, כג),
 <strong>וארגז ששגרו פלשתים דורון לאלהי ישראל, שנאמר: "ואת כלי הזהב אשר השבתם לו אשם תשימו בארגז מצדו"</strong> (שמואל א ו, ח). <strong>ומי גנזו</strong> את הארון? <strong>יאשיה מלך יהודה גנזו, שנאמר: "ויאמר המלך אל הכהנים תנו את ארון הקדש</strong> בבית אשר בנה שלמה" (דברי הימים ב לה, ג);
 <strong>ואמר רבי אלעזר:</strong> מנין שכל אלה צריכים להיות מונחים יחד עם הארון? ביחס לצנצנת <strong>אתיא</strong> <small>[באה,</small> נלמדת<small>]</small> בגזירה שווה <strong>"שם" "שם",</strong> שנאמר בארון: "אשר אועד לך שמה" (שמות ל, ו), ונאמר בצנצנת המן: "ונתן שמה" (שם טז, לג).
 שמן המשחה <strong>אתיא</strong> <small>[באה,</small> נלמדת<small>]</small> בגזירה שווה <strong>"דורות" "דורות"</strong> מצנצנת המן שנאמר בה "לדורותיכם" (שם), ובשמן המשחה נאמר גם כן "לדורותיכם" (שמות ל, לא).
 ומקלו של אהרן <strong>אתיא</strong> <small>[באה,</small> נלמדת<small>]</small> בגזירה שווה <strong>"משמרת" "משמרת"</strong> מצנצנת המן, שנאמר בה "משמרת" (שם טז, לג). וגם ממקלו של אהרן (במדבר יז, כה). ואם כן כיצד משחו את יהואחז? <strong>אמר רב פפא:</strong> לא בשמן המשחה נמשח, אלא <strong>באפרסמא דכיא</strong> <small>[ב</small>שמן <small>אפרסמון טהור].</small>
 <big>ג</big> <strong>תנו רבנן</strong> <small>[שנו חכמים]:</small> <strong>מושחין את המלכים כמין נזר</strong> (כתר) סביב על ראשו, <strong>ואת הכהנים כמין "כי".</strong> ובביאור הענין <strong>אמר רב מנשיה: כמין</strong> האות <strong>"כי" יוני.</strong> ומעירים: מצאנו סתירה בענין המשיחה, <strong>תני חדא</strong> <small>[שנויה ברייתא</small> <small>אחת]:</small> <strong>בתחלה מציק</strong> (יוצק) <strong>שמן על ראשו ואחר כך נותן לו שמן בין ריסי עיניו, ותני אחריתי</strong> <small>[ושנויה</small> ברייתא <small>אחרת]:</small> <strong>בתחלה נותן לו שמן בין ריסי עיניו ואחר כך מציק לו שמן על ראשו!</strong>
 ומסבירים: <strong>תנאי</strong> <small>[</small>מחלוקת <small>תנאים]</small> <strong>היא, איכא למאן דאמר</strong> <small>[יש מי שאומר]</small> שמשיחה <strong>עדיפא,</strong> ולכן מקדים אותה, <strong>ואיכא למאן דאמר</strong> <small>[ויש מי שאומר]</small> שיציקה <strong>עדיפא.</strong> ומבארים: <strong>מאי טעמא דמאן דאמר</strong> <small>[מה טעמו של מי שאומר]</small> שיציקה <strong>עדיפא</strong> — <strong>שנאמר: "ויצק משמן המשחה על ראש אהרן"</strong> (ויקרא ח, יב), ורק אחר כך — "וימשח אותו לקדשו" (שם), <strong>ומאן דאמר</strong> <small>[ומי שאומר]</small> שמשיחה <strong>עדיפא</strong> — <strong>קסבר</strong> <small>[סבור הוא]:</small> <strong>שכן נתרבה</strong> משיחה <strong>אצל כלי שרת,</strong> ולא נאמרה בהם יציקה.
 ומקשים: <strong>והכתיב</strong> <small>[והרי נאמר]</small> במפורש: <strong>"ויצק" ולבסוף "וימשח"!</strong> ומשיבים: <strong>הכי קאמר</strong> <small>[כך הוא אומר],</small> כך יש להבין את הכתוב: <strong>מה טעם "ויצק"</strong> — <strong>משום</strong> שכבר <strong>"וימשח אותו לקדשו".</strong>
 <strong>תנו רבנן</strong> <small>[שנו חכמים]:</small> מהו שנאמר <strong>"כשמן הטוב היורד על הראש</strong> יורד על הזקן זקן אהרן" (תהלים קלג, ב)? <strong>כמין שתי טיפין מרגליות</strong> של שמן המשחה <strong>היו תלויות לאהרן בזקנו. אמר רב כהנא, תנא</strong> <small>[שנה</small> החכם<small>]</small><strong>: כשהוא מספר</strong> (מדבר) היו הטיפות <strong>עולות</strong> דרך נס <strong>ויושבות בעיקרי</strong> (שורשי) שערות <strong>זקנו,</strong> כדי שלא יפלו תוך כדי שהיה מדבר. <strong>ועל דבר זה היה משה רבינו דואג: שמא חס ושלום מעלתי בשמן המשחה,</strong> שיצקתי יותר מדי, שהגיע עד לזקנו!
 <strong>יצתה בת קול ואמרה: "כטל חרמון שירד על הררי ציון"</strong> (שם ג), <strong>מה טל אין בו מעילה</strong> שאין קדוש, אלא הפקר לכל — <strong>אף שמן שיורד על זקן אהרן אין בו מעילה.</strong>
 <strong>ועדיין אהרן היה דואג, שמא משה לא מעל,</strong> שעשה מצוה, <strong>ואני מעלתי,</strong> שאני נהנה מן השמן הריחני שבזקני! <strong>יצתה בת קול ואמרה לו: "הנה מה טוב ומה נעים שבת אחים גם יחד"</strong> (שם א), <strong>מה משה לא מעל, אף אתה לא מעלת.</strong>
 <big>ד</big> <strong>תנו רבנן</strong> <small>[שנו חכמים]:</small> <strong>אין מושחין את המלכים אלא על המעיין,</strong> לסימן טוב, <strong>כדי שתימשך מלכותן</strong> כמעיין הנובע ללא הפסק, <strong>שנאמר,</strong> כאשר ציוה דוד למשוח את שלמה למלך: <strong>"ויאמר המלך אל בניהו וגו' והורדתם אתו על גחון וגו' ומשח אותו שם</strong> צדוק הנביא" (ראה מלכים א א, לג—לד).
 אגב ענין זה של עשיית דבר לסימן טוב, <strong>אמר רב אמי: האי מאן דבעי לידע אי משכא שתא אי לא</strong> <small>[מי שרוצה לדעת אם תימשך שנתו או לא],</small> אם יחיה באותה שנה, <strong>מייתי שרגא בהלין עשרה יומין דבין ריש שתא ליומא דכיפורי</strong> <small>[יביא נר באותם עשרה ימים שבין ראש השנה ליום הכיפורים],</small> <strong>וניתלי בביתא דלא נשיב זיקא</strong> <small>[ויתלה אותו בבית שלא נושבת בו רוח],</small> <strong>אי משיך נהוריה נידע דמסיק שתיה</strong> <small>[אם נמשך אורו ידע ש</small>הוא <small>מוציא,</small> משלים <small>את שנתו].</small>
 <strong>ומאן דבעי נעביד עיסקי</strong> <small>[ומי שרוצה לעשות עסקים],</small> <strong>ובעי דנידע אי מצלח עיסקי אי לא</strong> <small>[ורוצה לדעת אם יצליח העסק אם לא],</small> <strong>נירבי תרנגולא</strong> <small>[שיגדל תרנגול],</small> <strong>אי שמין ושפר נידע דמצלח</strong> <small>[אם</small> הוא <small>נעשה שמן ויפה ידע ש</small>הוא <small>מצליח].</small>
 <strong>האי מאן דבעי ניפוק באורחא</strong> <small>[מי שרוצה לצאת לדרך],</small> <strong>ובעי דנידע אי הדר לביתיה</strong> <small>[ורוצה לדעת אם יחזור לביתו],</small> <strong>ניעול ניקום בביתא דבהתא</strong> <small>[שייכנס לתוך בית אפל],</small> <strong>אם חזי</strong> <small>[רואה]</small>
## דף ו.
 <strong>בבואה</strong> (צל) <strong>לבבואה</strong> של <strong>בבואה</strong> שלו, <strong>נידע דאתי לביתיה</strong> <small>[ידע שיבוא לביתו].</small> ומעירים: <strong>ולאו מילתא היא</strong> <small>[ולא דבר הוא],</small> ואין לעשות כן, <strong>דילמא חלשא דעתיה</strong> <small>[שמא תחלש דעתו]</small> אם לא יראה את הסימן, <strong>ומתרע מזליה</strong> <small>[ויורע מזלו].</small>
 <strong>אמר אביי: השתא דאמרת סימנא מילתא היא</strong> <small>[עכשיו שאתה אומר שסימן</small> שעושים <small>דבר של ממש הוא],</small> <strong>יהא רגיל איניש</strong> <small>[אדם]</small> <strong>למיכל ריש שתא</strong> <small>[לאכול בראש השנה]</small> <strong>קרא ורוביא, כרתי, סילקא ותמרי</strong> <small>[דלעת ורוביא, כרישים, תרדים ותמרים],</small> שכולם יש בהם סימן טוב.
 <strong>אמר להו</strong> <small>[להם]</small> <strong>רב משרשיא לבניה</strong> <small>[לבניו]:</small> <strong>כי בעיתו למיזל למגמר קמיה רבכון</strong> <small>[כאשר אתם רוצים ללכת ללמוד לפני רבכם],</small> <strong>גרוסו מעיקרא מתניתין והדר עולו קמי רבכון</strong> <small>[תלמדו ותחזרו תחילה על המשניות ואחר כך היכנסו לפני רבכם],</small> <strong>וכי יתביתו קמי רבכון, חזו לפומיה דרבכון</strong> <small>[וכאשר אתם יושבים לפני רבכם, ראו את פיו של רבכם]</small> כשמלמד אתכם, <strong>שנאמר: "והיו עיניך רואות את מוריך"</strong> (ישעיהו ל, כ), <strong>וכי גריסיתו שמעתא, גרוסו על מיא</strong> <small>[וכאשר אתם גורסים,</small> חוזרים <small>על שמועה, הלכה, גירסו אותה על המים],</small> <strong>דכי היכי דמשכי מיא תמשוך שמעתכון</strong> <small>[שכמו שנמשכים המים תימשך שמועתכם].</small>
 ועוד אמר להם: מוטב לחיות <strong>אקילקי</strong> <small>[באשפות]</small> של <strong>מתא מחסיא, ולא אפדני</strong> <small>[בארמונות]</small> של <strong>פומבדיתא. טב גילדנא סריא למיכל מכותחא דרמי כיפי</strong> <small>[טוב</small> לאכול <small>דג קטן מסריח מלאכול כותח</small> משובח וחזק <small>שמשבר סלעים],</small> שהוא מזיק.
 ושבים לעיקר הדיון, בענין משיחת המלכים נאמר: "<strong>ותתפלל חנה ותאמר עלץ לבי בה' רמה קרני"</strong> (שמואל א ב, א), ומדייקים: <strong>"רמה קרני" ולא "רמה פכי",</strong> וסימן הוא: <strong>דוד ושלמה שנמשחו בקרן</strong> (ראה שם טז, יג. מלכים א א, לט) — <strong>נמשכה מלכותם, שאול ויהוא שנמשחו מן הפך</strong> (ראה שמואל א י, א. מלכים ב ט, ג—ו) — <strong>לא נמשכה מלכותם.</strong>
 <big>א</big> שנינו במשנה בין חייבי הכריתות: <strong>המפטם</strong> (הרוקח) <strong>את הקטרת.</strong> ובענין זה <strong>תנו רבנן</strong> <small>[שנו חכמים]:</small> <strong>המפטם את הקטרת ללמד בה</strong> כיצד לעשותה, <strong>או למוסרה לציבור</strong> — <strong>פטור,</strong> אם עשאה <strong>להריח בה</strong> — <strong>חייב. והמריח בה,</strong> בקטורת של המקדש — <strong>פטור, אלא שמעל,</strong> נהנה מן ההקדש, ואם היה זה בשוגג צריך להביא קרבן אשם.
 ותוהים: <strong>ומי איכא</strong> <small>[והאם יש]</small> דין <strong>מעילה</strong> בריח? <strong>והאמר</strong> <small>[והרי אמר] ר'</small> <strong>שמעון בן פזי אמר ר' יהושע בן לוי משום בר קפרא: קול ומראה וריח</strong> של נכסי הקדש — <strong>אין בהן משום מעילה,</strong> אם נהנה מהם!
 ומשיבים: <strong>ריח</strong> רק <strong>אחר שתעלה תמרתו</strong> (עמוד העשן) של הקטורת, <strong>אין בו משום מעילה,</strong> שהרי <strong>אין לך דבר אחר שנעשה מצותו ומועלין בו.</strong>
 ושואלים: <strong>אלמה</strong> <small>[מדוע]</small> <strong>לא? והרי תרומת הדשן,</strong> שמרימים מדשן המזבח ומניחים אצל המזבח, הרי שנעשית <strong>מצותה</strong> לאחר שכבר נשרפו הקרבנות, ובכל זאת <strong>מועלין בה!</strong>
 ומשיבים: אין ללמוד משם, <strong>משום דהוי</strong> <small>[שהריהם]</small> <strong>תרומת הדשן ובגדי כהונה, שני כתובים הבאים כאחד,</strong> שנאמר בהם דבר שניתן היה לאומרו באחד מהם, וללמוד ממנו, <strong>וכל שני כתובין הבאין כאחד אין מלמדים</strong> לשאר דיני התורה.
 ואומרים: <strong>הניחא לרבנן</strong> <small>[זה נוח ל</small>שיטת <small>חכמים],</small> <strong>אלא ל</strong>שיטת <strong>ר' דוסא מאי איכא למימר</strong> <small>[מה יש לומר]?</small> <strong>דתניא</strong> <small>[ששנויה</small> ברייתא<small>],</small> נאמר על בגדי הכהן הגדול שלובש ביום הכיפורים: "<strong>והניחם שם"</strong> (ויקרא טז, כג), <strong>מלמד שטעונין גניזה.</strong>
 <strong>רבי דוסא אומר: כשירין הן לכהן הדיוט</strong> (שהרי גם הם בגדי לבן), <strong>ומה תלמוד לומר "והניחם שם"?</strong> כוונתו — <strong>שלא ישתמש בהן</strong> הכהן הגדול <strong>ביום הכפורים אחר.</strong> ואם כן, מדוע לא נלמד מתרומת הדשן לשאר דברים?
 ומשיבים: <strong>משום דהוי</strong> <small>[שהריהם]</small> <strong>תרומת הדשן ועגלה ערופה שני כתובין הבאין כאחד</strong> לענין זה, <strong>וכל שני כתובין הבאין כאחד אין מלמדין.</strong> ומבארים: <strong>תרומת הדשן מאי</strong> <small>[מה]</small> <strong>היא? דתניא</strong> <small>[ששנויה</small> ברייתא<small>]</small><strong>: "ושמו אצל המזבח"</strong> (שם ו, ג), <strong>מלמד שטעונין גניזה. עגלה ערופה מאי</strong> <small>[מה]</small> <strong>היא? דתניא</strong> <small>[ששנויה</small> ברייתא<small>]: "</small><strong>וערפו שם את העגלה בנחל"</strong> (דברים כא, ד), <strong>מלמד שטעונין גניזה.</strong>
 ומוסיפים: <strong>ולמאן דאמר</strong> <small>[ו</small>אפילו <small>ל</small>דעת <small>מי שאומר]</small> בדרך כלל: <strong>שני כתובין הבאים כאחד מלמדין,</strong> מכל מקום <strong>הכא</strong> <small>[כאן]</small> <strong>ודאי אין מלמדין, משום דהוי תרי מיעוטי</strong> <small>[שיש שני מיעוטים]</small> בכתוב, <strong>בתרומת הדשן כתיב</strong> <small>[נאמר]</small><strong> "ושמו"</strong> (ויקרא ו, יג), וההדגשה היא: <strong>הדין אין</strong> <small>[זה כן],</small> צריך לגנוז אותו, <strong>מידי אחרינא</strong> <small>[דבר אחר]</small> <strong>לא,</strong> וכן <strong>גבי</strong> <small>[אצל]</small> <strong>עגלה ערופה כתיב</strong> <small>[נאמר]:</small> "העגלה הערופה" (דברים כא, ו), ללמד: העגלה ה<strong>ערופה אין</strong> <small>[כן],</small> <strong>מידי אחרינא</strong> <small>[דבר אחר]</small> <strong>לא.</strong>
 <big>ב</big> <strong>תנו רבנן</strong> <small>[שנו חכמים]:</small> <strong>פיטום</strong> (רקיחת) <strong>הקטרת</strong> כיצד? <strong>הצרי, והציפורן, והחלבנה, והלבונה</strong> — כל אחד מהם <strong>משקל שבעים של שבעים מנה</strong> (מאה דינר). <strong>מור, וקציעה, שיבולת נרד, וכרכום</strong> — <strong>משקל ששה עשר של ששה עשר מנה. הקושט</strong> — <strong>שנים עשר</strong> מנה, <strong>קילופה</strong> — <strong>שלשה, וקנמון תשעה. בורית כרשינה</strong> — <strong>תשעה קבין, יין קפריסין</strong> — <strong>סאין תלתא קבין תלתא</strong> <small>[שלושה סאים ו</small>עוד <small>שלושה קבים,</small> חצי סאה<small>]</small><strong>. אם אין לו יין קפריסין מביא חמר חיוריין עתיק</strong> <small>[יין לבן ישן].</small> <strong>מלח סדומית</strong> מביאים <strong>רובע</strong> הקב. <strong>מעלה עשן,</strong> שהוא עשב שגורם שייתמר עשן הקטורת יפה — <strong>כל שהוא. ר' נתן אומר: אף כיפת הירדן כל שהוא.</strong>
 <strong>ואם נתן בה דבש</strong> בקטורת — <strong>פסלה,</strong> שנאמר: "כי כל שאור וכל דבש לא תקטירו ממנו אשה לה'" (ויקרא ב, יא). ואם <strong>חיסר אחת מכל סממניה,</strong> והקטירה — <strong>חייב מיתה. ר' שמעון אומר: הצרי</strong> שהוזכר לעיל <strong>אינו אלא שרף</strong> הנוטף <strong>מעצי הקטף,</strong> ולא עץ הקטף עצמו! ועוד, <strong>בורית כרשינה</strong> שהוזכרה, אינה חלק מהסממנים, אלא <strong>ששפין</strong> (משפשפים) <strong>בה את הציפורן כדי שתהא נאה.</strong> וכן <strong>יין קפריסין</strong> שהוזכר הוא זה <strong>ששורין בו את הציפורן כדי שתהא עזה. והלא מי רגלים יפין לה</strong> לצורך זה, <strong>אלא שאין מכניסין מי רגלים למקדש</strong> מפני הכבוד.
 ומעירים: <strong>מסייע ליה</strong> <small>[לו]</small> הדבר לר' <strong>יוסי בר' חנינא,</strong> שאמר ביחס לקטורת: <strong>"קדש היא קדש תהיה לכם"</strong> (ראה שמות ל, לו—לז), לומר: <strong>כל מעשיה לא יהו אלא בקדש.</strong>
 <strong>מיתיבי</strong> <small>[מקשים</small> על כך<small>]</small> ממה ששנינו במסכת שקלים: <strong>המקדיש נכסיו והיו בה דברים הראויין לקרבנות הציבור</strong> — <strong>ינתנו לאומנין</strong> העובדים עבור המקדש <strong>בשכרן.</strong>
 ויש לשאול: <strong>הני</strong> <small>[אותם]</small> <strong>דברים הראויין</strong> לקרבנות הציבור, שאדם מקדיש משלו, <strong>מאי נינהו</strong> <small>[מה הם]?</small> <strong>אי</strong> <small>[אם]</small> <strong>בהמה וחיה</strong> — הרי <strong>תנא ליה</strong> <small>[שנה אותו,</small> את דינם<small>]</small> במשנה אחרת! <strong>אי</strong> <small>[אם]</small> <strong>יינות שמנים וסלתות</strong> — גם כן <strong>תנא ליה</strong> <small>[שנה אותו]!</small> <strong>אלא לאו</strong> <small>[האם לא]</small> מדובר על <strong>קטרת</strong> שאדם מקדיש משלו? ואם כן, קטורת נעשית גם מחוץ למקדש!
 <strong>אמר ר' אושעיא:</strong> מדובר <strong>באותה</strong> קטורת <strong>הניתנת לאומנים בשכרן,</strong> שנעשתה כדינה בקודש, ואומנים אלו חזרו והקדישוה מנכסיהם. <strong>דתניא</strong> <small>[ששנויה</small> משנה<small>]:</small> הואיל ובכל שנה צריך להביא קטורת מהתרומה החדשה של מחצית השקל, <strong>מותר הקטרת,</strong> מה שנותר בסוף השנה, <strong>מה היו עושין בה? היו מפרישין ממנה</strong> בשיעור <strong>שכר האומנין, ומחללין אותה על מעות האומנין, ו</strong>לאחר שנתחללה קדושתה על המעות <strong>נותנין אותן</strong> (את הקטורת) <strong>לאומנין בשכרן, וחוזרים ולוקחין</strong> (וקונים) <strong>אותה</strong> מן האומנים <strong>מתרומה חדשה.</strong>
 <strong>מתקיף לה</strong> <small>[מקשה על כך]</small> <strong>רב יוסף:</strong> כיצד ייתכן להעמיד משנה זו באומן שהקדיש את מותר הקטורת שקיבל בשכרו? <strong>הא בכולהו מותרות תני</strong> <small>[הרי בכל המותרות</small> <small>הוא שונה]</small> שלאחר שנותנים אותם לאומנים בשכרם <strong>חוזרין ולוקחין אותה מתרומה חדשה,</strong> ובכלל זה מותר הקטורת, כפי ששנינו זה עתה, <strong>והכא</strong> <small>[וכאן]</small> במקדיש נכסיו <strong>לא תני</strong> <small>[אינו שונה]</small> כן, ומכאן שאין מדובר בקטורת!
 <strong>אלא אמר רב יוסף:</strong> מדובר פה <strong>באחד מסממני הקטרת,</strong> שאדם הקדיש בתוך נכסיו, ולא בקטורת שכבר נרקחה, שהיא אינה נעשית אלא בקודש, וכדברי ר' יוסי בר' חנינא.
 <big>ג</big> <strong>תנו רבנן</strong> <small>[שנו חכמים]:</small> <strong>קטרת היתה נעשית</strong> מ<strong>שלש מאות ששים ושמונה מנה,</strong> כפי ששנינו לעיל; <strong>שלש מאות ששים וחמשה כנגד ימות</strong> שנת <strong>החמה,</strong> ועוד <strong>שלשה מנין יתירין</strong> על אלה, <strong>שמהן מכניס כהן גדול מלא חפניו ביום הכיפורים,</strong> לצורך הקטרה בקודש הקודשים, <strong>והשאר ניתנת לאומנין בשכרן.</strong>
 <strong>כדתניא</strong> <small>[כמו ששנויה</small> משנה<small>]</small><strong>: מותר הקטרת מה היו עושין בה? מפרישין ממנה שכר האומנין, ומחללין אותה על מעות האומנין, ונותנין אותן</strong> את הקטורת <strong>לאומנין בשכרן, וחוזרין ולוקחין</strong> (קונים) <strong>אותה</strong> את הקטורת הזו מן האומנים <strong>מתרומת הלשכה</strong> של השנה הבאה.
## דף ו:
 <strong>תנו רבנן</strong> <small>[שנו חכמים]:</small> <strong>מותר הקטרת</strong> מאותם שלושה מנים שבכל שנה, הצטבר במשך השנים, כך ש<strong>אחת לששים או לשבעים שנה, היו מפטמין אותה</strong> את הקטורת לשנה החדשה <strong>לחצאין,</strong> כלומר, לא היו צריכים אלא מחצית הכמות. <strong>לפיכך יחיד שפיטם</strong> קטורת <strong>לחצאין</strong> כדי להריח בה — <strong>חייב</strong> משום "והקטורת אשר תעשה, במתכונתה לא תעשו לכם" (שמות ל, לז), <strong>דברי רבן שמעון בן גמליאל שאמר משום הסגן,</strong> סגן הכהנים.
 והוסיף: <strong>אבל</strong> על פיטום <strong>שליש</strong> הכמות או <strong>רביע</strong> הכמות <strong>לא שמעתי. וחכמים אומרים: בכל יום מתקן</strong> קטורת לאותו יום <strong>במתכונתה,</strong> לפי היחס הראוי בין הסממנים השונים, <strong>והיה מכניס</strong> ומקטיר על מזבח הזהב.
 ומעירים: <strong>מסייע ליה</strong> <small>[לו]</small> הדבר <strong>לרבא,</strong> שאמר <strong>רבא: שמן המשחה שפטמו</strong> לחצאין, על מנת לסוך בו — פטור, אבל הקטורת שפיטמה כדי להריח בה, אפילו <strong>לחצאין</strong> — <strong>חייב, דכתיב</strong> <small>[שנאמר]</small><strong>: "והקטרת אשר תעשה</strong> במתכונתה לא תעשו לכם" (שם) — <strong>כל שתעשה, והא</strong> <small>[והרי]</small> <strong>אפשר דעבדה</strong> <small>[שעושה אותה]</small> <strong>פרס בשחרית ופרס בין הערבים.</strong>
 <strong>תנו רבנן</strong> <small>[שנו חכמים]:</small> <strong>היו מחזירין אותה</strong> את הקטורת <strong>למכתשת פעמים בשנה, בימות החמה</strong> מכניסים אותה <strong>פזורה</strong> — כדי <strong>שלא תתעפש, בימות הגשמים צבורה</strong> — <strong>כדי שלא תפוג ריחה. וכשהוא שוחק</strong> את הקטורת, היה השוחק <strong>אומר: "הדק היטב, היטב הדק", דברי אבא יוסי בן יוחנן.</strong>
 <strong>ו</strong>הקטורת בשיעור <strong>שלש מנין יתירין</strong> על מנין ימות החמה <strong>שמהן כהן גדול מכניס מלא חפניו ביום הכפורים, נותן אותה למכתשת בערב יום הכפורים, ושוחקן יפה יפה</strong> שוב, <strong>כדי שתהא דקה מן הדקה, כדתניא</strong> <small>[כמו ששנויה</small> ברייתא<small>]:</small> מה שנאמר ביום הכפורים "קטורת סמים <strong>דקה"</strong> (ויקרא טז, יב), <strong>מה תלמוד לומר? והלא כבר נאמר "ושחקת ממנו הדק"</strong> (שמות ל, לו), <strong>מה תלמוד לומר "דקה"</strong> — <strong>כדי שתהא דקה מן הדקה.</strong>
 ביחס למה ש<strong>אמר מר</strong> <small>[החכם]</small> בברייתא: <strong>כשהוא שוחק, אומר "היטב הדק, הדק היטב",</strong> מעירים: <strong>מסייע ליה</strong> <small>[לו]</small> הדבר לר' <strong>יוחנן,</strong> שאמר ר' <strong>יוחנן: כשם שהדיבור רע ליין,</strong> שכשמדברים בזמן עשיית היין — מזיק הדבר ליין, <strong>כן הדיבור יפה לבשמים.</strong>
 <big>א</big> <strong>אמר ר' יוחנן: אחד עשר סממנין</strong> שנשנו בברייתא <strong>נאמרו לו למשה בסיני,</strong> שלא כולם כתובים בתורה. <strong>אמר רב הונא: מאי קראה</strong> <small>[מהו המקרא]</small> המלמד על אחד עשר הסממנים? שנאמר "קח לך סמים נטף ושחלת וחלבנה סמים ולבונה זכה" (שמות ל, לד). <strong>"קח לך סמים"</strong> — הרי <strong>תרי</strong> <small>[שנים],</small> ועוד <strong>"נטף ושחלת וחלבנה"</strong> — <strong>הא</strong> <small>[הרי]</small> <strong>חמשה, ו"סמים" אחריני</strong> <small>[אחרונים]</small> שכתובים שם — עוד <strong>חמשה, הא</strong> <small>[הרי]</small> <strong>עשרה, "ולבונה זכה"</strong> — <strong>חד</strong> <small>[אחד],</small> <strong>הא חד סרי</strong> <small>[הרי אחד עשר].</small>
 ומקשים: <strong>ואימא</strong> <small>[ואמור]</small> ודרוש את הכתוב כך: <strong>"סמים"</strong> — <strong>כלל, "נטף ושחלת וחלבנה"</strong> — <strong>פרט, "סמים"</strong> — <strong>חזר וכלל,</strong> ולפי המידות שהתורה נדרשת בהן, <strong>כלל ופרט וכלל</strong> — <strong>אי</strong> (אין) <strong>אתה דן אלא כעין הפרט,</strong> ונאמר כך: <strong>מה הפרט</strong> ה<strong>מפורש,</strong> נטף ושחלת וחלבנה, <strong>דבר שקיטר ועולה,</strong> שעשנו מיתמר למעלה, <strong>וריחו נודף</strong> — <strong>אף כל דבר שקיטר ועולה וריחו נודף!</strong>
 <strong>וכי תימא</strong> <small>[ואם תאמר],</small> <strong>אם כן</strong> אם רק לצורך כלל ופרט, <strong>לכתוב קרא חד פרטא</strong> <small>[שיכתוב המקרא</small> רק <small>פרט אחד]!</small> <strong>לאיי, מיצרך צריכי</strong> <small>[לא כן, צריכים הם</small> כולם<small>]</small><strong>, דאי כתב</strong> <small>[שאם</small> היה <small>כותב]</small> רק <strong>"נטף",</strong> שהוא מין אילן, <strong>הוה אמינא</strong> <small>[הייתי אומר]:</small> <strong>מין אילן</strong> — <strong>אין</strong> <small>[כן],</small> <strong>אבל גידולי קרקע</strong> (עשבים הצומחים מן הקרקע) — <strong>לא, משום הכי</strong> <small>[כך]</small> <strong>כתב: "ושחלת"</strong> (צפורן). <strong>ואי כתב</strong> <small>[ואם היה כותב]</small> רק: "<strong>ושחלת", הוה אמינא</strong> <small>[הייתי אומר]:</small> <strong>גידולי קרקע</strong> — <strong>אין</strong> <small>[כן],</small> <strong>אבל מין אילן אימא</strong> <small>[אמור]</small> שלא, <strong>משום הכי</strong> <small>[כך]</small> <strong>כתב: "נטף".</strong>
 <strong>וחלבנה לגופיה אתא</strong> <small>[לגופו בא],</small> לומר שצריך להקטירה, <strong>מפני שריחה רע,</strong> ולא היינו עושים כן מדעתנו! ודוחים: <strong>אם כן,</strong> שדורשים פסוק זה ב"כלל ופרט וכלל", אין צורך ב"סמים" הראשון לשם כלל, <strong>מ"קח לך"</strong> בלבד <strong>נפקא ליה</strong> <small>[יוצא לו</small> הכלל<small>].</small> 
 וחוזרים ושואלים: וכיצד מדייק אתה מן הפסוק אחד עשר סממנים? <strong>ואימא</strong> <small>[ואמור]</small> כך: <strong>"סמים" בתראי תרין נינהו כ"סמים" קדמאי</strong> <small>["סמים" האחרונים שנים הם כ"סמים" הראשונים]!</small> ומשיבים: <strong>אם כן, נכתוב</strong> <small>[שיכתוב]</small> <strong>"סמים" "סמים" בהדי הדדי</strong> <small>[ביחד]</small><strong>, ו</strong>ב<strong>סוף נכתוב</strong> <small>[שיכתוב] "</small><strong>נטף ושחלת וחלבנה".</strong> אלא בא הדבר ללמד ש"סמים" האחרונים הם כנגד כל הראשונים.
 ומעירים: החכם <strong>דבי</strong> <small>[מבית</small> מדרשו של<small>]</small> <strong>רבי ישמעאל תני</strong> <small>[שנה]:</small> <strong>"סמים"</strong> — <strong>כלל, "נטף שחלת וחלבנה"</strong> — <strong>פרט, "סמים"</strong> — <strong>חזר וכלל, כלל ופרט וכלל</strong> — <strong>אי אתה דן אלא כעין הפרט, מה הפרט מפורש דבר שקיטר ועולה וריחו נודף</strong> — <strong>אף כל דבר שקיטר ועולה וריחו נודף.</strong>
 ויש לשאול: <strong>או אינו</strong> כן, <strong>אלא</strong> יש לפרש את ה<strong>כלל</strong> האחרון <strong>בכלל</strong> (כמו הכלל) ה<strong>ראשון, ופרט</strong> האחרון <strong>בפרט</strong> (כמו הפרט) ה<strong>ראשון?</strong> על כך <strong>אמרת</strong> (אומר אתה) <strong>לאו,</strong> לא ניתן לומר כן. <strong>הא אין לך עליך לדון בלשון אחרון</strong> שהצעת, <strong>אלא בלשון ראשון.</strong> 
 ומבארים את הברייתא. <strong>אמר מר</strong> <small>[החכם]:</small> <strong>או אינו אלא כלל בכלל ראשון, ופרט בפרט ראשון? אמרת: לאו, הא אין עליך לדון.</strong> ושואלים: <strong>מאי קושיא</strong> <small>[מהי הקושיה]</small> "או אינו אלא כלל בכלל ראשון"? ומשיבים, <strong>הכי קא קשיא ליה</strong> <small>[כך</small> היה <small>קשה לו]:</small> שמא נאמר כי <strong>"סמים" בתראי תרי, כי סמים קדמאי תרין</strong> <small>["סמים" האחרונים שנים</small> הם, <small>כמו</small> ש<small>"סמים" הראשונים</small> הם <small>שנים]!</small> <strong>הדר ושני כדשנין</strong> <small>[חזר ותירץ כמו שתירצנו</small> קודם<small>],</small> שאם <strong>כן, נכתוב קרא</strong> <small>[יכתוב המקרא]</small><strong>: "סמים סמים נטף ושחלת וחלבנה".</strong>
 ושואלים: <strong>ומאי</strong> <small>[ומהו]</small> ששאל "או אינו אלא... <strong>פרט בפרט ראשון"?</strong> ומשיבים: <strong>הכי קא קשיא ליה</strong> <small>[כך</small> היה <small>קשה לו]:</small> הואיל ולמדים אנו במידת "כלל ופרט וכלל", לכל שהוא מעין הפרט המפורש בכתוב, וכפי שנאמר לעיל ש<strong>מיני אילנות ילפי</strong> <small>[למדים]</small> <strong>מן נטף, וגידולי קרקע ילפי</strong> <small>[למדים]</small> <strong>משחלת,</strong> אם כן, <strong>ולילפי נמי</strong> <small>[ושילמדו גם כן]</small> <strong>מלבונה זכה, דאייתי בחד צד</strong> <small>[שיש בה צד אחד],</small> <strong>דניתי</strong> <small>[שיביא]</small> <strong>דבר שריחו נודף ואף על פי שאין קוטר ועולה!</strong>
 <strong>הדר אמר</strong> <small>[חזר ואמר]:</small> <strong>אם כן, נכתוב קרא</strong> <small>[שיכתוב המקרא]</small> <strong>ללבונה זכה במיצעי</strong> <small>[באמצע],</small> בין "סמים" הראשון ל"סמים" השני, יחד עם נטף ושחלת וחלבנה, <strong>ותילף מינה</strong> <small>[ותלמד ממנה].</small> אלא, מתוך שנכתבה לאחר "סמים" השני — אין היא נדונת כפרט שבין שני הכללים.
 ודוחים: <strong>אי כתביה</strong> <small>[אם היה כותב]</small> את <strong>לבונה זכה במיצעי</strong> <small>[באמצע],</small> <strong>הויין תרי עשר</strong> <small>[הריהם שנים עשר]</small> סממנים: "סמים" — שנים, נטף ושחלת וחלבנה ולבונה זכה — ארבעה, וביחד ששה, ועוד ששה מ"סמים" הכתוב בסוף, ולפי המסורת יש רק אחד עשר. ומשיבים: <strong>אם כן,</strong> אם רק משום כך, <strong>נכתוב קרא</strong> <small>[שיכתוב המקרא]</small> <strong>לבונה זכה במיצעי</strong> <small>[באמצע],</small> <strong>וחלבנה לבסוף.</strong> אלא ממה שהביא לבונה זכה לאחר "סמים" האחרון, למדנו כי אין למדים ממנה במידת כלל ופרט וכלל, ורק מה שקוטר ועולה כשר לקטורת. <strong>ריש לקיש אמר: מגופה</strong> של המילה "קטורת" למדים דין זה, שכן <strong>מה לשון "קטרת"? דבר שקוטר ועולה.</strong>
 <strong>אמר רב חנא בר בזנא אמר ר' שמעון חסידא: כל תענית שאין בה מפושעי ישראל</strong> שמשתתפים בה בתענית ותפילה, <strong>אינה תענית, שהרי חלבנה ריחה רע, ו</strong>בכל זאת <strong>מנאה הכתוב עם סממני קטרת. אביי אמר, מהכא</strong> <small>[מכאן]</small> למדים זאת: "<strong>ואגדתו על ארץ יסדה"</strong> (עמוס ט, ו), לומר, שבזמן שכולם מאוגדים יחד בארץ — אז היא מתייסדת ומתקיימת.
 <big>ב</big> שנינו במשנתנו בין חייבי הכריתות: <strong>והסך בשמן המשחה. תנו רבנן</strong> <small>[שנו חכמים]:</small> <strong>הסך בשמן המשחה לבהמה וכלים</strong> — <strong>פטור, לגוים ולמתים</strong> — <strong>פטור.</strong> ושואלים: <strong>בשלמא</strong> <small>[נניח]</small> <strong>בהמה וכלים</strong> פטור, <strong>דכתיב</strong> <small>[שנאמר]: "</small><strong>על בשר אדם לא ייסך"</strong> (שמות ל, לב), <strong>ובהמה וכלים לאו אדם הוא;</strong> סך על <strong>מתים נמי</strong> <small>[גם כן]</small> <strong>פטור,</strong> שכיון <strong>דמית ליה</strong> <small>[שמת לו]</small> — <strong>מת מיקרי</strong> <small>[</small>הוא <small>נקרא],</small> <strong>ולאו אדם. אלא</strong> סך על <strong>גוים, אמאי</strong> <small>[מדוע]</small> <strong>פטור? הא</strong> <small>[הרי]</small> <strong>אדם נינהו</strong> <small>[הם]!</small>
 ומשיבים: <strong>לאיי</strong> <small>[לא כן</small> הדבר<small>], דכתיב</small> <small>[ש</small>הרי <small>נאמר]: "</small><strong>ואתן צאני צאן מרעיתי אדם אתם"</strong> (יחזקאל לד, לא), לומר: <strong>אתם קרויין "אדם" ואין הגוים קרויין "אדם".</strong>
 ומקשים: <strong>והכתיב</strong> <small>[והרי נאמר]</small> לגבי השלל שנלקח ממדין: "<strong>ונפש אדם ששה עשר אלף"</strong> (במדבר לא, מ)! <strong>אמר ליה</strong> <small>[לו]:</small> הכתוב <strong>ההוא</strong> בא <strong>לאפוקי</strong> <small>[להוציא]</small> <strong>בהמה,</strong> שנמנתה שם גם כן.
 ושואלים, <strong>והכתיב</strong> <small>[והרי נאמר]</small><strong>: "ואני לא אחוס על נינוה...</strong> אשר יש בה הרבה משתים עשרה רבו אדם" (יונה ד, יא), ולא היו מישראל! ומשיבים: הכתוב <strong>ההוא</strong> גם כן בא <strong>לאפוקי</strong> <small>[להוציא]</small> <strong>בהמה,</strong> שהרי נוסף מיד לאחר מכן: "ובהמה רבה".
 <strong>ואיבעית אימא</strong> <small>[ואם תרצה אמור]</small> טעם אחר מדוע הסך משמן המשחה על גוים פטור — <strong>כדקתני תנא קמיה</strong> <small>[כמו ששנה התנא לפני] ר'</small> <strong>אלעזר: כל שישנו בסך,</strong> שהוא מצווה שלא לסוך (את עצמו או אחרים) — <strong>ישנו בבל ייסך,</strong> אסור לסוך אותו, <strong>וכל שאינו בסך,</strong> וכגון גוי, שאינו מצווה באיסורי התורה — <strong>אינו בבל ייסך.</strong>
 <strong>תניא אידך</strong> <small>[שנויה</small> ברייתא <small>אחרת]:</small> <strong>הסך בשמן המשחה לבהמה וכלים, לגוים ומתים</strong> — <strong>פטור, למלכים ולכהנים,</strong> לאחר שכבר נמשחו — ר' <strong>מאיר מחייב, ור' יהודה פוטר.</strong> ושואלים: <strong>וכמה יסוך ויהא חייב? ר' מאיר אומר: כל שהוא, ר' יהודה אומר: כזית.</strong> ומקשים: <strong>והאמר</strong> <small>[והרי אמר]</small><strong> ר' יהודה</strong> מתחילה כי הסך <strong>פטור,</strong> אם כן על מה הוא מתחייב? ומשיבים: <strong>כי</strong> <small>[כאשר]</small> <strong>פטר ר' יהודה</strong> — הרי זה <strong>גבי</strong> <small>[אצל]</small> <strong>מלכים וכהנים, גבי</strong> <small>[אצל]</small> <strong>הדיוט</strong> הוא <strong>מחייב.</strong> ושואלים: ר' <strong>מאיר ור' יהודה במאי פליגי</strong> <small>[במה</small> הם <small>חלוקים]?</small>
 <strong>אמר ר' יוסף: בהא פליגי</strong> <small>[בזה</small> הם <small>חלוקים]</small><strong>, ר' מאיר סבר</strong> <small>[סבור]</small><strong>: "על בשר אדם לא ייסך"</strong> (שמות ל, לב) <strong>כתיב</strong> <small>[נאמר],</small> <strong>וכתיב</strong> <small>[נאמר]</small><strong>: "ואשר יתן ממנו על זר</strong> ונכרת מעמיו" (שם לג), ומלשון האיסור יש ללמוד על חיוב הכרת, <strong>מה סיכה</strong> שאסר הכתוב היא בשיעור <strong>כל שהוא,</strong> שהרי לא מצאנו לה שיעור מוגדר — <strong>אף נתינה</strong> שנזכרה בחיוב הכרת <strong>כל שהוא.</strong>
 <strong>ור' יהודה סבר</strong> <small>[סבור]:</small> <strong>ילפינן</strong> <small>[למדים אנו]</small> <strong>נתינה על זר מנתינה דעלמא</strong> <small>[שבכלל],</small> <strong>מה נתינה דעלמא</strong> <small>[שבכלל]</small> שיעורה <strong>כזית, אף נתינה</strong> שעל <strong>זר</strong> — <strong>כזית. אבל סיכה</strong> שנצטוינו <strong>למימשח</strong> <small>[למשוח בו]</small> את המלכים <strong>וכהנים</strong> — <strong>דברי הכל</strong> אין לה שיעור, והיא <strong>כל שהוא. ואמר</strong>
 <strong>רב יוסף: במאי פליגי</strong> <small>[במה חלוקים] ר'</small> <strong>מאיר ור' יהודה גבי</strong> <small>[אצל]</small> <strong>מלכים וכהנים</strong> האם חייבים על סיכתם? ר' <strong>מאיר סבר</strong> <small>[סבור]</small><strong>: "ואשר יתן ממנו על זר" כתיב</strong> <small>[נאמר],</small> <strong>ומלך וכהן השתא זרים נינהו</strong> <small>[עכשיו זרים הם],</small> ששוב אין צורך לקיים בהם משיחה. ור' <strong>יהודה סבר</strong> <small>[סבור]:</small> לענין האיסור לתת ממנו על זר <strong>בעינן עד דאיכא</strong> <small>[צריכים אנו עד שיש בו]</small> <strong>זר מתחלתו ועד סופו, ומלך וכהן מעיקרא לאו זרים הוו</strong> <small>[מתחילה לא זרים היו],</small> שהרי בתחילה נמשחו בשמן המשחה.
 <strong>אמר רב איקא בריה</strong> <small>[בנו]</small> של <strong>רב אמי: ואזדו לטעמייהו</strong> <small>[והולכים בזה</small> ר' מאיר ור' יהודה <small>לטעמיהם],</small> <strong>דתניא</strong> <small>[ששנויה</small> ברייתא<small>]:</small>
## דף ז.
 <strong>בת כהן שנישאת לישראל,</strong> ולכן אינה רשאית לאכול בתרומה, <strong>ואכלה בתרומה</strong> — <strong>משלמת את הקרן</strong> לכהן, <strong>ו</strong>אם היה זה בשגגה <strong>אינה משלמת את החומש</strong> שמוסיף זר האוכל תרומה (ויקרא כב, יד), שהרי אינה זרה ממש, משום שיכולה לחזור לכהונה אם ימות בעלה בלא בנים, <strong>ומיתתה,</strong> אם זנתה — <strong>בשריפה</strong> כבת כהן.
 אבל בת כהן ש<strong>ניסת לאחד מן הפסולין</strong> לכהונה, ובכך נתחללה מן הכהונה — <strong>משלמת קרן וחומש, ומיתתה בחנק,</strong> כשאר בנות ישראל, אלו <strong>דברי ר' מאיר.</strong>
 <strong>וחכמים אומרים: אחת זו ואחת זו,</strong> גם הנישאת לפסול — <strong>משלמת הקרן ואינה משלמת החומש, ומיתתה בשריפה,</strong> הואיל ולא היתה זרה מתחילתה. והיא שיטת ר' יהודה, בן מחלוקתו הקבוע של ר' מאיר, כפי שהסברנו לעיל לענין נתינה משמן המשחה על מלך, שצריך שיהא זר מתחילה ועד סוף.
 <strong>אמר רב יוסף: מחלוקת</strong> ר' מאיר ור' יהודה היא <strong>בנתינת שמן המשחה ובשינויי דשנינן</strong> <small>[וב</small>אותם <small>תירוצים שתירצנו]</small> והסברנו בענין זה, שלדעת ר' מאיר חייבים בכל שהוא, שהרי נאמרה בה לשון סיכה, ולדעת ר' יהודה בכזית, <strong>אבל נתינה דעלמא</strong> <small>[בכלל],</small> וכגון האיסור לתת לבונה על מנחת החוטא (ויקרא ה, יא) — <strong>דברי הכל כזית.</strong>
 <big>א</big> <strong>גופא</strong> <small>[</small>דנים <small>לגופו]</small> של דבר שהזכרנו. <strong>תני תנא קמיה</strong> <small>[שנה חוזר המשניות לפני]</small> <strong>ר' אלעזר: כל שישנו בסך,</strong> שאסור לסוך את עצמו או את אחרים — <strong>ישנו בבל ייסך,</strong> אסור לסוך אותו, <strong>וכל שאינו בסך,</strong> וכגון גוי, שלא חייב במצוות — <strong>אינו בבל ייסך. אמר ליה</strong> <small>[לו]</small> ר' אלעזר: <strong>שפיר קאמרת</strong> <small>[יפה אמרת],</small> "על בשר אדם <strong>לא ייסך" כתיב</strong> <small>[נאמר]</small> (שמות ל, לב), ומשמעו שאסור לסוך אותו, <strong>וקרי ביה</strong> <small>[וקוראים בו]</small> גם <strong>"לא יסיך",</strong> שהוא אסור לסוך אחרים, ומי שהוא בכלל "לא יסיך" הריהו בכלל "לא ייסך".
 <strong>תני</strong> <small>[שנה]</small> <strong>רב חנניה קמיה</strong> <small>[לפני]</small> <strong>רבא: מנין לכהן גדול שנטל משמן המשחה שעל ראשו ונתן על בני מעיו</strong> (בטנו), <strong>מנין שהוא חייב? שנאמר: "על בשר אדם לא ייסך"</strong> (שם). <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי, מאי שנא מהא דתניא</strong> <small>[במה שונה</small> הדבר <small>מזו ששנויה</small> בברייתא]: <strong>כהן שסך</strong> בעצמו <strong>בשמן של תרומה, בן בתו</strong> של אותו כהן, שהוא <strong>ישראל, מתעגל</strong> (מתמרח) <strong>בו</strong> בשמן זה <strong>ואינו חושש</strong> לאיסור הנאה של זר מתרומה?
 <strong>אמר ליה</strong> <small>[לו]:</small> <strong>התם</strong> <small>[שם]</small> לגבי תרומה, <strong>"ומתו בו כי יחללהו"</strong> (ויקרא כב, ט) <strong>כתיב</strong> <small>[נאמר],</small> <strong>כיון דחלליה</strong> <small>[שחיללו</small> הכהן<small>],</small> שהשתמש בו לצורכו — <strong>הא איתחיל</strong> <small>[הרי התחלל],</small> נעשה חולין, ומותר לזר. <strong>אבל גבי</strong> <small>[אצל]</small> <strong>שמן המשחה כתיב</strong> <small>[נאמר]</small><strong>: "כי נזר</strong> שמן משחת <strong>אלהיו עליו"</strong> (שם כא, יב), <strong>"שמן משחה" קרייה רחמנא</strong> <small>[קראה אותו התורה],</small> ללמד <strong>דאף על גב דאיתא עליו לא איתחיל</strong> <small>[שאף על פי ש</small>הוא <small>ישנו עליו,</small> לאחר שנמשח, <small>לא התחלל],</small> אלא עדיין הוא בקדושתו.
 <big>ב</big> שנינו במשנה: <strong>על אלו חייבין על זדונו</strong> כרת ועל שגגתו חטאת, ועל לא הודע (ספק חטאת) שלהם אשם תלוי. ובהמשך לכך <strong>קתני</strong> <small>[הוא שונה]:</small> <strong>חוץ ממטמא מקדש וקדשיו.</strong> ושואלים: <strong>ממאי מפיק ליה</strong> <small>[ממה</small> הוא <small>מוציא אותו]?</small> והלא גם מטמא מקדש וקדשיו חייב כרת וחטאת! ומשיבים: <strong>הכי קתני</strong> <small>[כך הוא שונה]:</small> <strong>חוץ ממטמא מקדש וקדשיו שאין מביא אשם תלוי</strong> על ספקו.
 ושואלים, <strong>וניתני נמי</strong> <small>[וישנה גם כן]:</small> <strong>חוץ ממי שעבר עליו יום הכיפורים, ש</strong>גם הוא <strong>אין מביא אשם תלוי</strong> על הספק! <strong>אמר ריש לקיש: כי קתני</strong> <small>[כאשר הוא שונה]</small> במשנה את הפטורים מאשם תלוי הרי זה <strong>היכא דאיתיה</strong> <small>[במקום שישנו]</small> <strong>חטאת,</strong> ספק חטא שצריך כפרה, <strong>ורחמנא פטריה</strong> <small>[והתורה פטרה אותו]</small> מלהביא אשם תלוי. אבל מי ש<strong>עבר עליו יום הכיפורים ליתיה</strong> <small>[אין בו]</small> <strong>חטאת,</strong> ספק חטא שצריך כפרה, <strong>דקא כפר ליה</strong> <small>[ש</small>הרי <small>כיפר לו]</small> יום הכיפורים.
 <strong>ר' יוחנן אמר:</strong> מדובר במשנה <strong>במבעט, דקאמר</strong> <small>[שאומר]:</small> <strong>אין יום הכפורים מכפר,</strong> ובמקרה זה אין יום הכיפורים מכפר עליו, <strong>דאי הדר ביה בתר</strong> <small>[שאם חוזר בו אחר]</small> <strong>יום הכיפורים, בעי לאיתויי</strong> <small>[צריך להביא]</small> <strong>אשם תלוי.</strong> ומעירים: <strong>וריש לקיש,</strong> שלא הסביר כן, <strong>סבר</strong> <small>[סבור]:</small> <strong>מבעט נמי</strong> <small>[גם כן]</small> <strong>מכפר עליה</strong> <small>[עליו]</small> <strong>יום הכיפורים.</strong>
 ומעירים: <strong>ובפלוגתא</strong> <small>[ו</small>דבר שנוי <small>במחלוקת]</small> של אמוראים כמה דורות לאחר מכן: <strong>האומר "לא יתכפר לי חטאתי",</strong> החטאת שמקריבים עבורי, <strong>אביי אמר:</strong> חטאת זו <strong>אינה מכפרת, רבא אמר: מכפרת.</strong> ומסבירים, <strong>היכא</strong> <small>[במקום]</small> ש<strong>אמר: לא תיקרב,</strong> איני רוצה שתקרב — <strong>דכולי עלמא לא פליגי דלא</strong> <small>[הכל אינם חלוקים שאינה]</small> <strong>מכפרת, דכתיב</strong> <small>[ש</small>הרי זה <small>נאמר]</small><strong>: "יקריב אותו לרצנו"</strong> (שם א, ג), וקרבן שקרב שלא לרצונו ודאי אינו מועיל. אלא <strong>כי פליגי</strong> <small>[כאשר הם חלוקים]</small> הרי זה שאמר: <strong>תיקרב</strong> החטאת <strong>ולא תכפר, אביי אמר: אין מכפרת, דהא</strong> <small>[שהרי]</small> <strong>אמר לא תכפר. רבא אמר: מכפרת,</strong> ש<strong>כיון</strong> שאמר <strong>תיקרב,</strong> ולכך אינו מתנגד — <strong>כפרה ממילא אתי</strong> <small>[מאליה באה].</small>
 ומעירים: <strong>והדר ביה</strong> <small>[וחזר בו]</small> <strong>רבא</strong> מדבריו, שהאומר "לא תכפר עלי חטאתי" — מכפרת. <strong>כדתניא</strong> <small>[כמו ששנויה</small> בברייתא<small>]:</small> <strong>יכול יהא יום הכיפורים מכפר</strong> בין <strong>על</strong> ה<strong>שבין</strong> מן העבירות שבידם <strong>ו</strong>בין <strong>על שאין שבין? ו</strong>לכאורה <strong>דין,</strong> סברה הגיונית <strong>הוא, ומה חטאת ואשם מכפרין ויום הכפורים מכפר, מה חטאת ואשם אין מכפרין אלא על השבין</strong> — אף יום הכפורים אין מכפר אלא על השבין! ויש לדחות:
 <strong>לא, אם אמרת בחטאת ואשם שאין מכפרין על המזיד כשוגג, תאמר ביום הכפורים</strong> שמרובה כפרתו, <strong>שמכפר על המזיד כשוגג? והואיל ומכפר על המזיד כשוגג,</strong> אולי הוא <strong>מכפר</strong> גם <strong>על שבין ו</strong>גם <strong>על שאין שבין!</strong> לכך <strong>תלמוד לומר:</strong> "אך בעשור לחודש השביעי הזה יום הכיפורים הוא" (ויקרא כג, כז), ולשון <strong>"אך" חלק,</strong> מכפר הוא לשבים, ואינו מכפר לשאינם שבים.
 ושואלים: <strong>מאי</strong> <small>[מה]</small> פירוש <strong>"שבין" ו"שאין שבין"? אלימא</strong> <small>[אם תאמר]</small> ש<strong>"שבין"</strong> הוא אלה שחטאו ב<strong>שוגג, "לא שבין"</strong> — אלה שחטאו במזיד, <strong>הא קתני</strong> <small>[הרי הוא שונה]:</small> <strong>לא אם אמרת בחטאת ואשם</strong> שאין מכפרים על המזיד כשוגג. ומכאן שעניינים שונים הם!
 <strong>אלא</strong> תאמר ש"שבין" הוא מי שעומד בתשובתו מתחילה ועד סוף, ו"אין שבין" הוא <strong>כי הא</strong> <small>[כמו זו]</small> של <strong>עולא</strong> ש<strong>אמר</strong> בשם ר' <strong>יוחנן: אכל חלב</strong> בשוגג <strong>והפריש קרבן</strong> חטאת, וקודם שהקריבו <strong>נשתמד</strong> (המיר דתו) <strong>ו</strong>אחר כך <strong>חזר בו</strong> בתשובה — <strong>הואיל ונדחה</strong> הקרבן בשעה שנשתמד <strong>ידחה.</strong> והציעה הברייתא כי הוא הדין למי שנשתמד ועבר עליו יום הכיפורים, שלמרות שחזר בו — לא יכפר עליו יום הכיפורים הבא.
 הבנה זו יש לדחות, שכן גם לגבי חטאת, <strong>נהי דאידחי</strong> <small>[אם אמנם נדחה]</small> ה<strong>קרבן</strong> מן המזבח, ולכן שוב אינו ראוי להקרבה, כמו אם נפל בו מום ונרפא, הלוא <strong>גברא בר</strong> <small>[האיש בן]</small> <strong>כפרה הוא,</strong> והרי יכול להביא חטאת נוספת ויתכפר לו! <strong>אלא</strong> יש לפרש כי <strong>"שבין"</strong> כוונתו — שאמר: "<strong>יכפר עלי חטאתי", "שאין שבין"</strong> — שאמר: "<strong>לא תכפר, עלי חטאתי". שמע מינה</strong> <small>[למד מכאן]</small> מן הברייתא שחטאת אינה מכפרת על האומר: "לא תכפר עלי חטאתי", והוא שלא כדברי רבא מתחילה. אלא בוודאי חזר בו.
 <strong>ורמינהי</strong> <small>[ומשליכים,</small> מראים סתירה] בין ברייתא זו, ששנינו בה שיום הכיפורים אינו מכפר אלא לשבים, למה ששנינו בברייתא אחרת: <strong>יכול לא יהא יום הכפורים מכפר אלא על</strong> מי <strong>שנתענה בו ולא עשה בו מלאכה, וקראו מקרא קודש,</strong> אבל מי שלא <strong>נתענה בו, ועשה בו מלאכה, ולא קראו מקרא קודש, יכול לא יהא יום כיפורים מכפר? תלמוד לומר: "י ום הכפורים הוא"</strong> (ויקרא כג, כז), <strong>מכל מקום</strong> הוא מכפר. ומעירים: <strong>ותרוייהו</strong> <small>[ו</small>הרי שתיהן], שתי הברייתות, <strong>סתם סיפרא הוא,</strong> ששתיהן שנויות בספרא (מדרש ההלכה לספר ויקרא) בסתם, וסתם ספרא ר' יהודה. ואם כן <strong>קשיין אהדדי</strong> <small>[קשות</small> הן <small>זו על זו]!</small>
  <strong>אמר אביי, לא קשיא</strong> <small>[אין זה קשה]:</small> <strong>הא</strong> <small>[זו]</small> ששנינו בה שיום הכיפורים מכפר רק על השבים — דברי <strong>רבי</strong> היא <strong>אליבא</strong> <small>[לפי</small> שיטת] <strong>ר' יהודה, הא</strong> <small>[זו]</small> ששנינו בה שיום הכיפורים מכפר בכל אופן — דברי <strong>רבי אליבא דידיה</strong> <small>[לפי שיטתו שלו],</small> <strong>דתניא</strong> <small>[ששנויה</small> ברייתא<small>], <strong>רבי אומר: כל עבירות שבתורה, בין עשה תשובה ובין לא עשה תשובה</strong></small><strong> — יום הכפורים מכפר, </strong>
 <strong>חוץ מפורק עול</strong> מצוות ממנו, <strong>ומגלה פנים בתורה,</strong> שנוהג בה בחוצפה וזלזול, <strong>ומפר ברית בשר</strong> (מילה), <strong>שאם עשה תשובה</strong> — <strong>יום הכפורים מכפר, ואם לאו</strong> — <strong>אין יום הכפורים מכפר.</strong> ואם כן, לפי שיטת רבי יום הכיפורים מכפר גם על שאינם שבים.
 <strong>רבא אמר: הא והא רבי אליבא דנפשיה</strong> <small>[זו וזו</small> דברי <small>רבי לפי שיטת עצמו],</small> <strong>ומודה רבי בעבירות</strong> של <strong>יום הכפורים גופיה</strong> <small>[עצמו],</small> כגון שאכל או עשה מלאכה ביום הכיפורים — ש<strong>לא מכפר</strong> הכיפורים אלא לשבים. <strong>דאי לא תימא הכי</strong> <small>[שאם אינך אומר כך],</small> <strong>כרת</strong> של <strong>יום הכפורים ל</strong>שיטת <strong>רבי, כיון</strong> שבכל <strong>שעתא ושעתא</strong> <small>[שעה ושעה]</small> יום הכיפורים <strong>מכפר, היכי משכחת לה</strong> <small>[איך אתה מוצא אותו]</small> שיהיה חייב כרת על כך? אלא מדובר במי שאינו שב מעבירות אלו ביום הכיפורים.
 ודוחים: <strong>ומאי קושיא</strong> <small>[ומה הקושיה</small> בדבר]? <strong>דילמא דעבד עבידתא כולי ליליא</strong> <small>[שמא</small> חייב כרת במקרה <small>שעשה מלאכה כל הלילה]</small> <strong>ובהדי עמוד השחר מית</strong> <small>[מת],</small> <strong>דלא הוה יממא דלכפר ליה</strong> <small>[שלא היה יום שיכפר לו],</small> ואין כפרה אלא ביום עצמו שנאמר: "כי ביום הזה יכפר עליכם" (ויקרא טז, ל)! ומשיבים: <strong>תינח כרת דליליא</strong> <small>[נניח כרת ש</small>עבר עליו ב<small>לילה],</small> <strong>כרת דיממא</strong> <small>[של היום]</small> <strong>היכי משכחת לה</strong> <small>[איך אתה מוצא אותו]?</small> והרי בכל שעה הוא מתכפר! אלא מכאן שעל עבירות של יום הכיפורים עצמו אינו מכפר.
 ודוחים: <strong>ומאי קושיא</strong> <small>[ומה הקושיה</small> בזה]? <strong>דילמא בהדי דקאכל נהמא חנקתיה אומצא</strong> <small>[שמא</small> ייתכן הדבר אם <small>בזמן שאכל לחם חנקתו אומצת הבשר</small> שאכל עמו ומת<small>],</small> <strong>דלא הוה ליה שהות ביממא דלכפר ליה</strong> <small>[שלא היתה לו שהות ביום שיכפר].</small> <strong>אי נמי דעבד עבידתיה</strong> <small>[או גם כן שעשה מלאכתו]</small> <strong>סמוך לשקיעת החמה,</strong> בסוף היום, ולא הספיק להתכפר. <strong>אי נמי</strong> <small>[או גם כן],</small> <strong>בהדי דעביד עבידתיה פסקיה מרא לשקיה ומית</strong> <small>[בזמן שעשה מלאכתו חתך המעדר</small> שעבד בו את שוקו ומת], <strong>דלא הוה ליה שהות ביממא דלכפר ליה</strong> <small>[שלא היתה לו שהות ביום שיכפר לו].</small>
 <big>ג</big> שנינו במשנה <strong>וחכמים אומרים: אף המגדף,</strong> שנאמר בקרבן החטאת: "תורה אחת יהיה לכם לעושה בשגגה" (במדבר טו, כט), יצא מגדף שאינו עושה מעשה. ושואלים: <strong>מאי</strong> <small>[מהו]</small> <strong>אף המגדף שאין בו מעשה,</strong> כלפי מה מתייחסים הדברים?
 ומסבירים: <strong>רבנן</strong> <small>[חכמים]</small> <strong>שמעו לר' עקיבא דתני</strong> <small>[ש</small>הוא שונה] במשנתנו ברשימת הכריתות (שמביאים על שגגתן חטאת) <strong>בעל אוב, ולא תני</strong> <small>[שונה]</small> <strong>ידעוני,</strong> ו<strong>אמרו ליה</strong> <small>[לו]:</small> <strong>מאי שנא</strong> <small>[במה שונה]</small> ידעוני שלא <strong>מייתי</strong> <small>[מביא]</small> <strong>קרבן</strong> — <strong>משום דלית ביה</strong> <small>[שאין בו]</small> <strong>מעשה,</strong> והלא <strong>מגדף</strong> ששנינו במשנה שמביא עליו קרבן, <strong>נמי לית ביה</strong> <small>[גם כן אין בו]</small> <strong>מעשה!</strong>
 ובענין זה מביאים, <strong>תנו רבנן</strong> <small>[שנו חכמים]:</small> <strong>מגדף מביא קרבן</strong> חטאת על שגגתו, <strong>הואיל ונאמר בו כרת, דברי ר' עקיבא, ואומר: "ונשא חטאו"</strong> (ויקרא כד, טו). ושואלים: <strong>וכללא</strong> <small>[וכלל]</small> <strong>הוא,</strong> שכל <strong>היכא דכתיב ביה</strong> <small>[מקום שכתוב בו]</small> <strong>כרת מייתי</strong> <small>[מביא]</small> <strong>קרבן? והא</strong> <small>[והרי]</small> <strong>פסח ומילה דכתיב בהו</strong> <small>[שנאמר בהם]</small> <strong>כרת, ולא מייתי</strong> <small>[ואינו מביא]</small> <strong>קרבן!</strong>
## דף ז:
 ומשיבים, <strong>הכי קאמר</strong> <small>[כך הוא אומר]:</small> <strong>מגדף מביא קרבן הואיל ובא בו</strong> דין <strong>כרת במקום קרבן,</strong> שאותה פרשה עוסקת בדין החטאת (ראה במדבר טו, כז—לא), <strong>דברי ר' עקיבא; קסבר</strong> <small>[סבור הוא]:</small> <strong>מיגו דבעי מכתב כרת בעלמא</strong> <small>[מתוך שהיה צריך לכתוב כרת בסתם],</small> <strong>וכתיב</strong> <small>[וכתוב]</small> בו <strong>כרת במקום קרבן, שמע מינה</strong> <small>[למד מכאן]</small> כי הוא <strong>מייתי</strong> <small>[מביא]</small> <strong>קרבן</strong> על שגגתו.
 ומה שנאמר, <strong>ואומר: "חטאו ישא"</strong> (במדבר ט, יג) — <strong>אתא לרבנן</strong> <small>[בא ל</small>דברי <small>חכמים]</small> הסבורים שאינו מביא קרבן, <strong>והכי קאמר</strong> <small>[וכך אומר]</small><strong> ר' עקיבא לרבנן</strong> <small>[לחכמים]:</small> <strong>אמריתו</strong> <small>[אומרים אתם]</small> <strong>מגדף לית ביה</strong> <small>[אין בו]</small> <strong>מעשה,</strong> שהרי <strong>מהו מגדף</strong> — <strong>מברך</strong> (מקלל) <strong>את השם. אלא כרת דכתיב</strong> <small>[שנאמר</small> בו] "את ה' הוא מגדף ונכרתה" (שם טו, ל) <strong>למאי אתא</strong> <small>[למה בא]</small> אם לא כדי לחייבו בקרבן?
 <strong>אמרי ליה</strong> <small>[אמרו לו]:</small> <strong>ליתן כרת למקלל,</strong> ללמד שמה שנאמר בספר ויקרא (כד, טו): "איש כי יקלל ונשא חטאו", עניינו כרת, והוצרכנו לכך כדי ללמוד ממנו בגזירה שווה כרת למי שהיה צריך לעשות פסח שני ולא עשאו, <strong>דכתיב</strong> <small>[שנאמר]</small> <strong>במקלל: ("חטאו ישא האיש ההוא") [" ונשא חטאו"], וכתיב</strong> <small>[ונאמר]</small><strong> ב</strong>מי שלא עשה גם <strong>פסח שני: "חטאו ישא"</strong> (במדבר ט, יג), <strong>מה להלן</strong> במקלל, "ונשא חטאו" הוא <strong>כרת</strong> — <strong>אף כאן</strong> בפסח שני, "חטאו ישא" — <strong>כרת.</strong>
 ובענין מגדף <strong>תנו רבנן</strong> <small>[שנו חכמים]:</small> מה שנאמר "<strong>את ה'</strong> הוא <strong>מגדף"</strong> (שם טו, ל), יש להבינו כאילו נאמר "מגרף", <strong>איסי בן יהודה אומר, כאדם האומר לחבירו: גירפתה</strong> (קינחת) <strong>הקערה וחיסרתה,</strong> פגעת בקערה עצמה; <strong>קסבר</strong> <small>[סבור הוא]:</small> <strong>מגדף מברך את השם הוא.</strong>
 <strong>ר' אלעזר בן עזריה אומר, כאדם האומר לחבירו גירפתה הקערה</strong> הוצאתה ממנה הכל, <strong>ולא חיסרתה; קסבר</strong> <small>[סבור הוא]:</small> <strong>מגדף היינו</strong> <small>[הריהו]</small> <strong>עובד עבודה זרה,</strong> אבל אינו פושט ידו בשם ה'.
 וכן <strong>תניא אידך</strong> <small>[שנויה</small> ברייתא אחרת]: "<strong>את ה'</strong> הוא מגדף", <strong>רבי אלעזר בן עזריה אומר: בעובד עבודה זרה הכתוב מדבר, וחכמים אומרים: לא בא הכתוב אלא ליתן כרת למברך השם.</strong>
 <big>א משנה</big> <strong>יש</strong> נשים <strong>מביאות קרבן</strong> יולדת, וחטאת העוף שבו <strong>נאכל</strong> על ידי הכהנים, <strong>ויש מביאות קרבן ואינו נאכל, ויש שאינם מביאות</strong> כלל.
 ומפרטים, אלו <strong>מביאות קרבן ונאכל: המפלת</strong> ולד שצורתו <strong>כמין בהמה, חיה</strong> או <strong>עוף, דברי ר' מאיר. וחכמים אומרים:</strong> אינה מביאה קרבן <strong>עד שיהא בו מצורת אדם.</strong>
 <strong>המפלת</strong> כמין <strong>סנדל,</strong> שאין לו צורה, <strong>או שיליא</strong> שהעובר מצוי בה, <strong>או שפיר</strong> (עובר) <strong>מרוקם,</strong> שניכרת בו צורת ולד, <strong>ו</strong>כן ולד <strong>היוצא מחותך, וכן שפחה</strong> כנענית של ישראל <strong>שהפילה, מביאה קרבן ונאכל.</strong>
 <strong>ואלו מביאות</strong> קרבן <strong>ואינן נאכלות: המפלת ואין</strong> איש <strong>יודע מה הפילה, ושתי נשים שהפילו</strong> באותו מקום, <strong>אחת</strong> הפילה ולד <strong>ממין פטור</strong> מקרבן, <strong>ואחת ממין חובה,</strong> ואין ידוע מה הפילה כל אחת — צריכה כל אחת מהן להביא קרבן יולדת, שמא היא החייבת, והחטאת אינה נאכלת. <strong>אמר ר' יוסי: אימתי? בזמן שהלכו זה למזרח וזה למערב,</strong> וכל אחת מהן באה בנפרד להקריב את קרבנה. <strong>אבל אם היו שתיהן עומדות</strong> יחד — <strong>שתיהן מביאות קרבן</strong> חטאת אחד עבור שתיהן, <strong>ו</strong>הוא <strong>נאכל.</strong>
 <strong>אלו שאין מביאות</strong> קרבן, מפני שמה שהפילו אינו קרוי ולד: <strong>המפלת שפיר</strong> שהיה <strong>מלא מים,</strong> או <strong>מלא דם מלא גנינים</strong> (גוונים שונים), וכן <strong>המפלת כמין דגים וחגבים ושקצים ורמשים,</strong> וכן <strong>המפלת יום ארבעים</strong> להריונה, וכן <strong>יוצא דופן,</strong> שנולד על ידי ניתוח ולא בלידה רגילה. <strong>ר' שמעון</strong> היה <strong>מחייב ביוצא דופן</strong> קרבן לידה.
 <big>ב גמרא</big> ומבררים: <strong>שפחה</strong> שילדה <strong>מנלן</strong> <small>[מנין לנו]</small> שהיא מביאה קרבן יולדת? <strong>דתנו רבנן</strong> <small>[ששנו חכמים]:</small> נאמר בפרשת היולדת "דבר אל <strong>בני ישראל"</strong> (ויקרא יב, ב), <strong>אין לי אלא בני ישראל, גיורת ושפחה</strong> כנענית <strong>מנין? תלמוד לומר: "אשה</strong> כי תזריע" (שם), כל אשה.
 ושואלים: <strong>מאי</strong> <small>[מה</small> הוא<small>]</small> <strong>"וכן שפחה"?</strong> לשם מה הדגשה זו? ומסבירים, <strong>סלקא דעתך אמינא</strong> <small>[יעלה על דעתך לומר]:</small> <strong>כי אמרינן</strong> <small>[כאשר אומרים אנו]</small> כל מצו‍ת שהאשה חייבת בה עבד כנעני <strong>חייב בה,</strong> וכן שפחה — <strong>הני מילי</strong> <small>[דברים אלה</small> אמורים] <strong>בדבר ששוה בין איש ובין אשה. אבל</strong> קרבן <strong>יולדת,</strong> כיון שבנשים <strong>איתא</strong> <small>[ישנו]</small> <strong>באנשים ליתא</strong> <small>[איננו],</small> <strong>אימא</strong> <small>[אמור]</small> שלא <strong>תחייב</strong> <small>[תתחייב]</small> בו <strong>שפחה, אהכי תנא</strong> <small>[משום כך שנה]</small> במשנתנו: "וכן <strong>שפחה".</strong>
 <big>ג</big> שנינו במשנה <strong>אלו מביאין קרבן,</strong> ובהמשך שנינו כי לדעת ר' יוסי שתי נשים שהפילו, אחת ממין פטור ואחת ממין חובה, אם היו שתיהן לפנינו — מביאות קרבן ונאכל. ושואלים: <strong>מאי עבדין</strong> <small>[מה הן עושות]?</small> <strong>מייתין תרוייהו חד</strong> <small>[מביאות שתיהן כאחד]</small> <strong>קרבן ודאי</strong> לעולה, <strong>וחטאת עוף</strong> מספק, <strong>ומתני</strong> <small>[ומתנות]</small> שאם זו חייבת בחטאת הרי היא שלה, ואם לא הריהי של האחרת.
 ושואלים: <strong>ומי אית ליה</strong> <small>[והאם יש לו] לר'</small> <strong>יוסי תנאה</strong> <small>[</small>פתרון של <small>תנאי]</small> בחטאת? <strong>והתנן</strong> <small>[והרי שנינו</small> במשנה<small>]</small> שתי נשים שאחת מהן אכלה בשוגג חתיכת חלב, וחייבת חטאת, ואינן יודעות מי מהן, ר' שמעון אומר: מביאות שניהן חטאת אחת, ר' <strong>יוסי אומר: אין שניהן מביאות חטאת אחת. אלמא</strong> <small>[מכאן]</small> שלר' <strong>יוסי לית ליה תנאה</strong> <small>[אין לו תנאי]!</small>
 <strong>אמר רבא: מודה ר' יוסי במחוסר כפרה,</strong> כגון בקרבן יולדת, שעושים בו תנאי. <strong>וכן כי אתא</strong> <small>[כאשר בא]</small> <strong>רבין</strong> מארץ ישראל <strong>אמר</strong> בשם ר' <strong>יוחנן: מודה ר' יוסי במחוסר כפרה.</strong>
 <strong>מאי טעמא</strong> <small>[מה טעם</small> הדבר]? <strong>התם בעי גברא</strong> <small>[שם,</small> בחטאת הבאה על חטא, <small>צריך האיש]</small> <strong>ידיעה</strong> ודאית שחטא כדי להביא קרבן, <strong>דכתיב</strong> <small>[שנאמר]</small><strong>: "או הודע אליו חטאתו"</strong> (שם ד, כח), <strong>הילכך לא מתיין ומתני</strong> <small>[משום כך אינן מביאות ומתנות],</small> <strong>אבל הכא כי מתיין</strong> <small>[כאן כאשר מביאות]</small> הנשים <strong>קרבן</strong> — הרי זה רק כדי <strong>לאישתרויי</strong> <small>[להיות מותרות]</small> <strong>באכילת קדשים.</strong>
 ודבר זה מפורש בדברי ר' יוסי <strong>כדתני סיפא דההיא</strong> <small>[כמו ששנה בסופה של אותה</small> משנה]: ר' <strong>יוסי אומר: כל חטאת שהיא באה על חטא</strong> — <strong>אין שתים מביאות אותה,</strong> משמע שחטאת שאינה באה על חטא — מביאות.
 <big>ד</big> שנינו במשנה: <strong>אלו שאין מביאות</strong> וכו', <strong>ר' שמעון מחייב ביוצא דופן.</strong> ושואלים: <strong>מאי טעמא</strong> <small>[מה טעמו]</small> של <strong>ר' שמעון? אמר ריש לקיש, אמר קרא</strong> <small>[המקרא]</small><strong>: "ואם נקבה תלד"</strong> (ויקרא יב, ה), ויכול היה לכתוב "ואם נקבה", שהרי ביולדת מדובר שם, אלא <strong>לרבות לידה אחרת, מאי</strong> <small>[מה]</small> <strong>היא</strong> — <strong>יוצא דופן.</strong>
 ושואלים: <strong>ורבנן מאי טעמא</strong> <small>[וחכמים,</small> הפוטרים ביוצא דופן, <small>מה טעמם]?</small> <strong>אמר ר' מני בר פטיש:</strong> נאמר "<strong>אשה כי תזריע וילדה"</strong> (שם כ) — <strong>עד שתלד ממקום שמזרעת</strong> (מתעברת), ואם הלידה היא ממקום אחר, כגון מדופן הרחם — אין זו נחשבת לידה.
 <big>ה משנה</big> אשה שילדה בת, מונה ארבעה עשר ימי טומאה, וששים וששה ימי טהרה (שדם שהיא רואה אז אינו מטמא כדם הנדה), וביום השמונים ואחד מביאה קרבנה (שם יב, א—ח), וכל נפל שתפיל בתוך שמונים הימים אינו מחייב אותה בקרבן נוסף. ונחלקו בדין <strong>המפלת לאור</strong> (ליל) היום ה<strong>שמונים ואחד</strong> לאחר לידתה, ש<strong>בית שמאי פוטרין מן הקרבן, ובית הלל מחייבין.</strong>
 <strong>אמרו בית הלל לבית שמאי: מאי שנא</strong> <small>[במה שונה]</small> <strong>אור שמונים ואחד מיום שמונים ואחד,</strong> שאם הפילה בו חייבת קרבן נפרד? <strong>אם שיוה לו לטומאה,</strong> שדמה טמא בליל שמונים ואחד כמו ביומו, <strong>לא ישוה לו לקרבן?</strong>
 <strong>אמרו להם בית שמאי: לא, אם אמרתם במפלת יום שמונים ואחד,</strong> שחייבת בקרבן נוסף, <strong>שכן</strong> כבר <strong>יצאה לשעה שהיא ראויה להביא בה קרבן, תאמר במפלת לאור שמונים ואחד, ש</strong>בשעה שהפילה עדיין <strong>לא יצאה לשעה שהיא ראויה להביא בה קרבן?</strong> שהרי אין מקריבים קרבן בלילה.
 <strong>אמרו להן בית הלל: והלא המפלת יום שמונים ואחד שחל להיות בשבת תוכיח, שלא יצאה לשעה שהיא ראויה להביא בה קרבן,</strong> שאין מקריבים קרבנות יחיד בשבת, <strong>ו</strong>גם אתם מודים ש<strong>חייבת קרבן</strong> נוסף אם הפילה בשבת זו!
 <strong>אמרו להן בית שמאי: לא, אם אמרתם יום שמונים ואחד שחל להיות בשבת, שאף על פי שאינו ראוי לקרבן יחיד,</strong> מכל מקום <strong>ראוי לקרבן ציבור,</strong> שמקריבים בשבת קרבנות ציבור שזמנם קבוע, <strong>תאמר במפלת לאור שמונים יום ואחד, שאין הלילה ראוי</strong> כלל להקרבה, <strong>לא לקרבן יחיד ולא לקרבן ציבור?</strong>
 <strong>והדמים</strong> שמטמאים בליל שמונים ואחד <strong>אינן מוכיחים</strong> לחייב קרבן אם תפיל אז, <strong>ש</strong>הרי <strong>המפלת בתוך מלאת</strong> שמונים הימים — <strong>דמיה טמאים</strong> כדין יולדת, <strong>ו</strong>מכל מקום <strong>פטורה מן הקרבן.</strong>
## דף ח.
 <big>א גמרא</big> כהמשך לדיון שבמשנה <strong>תניא</strong> <small>[שנויה</small> ברייתא<small>]</small><strong>: אמרו להן בית הלל לבית שמאי: הרי הוא אומר</strong> "ובמלאת ימי טהרה לבן או <strong>לבת"</strong> (ויקרא יב, ו), והיה יכול לכתוב "ולבת", ונכתב "או לבת" — <strong>לרבות אור שמונים ואחד,</strong> שאם הפילה בו ולד — חייבת בקרבן נוסף.
 מסופר, ר' <strong>הושעיא הוה שכיח קמיה</strong> <small>[היה מצוי לפני]</small><strong> בר קפרא,</strong> היה לומד לפניו, <strong>שבקיה ואתא קמיה</strong> <small>[עזב אותו והלך ללמוד לפני] ר'</small> <strong>חייא. יומא חד פגע ביה</strong> <small>[יום אחד פגש בו]</small> ר' הושעיא בבר קפרא, <strong>בעא מיניה</strong> <small>[שאל אותו]:</small> <strong>זב,</strong> שאם ראה שלוש ראיות צריך להביא קרבן ביום השמיני לטהרתו, <strong>שראה</strong> שוב <strong>שלש ראיות</strong> של זוב <strong>בליל שמיני, מה בית הלל אומרים בדבר זה?</strong> האם צריך להביא קרבן נפרד על טומאה זו, כמו הנטמא ביום השמיני עצמו?
 וצדדי השאלה: האם <strong>טעמייהו</strong> <small>[טעמם]</small> של בית <strong>הלל</strong> שמצריכים קרבן נוסף <strong>במפלת בלילה</strong> של שמונים ואחד, הוא <strong>משום</strong> יתור הכתוב, <strong>דכתיב</strong> <small>[שנאמר]</small> "או <strong>לבת", אבל זב שראה שלש ראיות בליל שמיני</strong> — <strong>פטרי</strong> <small>[פוטרים</small> הם<small>],</small> <strong>דלא מייתרי קראי</strong> <small>[ש</small>הרי <small>אין הכתובים</small> בו <small>מיותרים],</small> <strong>או דלמא לא שנא</strong> <small>[שמא אינו שונה],</small> ומיולדת למדנו למקרים אחרים, וחייב להביא קרבן נוסף על טומאה זו?
 <strong>אמר ליה</strong> <small>[לו]</small> <strong>בר קפרא: מה בבלי</strong> (ר' חייא, שעלה מבבל) <strong>אומר בדבר זה? אישתיק</strong> <small>[שתק]</small><strong> ר' הושעיא, לא אמר כלום. אמר ליה</strong> <small>[לו]</small> <strong>בר קפרא:</strong> וכי <strong>צריכין</strong> אנו <strong>לדברי עייא</strong> (חייא)? הבה <strong>נחזור על הראשונות,</strong> ששנינו בברייתא: <strong>הרי הוא אומר "לבת"</strong> — <strong>לרבות אור שמונים ואחד,</strong> ומשמע שרק בענין יולדת אמורים הדברים.
 ומציעים: <strong>נימא כתנאי</strong> <small>[האם נאמר</small> ששאלה זו שנויה כמחלוקת תנאים]: <strong>זב שראה שלש ראיות בליל שמיני, תני חדא</strong> <small>[שנויה ברייתא אחת]:</small> <strong>מביא</strong> קרבן נפרד על זיבה זו, <strong>ותניא אידך</strong> <small>[ושנויה</small> ברייתא <small>אחרת]:</small> <strong>אינו מביא. מאי לאו תנאי היא</strong> <small>[האם לא מחלוקת תנאים היא],</small> <strong>דהא דתניא</strong> <small>[שזו ששנויה]</small> <strong>מביא, קסבר</strong> <small>[סבור הוא]</small> התנא: <strong>לילה,</strong> למרות שאין מקריבים בו, <strong>אין</strong> נחשב למחוסר <strong>זמן,</strong> וכאילו נעשה זב ביום השמיני עצמו, <strong>והדתני</strong> <small>[וזה ששונה]</small> <strong>אין מביא, קסבר</strong> <small>[סבור הוא]</small> שלילה <strong>מחוסר זמן,</strong> ועדיין לא הגיע זמנו של הקרבן על הזיבה הראשונה?
 <strong>אמר רב הונא בר אחא אמר ר' אלעזר: הני תנאי סברי</strong> <small>[</small>שני <small>התנאים הללו סבורים]</small> ש<strong>לילה מחוסר זמן,</strong> ולדברי שניהם, אם ראה שלוש ראיות בליל שמיני אינו מביא קרבן נוסף. <strong>והא דתניא</strong> <small>[וזו ששנויה]</small> שאם ראה שלוש בליל שמיני <strong>מביא</strong> — עוסקת <strong>בזב בעל שתי ראיות,</strong> שכיון שכבר נטהר, ואינו חייב בקרבן לזיבתו הראשונה — טומאה חדשה היא. <strong>והדתניא</strong> <small>[וזו ששנויה]</small> <strong>אין מביא</strong> — <strong>בזב בעל שלש ראיות,</strong> שחייב בקרבן, ועדיין לא הגיע זמן קרבנו.
 ושואלים: אם היה זה <strong>זב בעל שתי ראיות, מאי למימרא</strong> <small>[מדוע הוצרך לומר]</small> שמביא? פשוט הדבר! ומשיבים, <strong>הא קא משמע לן</strong> <small>[</small>דבר <small>זה משמיע לנו]:</small> <strong>דוקא ראה בליל שמיני</strong> מביא קרבן, <strong>אבל</strong> אם ראה <strong>ביממא</strong> <small>[ביום]</small> ה<strong>שביעי</strong> — <strong>לא, משום שקסבר</strong> <small>[סבור הוא]:</small> <strong>כל ראייה</strong> של זיבה <strong>שסותרת</strong> את ימי הטהרה, שצריך לחזור ולמנות שבעה נקיים — <strong>אין מביאה לידי קרבן.</strong>
 <strong>אמר רבא: אמאי אוקימתא להא דתניא</strong> <small>[על מה העמדת את זו ששנויה]</small> שזב שראה שלוש ראיות בליל שמיני <strong>אין מביא</strong> קרבן נוסף — <strong>בזב בעל שלש ראיות,</strong> אם כן, <strong>ליתנייה</strong> <small>[שישנה אותה]</small> <strong>גבי</strong> <small>[אצל]</small> הרשימה ששנינו בפרק הבא, של <strong>חמשה מביאין קרבן אחד על עבירות</strong> (טומאות) <strong>הרבה!</strong> ומשיבים: <strong>לא פסיקא</strong> <small>[אין זה דבר פסוק,</small> חתוך<small>],</small> מפני שיש בזב שראה בליל שמיני מקרים שונים, ולא בכולם הדין כן, שאמר ר' <strong>יוחנן: ראה אחת בלילה</strong> של שמיני <strong>ושתים ביום</strong> השמיני — <strong>מביא</strong> קרבן נוסף, ראה <strong>שתים</strong> ראיות <strong>בלילה</strong> של שמיני <strong>ואחת ביום</strong> — <strong>אין מביא.</strong>
 ולגופם של דברי ר' יוחנן, <strong>אמר רב יוסף: תדע,</strong> יש לי הוכחה לכך שאם ראה <strong>אחת בלילה</strong> של שמיני <strong>ושתים ביום מביא</strong> על כך קרבן, <strong>דהא</strong> <small>[שהרי]</small> בכלל, <strong>ראייה ראשונה</strong> של זב דינה כמו <strong>שכבת זרע בעלמא</strong> <small>[בלבד],</small> שהרואה זיבה פעם אחת טובל וטהור בערב, כמו בעל קרי, <strong>ואילו חזי תרתין אחרנייתא מצטרפי להו</strong> <small>[אם הוא רואה שתי ראיות מצטרפות הן]</small> לראשונה, לעשותו זב ולחייבו קרבן.
 <strong>אמר רב ששת בריה</strong> <small>[בנו]</small> של <strong>רב אידי: מידי איריא</strong> <small>[כלום שייך</small> הדבר<small>]?</small> אין מכאן הוכחה, שהרי <strong>ראייה ראשונה של זב חזייה</strong> <small>[ראה אותה]</small> <strong>בזמן חיובא</strong> <small>[</small>שיש בו <small>חיוב</small> קרבן<small>],</small> ולכן היא מצטרפת לשתיים שאחריה, אבל ראיה <strong>אחת בלילה</strong> שמיני, <strong>כיון דלאו בזמן חיובא חזייה</strong> <small>[שלא בזמן חיוב</small> קרבן על שתי הראיות הבאות <small>ראה אותה],</small> <strong>אי לאו דאשמעינן</strong> <small>[אם לא שהשמיענו] ר'</small> <small>יוחנן שמצטרף,</small> <strong>הוה אמינא</strong> <small>[הייתי אומר]</small> <strong>לא תצטרף.</strong>
 <strong>ועל מה שאמר ר' יוחנן שאם ראה שתים בליל שמיני אינו מביא קרבן נוסף, מפני שלילה מחוסר זמן, ועדיין לא הגיע זמן הקרבן של הזיבה הראשונה, שואלים: ומי</strong> <small>[והאם]</small> <strong>אמר ר' יוחנן לילה מחוסר זמן?</strong>
 <strong>והאמר</strong> <small>[והרי אמר]</small> <strong>חזקיה:</strong> נזיר שנטמא בטומאת מת, ונטהר, וצריך להביא קרבן ביום השמיני, וחזר ו<strong>נטמא ביום</strong> השמיני — מביא קרבן נוסף. נטמא <strong>בלילה</strong> שמיני — <strong>אין מביא,</strong> שלילה מחוסר זמן, ועדיין לא הגיע זמן קרבנו הראשון. ור' <strong>יוחנן אמר: אפילו</strong> נטמא <strong>בלילה</strong> — <strong>מביא</strong> קרבן נוסף. הרי שלדעתו לילה אינו מחוסר זמן!
 ומשיבים: <strong>כי קאמר</strong> <small>[כאשר אומר] ר'</small> <strong>יוחנן</strong> לענין זב, שאם ראה <strong>שתים בלילה ואחת ביום אין מביא</strong> — הרי זה <strong>לדברי האומר</strong> לילה <strong>מחוסר זמן,</strong> אבל הוא אינו סבור כן.
 ותמהים: <strong>לדברי האומר פשיטא</strong> <small>[פשוט</small> הדבר<small>]</small><strong>, ואין בכך חידוש! ומשיבים: ההלכה הראשונה, במקרה שראה אחת בלילה ושתים ביום</strong> היא <strong>איצטריכא ליה</strong> <small>[הוצרכה לו],</small> להשמיענו שחייב קרבן נוסף אפילו לשיטה זו, ואגב כך נאמרה גם ההלכה השניה. ומדוע הוצרכה אותה הלכה? שכן <strong>מהו דתימא</strong> <small>[שתאמר]:</small> <strong>כיון דלאו בזמן חיובא קחזי ליה</strong> <small>[שלא בזמן החיוב</small> של הראיות הנוספות <small>הוא רואה אותה],</small> את הראיה הראשונה, לכן <strong>לא תצטרף, קא משמע לן</strong> <small>[משמיע לנו]</small> שלמרות זאת היא מצטרפת.
 <big>ב משנה</big> <strong>האשה שיש עליה ספק חמש לידות,</strong> שאין ידוע אם חייבת עליהן קרבן (ומביאה קרבן ואינו נאכל), <strong>ו</strong>כן אם היו עליה <strong>ספק חמש זיבות</strong> — <strong>מביאה קרבן אחד,</strong> ומאותה שעה נטהרה <strong>ואוכלת בזבחים, ואין השאר עליה חובה.</strong> היו עליה <strong>חמש זיבות ודאות</strong> או <strong>חמש לידות ודאות</strong> — <strong>מביאה קרבן אחד ואוכלת בזבחים, ו</strong>אולם במקרה זה <strong>השאר עליה חובה.</strong>
 <strong>מעשה שעמדו קינין בירושלים ב</strong>מחיר של <strong>דינר זהב,</strong> שהסוחרים הפקיעו את מחיריהם בגלל הביקוש הרב לקרבנות יולדת וזבה, <strong>אמר רבן שמעון בן גמליאל</strong> בשבועה: <strong>המעון הזה, לא אלין הלילה עד שיהיה</strong> שוויים <strong>בדינרין</strong> של כסף! <strong>בסוף נכנס לבית דין ולמד: האשה שיש עליה חמש לידות ודאות</strong> או <strong>חמש זיבות ודאות</strong> — <strong>מביאה קרבן אחד ואוכלת בזבחים ואין השאר עליה חובה,</strong> וכך הוזלו <strong>ועמדו קינין ביום ההוא ברבעתים,</strong> ברבע דינר כסף כל אחד, שכבר לא היה ביקוש גדול כל כך לקינים.
 <big>ג גמרא</big> <strong>תנו רבנן</strong> <small>[שנו חכמים]:</small> האשה שיש עליה <strong>חמש לידות ודאי</strong> ו<strong>חמש זיבות ספק, או חמש לידות ודאי וחמש לידות ספק</strong> — <strong>מביאה שתי קינין, אחת על הודאי ואחת על הספק, של ודאי נאכלת והשאר עליה חובה, של ספק אין נאכלת ואין השאר עליה חובה.</strong>
 <strong>ר' יוחנן בן נורי אומר: על</strong> קרבנות <strong>ודאי תאמר: על האחרונה</strong> אני מביאה אותו, <strong>ותפטר.</strong> על <strong>של ספק, אם יש</strong> קרבן <strong>ודאי ביניהן, תאמר: על הודאי</strong> אני מביאה, <strong>ותפטר. ואם לאו, תאמר: על אחד מהן</strong> אני מביאה (ולאו דווקא על האחרונה), <strong>ותפטר. ר' עקיבא אומר: בין על הודאי בין על הספק,</strong> כלומר, אפילו על הוודאי <strong>תאמר: על אחת מהן</strong> אני מביאה, <strong>ותפטר.</strong>
 <strong>אמר ליה</strong> <small>[לו]</small> <strong>רב נחמן בר יצחק לרב פפא, אימא לך משמיה</strong> <small>[אומר לך משמו]</small> של <strong>רבא: הני תנאי במאי פליגי</strong> <small>[תנאים אלו במה נחלקו],</small> ש<strong>ר' יוחנן בן נורי</strong> שמצריך להביא דווקא על האחרונה, <strong>מדמי להון</strong> <small>[מדמה אותם]</small> את קורבנות היולדת <strong>לחטאת</strong> הבאה על חטא, <strong>דמאן</strong> <small>[שמי]</small> ש<strong>חייב חמש חטאות</strong> אינו מתכפר <strong>עד דמייתי כולהון</strong> <small>[שמביא את כולן]</small> <strong>ו</strong>רק הקרבן שמביא ב<strong>סוף מכפר ליה</strong> <small>[לו</small> לגמרי<small>],</small> <strong>הכא נמי לא שנא</strong> <small>[כאן גם כן אינו שונה],</small> ורק אם הביאה על האחרונה — נתכפרה כדי לאכול קדשים.
 ור' <strong>עקיבא מדמי להון לטבילין</strong> <small>[מדמה אותם לטבילות],</small> <strong>דמאן דמחייב</strong> <small>[שמי שחייב]</small> <strong>חמש טבילות, כיון דטביל חדא זימנא איטהר</strong> <small>[כיון שטבל פעם אחת נטהר],</small> <strong>הכא נמי לא שנא</strong> <small>[כאן גם כן אינו שונה],</small> וברגע שהביאה קרבן על אחד מהם — נטהרה ומותרת לאכול קדשים.
 <strong>אמר ליה</strong> <small>[לו]</small> <strong>רב פפא: אי סלקא דעתך</strong> <small>[אם עולה על דעתך]</small> ש<strong>ר' יוחנן בן נורי לחטאת מדמי להן</strong> <small>[מדמה אותן],</small> <strong>אמאי</strong> <small>[מדוע]</small> בקרבנות <strong>של ספק תאמר: על אחת מהן, ותפטר? אילו מאן דמחייב</strong> <small>[מי שחייב]</small>
## דף ח:
 <strong>חמש אשמות תלויין</strong> על חמישה מקרים של ספק חטאת, <strong>כי מייתי חד מי מיפטר</strong> <small>[כאשר</small> הוא <small>מביא אחד האם הוא נפטר]</small> מלהביא את האחרים? <strong>והתניא</strong> <small>[והרי שנויה</small> ברייתא<small>],</small> <strong>זה הכלל: כל שחלוקין בחטאות,</strong> שצריך להביא חטאת על כל אכילה ואכילה כשנודע לו שחטא — <strong>חלוקין באשמות</strong> תלויים, כאשר יש ספק אם חטא!
 <strong>אלא, דכולי עלמא</strong> <small>[לדעת הכל]</small> <strong>לטבילות מדמי להון</strong> <small>[מדמים אותם]</small> את חטאות היולדת או הזבה, ומעיקר הדין די שתאמר: על אחת מהן אני מביאה. <strong>ובחוששין לפשיעה קמיפלגי</strong> <small>[חלוקים הם],</small> <strong>רבי יוחנן בן נורי</strong> שלדעתו צריכה לומר: על האחרונה אני מביאה, <strong>סבר</strong> <small>[סבור]:</small> <strong>חיישינן</strong> <small>[חוששים אנו]</small> <strong>לפשיעה,</strong> שאם תאמר: על אחת מהן אני מביאה, ותיפטר, כשתלד בשנה הבאה תהא סבורה שאין צורך להביא קרבן על כל לידה, ותפשע ולא תביא. אבל כשמחייבים אותה לומר שהיא מביאה על האחרונה הרי זה מלמד שכולן הוצרכו לכפרה. <strong>ורבי עקיבא</strong> שלדעתו די שתאמר: על אחת מהן אני מביאה, <strong>סבר</strong> <small>[סבור]:</small> <strong>לא חיישינן</strong> <small>[אין אנו חוששים]</small> <strong>לפשיעה.</strong>
 
 <big>א משנה</big> <strong>ארבעה מחוסרי כפרה,</strong> שצריכים קרבן לגמר טהרתם, כדי להתירם לאכול מבשר הקדשים, <strong>וארבעה מביאין</strong> קרבן <strong>על הזדו‍ן כשוגג.</strong>
 <strong>ואלו הן מחוסרי כפרה: הזב, והזבה, והיולדת, והמצורע.</strong>
 <strong>רבי אליעזר בן יעקב אומר: גר</strong> גם הוא <strong>מחוסר כפרה,</strong> ואינו אוכל בקדשים למרות שמל וטבל לשם גירות, <strong>עד שיזרוק</strong> הכהן <strong>עליו</strong> (עבורו) את <strong>הדם</strong> של קרבנו על המזבח. <strong>נזיר</strong> מחוסר כפרה — <strong>ליינו ותגלחתו וטומאתו,</strong> שאסור לשתות יין ולהתגלח ולהיטמא למתים, עד שיביא קרבנותיו.
 <big>ב גמרא</big> שנינו שארבעה מחוסרי כפרה הם: זב וזבה, יולדת ומצורע. ושואלים: <strong>מאי שנא</strong> <small>[במה שונה]</small> <strong>זב וזבה דמני להון בתרין</strong> <small>[שמונה אותם</small> התנא <small>בשנים]</small> — <strong>משום</strong> ש<strong>חלוקה טומאתו,</strong> ש<strong>זב לא מטמא</strong> אם ראה זוב <strong>באונס,</strong> מחמת סיבה חיצונית, כגון חולי או אכילת מאכלים מסויימים, <strong>וזבה לא מטמאה ב</strong>רצף של שלוש <strong>ראיות</strong> ביום אחד <strong>כ</strong>פי שהיא נטמאת <strong>בימים,</strong> אם ראתה שלושה ימים רצופים. ומנין שזב אינו מיטמא באונס?
 <strong>דתניא</strong> <small>[ששנויה</small> ברייתא<small>]:</small> נאמר "איש איש כי יהיה זב מבשרו" (ויקרא טו, ב), ויש לדייק: <strong>"מבשרו",</strong> כלומר מחמת עצמו, <strong>ולא מחמת אונסו. ו</strong>כן הזב <strong>מיטמא בראיות כבימים</strong> — כמו <strong>דתניא</strong> <small>[ששנויה</small> ברייתא<small>]: תלה הכתוב את הזכר בראיות ואת הנקבה בימים. ו</small>לעומתו <strong>זבה מטמאה</strong> גם <strong>באונס, ולא מטמאה בראיות כבימים;</strong> והלוא
 <strong>מצורע ומצורעת נמי</strong> <small>[גם כן]</small> <strong>חלוקה טומאתן,</strong> ש<strong>מצורע טעון פריעה ופרימה, דכתיב</strong> <small>[שנאמר]: "</small><strong>בגדיו יהיו פרמים וראשו יהיה פרוע"</strong> (שם יג, מה), <strong>ואסור בתשמיש המטה, ו</strong>אילו
 <strong>מצורעת אינה טעונה פריעה ופרימה. דתניא</strong> <small>[ששנויה</small> ברייתא<small>]:</small> נאמר "איש צרוע הוא" (שם מד) <strong>אין לי אלא איש</strong> שחלים עליו דיני הצרעת, <strong>אשה מנין? כשהוא אומר</strong> מיד לאחר מכן שוב: <strong>"והצרוע</strong> אשר בו הנגע" (שם מה), ו"צרוע" הוא לשון סתמית — <strong>הרי כאן שנים,</strong> כלומר, לא רק איש אלא גם אשה.
 <strong>אם כן מה תלמוד לומר</strong> מתחילה <strong>"איש",</strong> ולא אשה? <strong>נתקו</strong> (העביר אותו) <strong>הכתוב מענין של מעלה לענין של מטה,</strong> להמשך הכתוב: "בגדיו יהיו פרומים וראשו יהיה פרוע", <strong>לומר: איש פורע ופורם ואין האשה פורעת ופורמת. ו</strong>כן מצורעת <strong>מותרת בתשמיש המטה, שנאמר: "וישב מחוץ לאהלו שבעת ימים"</strong> (שם יד, ח) <strong>ולא מחוץ לאהלה.</strong>
 <strong>הלכך נמנינהו בתרין</strong> <small>[אם כך נמנה אותם,</small> מצורע ומצורעת, גם כן <small>בשניים],</small> כמו זב וזבה! ומשיבים: <strong>זב וזבה עיקר טומאתן חלוקה,</strong> זב בראיות וזבה בימים, הזב במראה לובן (כעין שכבת זרע) והזבה בדם, אבל <strong>מצורע ומצורעת אין עיקר טומאתן חלוקה, האי והאי</strong> <small>[זה וזה]</small> שיעור הנגע שבהם <strong>כגריס</strong> של פול <strong>הוא</strong>. 
 <big>ג</big> שנינו במשנה, <strong>רבי אליעזר בן יעקב אומר: גר מחוסר</strong> כפרה ו<strong>כו'.</strong> ושואלים: <strong>ותנא קמא</strong> <small>[והתנא הראשון]</small> <strong>מאי טעמא לא תני</strong> <small>[מה טעם אינו שונה]</small> <strong>גר?</strong> ומשיבים: <strong>כי קתני מדעם דמישרי למיכל</strong> <small>[כאשר הוא שונה</small> הרי זה <small>דבר שמתיר לאכול]</small> <strong>בקדשים,</strong> אבל <strong>גר כי קא מייתי</strong> <small>[כאשר הוא מביא]</small> <strong>קרבן</strong> הרי זה כדי <strong>לאכשורי נפשיה למיעל</strong> <small>[להכשיר אותו לבוא]</small> <strong>בקהל</strong> ישראל.
 ושואלים: <strong>ונזיר מאי טעמא לא תני</strong> <small>[מה טעם לא שנה]</small> אותו התנא ברשימת מחוסרי הכפרה? ומשיבים: <strong>סוף סוף נזיר נמי כי מייתי</strong> <small>[גם כן כאשר מביא]</small> <strong>קרבן</strong> — <strong>לאישתרויי למישתי</strong> <small>[להתירו לשתות]</small> <strong>יין</strong> של <strong>חולין הוא,</strong> ולא כדי להתירו באכילת קדשים.
 ושואלים: <strong>ורבי אליעזר</strong> בן יעקב, <strong>דקתני</strong> <small>[שהוא שונה]</small> <strong>נזיר</strong> מפני שקרבנו בא <strong>למישרי נפשיה</strong> <small>[להתיר אותו]</small> בשתיית יין, <strong>ניתני נמי</strong> <small>[שישנה גם כן]</small> <strong>נזיר טמא!</strong> ומשיבים: נזיר טהור קרבנו מתירו בדבר_מה, ולכן הוא נחשב מחוסר כפרה. אבל נזיר טמא <strong>כי קא מייתי</strong> <small>[כאשר הוא מביא]</small> <strong>קרבן,</strong> אין זה כדי להתירו בדבר, אלא <strong>למיחל עליה</strong> <small>[להחיל עליו]</small> <strong>נזירות בטהרה הוא</strong> בא.
 <strong>תנו רבנן</strong> <small>[שנו חכמים]:</small> <strong>גר מעוכב לאכול בקדשים עד שיביא קינו,</strong> שני תורים או שני בני יונה, <strong>הביא פרידה</strong> (עוף) <strong>אחת שחרית</strong> — <strong>אוכל בקדשים לערב,</strong> ויכול להביא את האחרת לאחר זמן. <strong>כל הקינין שבתורה אחד חטאת ואחד עולה, כאן</strong> בגר — <strong>שתיהן עולות.</strong>
 <strong>הביא חובתו מן הבהמה,</strong> בהמה אחת לעולה — <strong>יצא,</strong> וכן אם הביא <strong>עולה ושלמים</strong> — <strong>יצא,</strong> אבל אם הביא <strong>מנחה ושלמים</strong> — <strong>לא יצא.</strong> וטעם הדבר שיוצא בקרבן בהמה, שכן <strong>לא אמרו</strong> שיביא <strong>קן אלא להקל</strong> עליו.
 ושואלים: <strong>מאי שנא</strong> <small>[במה שונה]</small> <strong>מנחה ושלמים</strong> ש<strong>לא יצא</strong> — מפני <strong>דכתיב</strong> <small>[שנאמר]:</small> "וכי יגור אתכם גר וכו' ועשה ריח ניחוח לה' <strong>כאשר תעשו כן יעשה"</strong> (במדבר טו, יד), <strong>מה אתם</strong> כשנכנסתם לברית בהר סיני, הקרבתם <strong>עולה ושלמים,</strong> שנאמר: "ויעלו עולות ויזבחו זבחים שלמים" (שמות כד, ה) — <strong>אף גר</strong> יביא <strong>עולה ושלמים;</strong>
 <strong>אם כן,</strong> אם הביא <strong>חובתו אחת מן הבהמה</strong> גם כן <strong>לא תיסגי עליה בגוויה</strong> <small>[לא יהיה די בכך],</small> <strong>דהכתיב</strong> <small>[שהרי נאמר]: "</small><strong>כאשר תעשו כן יעשה",</strong> עולה ושלמים! <strong>אמר רב פפא, יש לומר:</strong> קל וחומר הוא, אם <strong>ל</strong>קרבן מן ה<strong>עוף איתרבי</strong> <small>[התרבה]</small> הגר בכתוב, <strong>לעולת בהמה לא כל שכן?</strong>
 ושואלים: <strong>אי הכי</strong> <small>[אם כך],</small> שלמדנו מריבוי הכתוב, <strong>אפילו מנחה נמי</strong> <small>[גם כן]</small> יביא! ומשיבים, <strong>מיעט קרא</strong> <small>[הכתוב],</small> שנאמר <strong>"כן</strong> יעשה", ולא פחות.
 ואומרים: <strong>ועוף היכא איתרבי</strong> <small>[היכן נתרבה]?</small> <strong>דתנו רבנן</strong> <small>[ששנו חכמים]: "</small><strong>כאשר תעשו כן יעשה", מה אתם</strong> נכנסתם לברית ב<strong>עולה ושלמים</strong> — <strong>אף הוא</strong> הגר <strong>עולה ושלמים, שנאמר: "ככם כגר"</strong> (שם); <strong>מנין לרבות את העוף? תלמוד לומר: "אשה ריח ניחח לה'"</strong> (שם), <strong>איזה דבר שכולו לה'? הוי אומר עולת העוף.</strong>
## דף ט.
 <strong>יכול שאני מרבה אפילו מנחה,</strong> שמקריב אותה כליל? <strong>תלמוד לומר: "כן</strong> יעשה", למעט מנחה.
 <strong>תניא אידך</strong> <small>[שנויה</small> ברייתא <small>אחרת]</small> על פסוק זה: וכי יגור אתכם גר וכו' <strong>יעשה אשה ריח ניחח לה'"</strong>(במדבר טו, יד), <strong>שומע אני כל שעולה לאשים</strong> (על אש המזבח) <strong>אפילו מנחה? תלמוד לומר: "כאשר תעשו כן יעשה"</strong> (שם), <strong>מה אתם</strong> הבאתם קרבנות של <strong>מיני דמים</strong> כשנכנסתם לברית בהר סיני, שנאמר "ויעלו עולות ויזבחו זבחים שלמים" (שמות כד, ה), <strong>אף הם</strong> הגרים מביאים <strong>מיני דמים.</strong>
 ויש לשאול: <strong>אי,</strong> אם לדרך זו, נאמר: <strong>מה אתם</strong> הקרבתם <strong>עולה ושלמים, אף הם עולה ו</strong>גם <strong>שלמים! תלמוד לומר</strong> בפסוק לאחר מכן: <strong>"ככם כגר יהיה"</strong> (במדבר טו, טו), ויש כאן הדגשה: <strong>לכם הקשתיו,</strong> שהייתם צריכים למיני דמים כדי להיכנס לברית, <strong>ולא לדבר אחר,</strong> כלומר <strong>ל</strong>כל <strong>קרבנותיכם.</strong>
 <strong>רבי אומר:</strong> מכאן למדים דינו של קרבן הגר, שמה שנאמר: <strong>"ככם</strong> כגר" (שם) כוונתו — <strong>כאבותיכם, מה אבותיכם לא נכנסו לברית אלא במילה וטבילה והרצאת</strong> (זריקת) <strong>דם</strong> קרבן על המזבח — <strong>אף הם לא יכנסו לברית אלא במילה וטבילה והרצאת דמים</strong> כל שהיא.
 ולפי זה די לכאורה בקרבן אחד של עוף, ואולם <strong>להביא פרידה אחת</strong> כלומר, רק עוף אחד — <strong>אי אפשר, שלא מצינו בכל התורה כולה</strong> קרבן של עוף אחד, ולכן צריך להביא קן של שני עופות. ומכל מקום יכול להביא בהמה אחת לעולה, שכן <strong>לא אמרו</strong> שיביא <strong>קן אלא להקל עליו.</strong>
 ושואלים: <strong>ולא</strong> מצאנו קרבן של פרידה אחת? <strong>והתניא</strong> <small>[והרי שנויה</small> ברייתא<small>]:</small> מה שנאמר בעולת העוף <strong>"והקריבו</strong> הכהן" (ויקרא א, טו) <strong>מה תלמוד לומר? לפי ש</strong>בפסוק הקודם <strong>נאמר בתורים: "והקריב</strong> מן התורים" (שם יד), בלשון רבים, <strong>שומע אני</strong> ש<strong>האומר "הרי עלי עולת העוף"</strong> — <strong>לא יפחות משני פרידין?</strong> על כן <strong>תלמוד לומר: "והקריבו"</strong> בלשון יחיד — שיכול אדם להתנדב <strong>אפילו פרידה אחת!</strong> ומשיבים: קרבן <strong>חובה,</strong> כמו קרבנו של הגר, <strong>מיהא לא אשכחן</strong> <small>[על כל פנים לא מצאנו]</small> שמביא רק פרידה אחת.
 ומקשים: <strong>והאיכא</strong> <small>[והרי יש]</small> <strong>יולדת, דמתיא</strong> <small>[שמביאה]</small> <strong>בן יונה או תור לחטאת</strong> (שם יב, ו)! ומשיבים: אין מכאן קושיה, <strong>משום דאיכא</strong> <small>[שיש]</small> <strong>כבש בהדה</strong> <small>[יחד איתה].</small> ושבים לדון בעיקר דברי רבי.
 <strong>אמר מר</strong> <small>[החכם]:</small> <strong>מה אבותיכם לא נכנסו לברית אלא</strong> במילה וטבילה והרצאת דם. ושואלים: <strong>בשלמא</strong> <small>[נניח]</small> <strong>מילה</strong> — <strong>דכתיב</strong> <small>[שנאמר]: "</small><strong>כי מלים היו כל העם היצאים</strong> (ממצרים)" (יהושע ה, ה), <strong>אי נמי מהכא</strong> <small>[או גם כן</small> ראיה מכאן]: שנאמר בתיאור גאולת מצרים <strong>"ואעבר עליך ואראך מתבוססת בדמיך ואמר לך בדמיך חיי"</strong> (יחזקאל טז, ו), ודרשו חכמים "דמיך" — דם פסח ודם מילה.
 וכן <strong>הרצאת דמים</strong> היתה שם — <strong>דכתיב</strong> <small>[שנאמר]: "</small><strong>וישלח את נערי בני ישראל</strong> ויעלו עולות ויזבחו זבחים שלמים" (שמות כד, ה), <strong>אלא טבילה מנלן</strong> <small>[מנין לנו]</small> שהיתה בהר סיני? ומשיבים: <strong>דכתיב</strong> <small>[שנאמר]: "</small><strong>ויקח משה חצי הדם ויזרק על העם"</strong> (ראה שם ו—ח), <strong>ואין הזאה בלא טבילה.</strong>
 ושואלים: <strong>אלא מעתה,</strong> שמדין תורה צריך להיכנס לברית בשלושה דברים אלה, <strong>האידנא דליכא</strong> <small>[עכשיו,</small> בזמן הזה, <small>שאין]</small> <strong>קרבן לא נקבל גרים! אמר רב אחא בר יעקב:</strong> נאמר <strong>"וכי יגור אתכם גר</strong> או <strong>אשר בתוככם</strong> לדורותיכם" (במדבר טו, יד), ומכאן שיש גר גם כשאין מקדש.
 ובענין זה <strong>תנו רבנן</strong> <small>[שנו חכמים]:</small> <strong>גר בזמן הזה צריך שיפריש רובע</strong> דינר <strong>לקינו,</strong> שכשייבנה המקדש יקנה קרבן בכסף זה. <strong>אמר ר' שמעון: כבר נמנה עליו רבן יוחנן בן זכאי</strong> על הלכה זו, העמיד אותה להכרעה של חכמים, <strong>ובטלה, מפני התקלה,</strong> שלא ישתמשו בכסף זה לחולין. <strong>אמר רב אידי בר גרשום אמר רב אדא בר אהבה: הלכה כר' שמעון,</strong> שגר אינו מפריש רובע לקינו.
 <strong>ואיכא דמתני לה על הדא</strong> <small>[ויש ששונים אותה,</small> את הלכה זו של רב אדא, <small>על זו],</small> <strong>דתנו רבנן</strong> <small>[ששנו חכמים]:</small> <strong>גר תושב,</strong> גוי היושב עמנו, שקיבל על עצמו שלא לעבוד עבודה זרה, <strong>מותר לעשות מלאכה בשבת ל</strong>צורך <strong>עצמו, כישראל</strong> שעושה מלאכה <strong>בחולו של מועד,</strong> לצורך דבר האבד.
 <strong>ר' עקיבא אומר:</strong> גר תושב עושה מלאכה בשבת <strong>כישראל ביום טוב,</strong> כלומר, רק צרכי אוכל נפש. ר' <strong>יוסי אומר: גר תושב עושה בשבת לעצמו כ</strong>פי ש<strong>ישראל</strong> עושה <strong>בחול. ר' שמעון אומר: אחד גר תושב, ואחד עבד ואמה התושבים, עושין מלאכה בשבת לעצמן כישראל בחול.</strong> ועל כך אמר רב אידי בר גרשום בשם רב אדא בר אהבה שהלכה כר' שמעון.
 <big>א משנה</big> <strong>אלו מביאין</strong> קרבן <strong>על הזדון כשוגג: הבא על שפחה</strong> חרופה, שצריך להביא קרבן אשם (ראה ויקרא יט, כ—כב), <strong>ונזיר שנטמא</strong> שצריך להביא כבש לאשם ושני תורים או שני בני יונה, אחד לחטאת ואחד לעולה (ראה במדבר ו, ט—יב), <strong>ו</strong>על <strong>שבועת העדות,</strong> שנשבע לשקר שאינו יודע עדות לחבירו, וצריך להביא קרבן (ויקרא ה, א), <strong>ו</strong>על <strong>שבועת הפקדון</strong> שנשבע לשקר שחפץ של חבירו אינו בידו, וצריך להביא אשם (שם כא—כו).
 <strong>חמשה מביאין קרבן אחד על עבירות הרבה,</strong> שלמרות שעברו אותה עבירה פעמים אחדות, מביאים רק קרבן אחד, <strong>וחמשה מביאין קרבן עולה ויורד,</strong> המשתנה לפי מצבו הכלכלי של החייב. <strong>אלו מביאין קרבן אחד על עבירות הרבה: הבא על שפחה ביאות הרבה, ונזיר שנטמא טומאות הרבה.</strong>
 <big>ב גמרא</big> שנינו במשנה: אלו מביאין על הזדון כשוגג וכו'. ומבררים: <strong>הבא על השפחה, מנלן</strong> <small>[מנין לנו]?</small>
 <strong>דתנו רבנן</strong> <small>[ששנו חכמים]: "</small><strong>וכפר עליו הכהן באיל האשם</strong> לפני ה' <strong>על חטאתו אשר חטא"</strong> (ויקרא יט, כב), כפל הלשון "חטאתו אשר חטא" <strong>מלמד שמביא קרבן אחד על עבירות הרבה,</strong> ומה שנאמר שם: <strong>"באיל האשם... ונסלח לו מחטאתו אשר חטא"</strong> בכפל לשון, בא <strong>לעשות שוגג כמזיד,</strong> שגם כך וגם כך חייב בקרבן.
 ועוד מבררים: ה<strong>נזיר שנטמא מנלן</strong> <small>[מנין לנו]</small> שמביא על הזדון כשוגג?
 <strong>דכתיב</strong> <small>[שנאמר]: "</small><strong>וכי ימות מת עליו בפתע פתאם"</strong> (במדבר ו, ט), "<strong>פתע"</strong> — <strong>זה שוגג, וכן הוא אומר: "אם בפתע בלא איבה הדפו"</strong> (שם לה, כב); <strong>"פתאם"</strong> — <strong>זה אונס, וכן הוא אומר: "ויאמר ה' פתאם אל משה</strong> ואל אהרן ואל מרים צאו שלשתכם" (שם יב, ד), בעל כרחם.
 <strong>תניא אידך</strong> <small>[שנויה</small> ברייתא <small>אחרת]: "</small><strong>פתאם"</strong> — <strong>זה מזיד, וכן הוא אומר: "ערום ראה רעה ונסתר ופתאים עברו ונענשו"</strong> (משלי כב, ג), ומפרשים "פתאים" מלשון "פתאום". והרי אין אדם נענש ("עברו ונענשו") אלא אם היה מזיד.
 ושואלים: אם כן, <strong>נכתוב קרא</strong> <small>[שיכתוב המקרא]</small> בענין נזיר <strong>"פתאם", דמשמע</strong> <small>[שמשמעו]</small> שנטמא <strong>שוגג, ומשמע מזיד, ומשמע אונס; מזיד ואונס</strong> — <strong>כדאמר</strong> <small>[כמו שנאמר</small> לעיל<small>],</small> <strong>ומשמע נמי</strong> <small>[ומשמעו גם כן]</small> <strong>שוגג</strong> — <strong>דכתיב</strong> <small>[שנאמר]</small><strong>: "פתי יאמין לכל דבר"</strong> (שם יד, טו), כלומר טועה, והוא השוגג; <strong>ולא נכתוב קרא</strong> <small>[ושלא יכתוב המקרא]</small> כלל את המילה <strong>"פתע"!</strong>
 ומשיבים: <strong>אי כתב קרא</strong> <small>[אם היה כותב המקרא]</small> רק <strong>"פתאם",</strong> ש<strong>משמע</strong> לפעמים <strong>שוגג, ומשמע מזיד, ומשמע</strong> גם <strong>אונס, הוה אמינא</strong> <small>[הייתי אומר]:</small> נזיר <strong>כי מייתי</strong> <small>[כאשר מביא]</small> <strong>קרבן</strong> — <strong>בשוגג</strong> הוא מביא, <strong>מידי דהוי אתורה</strong> <small>[כמו שהוא</small> הדין <small>בכל התורה]</small> <strong>כולה,</strong> שמביא קרבן רק על השוגג, <strong>אבל אונס ומזיד אימא</strong> <small>[אמור]</small> שלא יתחייב, לכך
 <strong>כתב רחמנא</strong> <small>[כתבה התורה]</small> <strong>"פתע"</strong> ששוגג <strong>הוא, לגלויי עליה</strong> <small>[לגלות על]</small> <strong>"פתאם"</strong> האמור שם ש<strong>אונס ומזיד הוא,</strong> לומר <strong>דאפילו הכי חייב רחמנא</strong> <small>[שאפילו כך חייבה התורה]</small> להביא קרבן.
 ועוד מבררים: מה ששנינו במשנה ש<strong>שבועת העדות</strong> מביא עליה קרבן בין אם נשבע בשוגג ובין במזיד, <strong>מנלן</strong> <small>[מנין לנו]?</small> <strong>דתנו רבנן</strong> <small>[ששנו חכמים]:</small> <strong>בכולן,</strong> בכל אלו השנויים באותה פרשה (ויקרא ה, ב—ד) שמביא עליהם קרבן עולה ויורד, כגון על טומאת קדשים ועל שבועת ביטוי, <strong>נאמר "ונעלם</strong> ממנו", ואילו <strong>כאן,</strong> בשבועת העדות (שם א) <strong>לא נאמר "ונעלם",</strong> הרי זה בא <strong>לחייב</strong> בעניינה <strong>על השוגג כמזיד.</strong>
 ועל מה ששנינו: <strong>שבועת הפקדון</strong> מביא על המזיד כשוגג, מבארים: <strong>מנלן</strong> <small>[מנין לנו]?</small> <strong>יליף</strong> <small>[לומד הוא]</small> בגזירה שווה "<strong>תחטא" "תחטא" משבועת העדות,</strong> שבשבועת העדות נאמר "נפש כי תחטא" (שם), וכן בשבועת הפקדון (שם כא).
 <big>ג</big> שנינו במשנה: <strong>חמשה מביאין קרבן אחד על עבירות הרבה,</strong> ובתוכם <strong>קתני</strong> <small>[הוא שונה]:</small> <strong>הבא על השפחה ביאות הרבה.</strong> ומבררים: <strong>מנלן</strong> <small>[מנין לנו]</small> דבר זה?
 <strong>דתנו רבנן</strong> <small>[ששנו חכמים]</small><strong>: "וכפר עליו הכהן באיל האשם על חטאתו אשר חטא"</strong> (ויקרא יט, כב) — כפל הלשון "חטאתו אשר חטא" <strong>מלמד שמביא קרבן אחד על עבירות הרבה,</strong> ומה שנאמר: <strong>"באיל האשם... ונסלח לו מחטאתו אשר חטא"</strong> — מלמד על שני סוגי חטא, <strong>לעשות מזיד כשוגג.</strong>
 ומקשים: <strong>והא קרא כי כתיב</strong> <small>[והרי המקרא כאשר הוא כתוב]</small> <strong>במזיד כתיב</strong> <small>[</small>הוא <small>כתוב]</small> שנאמר שם "בקורת תהיה", וכוונתו לעונש מלקות, והרי אין לוקים אלא על המזיד! <strong>אלא אימא</strong> <small>[אמור]</small> להיפך: <strong>לעשות שוגג כמזיד.</strong>
 <strong>בעא מיניה</strong> <small>[שאל אותו]</small><strong> ר' חנינא טירנאה מר' יוחנן: הבא על חמש שפחות חרופות בהעלם אחת,</strong> שלא נודע לו בינתיים האיסור שבדבר, <strong>מהו?</strong> האם <strong>חייב על כל אחת ואחת</strong> קרבן, <strong>או אינו חייב אלא אחת? אמר ליה</strong> <small>[לו]</small> ר' יוחנן: <strong>חייב על כל אחת ואחת.</strong>
 שאל אותו ר' חנינא: <strong>מאי שנא</strong> <small>[במה שונה]</small> מקרה זה <strong>מחמש העלמות בשפחה אחת,</strong> שמביא רק קרבן אחד, כפי ששנינו במשנתנו? <strong>אמר ליה</strong> <small>[לו]</small> ר' יוחנן: <strong>אין שפחה אחת גופין מוחלקין,</strong> אלא גוף אחד הוא, ולכן נחשב זה לעבירה אחת לענין קרבן, ואילו <strong>חמש שפחות גופין מוחלקין</strong> הן.
 שאל אותו ר' חנינא: <strong>ומנלן</strong> <small>[ומנין לנו]</small> <strong>דגבי</strong> <small>[שאצל]</small> <strong>שפחה</strong> יש משמעות לגופין <strong>מוחלקין? אמר ליה</strong> <small>[לו]</small> ר' יוחנן: <strong>לאו אמרת גבי</strong> <small>[האם אין אתה אומר אצל]</small> <strong>עריות</strong> שהביטוי <strong>"ו</strong> אל <strong>אשה"</strong> (שם יח, יט) בא <strong>לחלק</strong> איסור וחיוב חטאת <strong>על כל אשה ואשה? גבי</strong> <small>[אצל]</small> <strong>שפחה נמי כתיב</strong> <small>[גם כן נאמר]: "</small><strong>אשר ישכב את אשה שכבת זרע</strong>
## דף ט:
 <strong>והיא שפחה"</strong> (ויקרא יט, כ), לשון "והיא שפחה" מלמדת <strong>לחלק על כל שפחה ושפחה.</strong>
 <big>א</big> שנינו במשנה כי <strong>נזיר שנטמא טומאות הרבה</strong> (פעמים רבות) מביא קרבן אחד. ושואלים: <strong>מאן</strong> <small>[מיהו]</small> ה<strong>תנא</strong> הסבור כן?
 <strong>אמר רב חסדא:</strong> שיטת ר' <strong>יוסי בר' יהודה היא,</strong> שאמר: <strong>נזירות</strong> חדשה של <strong>טהרה</strong> — <strong>מ</strong>יום ה<strong>שביעי</strong> של טהרתו <strong>הוא דחיילא עליה</strong> <small>[שחלה עליו].</small> <strong>ומשכחת לה</strong> <small>[ו</small>לפיכך <small>מוצא אתה אותה]</small> שנטמא טומאות הרבה, כלומר, שחלה עליו נזירות ונטמא, ושוב חלה עליו נזירות ונטמא — <strong>כגון שנטמא ב</strong>יום ה<strong>שביעי</strong> לטהרתו, ונטהר שבעה ימים, <strong>וחזר ונטמא בשביעי, וכיון</strong> שבכל פעם שחזר ונטמא עדיין <strong>לא יצא שעה הראויה להקריב בה קרבן,</strong> שהוא היום השמיני לטהרתו — <strong>אינו חייב אלא קרבן אחד.</strong>
 <strong>דאי</strong> <small>[שאם]</small> כשיטת <strong>רבי, כיון</strong> ש<strong>אמר רבי: נזירות</strong> של <strong>טהרה עד שמיני לא חיילא עליה</strong> <small>[חלה עליו],</small> לא ייתכן שיביא קרבן אחד על טומאות הרבה, שהרי <strong>אי</strong> <small>[אם]</small> במקרה ש<strong>נטמא בשביעי</strong> ונטהר <strong>וחזר ונטמא בשביעי</strong> לטהרתו — <strong>כולה טומאה אריכתא</strong> <small>[ארוכה]</small> <strong>היא,</strong> שלא יצא עדיין מטומאתו הראשונה;
 <strong>אי</strong> <small>[אם]</small> במקרה שנטמא <strong>בשמיני</strong> ונטהר <strong>וחזר ונטמא בשמיני</strong> לטהרתו השניה, <strong>כיון</strong> שיצאת <strong>שעה שראוייה להקריב</strong> בה <strong>קרבן</strong> — <strong>מחייב</strong> <small>[חייב]</small> <strong>על כל אחת ואחת! אלא שמע מינה</strong> <small>[למד מכאן]</small> ששיטת ר' <strong>יוסי בר' יהודה</strong> היא.
 <strong>ומאי</strong> <small>[ומה היא]</small> שאמר <strong>ר' יוסי בר' יהודה? דתניא</strong> <small>[ששנויה</small> ברייתא<small>]:</small> מה שנאמר בנזיר שנטמא ונטהר <strong>"וקדש את ראשו ביום ההוא"</strong> (במדבר ו, יא), שמתחיל למנות נזירותו מחדש — הרי זה <strong>ביום הבאת קרבנותיו,</strong> היום השמיני, <strong>דברי רבי.</strong>
 <strong>ר' יוסי בר' יהודה אומר: ביום תגלחתו,</strong> שהוא היום השביעי.
 <big>ב משנה</big> ועוד ברשימת המביאים קרבן אחד על עבירות הרבה: <strong>המקנא לאשתו על ידי אנשים הרבה,</strong> שאם אמר לה שלא תיסתר עם פלוני ועם פלוני, ונסתרה עמהם, כשנבדקת במים המאררים — מביא מנחת סוטה אחת על כולם. <strong>ו</strong>כן <strong>מצורע שנתנגע נגעים הרבה,</strong> שהיה בו נגע צרעת ונטהר, וקודם שהביא קרבנותיו חזר ונצטרע.
 <strong>הביא</strong> שתי <strong>ציפרין</strong> ביום הראשון לטהרתו (ויקרא יד, ד—ז), <strong>ו</strong>קודם שהביא קרבנותיו ביום השמיני <strong>נתנגע</strong> שוב — <strong>לא עלו לו</strong> הציפורים הללו <strong>עד שיביא חטאתו, ר' יהודה אומר: עד שיביא אשמו.</strong>
 <big>ג גמרא</big> שנינו במשנה שהמקנא לאשתו על יד אנשים הרבה מביא קרבן אחד. ומבררים: <strong>מנלן</strong> <small>[מנין לנו]</small> דין זה? <strong>דכתיב</strong> <small>[שנאמר]</small><strong>: "זאת תורת הקנאת"</strong> (במדבר ה, כט), בלשון רבים — <strong>תורה אחת לקנויין הרבה.</strong>
 שנינו: <strong>מצורע שנתנגע נגעים הרבה</strong> מביא קרבן אחד. ומבררים, <strong>מנלן</strong> <small>[מנין לנו]?</small> <strong>דכתיב</strong> <small>[שנאמר]:</small> <strong>"זאת</strong> תהיה <strong>תורת המצורע"</strong> (ויקרא יד, ב), לומר: <strong>תורה אחת למצורעים הרבה,</strong> כלומר, גם למי שנצטרע פעמים הרבה.
 שנינו: <strong>הביא ציפרין ונתנגע</strong> — <strong>לא עלו לו עד שיביא חטאתו, ר' יהודה אומר: עד שיביא אשמו,</strong> והניסוח "לא עלו לו" משמעו שאם חזר ונתנגע קודם שהביא חטאתו, לכשיירפא מצרעתו צריך לחזור ולהביא ציפורים נוספות גם על הפעם הראשונה.
 ומקשים, <strong>והאמרת</strong> <small>[והרי אמרת]:</small> <strong>אין מביא אלא קרבן אחד</strong> על נגעים הרבה! ומתרצים: <strong>חסורי מחסרא והכי קתני</strong> <small>[חסרה</small> המשנה <small>וכך היא שנויה]:</small> מצורע שנתנגע נגעים הרבה, כגון <strong>הביא ציפרין</strong> וחזר <strong>ונתנגע</strong> — <strong>אין מביא אלא קרבן אחד. ו</strong>כן <strong>לאקבועי</strong> <small>[להיקבע]</small> דינו של המצורע <strong>בעניות ובעשירות,</strong> האם עליו להביא קרבן עני או קרבן עשיר (ראה ויקרא פרק יד) — <strong>לא מיקבע</strong> <small>[אינו נקבע],</small> <small>עד שיביא חטאת, ואילו</small> <strong>ר' יהודה אומר:</strong> אינו נקבע כעני או עשיר <strong>עד שיביא אשמו.</strong>
 <strong>תנן התם</strong> <small>[שנינו שם]</small> משנה אחרת: <strong>מצורע שהביא אשמו והעשיר</strong> — <strong>הכל הולך אחר</strong> זמן הקרבת ה<strong>חטאת,</strong> שזהו הזמן שבו נקבעת העניות ועשירות, <strong>דברי ר' שמעון. ר' יהודה אומר: הכל הולך אחר אשם. תניא</strong> <small>[שנויה</small> ברייתא<small>]</small><strong>, ר' אליעזר בן יעקב אומר: הכל הולך אחר ציפרין.</strong>
 <strong>אמר רב יהודה אמר רב: שלשתן מקרא אחד דרשו, שנאמר בענין זה: "וזאת תורת אשר בו נגע צרעת אשר לא תשיג ידו בטהרתו"</strong> (ויקרא יד, לב) — ר' <strong>שמעון סבר</strong> <small>[סבור]:</small> הכוונה היא ל<strong>דבר המכפרו,</strong> והיא החטאת, <strong>ר' יהודה סבר</strong> <small>[סבור]:</small> הכוונה היא ל<strong>דבר המכשירו,</strong> באכילת קדשים, והוא האשם. <strong>ר' אליעזר בן יעקב אומר: דבר הגורם לו טהרה, ומאי נינהו</strong> <small>[ומה הם]?</small> <strong>ציפרין.</strong>
 <big>ד משנה</big> בין אלו המביאים קרבן אחד על טומאות הרבה, <strong>האשה שילדה ולדות הרבה,</strong> וכגון שילדה בת, שצריכה למנות ארבעה עשר ימי טומאה, ושישים וששה ימי טהרה, ובמלאת שמונים הימים צריכה להביא קרבן. <strong>והפילה בתוך</strong> אותם <strong>שמונים</strong> יום <strong>נקבה,</strong> ושוב <strong>חזרה והפילה בתוך שמונים</strong> להפלה <strong>נקבה,</strong> שאינה מתחייבת בקרבן עד לאחר מלאת ימי הטהרה של הלידה האחרונה, ובמלאת ימים אלה תביא קרבן אחד על כולן.
 <strong>ו</strong>כן <strong>המפלת תאומים</strong> וכגון שנתעברה שלושה עוברים, והפילה את השני בתוך מלאת של הראשון, ואת השלישי בתוך מלאת של השני — מביאה קרבן אחד על כולם.
 <strong>ר' יהודה אומר: מביאה</strong> קרבן <strong>על</strong> הוולד <strong>הראשון ואינה מביאה על</strong> הלידה <strong>השניה,</strong> שהיתה לפני מלאת ימי הטהרה של הוולד הראשון. <strong>מביאה על השלישי,</strong> שנולד לאחר מלאת ימי טהרה של הלידה הראשונה, <strong>ואינה מביאה על הרביעי,</strong> שנולד לפני מלאת ימי הטהרה של הוולד השלישי.
 <big>ה גמרא</big> שנינו במשנה כי האשה שילדה ולדות הרבה מביאה קרבן אחד. ומבררים: <strong>מנלן</strong> <small>[מנין לנו]?</small> <strong>דתני תנא קמיה</strong> <small>[ששנה חוזר המשניות לפני]</small> <strong>רב ששת: "זאת תורת הילדת לזכר ולנקבה"</strong> (שם יב, ז) — <strong>מלמד שמביאה קרבן אחד על ולדות הרבה. יכול</strong> תביא קרבן אחד <strong>אף על הלידה ועל הזיבה? תלמוד לומר: "זאת",</strong> למעט.
 ותמהים, <strong>קתני</strong> <small>[הרי הוא שונה]:</small> <strong>יכול על הלידה ועל הזיבה אינה מביאה אלא קרבן אחד; אלא מעתה, אכלה דם</strong> בשוגג ונתחייבה חטאת, <strong>ו</strong>גם <strong>ילדה, הכי נמי</strong> <small>[כך גם כן]</small> היינו אומרים ש<strong>אין מביאה אלא קרבן אחד?</strong> הלוא לידה וזיבה שני דברים שונים הם!
 ומשיבים, <strong>אימא הכי</strong> <small>[אמור כך]:</small> <strong>יכול</strong> תביא קרבן אחד <strong>על הלידה שלפני מלאת,</strong> כלומר, על לידתה הראשונה, <strong>ועל הלידה שלאחר מלאת? תלמוד לומר: "זאת".</strong>
 <big>ו</big> שנינו במשנה: <strong>הפילה בתוך שמונים</strong> נקבה וחזרה והפילה בתוך שמונים נקבה, מביאה קרבן אחד על כולן. ר' יהודה אומר: מביאה על הראשון, ואינה מביאה על השני (שנולד לפני מלאת ימי טהרת הלידה הראשונה), מביאה על השלישי שנולד לאחר מלאת של הראשונה, ואינה מביאה על הרביעי שנולד לפני מלאת של השלישי. ואומרים: <strong>כשתמצי לומר,</strong> כשתדקדק ותגיע למיצוי הדברים, <strong>לדברי ר' יהודה</strong> — <strong>ולד ראשון גורם</strong> לקרבן, <strong>ומ</strong>לידת <strong>ולד ראשון</strong> היא מ<strong>ונה</strong> שמונים יום, והנולד לאחר מכן טעון קרבן נפרד. <strong>לדברי חכמים</strong> — <strong>ולד שני</strong> (כלומר, האחרון) <strong>גורם</strong> לחיוב הקרבן, <strong>ומולד שני מונה</strong> שמונים יום.
 ותוהים: <strong>כשתמצי לומר? פשיטא</strong> <small>[פשוט הוא],</small> <strong>הכי איתא</strong> <small>[כך הוא</small> מפורש<small>]!</small> ומשיבים: <strong>מפלת תאומים איצטריך ליה</strong> <small>[הוצרך לו</small> לומר<small>],</small> שכן <strong>סלקא דעתך אמינא</strong> <small>[יעלה על דעתך לומר]</small> שבמפלת <strong>תאומים מודה רבי יהודה לרבנן</strong> <small>[לחכמים],</small> שכיון שעיבורם בזמן אחד הוא, יש לראות את הכל כלידה אחת, וללכת אחר לידת האחרון, שהיא נחשבת סוף הלידה, על כן <strong>קא משמע לן</strong> <small>[משמיע לנו]</small> שמונה מן הלידה הראשונה, והנולד לאחר מלאת ימי הראשון מחייב קרבן נוסף.
 <strong>איבעיא להו</strong> <small>[נשאלה להם ללומדים]:</small>
## דף י.
 <strong>בטומאה מה לי אמר ר' יהודה?</strong> מה סבור הוא? <strong>מי אמרינן</strong> <small>[האם אומרים אנו]:</small> <strong>עד כאן לא קאמר ליה</strong> <small>[אומר לו]</small> <strong>ר' יהודה</strong> ש<strong>ולד שני כמאן דליתיה דמי</strong> <small>[כמי שאינו נחשב]</small> — <strong>אלא לענין קרבן,</strong> וטעמו: <strong>כיון</strong> שלא <strong>יצאה שעה שראויה להקריב בה קרבן</strong> על הוולד הראשון, <strong>הואיל וכן ולד שני כמאן דליתיה דמי</strong> <small>[כמי שאינו הוא נחשב],</small> <strong>אבל לענין</strong> ימי <strong>טומאה ו</strong>ימי <strong>טהרה אימא סבירא ליה</strong> <small>[אמור שהוא סבור]</small> שהוולד השני <strong>כמאן דאיתיה דמי</strong> <small>[כמי שישנו הוא נחשב]</small><strong>, ו</strong>לפיכך כשיולדת את השני <strong>מפסקא</strong> <small>[מפסיקה]</small> ספירת ימי ה<strong>טומאה</strong> של ה<strong>שני</strong> את ימי הטהרה של הראשון, <strong>ו</strong>לאחר מכן חוזרת ו<strong>ממלא יומי</strong> <small>[ממלאה,</small> משלימה <small>ימי]</small> <strong>טהרה</strong> של הראשון, <strong>והדר מונה יומי</strong> <small>[ואחר כך מונה ימי]</small> <strong>טהרה לשני.</strong>
 <strong>או דלמא</strong> <small>[שמא]</small> <strong>לר' יהודה,</strong> גם אם הוא מחשיב את הוולד השני כמי שישנו, <strong>חומרא הוא דאית ליה</strong> <small>[</small>צד <small>חומרה</small> בזה <small>הוא שיש לו],</small> שנוהגת ימי טומאתו של שני בתוך ימי טהרה של הראשון, <strong>אבל הכא</strong> <small>[כאן],</small> אם נאמר שחוזרת ומשלימה ימי טהרה לראשון — <strong>קולא הוא,</strong> שאפילו אם רואה דם בימים אלו טהורה היא, <strong>וקולא לית ליה</strong> <small>[אין לו],</small> שהוא חושש רק להחמיר.
 <strong>אמר רב הונא מסורא, תא שמע</strong> <small>[בוא</small> ו<small>שמע]</small> ראיה ממה ששנינו בברייתא: <strong>יולדת, שוחטין</strong> עליה את הפסח בארבעה עשר בניסן <strong>וזורקין עליה</strong> את דמו <strong>ביום ארבעים ל</strong>לידת <strong>זכר וביום שמונים לנקבה,</strong> מפני שהיא יכולה לאכול ממנו בליל חמישה עשר.
 והיינו מתקשים בדבר: <strong>עד כאן</strong> אתה מתיר? והלוא בליל חמישה עשר עדיין <strong>טמאה היא,</strong> שהרי היא מביאה את קרבנה ביום הארבעים ואחד (לזכר), ורק אז מותרת לאכול קדשים! <strong>ואמר רב חסדא: הא מני</strong> <small>[</small>וברייתא <small>זו</small> כשיטת <small>מי היא]?</small> שיטת ר' <strong>יהודה הוא,</strong> שאמר במשנתנו: <strong>ולד שני כמאן דליתיה דמי</strong> <small>[כמי שאינו הוא נחשב].</small> ומדובר באשה שילדה שני זכרים יום אחר יום, וערב הפסח חל ביום הארבעים לוולד השני, שהוא היום הארבעים ואחד לוולד הראשון.
 <strong>ואי אמרת</strong> <small>[ואם אתה אומר]</small> ש<strong>בטומאה סבירא ליה</strong> <small>[סבור]</small><strong> ר' יהודה</strong> ש<strong>ולד שני כמאן דאיתיה דמי</strong> <small>[כמי שישנו הוא נחשב],</small> <strong>היכי שחטינן עלה</strong> <small>[איך אנו שוחטים עליה]</small> <strong>ביום ארבעים</strong> ללידתו? הלוא <strong>לאורתא נמי לא מציא אכלה</strong> <small>[לערב גם כן אינה יכולה לאכול]</small> בקדשים עד שתביא קרבנה למחרת! <strong>אלא לאו שמע מינה</strong> <small>[האם לא תלמד מכאן]</small> שגם <strong>ל</strong>ענין <strong>טהרה ולטומאה סבירא ליה</strong> <small>[סבור]</small> <strong>ר' יהודה</strong> ש<strong>ולד שני כמאן דליתיה דמי</strong> <small>[כמי שאינו הוא נחשב]!</small>
 ודוחים: <strong>לעולם אימא לך</strong> <small>[אומר לך]:</small> <strong>לטומאה ולטהרה סבירא ליה</strong> <small>[סבור] ר'</small> <strong>יהודה</strong> שולד <strong>שני כמאן דאיתיה דמי</strong> <small>[כמי שישנו</small> הוא <small>נחשב],</small> <strong>וכי תניא ההיא</strong> <small>[וכאשר שנויה אותה</small> ברייתא<small>]</small> ששוחטים עליה את הפסח ביום הארבעים לזכר — הרי זה <strong>בפסח הבא בטומאה,</strong> כאשר רוב העם או הכהנים נטמאו בטומאת מת, ואז הפסח נאכל בטומאה.
 ושואלים: <strong>ומי אכלה</strong> <small>[והאם</small> במקרה זה יולדת <small>אוכלת</small> ממנו<small>]?</small> <strong>והתנן</strong> <small>[והרי שנינו</small> במשנה<small>]</small><strong>: פסח הבא בטומאה, לא יאכלו ממנו זבים וזבות, נדות ויולדות,</strong> אלא רק טמאי מת!
 ומשיבים: מה שנאמר במשנה <strong>ההיא</strong> שזבים וזבות וכו' <strong>לא אכלי</strong> <small>[אוכלים]</small> מן הפסח הבא בטומאה הרי זה <strong>כי לא טבילן</strong> <small>[כאשר</small> עדיין <small>לא טבלו]</small> מטומאתם. לעומת זאת, <strong>כי תניא ההיא</strong> <small>[כאשר שנויה אותה</small> ברייתא<small>]</small> לגבי יולדת, ש<strong>שוחטין וזורקין עליה</strong> ביום הארבעים לזכר, טעם הדבר הוא — <strong>דהא</strong> <small>[שהרי]</small> כבר <strong>טבלה</strong> בליל השמיני ללידה, בגמר ימי טומאתה. ושואלים: <strong>אי הכי</strong> <small>[אם כך],</small> מדוע מדובר בברייתא ביום הארבעים ללידת הזכר? והלוא כבר <strong>משמיני דיליה</strong> <small>[שלו],</small> שאז היא טובלת מטומאתה, <strong>הוא דחזיא</strong> <small>[ש</small>היא <small>ראויה]</small> שישחטו עליה, ותאכל את הפסח!
 ומשיבים: <strong>משמיני לא חזיא</strong> <small>[</small>עדיין <small>אינה ראויה],</small> שכן <strong>קסבר</strong> <small>[סבור הוא]</small> התנא: <strong>טבול יום</strong> של <strong>זב,</strong> זב ביום שטבל מטומאתו — <strong>כזב</strong> שלא טבל <strong>דמי</strong> <small>[</small>הוא <small>נחשב],</small> ואינו אוכל מן הפסח הבא בטומאה. והוא הדין ליולדת זכר, שמהיום השמיני ועד סוף יום הארבעים הריהי "טבולת יום ארוך".
 ומקשים: <strong>אי הכי</strong> <small>[אם כך],</small> <strong>ביום ארבעים נמי</strong> <small>[גם כן]</small> <strong>לא חזיא</strong> <small>[</small>עדיין <small>אינה ראויה]!</small> ודוחים: <strong>לאיי</strong> <small>[לא כן],</small> <strong>ביום ארבעים חזיא</strong> <small>[ראויה היא],</small> מפני שהיא יכולה לאכול מן הפסח בערב, שכן <strong>קסבר</strong> <small>[סבור הוא]</small> התנא של ברייתא זו: <strong>מחוסר כפורים</strong> של <strong>זב,</strong> שטבל וכבר העריב שמשו, ואינו מחוסר אלא קרבן — <strong>לאו כזב דמי</strong> <small>[אינו נחשב כזב],</small> ומותר לאכול מן הפסח הבא בטומאה, והוא הדין ליולדת במוצאי יום הארבעים לזכר.
 ושואלים, <strong>ולרבא</strong> שאמר: <strong>מחוסר כפורים</strong> של <strong>זב כזב דמי</strong> <small>[נחשב],</small> <strong>הא מתנייתא היכי מתרץ לה</strong> <small>[אותה ברייתא איך הוא מתרץ,</small> מיישב <small>אותה]?</small> <strong>אמר רב אשי: רבא</strong> אינו מסביר ברייתא זו ביום הארבעים או השמונים ללידה, אלא הוא <strong>מתרץ לה</strong> <small>[אותה]</small> באשה שהפילה <strong>ביום ארבעים ליצירת</strong> כלומר, להריון של <strong>זכר וביום שמונים ליצירת נקבה, ו</strong>דעת ר' <strong>ישמעאל היא,</strong> שאמר: <strong>לזכר</strong> זמן היצירה הוא <strong>ארבעים ואחד, לנקבה שמונים ואחד,</strong> והמפילה ביום ארבעים ליצירת זכר, או שמונים ליצירת נקבה — אינה טמאה טומאת לידה.
 ומקשים: <strong>סוף סוף</strong> מדוע שוחטים עליה את הפסח? <strong>תיפוק</strong> <small>[תצא]</small> <strong>לי</strong> שטמאה <strong>היא משום נדה,</strong> שראתה דם בזמן הלידה! ומשיבים: מדובר <strong>בלידה יבישתא</strong> <small>[יבישה],</small> שלא היה בה דם. ומקשים: <strong>אי הכי, מאי למימרא</strong> <small>[אם כך, מה</small> בא התנא <small>לומר]?</small> ומשיבים, <strong>מהו דתימא</strong> <small>[שתאמר]:</small> <strong>אי אפשר לפתיחת הקבר</strong> (הרחם) <strong>בלא דם,</strong> לכן <strong>קא משמע לן</strong> <small>[משמיע לנו]</small> ש<strong>אפשר לפתיחת הקבר בלא דם.</strong> ושבים לדיון בדעת ר' יהודה, האם לשיטתו משלימים ימי טהרה לוולד הראשון.
 <strong>אמר ר' שמעיה, תא שמע</strong> <small>[בוא</small> ו<small>שמע]</small> ראיה ממה ששנינו בברייתא: נאמר ביולדת נקבה "וששים יום וששת ימים תשב על דמי טהרה" (ויקרא יב, ה) — <strong>יכול</strong> מונה ששים ימים אלה <strong>בין רצופין בין מפוזרין,</strong> וכגון שהפילה באמצעם, ונטמאה, שמשלימה לאחר מכן את ימי הטהרה של הראשון? <strong>תלמוד לומר: "י ום",</strong> ומלה זו מיותרת, אלא באה ללמדנו: <strong>מה יום רצוף</strong> — <strong>אף ששים כולן רצופין.</strong> ונברר: <strong>מני</strong> <small>[</small>כשיטת <small>מי היא]?</small> <strong>אלימא רבנן</strong> <small>[אם תאמר</small> לשיטת <small>חכמים],</small> <strong>מי אית לרבנן</strong> <small>[האם יש לחכמים]</small> אפשרות של ימי טהרה <strong>מפוזרין?</strong> והלוא לשיטתם, המפלת בתוך מלאת — מונה רק לוולד השני!
 <strong>אלא לאו</strong> <small>[האם לא]</small> דעת ר' <strong>יהודה היא. ומדקא יהיב לה</strong> <small>[ומ</small>מה <small>שהוא נותן לה]</small> <strong>ששים רצופים בהדי הדדי</strong> <small>[יחד],</small> <strong>שמע מינה</strong> <small>[למד מכאן]</small> שגם אם <strong>חומרא אית ליה</strong> <small>[יש לו]</small><strong> לר' יהודה,</strong> לנהוג ימי טומאה לשני, אבל <strong>קולא לית ליה</strong> <small>[אין לו]</small> להשלים לראשון ימי טהרה!
 ודוחים: <strong>לא, לעולם</strong> ברייתא זו <strong>רבנן</strong> <small>[דעת חכמים]</small> <strong>היא,</strong> הסבורים שמונה ימי טומאה וטהרה לוולד השני. <strong>והכא במאי עסקינן</strong> <small>[וכאן במה אנו עוסקים]?</small> <strong>ליולדת</strong> (מפילה) <strong>זכר מתוך שמונים של נקבה,</strong> שבתוך שמונים היום של הנקבה נשלמו ימי טומאה וטהרה של הזכר. ובמקרה זה היה מקום לומר שאין מניינו של השני מבטל את הראשון, אלא לאחר שתמנה לזכר ימי טומאה תשלים את ימי הטהרה של הנקבה. לכן נאמר שצריך שיהיו שישים ושישה הימים רצופים, ומונה רק שישים ושישה ימי טהרה של הנקבה, ולא יותר.
 ומקשים: <strong>סוף סוף</strong> לא תיתכן מציאות כזו שנעמיד בה את הברייתא, שהרי <strong>שלמין יומי דקדמאה</strong> <small>[נשלמים</small> שמונים <small>הימים של הראשון,</small> הנקבה<small>]</small> <strong>ועד כאן דבתראה לא שלמין</strong> <small>[ועדיין</small> הימים <small>של האחרון לא נשלמים],</small> ואם כן, אין להעמיד ברייתא זו כשיטת חכמים, <strong>דהא רבנן</strong> <small>[שהרי חכמים]</small> <strong>לולד שני מנו</strong> <small>[מונים</small> הם<small>]!</small> ומתרצים: <strong>אלא משכחת לה לרבנן</strong> <small>[מוצא אתה לחכמים]</small> אפשרות עקרונית לימי טהרה מפוזרים — <strong>ביולדת תאומים, נקבה קדמייתא</strong> <small>[ראשונה]</small> <strong>וזכר בתראה</strong> <small>[אחרון],</small> <strong>וכגון דילידתיה</strong> <small>[שילדה את]</small> הזכר <strong>בתראה</strong> <small>[האחרון] ב</small>יום ה<strong>עשרים ליומי</strong> <small>[לימי]</small> <strong>טהרה</strong> של הנקבה, <strong>דבעיא מינקט ליה</strong> <small>[שצריכה לשמור לו]</small> <strong>שבעה יומי</strong> <small>[ימי]</small> <strong>טומאה</strong> של לידה (תאומים נקבה),
 <strong>והכי קאמר</strong> <small>[וכך הוא אומר]:</small> <strong>יכול היכא</strong> <small>[במקום]</small> ש<strong>ילדה תאומים, נקבה מעיקרא</strong> <small>[בתחילה]</small> <strong>וזכר לבסוף, תפסיק טומאה</strong> של <strong>לידה</strong> של הזכר <strong>במיצעי</strong> <small>[באמצע],</small> <strong>ונימני</strong> <small>[ונספור]</small> <strong>לה</strong> לנקבה <strong>ששה וששים מפוזרין? תלמוד לומר: "יום", מה יום כולו רצוף</strong> — <strong>אף ששים כולם רצופין.</strong> ושבים לבירור שיטת ר' יהודה, האם לדעתו משלימים ימי טהרה לוולד הראשון.
 <strong>אמר אביי, תא שמע</strong> <small>[בוא</small> ו<small>שמע]</small> ראיה ממה ששנינו בברייתא לענין יולדת זכר: "ו <strong>שלשים</strong> יום ושלשת ימים תשב בדמי טהרה" (ויקרא ה, ד) — <strong>יכול</strong> שלושים <strong>בין רצופין בין מפוזרין? תלמוד לומר: "י ום", מה יום כולו רצוף</strong> — <strong>אף שלשים רצופין.</strong> ונברר: <strong>מני הא</strong> <small>[</small>כשיטת <small>מי היא]?</small> <strong>אלימא רבנן</strong> <small>[אם תאמר</small> כשיטת <small>חכמים],</small> <strong>ומי אית להו לרבנן</strong> <small>[והאם יש להם לחכמים]</small> אפשרות של ימי טהרה
## דף י:
 <strong>מפוזרין,</strong> שלאחר שבעה ימי טומאה של השני ממשיכה בימי טהרה של הראשון? <strong>הא אמרי רבנן</strong> <small>[הרי אומרים חכמים]:</small> במקרה של ולדות הרבה, <strong>לולד שני מניא</strong> <small>[היא מונה],</small> ולא לראשון! <strong>אלא לאו</strong> <small>[האם לא]</small> כדעת ר' <strong>יהודה היא, ושמע מינה</strong> <small>[ולמד מכאן]:</small> <strong>חומרא אית ליה</strong> <small>[יש לו]</small> להחשיב את הוולד השני כמי שישנו, ולנהוג בו ימי טומאה, אבל <strong>קולא לית ליה</strong> <small>[אין לו],</small> להשלים במקומם ימי טהרה לראשון.
 <strong>ועוד אמר רב אשי, תא שמע</strong> <small>[בוא</small> ו<small>שמע]</small> ראיה ממה ששנינו בברייתא: נאמר ביולדת נקבה "וששים יום <strong>וששת ימים</strong> תשב על דמי טהרה" (ויקרא יב, ה) — <strong>יכול</strong> תמנה ששה ימים אלה <strong>בין רצופין ובין מפוזרין,</strong> וכגון שהפילה ביום הששים ושלושה, שתמנה ימי טומאה לשני ותשלים שלושה ימי טהרה לראשון? <strong>תלמוד לומר: ששים</strong> יום, <strong>מה ששים כולן רצופין</strong> — <strong>אף ששה כולן רצופין.</strong> ונברר: <strong>מני</strong> <small>[</small>שיטת <small>מי היא]?</small> <strong>אלימא רבנן</strong> <small>[אם תאמר</small> כשיטת <small>חכמים],</small> <strong>מי אית להו לרבנן</strong> <small>[האם יש להם לחכמים]</small> ענין זה של <strong>מפוזרין? האמרי רבנן</strong> <small>[הרי אומרים חכמים]:</small> <strong>לולד שני מניא</strong> <small>[היא מונה]!</small>
 <strong>אלא לאו</strong> <small>[האם לא]</small> שיטת ר' <strong>יהודה היא, ושמע מינה</strong> <small>[ולמד מכאן]:</small> <strong>חומרא אית ליה</strong> <small>[יש לו],</small> <strong>קולא לית ליה</strong> <small>[אין לו]</small> בענין זה. ומסכמים: אכן <strong>שמע מינה</strong> <small>[למד מכאן]</small> שכן הוא.
 <big>א משנה</big> <strong>אלו</strong> הם החמישה ששנינו במשנה לעיל (ט,א) ש<strong>מביאין קרבן עולה ויורד,</strong> שמשתנה לפי מצבו הכלכלי של החייב: <strong>על שמיעת קול,</strong> שנשבע לשקר שאינו יודע עדות לחבירו, <strong>ועל בטוי שפתים,</strong> שנשבע שבועת שקר בענין אחר, <strong>ועל טומאת מקדש וקדשיו,</strong> שנכנס למקדש או נגע בקדשים בטומאה, <strong>והיולדת, והמצורע.</strong>
 <big>ב גמרא</big> <strong>תנו רבנן</strong> <small>[שנו חכמים]</small> בסיכום דיני קרבן עולה ויורד: <strong>יש מביא בדלות ועשירות,</strong> כלומר שיש בו שתי דרגות, גם דלות (קרבן מן העוף) וגם עשירות (מן הבהמה), ויש מביא בדלות ו(יש מביא) <strong>בדלי דלות</strong> (קרבן מנחה). כיצד?
 <strong>יולדת מביאה בדלות ועשירות,</strong> בעשירות — כבש לעולה ובן יונה או תור לחטאת, ובעניות — שני תורים או שני בני יונה, אחד לעולה ואחד לחטאת (ויקרא יב, א—ח). וכן <strong>מצורע מביא בדלות</strong> ובעשירות, בעשירות — כבש לאשם, כבש לעולה וכבשה לחטאת, ובדלות — כבש לאשם, ושני תורים או שני בני יונה, אחד לחטאת ואחד לעולה (שם יד, י—כב). ועל <strong>שמיעת הקול ובטוי שפתים וטומאת מקדש וקדשיו</strong> — <strong>מביאין בדלות ודלי דלות</strong> נוסף לעשירות, בעשירות — כשבה או שעירה לחטאת, בדלות — שני תורים או שני בני יונה, אחד לחטאת ואחד לעולה, בדלי דלות — עשירית האיפה למנחה (שם ה, א—יד).
 <strong>תניא אידך</strong> <small>[שנויה</small> ברייתא <small>אחרת]:</small> <strong>יש מביא אחד תחת אחד, יש מביא שנים תחת שנים, יש מביא שנים תחת אחד, יש מביא אחד תחת שנים, מכאן אתה למד לעשירית האיפה</strong> שהיא <strong>בפרוטה.</strong>
 ומפרטים: <strong>יולדת מביאה אחת תחת אחת</strong> — <strong>פרידה אחת ו</strong>היא <strong>עוף תחת כבש, מצורע</strong> מביא <strong>שתי פרידין תחת שני כבשים</strong> — הרי הם שנים תחת שנים, <strong>שמיעת הקול ובטוי שפתים וטומאת מקדש וקדשיו</strong> — <strong>מביאין שתי פרידין,</strong> שני תורים או שני בני יונה, <strong>תחת כבשה אחת</strong> — הרי שנים תחת אחד, <strong>ומביאין בדלי דלות עשירית האיפה תחת שתי פרידין</strong> — הרי אחד תחת שנים.
 ואומרים, <strong>קתני</strong> <small>[שונה]</small> התנא: <strong>מכאן אתה למד לעשירית האיפה שהיא בפרוטה.</strong> ושואלים: <strong>מנלן</strong> <small>[מנין לנו]?</small> כיצד נלמד דבר זה? ומבארים, <strong>דתנו רבנן</strong> <small>[ששנו חכמים]</small> בברייתא: <strong>האומר "הרי עלי</strong> קרבן <strong>בסלע למזבח"</strong> — <strong>מביא כבש, שאין דבר קרב בסלע אלא כבש.</strong>
 ומעירים: <strong>ממאי</strong> <small>[ממה,</small> מהיכן<small>]</small> למדים דבר זה? <strong>מדאמר רחמנא</strong> <small>[ממה שאמרה התורה]</small> לגבי <strong>איל אשם</strong> שהוא <strong>ב"כסף שקלים"</strong> (שם טו), כלומר, בשווי שני שקלים (סלעים בלשון חכמים) — <strong>מכלל</strong> הדברים אתה למד שכבש (איל צעיר) <strong>בן שנה</strong> (כלומר, בן שנתו הראשונה) שהצריכה התורה לקרבן עשירות הוא <strong>בסלע. ומנין שהצריכה התורה כבש בן שנה? מדכתיב</strong> <small>[ממה שנאמר]</small> בקרבן היולדת: <strong>"כבש בן שנתו"</strong> (ויקרא יב, ו). <strong>ו</strong>לגבי קרבן דלות, שהוא קן של שני תורים או שני בני יונה, <strong>תנן</strong> <small>[שנינו</small> במשנה<small>]:</small> <strong>עמדו קינין בו ביום ברבעתים,</strong> כל קן ברובע דינר, שהוא אחד מששה עשר בסלע (שבכל סלע ארבעה דינרים).
 <strong>ומדחס רחמנא עליה דדלות</strong> <small>[ומ</small>תוך <small>שחסה התורה על זה שמביא בדלות]</small> <strong>למיהוי חד משית עשר</strong> <small>[להיות אחד מששה עשר]</small> <strong>בעשירות,</strong> יש לומר כי <strong>חס רחמנא עליה</strong> <small>[חסה התורה על מי שמביא]</small> ב<strong>דלי דלות</strong> (עשירית האיפה) <strong>למיהוי חד משית עשר</strong> <small>[להיות אחד מששה עשר]</small> <strong>בדלות.</strong>
 ושואלים: <strong>אם כן,</strong> כשאתה עושה חשבון זה, <strong>דלות כמה הויא</strong> <small>[היא]</small> — <strong>ריבעא</strong> <small>[רבע</small> דינר<small>], וכמה פריטי בריבעא</small> <small>[פרוטות</small> נחושת יש <small>ברבע]</small> — <strong>ארבעים ותמניא פריטי</strong> <small>[ארבעים ושמונה פרוטות];</small> <strong>חד משית עשר כמה הוי דדלות</strong> <small>[אחד מששה עשר של דלות כמה הוא]</small> — <strong>תלתא פריטי</strong> <small>[שלוש פרוטות].</small>
 ואם כן, מה <strong>דקתני</strong> <small>[שהוא שונה]:</small> <strong>מכאן אתה למד לעשירית האיפה בפרוטה, אמאי</strong> <small>[מדוע]</small> <strong>פרוטה? האמרת</strong> <small>[הרי אומר אתה]:</small> <strong>עשירית האיפה דלי דלות הוא, ואמרת</strong> <small>[ואומר אתה]</small> כי דלי דלות <strong>חד משית סרי</strong> <small>[אחד מששה עשר]</small> של <strong>דלות הוא, דחשבינן דתלתא פריטי הויין</strong> <small>[שחישבנו ששלוש פרוטות הן]!</small>
 ומשיבים: ה<strong>תנא,</strong> שלמד עשירית האיפה בפרוטה, <strong>מיולדת יליף</strong> <small>[לומד],</small> <strong>דמתיא</strong> <small>[ש</small>היא <small>מביאה]</small> <strong>פרידה אחת</strong> לעולה <strong>תחת כבש</strong> העולה, כלומר, חצי קן, <strong>דהוי חד מתלתין ותרין</strong> <small>[שהוא</small> <small>אחד משלושים ושנים]</small> של <strong>כבש</strong> ששוויו סלע, כלומר שמינית הדינר, ולא רבע. ומקשים: <strong>ועד כאן,</strong> עדיין צריך אתה לומר כי <strong>דלי דלות כמה הוי</strong> <small>[הוא]</small> — <strong>חד משית עשר</strong> <small>[אחד מששה עשר]</small> <strong>בדלות.</strong> שהרי ביולדת עצמה אין דין דלי דלות, אלא בשמיעת הקול, ושם קרבן הדלות הוא קן שלם, שהוא אחד מששה עשר בעשירות, <strong>דמהיכא יליף</strong> <small>[ש</small>הרי <small>מהיכן הוא לומד]</small> את היחס בין דלות ודלי דלות — <strong>מכבש ואיל</strong> כפי שהסברנו לעיל. ואם כן <strong>עד כאן,</strong> לפי דרך זו, קרבן דלי דלות <strong>פרוטה ופלגא הוי</strong> <small>[פרוטה וחצי הוא],</small> שכך עולה החשבון, כשנחלק שמינית הדינר, שהיא עשרים וארבע פרוטות, לששה עשר. ולא פרוטה בלבד, כלשון הברייתא!
 <strong>אמר רבא: כולה מילתא</strong> <small>[כל הענין]</small> <strong>מיולדת יליף</strong> <small>[</small>התנא <small>לומד],</small> <strong>והכי קאמר</strong> <small>[וכך</small> הוא <small>אומר]:</small> <strong>מדחס רחמנא עליה</strong> <small>[ממה שחסה התורה על זה שמביא]</small> ב<strong>דלות למיהוי חד מתלתין ותרין</strong> <small>[להיות אחד משלושים ושתים]</small> <strong>בעשירות, ומאי</strong> <small>[ומה]</small> <strong>היא</strong> — <strong>יולדת, הכי חס רחמנא עליה</strong> <small>[כך חסה התורה על זה שמביא]</small> בדלי <strong>דלות</strong> (על שמיעת הקול) <strong>למיהוי חד מן תלתין ותרין</strong> <small>[שיהיה אחד משלושים ושתים]</small> <strong>בדלות.</strong>
 ושואלים: <strong>אי הכי</strong> <small>[אם כך],</small> לפי חשבון זה, דלי דלות <strong>נכי ריבעא דפרוטה הוי</strong> <small>[פרוטה פחות רבע הוא],</small> כלומר, שלושה רבעי פרוטה, עשרים וארבע פרוטות לחלק לשלושים ושנים! ומשיבים: <strong>הכי נמי</strong> <small>[כך הוא גם כן],</small> שבאמת מצד החשבון הוא פחות מפרוטה, <strong>אלא דלאו אורח ארעא לאיתויי</strong> <small>[שאין זה דרך ארץ להביא]</small> דבר ששוה <strong>פחות מפרוטה</strong> קרבן <strong>למקום.</strong>
 <big>ג משנה</big> <strong>מה בין שפחה</strong> חרופה <strong>לבין כל העריות? שלא שוותה להן לא בעונש ולא בקרבן. שכל העריות,</strong> אם בא עליהן — דינו <strong>בחטאת, ו</strong>הבא על <strong>שפחה</strong> דינו <strong>באשם. כל העריות</strong> דינו <strong>ב</strong>קרבן <strong>נקבה,</strong> שחטאת יחיד היא כשבה או שעירה (ויקרא ד, כז—לב), <strong>ו</strong>הבא על ה<strong>שפחה</strong> דינו <strong>ב</strong>איל <strong>זכר</strong> (שם יט, כא).
 <strong>כל העריות אחד האיש ואחד האשה שוין</strong> בעונש, בין <strong>במכות</strong> אם התרו בהם, <strong>ו</strong>בין <strong>בקרבן</strong> חטאת בשוגג, <strong>ובשפחה לא השוה לא האיש לאשה במכות,</strong> שרק היא לוקה, <strong>ולא השוה אשה לאיש בקרבן,</strong> שהיא אינה מביאה קרבן אשם.
 <strong>כל העריות עשה בהן את</strong> דינו של <strong>המערה</strong> שאינו בא ביאה גמורה, <strong>כגומר</strong> את ביאתו לגמרי, שגם על זה וגם על זה חייב, מה שאין כן בשפחה, שאינו חייב עד שיגמור ביאתו. וכן בעריות <strong>חייב על כל ביאה וביאה</strong> קרבן לחוד, מה שאין כן בשפחה, שמביא קרבן אחד על ביאות הרבה, כפי ששנינו במשנה לעיל (ט,א).
 <strong>זו חומר</strong> (חומרה) <strong>החמיר</strong> הכתוב <strong>בשפחה</strong> לעומת העריות,
## דף יא.
 <strong>שעשה בה את המזיד כשוגג,</strong> שבין כך ובין כך מביא אשם, ובעריות רק השוגג מביא חטאת.
 <strong>איזו</strong> היא <strong>שפחה</strong> נחרפת לאיש שמדבר בה הכתוב? <strong>כל שחציה שפחה וחציה בת חורין,</strong> וכגון שפחה כנענית שהיו לה שני אדונים, ואחד מהם שיחרר אותה, <strong>שנאמר: "והפדה לא נפדתה"</strong> (ויקרא יט, כ), כלומר פדויה ואינה פדויה לגמרי, אלו <strong>דברי ר' יהודה. ר' ישמעאל אומר:</strong> שפחה חרופה <strong>זו היא שפחה ודאית,</strong> גמורה. <strong>ר' אליעזר בן יעקב אומר: כל עריות</strong> שבתורה <strong>מפורשות,</strong> ובכללן אשת איש שחייב עליה הכתוב מיתה, <strong>ושיור אין לנו</strong> בפרשה זו של שפחה הנחרפת (מאורסת) לאיש <strong>אלא</strong> מי שהיא <strong>חציה שפחה וחציה בת חורין.</strong>
 <big>א גמרא</big> שנינו במשנה שבשפחה חרופה לא השווה את האיש לאשה במלקות. ומבררים: <strong>מנלן דהיא לקי והוא לא לקי</strong> <small>[מנין לנו שהיא לוקה והוא אינו לוקה]?</small> <strong>דתנו רבנן</strong> <small>[ששנו חכמים]: "</small><strong>בקרת תהיה"</strong> (ויקרא יט, ב) — <strong>מלמד שהיא לוקה; יכול</strong> יהו <strong>שניהן לוקין? תלמוד לומר: "תהיה",</strong> לומר: <strong>היא לוקה והוא אינו לוקה.</strong>
 ושואלים: <strong>ומנין דהדין "בקרת"</strong> <small>[ש"ביקורת" זו]</small> <strong>לישנא</strong> <small>[לשון]</small> של <strong>מלקות הוא? אמר ר' יצחק:</strong> "ביקורת" הוא כעין קיצור של המילים <strong>"תהא בקראי"</strong> <small>[תהא ב</small>קריאה <small>של מקראות],</small> <strong>כדתניא</strong> <small>[כמו ששנויה</small> ברייתא<small>]</small> לענין ביצוע המלקות בבית דין: <strong>גדול הדיינין מקרא</strong> את הפסוקים שאומרים בענין זה, <strong>שני</strong> בדיינים <strong>מונה</strong> את המלקות, <strong>שלישי אומר</strong> לשמש: <strong>הכהו. רב אשי אומר,</strong> רמז אחר למלקות יש בכך: <strong>"בביקור תהיה",</strong> כלומר, בבדיקה, שבודקים אותה כמה מלקות היא מסוגלת לקבל, <strong>כדתנן</strong> <small>[כמו ששנינו</small> במשנה<small>]:</small> <strong>אין אומדין אותו</strong> את הלוקה, כמה מלקות הוא מסוגל לקבל, <strong>אלא מכות הראוין להשתלש,</strong> להתחלק לשלוש, שהיו מלקים פעמיים על גבו ואחת לפניו.
 <strong>תנו רבנן</strong> <small>[שנו חכמים]:</small> <strong>בזמן שהאשה לוקה</strong> — רק אז <strong>האיש מביא קרבן,</strong> אבל אם <strong>אין האשה לוקה,</strong> וכגון שהיתה שוגגת, או אנוסה, או קטנה, שאינה בת עונשין — <strong>אין האיש מביא קרבן.</strong> ושואלים: <strong>מנלן</strong> <small>[מנין לנו]</small> דבר זה? <strong>אמר רבא, דכתיב</strong> <small>[שנאמר]</small><strong>: "ואיש כי ישכב את אשה שכבת זרע והיא שפחה נחרפת לאיש והפדה לא נפדתה או חפשה לא נתן לה</strong> בקורת תהיה...
 והביא את אשמו" (שם כ—כא), <strong>מכדי עד הכא</strong> <small>[הואיל ועד כאן],</small> כלומר, מתחילה <strong>באיש קא משתעי קרא</strong> <small>[עוסק הכתוב],</small> <strong>נכתוב</strong> <small>[שיכתוב]</small> תחילה: <strong>"והביא את אשמו לה'", ולבסוף לכתוב</strong> <small>[שיכתוב]</small> <strong>"בקרת תהיה"</strong> לגבי האשה, <strong>אמאי כתב רחמנא ברישא</strong> <small>[מדוע כתבה התורה בתחילה]:</small> <strong>"בקרת תהיה" ולבסוף כתב: "והביא את אשמו לה'"?</strong> אלא <strong>הכי קאמר</strong> <small>[כך הוא אומר]:</small> <strong>אם בקורת תהיה היא,</strong> שהיא לוקה — <strong>והביא</strong> האיש <strong>את אשמו לה', ואם לא תהיה בקורת</strong> — <strong>לא יביא הוא את אשמו.</strong>
 ושואלים: <strong>אימא</strong> <small>[אמור]</small> שהוא, האיש, <strong>מעטיה קרא</strong> <small>[מיעט אותו המקרא]</small> מהבאת קרבן במקרה כזה, <strong>אבל היא תילקי ותיתי</strong> <small>[תלקה ו</small>גם <small>תביא]</small> <strong>קרבן!</strong> ומשיבים: <strong>"והביא את אשמו לה'" כתיב</strong> <small>[נאמר],</small> ולא "והביא אשם", לדייק כי רק הוא מביא את האשם.
 <strong>אמר ר' יצחק: לעולם אינו חייב אלא</strong> שבא <strong>על שפחה בעולה בלבד, שנאמר: "והיא שפחה נחרפת לאיש",</strong> ונחרפת משמעה בעולה. <strong>ומאי משמע</strong> <small>[ומהי המשמעות],</small> כיצד יודעים <strong>דהאי</strong> <small>[ש</small>מלה <small>זו]</small> <strong>"נחרפת" לישנא דשנויי הוא</strong> <small>[לשון של שינוי הוא],</small> שנשתנתה וכבר אינה בתולה? <strong>דכתיב</strong> <small>[שנאמר]</small><strong>: "ותשטח עליו הרפות"</strong> (שמואל ב יז, יט), ו"הריפות" הן שעורים שנכתשו ונשתנו ממה שהיו. <strong>ואי בעית אימא</strong> <small>[ואם תרצה אמור],</small> מהפסוק: <strong>"אם תכתוש האויל במכתש בתוך הריפות בעלי</strong> לא תסור מעליו איוולת" (משלי כז, כב). נאמר בספר עזרא: "וימצא מבני הכהנים אשר השיבו נשים נכריות...
 <strong>ויתנו ידם להוציא נשיהם ואשמים איל צאן על אשמתם"</strong> (עזרא י, יח—יט) — <strong>אמר רב חסדא: מלמד, שכולן שפחות חרופות בעלו,</strong> שהרי לא מצאנו קרבן אשם על ביאה, אלא על שפחה חרופה.
 <big>ב</big> שנינו במשנה מחלוקת <strong>איזוהי שפחה</strong> חרופה. ובענין זה <strong>תנו רבנן</strong> <small>[שנו חכמים</small> בברייתא<small>]:</small> נאמר <strong>"והפדה"</strong> (ויקרא יט, כ) — <strong>יכול</strong> שכולה פדויה? <strong>תלמוד לומר: "לא נפדתה";</strong> אם כן <strong>יכול</strong> מדובר במי ש<strong>לא נפדתה</strong> כלל? <strong>תלמוד לומר: "והפדה",</strong>
 <strong>הא כיצד?</strong> מדובר במי שהיא <strong>פדויה ואינה פדויה,</strong> כלומר, <strong>חציה שפחה וחצייה בת חורין, ו</strong>היא <strong>מאורסת לעבד עברי, דברי ר' עקיבא. ר' ישמעאל אומר: בשפחה כנענית הכתוב מדבר,</strong> שאינה בת חורין כלל, <strong>ו</strong>היא <strong>מאורסת לעבד עברי. אם כן מה תלמוד לומר,</strong> מדוע השתמשה התורה בביטוי הכפול <strong>"והפדה לא נפדתה"</strong> — <strong>דברה תורה כלשון בני אדם,</strong> שמשתמשים בלשונות כפולות, ואין ללמוד מכאן הלכה.
 ר' אלעזר בן עזריה אומר: כל עריות מפורשות לנו בתורה, <strong>משוייר לנו,</strong> איפוא, <strong>חציה שפחה וחציה בת חורין ומאורסת לעבד עברי. אחרים אומרים:</strong> נאמר "<strong>לא יומתו כי לא חפשה"</strong> (ויקרא יט, כ) — <strong>בשפחה כנענית הכתוב מדבר, ומאורסת לעבד כנעני</strong> ולא לעבד עברי.
 ומבררים את השיטות: לשיטת ר' ישמעאל, <strong>בשלמא</strong> <small>[נניח,</small> מובן הדבר<small>]</small> שהוא מסביר <strong>"והפדה לא נפדתה"</strong> בשפחה גמורה — <strong>כדקתני</strong> <small>[כמו שהוא שונה]:</small> <strong>דברה תורה כלשון בני אדם, אלא דקתני</strong> <small>[</small>מה <small>שהוא שונה]</small> שהיא <strong>מאורסת לעבד עברי מנלן</strong> <small>[מנין לנו]?</small> ומשיבים, <strong>דכתיב</strong> <small>[שנאמר]: "</small><strong>כי לא חפשה"</strong> (שם), <strong>מכלל</strong> הדברים אתה למד ש<strong>הוא,</strong> האיש שלו היא מאורסת — <strong>חופש</strong> (חופשי), שאינו עבד כנעני הקנוי לבעליו, אלא עבד עברי, שאינו אלא כשכיר.
 ועוד שואלים: שיטת <strong>ר' אלעזר בן עזריה היינו</strong> <small>[הריהי]</small> שיטת ר' <strong>עקיבא,</strong> שמדובר בשפחה שחציה בת חורין, ולשם מה הובאו דבריו בנפרד? ומשיבים, <strong>לר' ישמעאל,</strong> הסבור שמדובר בשפחה גמורה, <strong>קאמר</strong> <small>[אומר]</small> ר' אלעזר בן עזריה: <strong>לדידי, בעלמא כוותיך סבירא ליה</strong> <small>[לשיטתי, ב</small>דרך <small>כלל כמותך סבור אני]</small> ש<strong>דברה תורה כלשון בני אדם, והכא שאני</strong> <small>[ו</small>אולם <small>כאן שונה]</small> הדבר, <strong>מכדי כתיב ליה קרא</strong> <small>[הואיל</small> וכבר <small>כתוב לו המקרא]</small><strong>: "כי לא חפשה", "והפדה לא נפדתה" למה לי? שמע מינה להכי אתא</strong> <small>[למד מכאן לכך בא], ל</small>למד שמדובר במי ש<strong>חציה שפחה וחציה בת חורין.</strong>
 ושואלים: לשיטת <strong>אחרים,</strong> האומרים שמדובר בשפחה כנענית המאורסת לעבד כנעני, <strong>בשלמא</strong> <small>[נניח]</small> לענין <strong>"והפדה לא נפדתה", קסבר</strong> <small>[סבור הוא]:</small> <strong>דברה תורה כלשון בני אדם, אלא הא</strong> <small>[זה]</small> שהיא מאורסת לעבד <strong>כנעני מנלן</strong> <small>[מנין לנו]?</small> ומשיבים, <strong>אמר קרא</strong> <small>[המקרא]: "</small><strong>כי לא חפשה", אם אינו ענין לדידה</strong> <small>[עבורה]</small> שהרי כבר למדנו דבר זה מ"הפדה לא נפדתה" — <strong>תנהו ענין לדידיה</strong> <small>[לו עצמו],</small> לאיש שלו היא מאורסת, שאינו אדם חופשי, אלא עבד כנעני.
 <big>ג משנה</big> וממשיכים לפרט את ההבדלים שבין העריות לבין שפחה חרופה: <strong>כל עריות,</strong> אם היה במעשה <strong>אחד גדול ואחד קטן</strong> — ה<strong>קטן פטור, אחד ער ואחד ישן</strong> — ה<strong>ישן פטור, אחד שוגג ואחד מזיד</strong> — <strong>שוגג</strong> חייב בקרבן <strong>בחטאת ומזיד בהכרת.</strong>
 <big>ד גמרא</big> שנינו במשנה כי כל העריות, אם היה אחד גדול ואחד קטן — הקטן פטור. ותמהים: <strong>והכא</strong> <small>[וכאן]</small> בשפחה חרופה, אתה רוצה לומר ש<strong>חייב</strong> ה<strong>קטן?</strong> והלא קטן פטור מן המצוות ומן העונשים! <strong>אמר רב יהודה, הכי קתני</strong> <small>[כך הוא שונה]:</small> <strong>כל עריות, אחד</strong> מהם <strong>גדול ואחד קטן</strong> — <strong>קטן פטור וגדול חייב, והכא</strong> <small>[וכאן,</small> בשפחה חרופה<small>]</small> כשאחד מהם קטן — ה<strong>גדול נמי</strong> <small>[גם כן]</small> <strong>פטור, מאי טעמא</strong> <small>[מה טעם</small> הדבר<small>]</small>? <strong>דהא מקשיין אהדדי</strong> <small>[שהרי הם מוקשים זה לזה]</small> בכתוב: "בקורת תהיה... והביא האיש את אשמו" (ויקרא יט, כ). 
 ועוד שנינו: <strong>כל עריות, אחד ניעור ואחד ישן</strong> — <strong>ישן פטור.</strong> ותמהים: <strong>וכאן,</strong> בשפחה חרופה, <strong>ישן נמי</strong> <small>[גם כן]</small> יהיה <strong>חייב?</strong> והרי אנוס הוא! <strong>אמר רב יהודה אמר רב, הכי קתני</strong> <small>[כך הוא שונה]:</small> <strong>כל עריות, אחד ניעור ואחד ישן</strong> — <strong>ישן פטור וניעור חייב, וכאן,</strong> אם היה אחד מהם ישן — <strong>אפילו</strong> ה<strong>ניעור פטור, מאי טעמא</strong> <small>[מה טעם הדבר]?</small> <strong>דמקשיין אהדדי</strong> <small>[</small>מפני <small>שמוקשים זה לזה],</small> ואם האחד אינו חייב — גם השני פטור.
 <strong>תני תנא קמיה</strong> <small>[שנה חוזר המשניות לפני]</small> <strong>רב ששת: עשו גומר</strong> ביאתו <strong>כמערה, מתכוין כשאין מתכוין, כדרכה כשלא כדרכה, ניעור כישן.</strong>
 <strong>אמר ליה</strong> <small>[לו]</small> רב ששת: <strong>מאי קאמרת</strong> <small>[מה אתה אומר]?</small> באיזה מקרה מדובר? <strong>אי</strong> <small>[אם]</small> <strong>בשפחה חרופה קתני</strong> <small>[הוא שונה]</small> הלכות אלה, <strong>אמאי</strong> <small>[מדוע]</small> <strong>עשו גומר כמערה?</strong> הרי אין הדבר כן, אלא להיפך, <strong>גומר בשפחה חרופה מיחייב</strong> <small>[חייב],</small> <strong>מערה לא מיחייב</strong> <small>[חייב]!</small> <strong>ותו</strong> <small>[ועוד],</small> מה שהוא שונה: עשו <strong>מתכוין כשאינו מתכוין,</strong> גם כן אינו מתאים לדין שפחה חרופה, שהרי <strong>אי מכוונה</strong> <small>[אם היא מתכוונת]</small> — <strong>מיחייבא</strong> <small>[</small>היא <small>מתחייבת]</small> מלקות, <strong>אי</strong> <small>[אם]</small> היא <strong>לא</strong> מתכוונת — <strong>לא מיחייבא</strong> <small>[אינה מתחייבת],</small> שהרי עונש מלקות אינו ניתן אלא לעושה במזיד!
 <strong>וכדרכה כשלא כדרכה נמי</strong> <small>[גם כן],</small> אינו מתאים לדין שפחה חרופה, שהרי <strong>כדרכה בשפחה חרופה מיחייב</strong> <small>[חייב],</small> <strong>ושלא כדרכה לא מיחייב</strong> <small>[אינו חייב],</small> <strong>מאי טעמא</strong> <small>[מה טעם</small> הדבר<small>]</small><strong>? "שכבת זרע" כתיב</strong> <small>[נאמר],</small> שצריך שתהיה זו שכיבה שיש בה כדי להוליד! <strong>ומאי</strong> <small>[ומה</small> פירוש] שעשו <strong>ניעור כישן?</strong> הלוא ישן פטור, שהוא אנוס, וניעור — חייב! ואם כן לא ניתן להסביר ברייתא זו בשפחה חרופה.
 <strong>ואי</strong> <small>[ואם]</small> <strong>בשאר עריות קא תני</strong> <small>[הוא שונה]</small> ענין זה, מה שהוא שונה ש<strong>עשו גומר כמערה,</strong>
## דף יא:
 <strong>איפכא איבעי ליה למיתני</strong> <small>[ההיפך היה צריך לו לשנות],</small> שעשו מערה כגומר, שבגומר פשוט לנו הדבר!
 לאחר כל הקושיות הללו של רב ששת <strong>אמר ליה</strong> <small>[לו]</small> התנא (חוזר הברייתות): <strong>איסמייה</strong> <small>[אמחק אותה]</small> את הברייתא הזו, שמשובשת היא? <strong>אמר ליה</strong> <small>[לו]:</small> <strong>לא,</strong> אל תמחק, אלא יש לתרצה ש<strong>הכי קתני</strong> <small>[כך הוא שונה]:</small> <strong>עשו</strong> דין <strong>גומר שלא כדרכה בשפחה חרופה, דלא מיחייבי</strong> <small>[שאינם חייבים],</small> <strong>כ</strong>דין <strong>מערה כדרכה</strong> בשפחה חרופה, שהם פטורים. וטעמו של דבר — שהרי <strong>"שכבת זרע" כתיב</strong> <small>[נאמר]</small> בה (ויקרא יט, כ), וביאה שלא כדרכה אינה ראויה להוליד, גם אם הוא גומר ביאתו.
 וכן עשו דין <strong>מתכוין שלא כדרכה בשפחה,</strong> שהם <strong>פטורין, כ</strong>דין <strong>אינו מתכוין</strong> גם אם בא עליה כדרכה, ומאותו טעם: <strong>"שכבת זרע" כתיב</strong> <small>[נאמר]</small> בה, וביאה שלא כדרכה אינה ראויה להוליד. וכן עשו דין <strong>ניעור שלא כדרכה בשפחה,</strong> שהם <strong>פטורין, כ</strong>דין <strong>ישן</strong> אפילו כדרכה, <strong>מאי טעמא</strong> <small>[מה הטעם]?</small> <strong>"שכבת זרע" כתיב</strong> <small>[נאמר].</small>
 ומוסיפים: <strong>נמצא</strong> שהמתכוין <strong>והמערה בשפחה,</strong> כלומר, מי שהערה בה והוא מתכוון — דינו <strong>כשאין מתכוין בכל עריות,</strong> שהוא פטור. וכן דין <strong>ישן</strong> בשפחה חרופה <strong>כדרכה</strong> — <strong>כ</strong>דין <strong>ישן</strong> של <strong>עריות,</strong> שהוא פטור. וכן נמצא דין <strong>ניעור שלא כדרכה בשפחה</strong> — <strong>כ</strong>דין <strong>ישן</strong> של <strong>כל עריות,</strong> שהוא פטור.
 
 <big>א משנה</big> <strong>אמרו לו</strong> לאדם: ראינו ש<strong>אכלת חלב</strong> — הרי זה <strong>מביא חטאת</strong> על פיהם, אם היה שוגג. <strong>עד</strong> אחד <strong>אומר: אכל</strong> חלב, <strong>ועד</strong> אחר <strong>אומר: לא אכל,</strong> וכן <strong>אשה אומרת: אכל, ואשה אומרת: לא אכל</strong> — <strong>מביא אשם תלוי,</strong> שאדם מביא קרבן זה על ספק חטאת. אם היה <strong>עד אומר: אכל, והוא</strong> עצמו <strong>אומר: לא אכלתי</strong> — הרי הוא <strong>פטור.</strong>
 אם היו שנים עדים <strong>אומרים: אכל, והוא אומר: לא אכלתי</strong> — <strong>ר' מאיר מחייב</strong> חטאת. <strong>אמר ר' מאיר:</strong> הוכחה לדבר מקל וחומר, <strong>אם הביאוהו שנים לידי מיתה חמורה,</strong> כגון שהעידו עליו שהרג אדם, גם אם הוא מכחישם — <strong>לא יביאוהו לידי קרבן הקל? אמרו לו:</strong> בקרבן אינם יכולים לחייב אותו בניגוד לדבריו, שכן <strong>מה אם ירצה לומר "מזיד הייתי"</strong> — הרי הוא <strong>פטור</strong> מקרבן.
 <strong>אכל חלב ו</strong>עוד חתיכת <strong>חלב בהעלם</strong> (בשגגה) <strong>אחת,</strong> כגון שלא נודע לו בינתיים שחלב אסור, או שחתיכה זו שאכל היתה חלב — <strong>אינו חייב אלא</strong> חטאת <strong>אחת.</strong> אבל אם <strong>אכל חלב ודם ופיגול ונותר בהעלם אחת</strong> — <strong>חייב</strong> חטאת <strong>על כל אחת ואחת. זה חומר</strong> (חומרה) <strong>במינין הרבה ממין אחד.</strong>
 <strong>ו</strong>יש <strong>חומר במין אחד ממינין הרבה, שאם אכל כחצי זית וחזר ואכל כחצי זית אחר בהעלם אחת,</strong> אם היו שתי החתיכות <strong>ממין אחד</strong> — <strong>חייב,</strong> שהרי אכל כזית שלם של איסור בשגגה אחת. אבל אם היו <strong>משני מינין,</strong> וכגון כחצי זית חלב וכחצי זית דם — <strong>פטור,</strong> שלא אכל כדי שיעור אכילה מאחד מהם כדי להתחייב עליו.
 <big>ב גמרא</big> <strong>קתני</strong> <small>[שונה]</small> התנא במשנה: <strong>אמרו לו אכלת חלב</strong> — <strong>מביא חטאת.</strong> ומדייקים: <strong>"אמרו" כמה הויין</strong> <small>[הם]?</small> <strong>תרין</strong> <small>[שנים].</small> ויש לשאול: <strong>והוא מה אמר להון</strong> <small>[אומר להם]?</small> <strong>אלימא דשתיק ולא קמכחיש להו</strong> <small>[אם תאמר ששותק ואינו מכחיש אותם],</small> <strong>אלא</strong> לפי זה יש לדייק כי דווקא על <strong>שתיקה דתרין</strong> <small>[</small>מול עדות <small>של שנים]</small> <strong>הוא</strong> ש<strong>מביא חטאת,</strong> אבל <strong>על שתיקה דחד</strong> <small>[</small>מול עדות <small>של אחד]</small> — <strong>לא.</strong>
 ואולם, <strong>אימא מציעתא</strong> <small>[אמור את אמצעיתה</small> של המשנה<small>],</small> <strong>עד</strong> אחד <strong>אומר: אכל, והוא אומר: לא אכלתי</strong> — פטור. ונדייק: <strong>טעמא</strong> <small>[הטעם,</small> דווקא<small>]</small> במקרה <strong>דמכחיש ליה</strong> <small>[ש</small>הוא <small>מכחיש אותו]</small> ואומר: לא אכלתי — פטור, <strong>אבל שתיק</strong> — <strong>מיחייב</strong> <small>[</small>אם הוא <small>שותק</small> — <small>הוא חייב],</small> <strong>וכל שכן</strong> אם היו <strong>תרי</strong> <small>[שנים]</small> מעידים והוא שותק. ואם כן יש כאן סתירה בענין השותק מול עד אחד!
 <strong>אלא</strong> צריך אתה לומר כי מדובר בראש המשנה במקרה <strong>דקמכחיש להו</strong> <small>[ש</small>הוא <small>אותם],</small> את שני העדים, ומשנה זו <strong>מני</strong> <small>[שיטת</small> <small>מי היא]?</small> שיטת ר' <strong>מאיר היא,</strong> שאמר בהמשך: <strong>הכחשה דבי תרי</strong> <small>[ש</small>מכחיש עדות <small>של שנים]</small> <strong>לאו הכחשה היא, אבל לרבנן</strong> <small>[ל</small>שיטת <small>חכמים]</small> החולקים עליו, הוא <strong>פטור.</strong>
 ושואלים: לדרך זו, שמדובר בתחילת המשנה שהוא מכחיש שני עדים, <strong>ומאי קמשמע לן</strong> <small>[ומה משמיע לנו</small> התנא<small>]</small> בהלכה זו? הלוא <strong>מסיפא שמעת מינה</strong> <small>[מן הסוף שומע אתה]</small> אותה במפורש! ומשיבים, <strong>הא קמשמע לן</strong> <small>[</small>דבר <small>זה משמיע לנו]</small> בסיפא: <strong>דבר זה</strong> ששנינו בראש המשנה, שאם אמרו לו שנים שאכל חלב מביא חטאת, הוא <strong>מחלוקת ר' מאיר ורבנן</strong> <small>[וחכמים],</small> <strong>והוא</strong> עוסק במקרה <strong>דקמכחיש להו</strong> <small>[שמכחיש אותם].</small> זהו מהלך אחד של סוגיית הגמרא.
 <strong>איכא דאמרי</strong> <small>[יש שאומרים]</small> באופן אחר: "<strong>אמרו לו" נמי</strong> <small>[גם כן]</small> <strong>חד קרי ליה</strong> <small>[אחד קוראים לו],</small> שלפעמים על עד אחד אומרים "אמרו לו", וכפי <strong>דתנן</strong> <small>[ששנינו</small> במשנה<small>]: האשה שהלך בעלה למדינת הים, ובאו ואמרו לה: מת בעליך, ונישאת,</small> <strong>ואחר כך בא בעלה</strong> — <strong>תצא מזה ומזה,</strong> מבעלה הראשון ומזה שנישאה לו, <strong>דקיימא לן</strong> <small>[שמוחזק בידינו]</small> ש"אמרו לו" של משנה זו הוא <strong>אפילו בחד</strong> <small>[באחד].</small>
 <strong>ממאי</strong> <small>[ממה,</small> מהיכן<small>]</small> אתה יודע דבר זה? <strong>מדקתני סיפא</strong> <small>[ממה שהוא שונה בסוף]:</small> <strong>נישאת שלא ברשות</strong> — <strong>מותרת לחזור לו</strong> לבעל הראשון. והרי <strong>מאי</strong> <small>[מהו]</small> <strong>שלא ברשות</strong> האמור כאן — <strong>שלא ברשות בית דין ועד אחד,</strong> שלא הוצרכה לרשות מיוחדת של בית דין להינשא, מפני שהיו לה שני עדים שמת בעלה;
 <strong>מכלל</strong> הדברים אתה למד <strong>דרישא</strong> <small>[שבתחילה],</small> שתצא מזה ומזה, מדובר <strong>ברשות</strong> שקיבלה מ<strong>בית דין ובעד אחד,</strong> שעל פיו התירוה בית דין להינשא. <strong>אלמא</strong> <small>[מכאן]</small> שלגבי <strong>עד אחד קתני</strong> <small>[שונה</small> התנא<small>]</small> במשנה זו לשון <strong>"אמרו", ו</strong>לפי זה, <strong>הכא נמי דקתני</strong> <small>[כאן גם כן,</small> במשנתנו, <small>שהוא שונה]</small><strong> "אמרו לו", משמע אפילו עד אחד,</strong> שמחייב אותו חטאת.
 ומתקשים: <strong>והוא</strong> עצמו, <strong>מאי קאמר</strong> <small>[מה הוא אומר]?</small> <strong>אלימא דקא מכחיש ליה</strong> <small>[אם תאמר שהוא מכחיש אותו,</small> את העד<small>], מי מייתי</small> <small>[האם הוא מביא</small> קרבן<small>]? והא קתני מציעתא</small> <small>[והרי הוא שונה ב</small>הלכה <small>האמצעית]:</small> <strong>עד אחד אומר: אכל, והוא אומר: לא אכלתי</strong> — <strong>פטור!</strong>
 <strong>אלא</strong> תאמר שמדובר במקרה <strong>דשתיק</strong> <small>[שהוא שותק]</small> — הלוא <strong>ממציעתא שמע מינה</strong> <small>[מ</small>ההלכה <small>האמצעית אתה יכול ללמוד את זאת],</small> שהרי הוא שונה, <strong>עד אחד אומר:</strong> אכלת, והוא אומר: לא אכלתי — פטור. ונדייק: <strong>טעמא</strong> <small>[הטעם,</small> דווקא<small>]</small> במקרה <strong>דקא מכחיש ליה</strong> <small>[שהוא מכחיש אותו]</small> — פטור, <strong>אבל שתק מישתק</strong> <small>[כשהוא שותק]</small> — <strong>חייב,</strong> ולא הוצרכנו לתחילת המשנה!
 ומשיבים: לעולם תפרש שמדובר בתחילת המשנה במקרה <strong>דלא מכחיש ליה</strong> <small>[שאינו מכחיש אותו],</small> אלא שותק. <strong>והכי קתני</strong> <small>[וכך הוא שונה]:</small> <strong>אמרו לו</strong> (אפילו אחד): <strong>אכלת חלב</strong> — <strong>מביא חטאת,</strong> וממשיכה המשנה בהלכה האמצעית: <strong>במה דברים אמורים</strong> — <strong>דשתיק</strong> <small>[</small>במקרה <small>ששותק]</small> מול העד, <strong>אבל</strong> אם הוא <strong>מכחיש ליה</strong> <small>[אותו]</small> — <strong>פטור.</strong>
 ושואלים: <strong>ומדאורייתא מנלן דלא מכחיש ליה</strong> <small>[ומן התורה מניין לנו</small> שבמקרה <small>שאינו מכחיש אותו,</small> את העד<small>]</small> הריהו <strong>חייב</strong> חטאת? <strong>דתנו רבנן</strong> <small>[ששנו חכמים]</small> בענין חיוב קרבן חטאת: <strong>"או הודע אליו חטאתו"</strong> (ויקרא ד, כח) — שנודע לו מאליו, מעצמו, <strong>ולא שיודיעוהו אחרים; יכול</strong> שאינו מתחייב בחטאת על פי אחרים, <strong>אפילו אין</strong> הוא <strong>מכחישן? תלמוד לומר: "או הודע אליו"</strong> לומר — <strong>מכל מקום,</strong> אפילו הודיעוהו אחרים הוא מתחייב, כשאינו מכחישם אלא שותק.
 ונברר: <strong>במאי עסקינן</strong> <small>[במה אנו עוסקים]?</small> <strong>אלימא בתרין</strong> <small>[אם תאמר</small> שמדובר בשנים], וכי <strong>תרין</strong> <small>[שנים]</small> <strong>ואין מכחישן קרא בעי</strong> <small>[צריך פסוק]</small> לומר שהוא חייב?
## דף יב.
 <strong>אלא לאו בחד</strong> <small>[האם לא</small> מדובר <small>באחד],</small> <strong>וקתני</strong> <small>[והוא שונה]</small> <strong>כי אין מכחישן מהימן</strong> <small>[</small>ש<small>כאשר אינו מכחישם,</small> אלא שותק, <small>הרי הוא נאמן],</small> <strong>שמע מינה</strong> <small>[למד מכאן]</small> שכן הוא.
 <big>א</big> שנינו במשנה שאם אמרו לו שניים אכלת חלב, והוא אומר: לא אכלתי — ר' מאיר מחייב. <strong>אמר ר' מאיר: קל וחומר,</strong> אם הביאו שנים למיתה חמורה לא יביאוהו לקרבן הקל? אמרו לו: מה אם ירצה לומר "מזיד הייתי" — ייפטר.
 <strong>איבעיא להו</strong> <small>[נשאלה להם</small> ללומדים<small>]:</small> <strong>מאי טעמייהו דרבנן</strong> <small>[מה</small> עיקר <small>טעמם של חכמים]</small> שפוטרים מקרבן? האם הוא <strong>משום</strong> שהם סוברים שאדם <strong>נאמן על עצמו</strong> לענין זה <strong>יותר ממאה איש, או דלמא</strong> <small>[שמא]</small> <strong>משום דאמרינן</strong> <small>[שאומרים אנו]:</small> <strong>מיגו דאי בעי אמר</strong> <small>[מתוך שאם היה אומר]</small><strong> "מזיד הייתי"</strong> — היה <strong>פטור</strong> מקרבן, <strong>כי אמר נמי</strong> <small>[כאשר הוא אומר גם כן] "</small><strong>לא אכלתי"</strong> — <strong>מהימן ופטור?</strong>
 ושואלים: <strong>ומאי נפקא מינה</strong> <small>[ומה</small> ההבדל למעשה <small>היוצא מזה]?</small> שהרי לכאורה מסקנתם אחת היא! ומשיבים: <strong>למיפשט מינה</strong> <small>[לפתור ממנה]</small> מה יהיה הדין <strong>ל</strong>ענין <strong>טומאה,</strong> כאשר עדים מעידים עליו שנטמא קודם שנכנס למקדש, והוא אומר: לא נטמאתי, <strong>דאי אמרת טעמייהו דרבנן</strong> <small>[שאם אתה אומר</small> ש<small>טעמם של חכמים]</small> <strong>משום</strong> שאדם <strong>נאמן על עצמו יותר ממאה איש</strong> — <strong>לא שנא</strong> <small>[אינו שונה]</small> אם הוא מכחיש אותם לגבי <strong>טומאה חדשה,</strong> שאומרים לו: עכשיו נטמאת, <strong>ולא שנא</strong> <small>[ואינו שונה]</small> בטומאה <strong>ישנה</strong> שאומרים לו: אתמול נטמאת, שבכל אופן הוא נאמן על עצמו.
 אבל <strong>אי אמרת טעמיהון דרבנן</strong> <small>[אם אומר אתה שטעמם של חכמים]</small> <strong>משום דאמר "מיגו"</strong> <small>[שיכול לומר "מתוך"]</small> <strong>היא</strong> — <strong>פטרי ליה רבנן</strong> <small>[פוטרים אותו חכמים]</small> <strong>מטומאה ישנה, אבל מטומאה חדשה מחייב. מאי טעמא</strong> <small>[מה טעם</small> של דבר<small>]</small><strong>? ט ומאה ישנה, מיגו דאי בעי אמר</strong> <small>[מתוך שאם היה רוצה לומר]:</small> אמנם נטמאתי אבל <strong>טבלתי</strong> אחר כך — היה <strong>פטור, כי אמר נמי</strong> <small>[כאשר הוא אומר גם כן] "</small><strong>לא נטמאתי"</strong> — הרי הוא <strong>פטור, דאיכא למימר</strong> <small>[שיש</small> מקום <small>לומר]:</small> <strong>מאי</strong> <small>[מהו]</small> <strong>"לא נטמאתי" דקאמר</strong> <small>[שהוא אומר]</small> — <strong>לא עמדתי בטומאתי אלא טבלתי.</strong>
 <strong>אבל</strong> אם מעידים בו על <strong>טומאה חדשה</strong> — <strong>מחייב</strong> <small>[חייב],</small> <strong>מאי טעמא</strong> <small>[מה טעם</small> הדבר<small>]? דכי אמר נמי</small> <small>[ש</small>הרי <small>גם כאשר</small> הוא <small>אומר]</small><strong> "טבלתי"</strong> — <strong>מחייב</strong> <small>[חייב],</small> <strong>דאמרו ליה</strong> <small>[שאומרים לו]</small> ה<strong>עדים:</strong> אמנם טבלת קודם, אבל <strong>השתא</strong> <small>[עכשיו]</small> <strong>נטמאת.</strong>
 ואם כן <strong>מאי</strong> <small>[מה]</small> טעמם של חכמים? ומציעים: <strong>תא שמע</strong> <small>[בוא</small> ו<small>שמע]</small> ממה ששנינו בברייתא, <strong>אמר לו עד אחד: נטמאת, והוא אומר: לא נטמאתי</strong> — הרי הוא <strong>פטור; יכול אפילו שנים</strong> אומרים לו? <strong>אמר ר' מאיר:</strong> חייב הוא, מ<strong>קל וחומר, אם הביאוהו שנים</strong> אפילו <strong>למיתה חמורה, לא יביאוהו לידי קרבן הקל? וחכמים אומרים: אדם נאמן על עצמו יותר ממאה איש. שמע מינה</strong> <small>[למד מכאן]</small> כי <strong>טעמייהו דרבנן</strong> <small>[טעמם של חכמים]</small> הוא <strong>משום דאמרי</strong> <small>[ש</small>הם <small>אומרים]:</small> <strong>אדם נאמן על עצמו יותר ממאה איש.</strong>
 <strong>אמר ר' אמי:</strong> אין להוכיח מכאן, <strong>לעולם</strong> אפשר לומר כי <strong>טעמא דרבנן</strong> <small>[טעמם של חכמים]</small> הוא <strong>משום דאמרינן "מיגו"</strong> <small>[שאנו אומרים "מתוך"],</small> <strong>והכי קתני</strong> <small>[וכך הוא שונה]</small> בברייתא לשיטתם: <strong>מתוך שאם רצה לומר: לא עמדתי בטומאתי,</strong> אלא טבלתי — היה <strong>פטור, הילכך</strong> <small>[על כן]</small> <strong>אדם נאמן על עצמו יותר ממאה איש.</strong> ומקשים: <strong>אי הכי</strong> <small>[אם כן],</small> <strong>היינו</strong> <small>[הרי זה]</small> אותו דבר כמו בדין אכילת <strong>חלב,</strong> ששנינו במשנתנו: מה אם ירצה לומר "מזיד הייתי" פטור, ולא הוצרך להשמיענו שוב דין זה!
 ומשיבים, <strong>מהו דתימא</strong> <small>[שתאמר]:</small> כשאומר "לא <strong>אכלתי חלב"</strong> יש לו "מיגו", שכן <strong>קמתריץ דיבוריה</strong> <small>[מתרץ את דיבורו</small> הראשון<small>],</small> שמה שאמר "לא אכלתי" כוונתו: <strong>לא אכלתי שוגג אלא מזיד, אבל</strong> כשאומרים לו שנים: <strong>נטמאת, והוא אומר: לא נטמאתי, אימא לא קמתריץ דבוריה</strong> <small>[אמור שאינו מתרץ את דיבורו],</small> ואינו נאמן, על כן <strong>קא משמע לן</strong> <small>[משמיע לנו]:</small> <strong>הכא נמי</strong> <small>[כאן גם כן]</small> אפשר לתרץ דיבורו ולומר: <strong>לא עמדתי בטומאתי אבל טבלתי.</strong>
 ומציעים, <strong>תא שמע</strong> <small>[בוא</small> ו<small>שמע]</small> מה היא דעת חכמים, מברייתא אחרת, ששנינו בענין המטמא מקדש וקדשיו בשגגה: "והיה כי יאשם לאחת מאלה <strong>והתודה...</strong> והביא את אשמו" (ויקרא ה, ה—ו), <strong>מודה בדברים</strong> — <strong>חייב</strong> בקרבן, <strong>אין מודה בדברים</strong> — <strong>פטור.</strong> ולכן, אם <strong>אמר לו עד אחד: נטמאת, והוא אומר: לא נטמאתי</strong> — <strong>פטור;</strong>
 <strong>יכול אפילו שנים מכחישין</strong> אותו יהא פטור? <strong>אמר ר' מאיר: אם הביאוהו שנים לידי מיתה חמורה, לא יביאוהו לידי קרבן הקל?</strong> אלא בוודאי חייב. ר' יהודה אומר: נאמן אדם על עצמו יותר ממאה איש.
 <strong>ומודים חכמים</strong> (והם החכמים שבמשנתנו) <strong>לר' יהודה, ב</strong>אכילת <strong>חלבין ובביאת מקדש</strong> בטומאה, שאם העידו בו שניים שאכל חלב, או שנכנס למקדש כשהוא טמא, והוא טוען: לא אכלתי, או: לא נכנסתי למקדש — שהוא פטור. <strong>אבל בטומאה,</strong> אם העידו בו שנטמא קודם שאכל בקדשים, והוא אומר: לא נטמאתי — <strong>לא מודו ליה</strong> <small>[אין</small> חכמים <small>מודים לו],</small> אלא סבורים הם כר' מאיר, ששני עדים מביאים אותו לידי קרבן. הרי שלשיטתם אין אדם נאמן על עצמו מול עדים במקום שאין לו "מיגו".
 ושואלים: <strong>במאי עסקינן</strong> <small>[במה אנו עוסקים]?</small> באיזו טומאה אינו נאמן לדעתם? <strong>אילימא</strong> <small>[אם תאמר]</small>
## דף יב:
 <strong>בטומאה ישנה,</strong> שאמרו לו: נטמאת אתמול, <strong>מאי שנא</strong> <small>[במה שונה]</small> אכילת <strong>חלבין וביאת מקדש דמודו ליה</strong> <small>[שמודים לו]</small> חכמים לר' יהודה שאין מחייבים אותו קרבן, מפני שיש לו "מיגו", ש<strong>אם רצה יאמר: מזיד הייתי,</strong> וניתן לתרץ את דבריו, שאמר: לא אכלתי בשוגג אלא במזיד, וכן לא באתי למקדש בשוגג אלא במזיד, והרי <strong>טומאה ישנה נמי מתרץ דיבוריה</strong> <small>[גם כן</small> יכול לתרץ את דיבורו] הראשון, ש<strong>אם רצה יאמר: לא עמדתי בטומאתי אלא טבלתי!</strong>
 <strong>אמר רבינא: לעולם</strong> יכול אתה להסביר כי מדובר <strong>בטומאה ישנה,</strong> ומכל מקום אין בה "מיגו", <strong>וכגון דאמרי ליה</strong> <small>[שאומרים לו]</small> <strong>עדים: אכלת קדשים בטומאת הגוף, והוא אמר להון</strong> <small>[אומר להם]:</small> <strong>לא נטמאתי, דהכא לא מתריץ דיבוריה</strong> <small>[שכאן לא ניתן לתרץ את דיבורו].</small> <strong>דליכא למימר</strong> <small>[שאין לומר]</small> ש"לא נטמאתי" משמעו <strong>לא עמדתי בטומאה אבל טבלתי,</strong> שהרי כאשר הוא בא לפטור עצמו מקרבן שחייבוהו העדים על אכילת קדשים בטומאה,
 <strong>מאי אמר להון</strong> <small>[מה הוא אומר להם]?</small> <strong>טבלתי ואכלתי,</strong> והרי <strong>כי אמר להון הכי</strong> <small>[כאשר הוא אומר להם כך],</small> <strong>איתכחש ליה דבוריה קמא מיהא</strong> <small>[הוכחש לו דיבורו הראשון על כל פנים]</small> <strong>בטומאת מגעו,</strong> כלומר, מה שאמר שלא נגע בטומאה.
 <strong>אמר רב נחמן: הלכה כר' יהודה,</strong> שאפילו העידו בו עדים שנטמא והוא אומר: לא נטמאתי — נאמן אדם על עצמו יותר ממאה עדים. <strong>אמר רב יוסף: לא אמרה</strong> ר' יהודה <strong>אלא בינו לבין עצמו,</strong> שמותר לו לאכול בקדשים או בטהרות, אבל לא בפני אחרים, <strong>ו</strong>כן <strong>לעצמו</strong> הוא נאמן, אבל לא לגבי אחרים.
 <strong>אמר ריש לקיש:</strong> אף שאמר ר' מאיר במשנתנו שאם אמרו לו שניים: אכלת חלב — אינו נאמן לומר: לא אכלתי, <strong>מודה ר' מאיר לחכמים, שאם אמרו לו שנים: בעלת שפחה חרופה, והוא אומר: לא בעלתי</strong> — <strong>מהימן</strong> <small>[נאמן],</small> לפי <strong>דאי בעי אמר להון</strong> <small>[שאם רוצה יכול היה לומר להם]:</small> <strong>לא גמרתי ביאתי.</strong>
 ובדומה לכך <strong>אמר רב ששת: מודה ר' מאיר לחכמים בנזיר טמא, שאמרו לו שנים: נטמאת</strong> למת, וחייב אתה קרבן, <strong>והוא אומר: לא נטמאתי</strong> — <strong>פטור, דאי בעי אמר</strong> <small>[שאם רוצה יכול לומר]:</small> <strong>נשאלתי</strong> לחכם <strong>על נזירי</strong> (נדר נזירותי), והתיר את נדרי, ומותר היה לי להיטמא.
 וכיוצא בזה <strong>אמר אביי: מודה ר' מאיר לחכמים, שאם אמרו לו שנים: יודע אתה בעדות</strong> על <strong>פלוני, והוא אומר: לא ידעתי</strong> ונשבע על כך — <strong>פטור</strong> מקרבן על שבועת העדות, <strong>דאי בעי אמר</strong> <small>[שאם היה רוצה היה אומר]:</small> <strong>לא נתכוונתי לעדות</strong> בשעה שראיתי את הדבר, ובמקרה זה פטור מן הקרבן.
 <big>א</big> שנינו במשנה: <strong>אכל חלב ו</strong>שוב אכל <strong>חלב,</strong> אם היה זה <strong>בהעלם אחת,</strong> שלא נודע לו בינתיים שהוא חלב — אינו חייב אלא חטאת אחת על שתי האכילות. <strong>מתקיף לה</strong> <small>[מקשה על כך]</small><strong> ר' זירא: אמאי</strong> <small>[מדוע]</small> <strong>אינו חייב אלא חטאת אחת? והא</strong> <small>[והרי]</small> <strong>שני זיתי חלב אכל!</strong>
 <strong>אמר ליה</strong> <small>[לו]</small> <strong>אביי:</strong> לגבי חיוב חטאת דווקא <strong>העלמות מחולקות</strong> (מחלקות), שנעלם ממנו האיסור ונודע לו, ושוב נעלם ממנו, שנאמר: "או הודע אליו חטאתו... והביא את קרבנו" (ויקרא ד, כח). <strong>ו</strong>אילו <strong>הכא</strong> <small>[כאן]</small> <strong>העלם אחד הוא דאיכא</strong> <small>[שישנו].</small>
 <strong>איכא דמקשי ליה הכי</strong> <small>[יש שמקשים</small> דבר <small>זה כך]</small> בשם ר' זירא: מן המשנה יש לדייק כי <strong>טעמא</strong> <small>[הטעם,</small> דווקא<small>]</small> כשאכל חלב ושוב אכל חלב ב<strong>העלם אחת</strong> חייב חטאת אחת, <strong>הא</strong> <small>[אבל]</small> <strong>בשתי העלמות חייב שתים,</strong> ויש לשאול: <strong>אמאי</strong> <small>[מדוע]?</small> והלוא <strong>שם</strong> (איסור) <strong>חלב אחד הוא! אמר ליה</strong> <small>[לו]</small> <strong>אביי:</strong> לענין חטאת <strong>העלמות מחולקין.</strong>
 <big>ב</big> שנינו במשנה: <strong>אכל חלב ודם פיגול ונותר</strong> בהעלם אחת — <strong>חייב</strong> על כל אחת ואחת. ועוד שנינו: אכל כחצי זית וחזר ואכל כחצי זית, ממין אחד — חייב.
 ותוהים: <strong>ממין אחד חייב, פשיטא</strong> <small>[פשוט]</small> הדבר, שהרי אכל כזית מן האיסור! <strong>אמר ריש לקיש משום בר תוטיני:</strong> מדובר <strong>כגון שאכלו</strong> את כזית החלב כשהוא מחולק <strong>בשני תמחויין</strong> (כלים) שונים, <strong>ואליבא</strong> <small>[ולפי שיטתו]</small> של ר' <strong>יהושע,</strong> שאמר: <strong>תמחויין מחולקין</strong> (מחלקים).
 והוצרך לכך, שכן <strong>מהו דתימא</strong> <small>[שתאמר]:</small> <strong>כי</strong> <small>[כאשר]</small> <strong>אמר ר' יהושע</strong> תמחויין מחלקין — <strong>לא שנא לקולא</strong> <small>[אינו שונה להקל],</small> כגון במקרה שלנו, שאם אכל כזית שהוא מחולק בשני תמחויים — פטור, <strong>ולא שנא לחומרא</strong> <small>[ואינו שונה להחמיר],</small> וכגון שאם אכל שני כזיתים בשני תמחויים שונים — חייב שתי חטאות, למרות שאכלם בהעלם אחד, על כן <strong>קא משמע לן</strong> <small>[משמיע לנו]</small> כאן שאם אכל כזית כשהוא מחולק לתמחויים <strong>חייב, אלמא</strong> <small>[מכאן]</small> <strong>אנו למדים שלחומרא</strong> <small>[להחמיר]</small> <strong>אמר, לקולא</strong> <small>[להקל]</small> <strong>לא אמר.</strong>
 <strong>איכא דאמר</strong> <small>[יש שאומר]</small> שדבר זה נאמר <strong>על סיפא</strong> <small>[סופה]</small> של המשנה: אכל כחצי זית וחזר ואכל כחצי זית... <strong>משני מינין</strong> — <strong>פטור.</strong> ותוהים: <strong>פשיטא</strong> <small>[פשוט]</small> שהוא פטור, שהרי לא אכל כזית שלם של איסור אחד! <strong>אמר ריש לקיש משום בר תוטיני:</strong> אין מדובר בשני מינים, אלא בכזית ממין אחד, ו<strong>כגון שאכלו בשני תמחויין, ואליבא</strong> <small>[ולפי שיטתו]</small> של ר' <strong>יהושע,</strong> שאמר: <strong>תמחויין מחולקין.</strong>
 <strong>דמהו דתימא</strong> <small>[שמהו שתאמר]:</small> <strong>כי</strong> <small>[כאשר]</small> <strong>אמר ר' יהושע</strong> שתמחויים מחלקים — <strong>לחומרא</strong> <small>[להחמיר]</small> <strong>אמר,</strong> שאם אכל שני כזיתים בשני תמחויים שונים חייב שתי חטאות. אבל <strong>לקולא</strong> <small>[להקל]</small> <strong>לא אמר,</strong> על כן <strong>קא משמע לן</strong> <small>[משמיע לנו]</small> שאם אכל כזית <strong>משני מינין פטור,</strong> וכפי שהסברנו:
 <strong>מאי</strong> <small>[מהו]</small> <strong>משני מינין</strong> — <strong>ממין אחד הוא, ואמאי קרי ליה</strong> <small>[ומדוע קורא לו]</small> <strong>שני מינים</strong> — <strong>משום</strong> שאכלו <strong>בשני תמחויין,</strong> כחצי זית בכל תמחוי, <strong>וקתני</strong> <small>[והוא שונה]:</small> <strong>פטור, אלמא</strong> <small>[מכאן]</small> שלא <strong>שנא לקולא ולא שנא לחומרא</strong> <small>[לא שונה להקל ולא שונה להחמיר]</small> <strong>קאמר</strong> <small>[אומר]</small> <strong>ר' יהושע</strong> שתמחויים מחלקים, ואפילו היו שני חצאי הזית ממין אחד, ואכלם בהעלם אחד — פטור.
 ומתקשים: <strong>מדסיפא</strong> <small>[מתוך שבסוף],</small> מה ששנינו "משני מינים" כוונתו <strong>מין אחד ושני תמחויין,</strong> נמצא כי <strong>רישא</strong> <small>[ההתחלה]</small> של דין זה, ששנינו בה "ממין אחד" כוונתה שני חצי כזית מ<strong>מין אחד ותמחוי אחד,</strong> שחייב חטאת על אכילתם. והלוא דבר זה <strong>פשיטא</strong> <small>[פשוט],</small> ולא הוצרך לאומרו!
 <strong>אמר רבינא:</strong> מדובר <strong>כגון שהיתה לו ידיעה בינתיים,</strong> שאכל כחצי זית ונודע לו שאכל חלב, ושוב נעלם ממנו האיסור, וחזר ואכל כחצי זית, <strong>ואליבא</strong> <small>[ו</small>הוא <small>לפי שיטתו]</small> של <strong>רבן גמליאל,</strong> שאמר: <strong>אין ידיעה לחצי שיעור,</strong> שאם לאחר שחטא בשגגה בחצי שיעור נודע לו שחטא, ושוב נעלם ממנו האיסור וחטא — אין הידיעה שבאמצע מחלקת אותו לשתי שגגות שונות, אלא כאילו חטא בהעלם אחד.
 <strong>דתנן</strong> <small>[ששנינו]:</small> <strong>הכותב</strong> בשבת <strong>שתי אותיות בשתי העלמות</strong> שונות, <strong>אחת שחרית ואחת ערבית</strong> — <strong>רבן גמליאל מחייב</strong> משום מלאכת כתיבה, ששיעורה שתי אותיות, <strong>וחכמים פוטרין;</strong> וטעם מחלוקתם,
 <strong>רבן גמליאל סבר</strong> <small>[סבור]:</small> <strong>אין ידיעה לחצי שיעור,</strong> ולכן גם אם נודע לו האיסור לאחר כתיבת אות אחת — אין ידיעה זו נחשבת לחלק בינה לבין הכתיבה של האות השניה, <strong>ורבנן סברי</strong> <small>[וחכמים סבורים]:</small> <strong>יש ידיעה</strong> גם <strong>לחצי שיעור.</strong>
 <big>ג משנה</big> <strong>כמה ישהא באוכלין</strong> ויתחייב משום אכילת כזית איסור? <strong>כאילו אוכל קליות</strong> (גרעינים קלויים) שאוכל אותן אחת אחת, <strong>דברי ר' מאיר. וחכמים אומרים: עד שישהא מתחלה ועד סוף כדי אכילת פרס</strong> (חצי ככר לחם) — <strong>חייב.</strong>
 ושיעור זה נוגע למי ש<strong>אכל אוכלין טמאין ושתה משקין טמאין,</strong> שאם אכל כחצי פרס (רבע ככר) אוכלים טמאים, או שתה רביעית משקים טמאים בתוך זמן של אכילת פרס — נפסל מאכילת תרומה עד שייטהר. ועוד, <strong>שתה רביעית יין ונכנס למקדש ושהה כדי אכילת פרס</strong> — <strong>חייב, ר' אליעזר אומר: אם פסק בה,</strong> עשה הפסקות בשתיית רביעית היין, <strong>או אם נתן בו מים כל שהוא</strong> — <strong>פטור.</strong>
 <big>ד גמרא</big> <strong>איבעיא להו</strong> <small>[נשאלה להם</small> ללומדים<small>]</small><strong>: ר' מאיר</strong> שאמר שמשערים את אכילת האיסורים כאילו אוכל קליות, <strong>לחומרא קאמר או לקולא קאמר</strong> <small>[להחמיר הוא אומר או להקל הוא אומר]?</small> ומפרטים: <strong>לחומרא קאמר</strong> <small>[להחמיר הוא אומר],</small> <strong>והכי קתני</strong> <small>[וכך הוא שונה]:</small> רואים אותו <strong>כאילו אוכל קליות</strong> מעט מעט, <strong>אפילו</strong> נמשכת אכילת כזית מן האיסור <strong>כוליה יומא</strong> <small>[כל היום].</small> <strong>ואף על גב</strong> <small>[ואף על פי]</small> שמתחלה <strong>ועד סוף</strong> של אכילת כזית איסור יש <strong>יותר מכדי אכילת פרס, כיון דמשכיה אכילתיה</strong> <small>[שנמשכה אכילתו]</small> ולא הפסיק בה — הרי הוא <strong>מחייב</strong> <small>[חייב].</small> <strong>ואמרו ליה רבנן</strong> <small>[לו חכמים]:</small> <strong>עד שישהא</strong> באכילת כזית <strong>בכדי אכילת פרס הוא</strong> ש<strong>יייב,</strong> אבל אם שהה <strong>יותר מכדי אכילת פרס</strong> באכילת כזית — הרי הוא <strong>פטור.</strong>
 <strong>או דלמא לקולא קאמר</strong> <small>[שמא להקל הוא אומר],</small> <strong>דהכי קתני</strong> <small>[שכך הוא שונה]:</small> מתי הוא מתחייב על אכילת כזית האיסור — <strong>כאילו אוכל קליות,</strong> וכוונתו: <strong>והוא</strong> שלא <strong>איפסיק ביני וביני</strong> <small>[הפסיק</small> אכילתו <small>בין לבין],</small> אלא אכל ברצף, <strong>אבל</strong> אם <strong>איפסיק ביני וביני</strong> <small>[הפסיק בין לבין],</small> <strong>אף על גב</strong> <small>[אף על פי]</small> שמתחלה <strong>ועד סוף</strong> היה <strong>בכדי אכילת פרס</strong> — <strong>פטור. ואמרו ליה רבנן</strong> <small>[לו חכמים]:</small> <strong>כיון</strong> ש<strong>מתחלה ועד סוף בכדי אכילת פרס הוא</strong> — <strong>חייב,</strong> למרות שהפסיק באכילתו?
 ומציעים, <strong>תא שמע</strong> <small>[בוא</small> ו<small>שמע]</small> ממה ששנינו בברייתא, <strong>וחכמים אומרים: עד שישהא בכדי אכילת פרס מתחלה ועד סוף.</strong>
## דף יג.
 <strong>אי אמרת בשלמא</strong> <small>[נניח אם אתה אומר]</small> שר' <strong>מאיר לחומרא</strong> <small>[</small>בא להחמיר], ומחייב אפילו נמשכה אכילתו כל היום — <strong>היינו דקתני</strong> <small>[זהו שהוא שונה]</small> בדברי חכמים: <strong>"עד שישהא",</strong> כלומר, אינו חייב <strong>עד דשהי דיליה</strong> <small>[שהשהייה שלו]</small> מתחילה ועד סוף היא <strong>כדי אכילת פרס,</strong> ולא יותר מכך.
 <strong>אלא אי אמרת</strong> <small>[אם אתה אומר]</small> כי <strong>ר' מאיר לקולא</strong> <small>[</small>בא <small>להקל]</small> ולומר שכל שהפסיק באכילה פטור, ואם כן, <strong>"וחכמים אומרים: אם שהה</strong> כדי אכילת פרס — פטור" <strong>מיבעי ליה</strong> <small>[צריך היה לו</small> לומר<small>],</small> אבל שהה פחות מכך — חייב אפילו אם הפסיק! <strong>אלא לאו שמע מינה</strong> <small>[האם לא תלמד מכאן]</small> שר' <strong>מאיר לחומרא</strong> <small>[</small>בא <small>להחמיר]?</small> ומסכמים: אכן, <strong>שמע מינה</strong> <small>[למד מכאן]</small> שכן הוא.
 <big>א</big> <strong>אמר רבנאי אמר שמואל: ב</strong>אכילת <strong>חלבים וב</strong>אכילת <strong>נבילה</strong> — חייב על אכילת כזית ואפילו בהפסקות, <strong>עד שישהא מתחלה ועד סוף בכדי אכילת פרס,</strong> ולא יותר, וכדברי חכמים במשנתנו. אם אכל <strong>אוכלים טמאים</strong> בשיעור חצי פרס (רבע ככר), או <strong>שקצים ורמשים,</strong> או שתה <strong>משקין</strong> טמאים בשיעור רביעית — נטמא גופו, ואסור באכילת טהרות, <strong>אפילו</strong> נמשכה אכילתם <strong>כל היום כולו בכדי אכילת פרס.</strong>
 ושואלים: <strong>מאי קאמר</strong> <small>[מה הוא אומר]?</small> מה משמעות הדברים הללו? <strong>אמר רב פפא, הכי קאמר</strong> <small>[כך הוא אומר]:</small> <strong>אפילו</strong> נמשכה אכילתם <strong>כל היום כולו</strong> נטמא גופו, <strong>והוא שאכל</strong> כל <strong>כזית</strong> מהם <strong>בכדי אכילת פרס.</strong>
 <strong>מיתיבי</strong> <small>[מקשים]</small> על כך ממה ששנינו: <strong>כל האוכלין</strong> הטמאים <strong>מצטרפין</strong> זה עם זה <strong>לפסול הגוייה</strong> (את גופו) מלאכול תרומה, אם היה בהם יחד <strong>בכחצי פרס; מאי לאו</strong> <small>[האם אין]</small> הכוונה <strong>דאכליה</strong> <small>[שאכלו]</small> את <strong>חצי פרס בכדי</strong> בזמן של שיעור <strong>אכילת פרס?</strong> ודוחים: <strong>לא,</strong> שאכל כל <strong>כזית</strong> ו<strong>כזית</strong> מאותו חצי פרס <strong>בכדי אכילת פרס.</strong>
 <strong>מיתיבי</strong> <small>[מקשים]</small> על כך ממה ששנינו בברייתא: <strong>כל האוכלין מצטרפין לפסול את הגוייה בכחצי פרס בכדי אכילת פרס, כיצד? אכל וחזר ואכל, אם יש מתחלת אכילה ראשונה ועד סוף אכילה אחרונה כדי</strong> שיעור <strong>אכילת פרס</strong> — הרי אלו <strong>מצטרפין, יותר מכאן</strong> — <strong>אין מצטרפין.</strong>
 וממשיכה הברייתא בענין טומאת אוכלים: <strong>לא התירו לאכול</strong> (לאוכל) אוכלים טמאים <strong>פחות מכשיעור</strong> (כחצי פרס) <strong>לירד ולטבול,</strong> אם <strong>ירד וטבל ועלה והשלימו</strong> לשיעור כחצי פרס — הרי זה <strong>מצטרף</strong> לפסול את הגויה, אף על פי שטבל בין שתי האכילות. <strong>התירו לה לעוברה</strong> (אשה מעוברת) <strong>לאכול פחות מכשיעור, מפני הסכנה,</strong> שמא תפיל.
 <strong>כל המשקין</strong> הטמאים <strong>מצטרפין לפסול את הגוייה</strong> מלאכול תרומה, <strong>ברביעית</strong> הלוג, אם שותה אותה <strong>בכדי אכילת פרס, כיצד? שתה וחזר ושתה,</strong> ויש בכל השתיות יחד רביעית, <strong>אם יש מתחלת שתיה ראשונה ועד סוף שתיה אחרונה</strong> שיעור זמן <strong>כדי אכילת פרס</strong> — <strong>מצטרפין, יותר מכאן</strong> — <strong>אין מצטרפין.</strong>
 <strong>הותרו</strong> (התירו) <strong>לה ל</strong>אישה שהיא <strong>מגע טמא מת,</strong> כלומר, שנגעה במי שנגע במת, שהוא אב הטומאה, ונעשתה ראשון לטומאה, <strong>להניק בנה, ובנה</strong> נשאר <strong>טהור</strong> ואינו פוסל תרומה, למרות שלכאורה ינק חלב שכבר נטמא כשיצא מגופה של אמו. עד כאן לשון הברייתא.
 <strong>קתני מיהת</strong> <small>[הריהו שונה על כל פנים]</small> לענין אוכלים טמאים: <strong>אם יש מתחלת אכילה ראשונה ועד סוף אכילה</strong> אחרונה <strong>בכדי אכילת פרס</strong> — <strong>מצטרף</strong> לפסול את גופו. הרי זו <strong>תיובתא</strong> <small>[קושיה חמורה]</small> על <strong>רבנאי,</strong> שאמר שדי שיאכל כל כזית וכזית בכדי אכילת פרס! ומסכמים: אכן, <strong>תיובתא</strong> <small>[קושיה חמורה]</small> היא, ונדחו דבריו.
 <big>ב</big> וממשיכים לדון בפרטי הברייתא. <strong>אמר מר</strong> <small>[החכם]:</small> <strong>לא התירו לו לאכול</strong> (למי שאוכל) אוכלים טמאים <strong>פחות מכשיעור לירד ולטבול.</strong> ושואלים: <strong>מאי קאמר</strong> <small>[מה הוא אומר]?</small> מדוע לא התירו לו?
 <strong>אמר רב יהודה, הכי קאמר</strong> <small>[כך הוא אומר]:</small> <strong>אכל פחות מכשיעור</strong> — <strong>לא התירו לו לירד ולטבול,</strong> לפי <strong>שאם ירד וטבל ועלה והשלימו</strong> בכדי אכילת פרס — <strong>מצטרף</strong> הכל לפוסלו מאכילת תרומה. <strong>ו</strong>אם לא נאסור עליו לטבול בתחילה <strong>אתי למימר</strong> <small>[ויבוא לומר]:</small> <strong>אהני לי טבילה קמייתא</strong> <small>[הועילה לי הטבילה הראשונה]</small> על חצי השיעור, ועל חצי השיעור הנוסף איני צריך טבילה, <strong>ואין</strong> הוא <strong>יודע שאין טבילה</strong> מועילה לו להיטהר <strong>אלא באחרונה.</strong>
 <big>ג</big> ועוד <strong>קתני</strong> <small>[שונה]</small> התנא בברייתא: <strong>התירו לה לעוברה לאכול</strong> איסור <strong>פחות מכשיעור מפני הסכנה.</strong> ומבינים כי הכוונה היא שכל שהותר לה לאכול הוא פחות מכשיעור. ותוהים: אם <strong>מפני הסכנה, אפילו טובא נמי תיכול</strong> <small>[הרבה גם כן שתאכל]!</small> <strong>אמר רב פפא, הכי קתני</strong> <small>[כך שנה]:</small> <strong>הותרו לה לעוברה</strong> לאכול <strong>פחות מכשיעור</strong> כלומר, בפחות מכזית בכדי אכילת פרס, <strong>אפילו</strong> אוכלת <strong>טובא</strong> <small>[הרבה],</small> <strong>מפני הסכנה.</strong>
 <big>ד</big> ועוד <strong>קתני</strong> <small>[שונה]</small> התנא בברייתא: <strong>התירו ל</strong>אשה שנטמאה ב<strong>מגע טמא מת להניק את בנה, ובנה טהור,</strong> ורשאים להאכילו תרומה. ושואלים: <strong>אמאי</strong> <small>[מדוע]</small> יהיה <strong>טהור? כיון</strong> ש<strong>יינק חלב איטמי ליה</strong> <small>[נטמא לו]</small> מן ה<strong>חלב!</strong>
 <strong>וכי תימא</strong> <small>[ואם תאמר]</small> שחלב זה, שהוא מאכל התינוק, <strong>לא איתכשר</strong> <small>[הוכשר</small> לקבל טומאה<small>],</small> ואין אוכל מקבל טומאה אלא אם הוכשר במשקה — הלוא <strong>נתכשר בטיפה מלוכלכת</strong> שנשארת <strong>על פי הדד,</strong> שאינה מיועדת למאכל התינוק, אלא דין משקה יש לה, והיא מכשירה את החלב שיוצא לאחר מכן לקבל טומאה! <strong>אמר רב נחמן אמר רבה בר אבוה:</strong> מדובר שינק <strong>בתקיפה</strong> (במשיכה) <strong>אחת,</strong> ולא <strong>הניח טיפה מלוכלכת על פי הדד,</strong> שתכשיר את החלב היוצא לאחר מכן.
 <strong>אמר רבא, שתי תשובות בדבר</strong> לדחות הסבר זה: <strong>חדא</strong> <small>[אחת],</small> <strong>דקחזינא לפומיה דינוקא</strong> <small>[שרואים אנו את פי התינוק]</small> שהוא <strong>מלא חלב,</strong> ולכן לא יכול להיות שינק בלא שתיוותר טיפה על הדד! <strong>ועוד,</strong> גם אם לא נשארה טיפה על פי הדד, אין החלב צריך הכשר כאוכל כדי ליטמא ולטמא, שהרי <strong>מקום</strong> ה<strong>חלב</strong> באשה <strong>מעיין הוא,</strong> והחלב נחשב כחלק מגוף האשה, וטמא כמוה, ואין לו דין רגיל של אוכל או משקה.
 <strong>דקתני</strong> <small>[ש</small>כך <small>הוא שונה]</small> במשנה: <strong>חלב אשה מטמא</strong> (מכשיר אוכל לקבלת טומאה) <strong>בין</strong> שיצא <strong>לרצון</strong> האשה או התינוק, <strong>ובין</strong> שיצא <strong>שלא לרצון,</strong> ואילו חלב <strong>בהמה אינה מטמא אלא לרצון;</strong>
 <strong>מאי לאו</strong> <small>[האם אין</small> הכוונה<small>]</small> <strong>"שלא לרצון"</strong> — אפילו <strong>דלא ניחא ליה</strong> <small>[שלא נוח לו],</small> שאינו רוצה בחלב? <strong>וקתני</strong> <small>[והוא שונה]</small> שהוא <strong>מטמא,</strong> והרי אוכל אינו מוכשר לקבל טומאה אלא במשקה שיצא לרצון! אלא מכאן שאין דין החלב כדין אוכל ומשקה רגיל, ואינו צריך הכשר כדי ליטמא ולטמא, ואם כן חוזרת השאלה: מדוע התינוק טהור? והרי אכל דבר טמא!
 <strong>אלא אמר רבא: היינו טעמא</strong> <small>[זה הטעם]</small> שבנה <strong>טהור</strong> — מפני ש<strong>ספק ינק כשיעור</strong> הראוי לפוסלו לאכילת תרומה, <strong>וספק לא ינק</strong> כשיעור, <strong>ואם תמצא לומר</strong> שוודאי <strong>ינק,</strong> מכל מקום <strong>ספק ינקו</strong> את החלב <strong>ב</strong>תוך כדי <strong>אכילת פרס, ספק ינקו ביותר מכדי אכילת פרס,</strong> ואז אינו פוסל.
 ושואלים: <strong>ולרבא,</strong> האם <strong>מקום חלב מעיין הוא ולא צריך הכשר?</strong>
 <strong>והתנן</strong> <small>[והרי שנינו</small> במשנה<small>]</small><strong>: האשה</strong> שהיא נדה <strong>שנטף חלב מדדיה ונפל</strong> החלב <strong>לאויר תנור</strong> — ה<strong>תנור טמא. וקשיא לן</strong> <small>[והיה קשה לנו]:</small> <strong>במאי איתכשר</strong> <small>[במה הוכשר]</small> חלב זה כדי שייטמא ויטמא? <strong>ואמר רבי יוחנן: בטיפה מלוכלכת על פי הדד.</strong> הרי שר' יוחנן סבור שהחלב צריך הכשר!
 <strong>וכי תימא</strong> <small>[ואם תאמר],</small> <strong>רבא לא סבר לה</strong> <small>[אינו סבור] כ</small>דעת ר' <strong>יוחנן,</strong> ואמורא רשאי לחלוק על אמורא אחר, <strong>והתניא</strong> <small>[והרי שנויה</small> ברייתא<small>]:</small> <strong>נמצאת אתה אומר, תשעה משקין בזוב</strong> כלומר, לגבי הזב: <strong>הזיעה, וליחה סרוחה, וריעי</strong> (צואה נוזלית) — הרי הם <strong>טהורין מכולם,</strong> שאינם מטמאים, ואינם מכשירים לקבל טומאה. <strong>דמעת עינו</strong> של הזב, <strong>ו</strong>כן <strong>דם מגפתו</strong> (היוצא מפצעו),
## דף יג:
 <strong>וחלב אשה</strong> זבה — <strong>מטמאין טומאת משקין ברביעית. רוקו</strong> של הזב, <strong>זובו, ומימי רגליו</strong> — <strong>מטמאין טומאה חמורה</strong> כזב עצמו, <strong>בכל שהוא.</strong>
 <strong>ואי אמרת</strong> <small>[ואם אומר אתה]</small> כדברי רבא, ש<strong>מקום חלב מעיין</strong> הוא, <strong>חלב</strong> של זבה <strong>נמי נטמא</strong> <small>[גם כן יטמא]</small> <strong>טומאה חמורה בכל שהוא, כזובו ורוקו! אלא שמע מינה</strong> <small>[למד מכאן]:</small> <strong>מקום חלב אשה לאו מעיין הוא,</strong> והחלב צריך הכשר כדי ליטמא ולטמא.
 ושואלים: <strong>אי הכי</strong> <small>[אם כך],</small> <strong>קשיא הא מתניתא</strong> <small>[קשה משנה זו]</small> <strong>ואמר</strong> והוכיח ממנה <strong>רבא</strong> כשיטתו, ששנינו בה שחלב אשה <strong>מטמא בין לרצון ובין שלא לרצון,</strong> והרי אוכל אינו מוכשר ליטמא אלא לרצון!
 ומשיבים: <strong>מי סברת</strong> <small>[האם סבור אתה]</small> כי <strong>"שלא לרצון" דאמר</strong> <small>[שאומר</small> התנא<small>]</small> כוונתו — <strong>דלא ניחא ליה</strong> <small>[שלא נוח לו],</small> שאינו רוצה בחלב? <strong>לא, מאי</strong> <small>[מהו]</small> <strong>"שלא לרצון"</strong> ש<strong>אמר</strong> <small>[</small>ש<small>הוא אומר]</small> — בסתם, <strong>דדעתיה דתינוק קריבא</strong> <small>[שדעתו של התינוק קרובה]</small> <strong>לגבי חלב,</strong> ולכן אין צורך ברצון מפורש כדי לקבל טומאה, <strong>אבל</strong> אם הוא <strong>אמר</strong> <small>[אומר]</small> במפורש ש<strong>לא ניחא ליה</strong> <small>[נוח לו]</small> — הרי החלב <strong>טהור.</strong>
 <big>א</big> שנינו במשנה: <strong>אכל אוכלין טמאין</strong> ושתה משקין טמאין, שתה רביעית יין ונכנס למקדש, ושהה כדי אכילת פרס — חייב. ושואלים: <strong>למה לי שהייה</strong> במקדש כדי להתחייב על כך, <strong>דקתני</strong> <small>[שהוא שונה]</small> <strong>ושהה? אמר רב יהודה, הכי קתני</strong> <small>[כך הוא שונה]:</small> <strong>אכל אוכלין טמאין ושתה משקין טמאין ושתה רביעית יין, ושהה באכילתן ובשתייתן כדי אכילת פרס, ו</strong>אחר כך <strong>נכנס למקדש</strong> — <strong>חייב.</strong>
 <big>ב</big> שנינו במשנה, <strong>ר' אליעזר אומר:</strong> אם פסק בשתיית רביעית יין, או שנתן לתוכו מים כל שהוא, ונכנס למקדש — פטור. בענין זה <strong>תנו רבנן</strong> <small>[שנו חכמים]:</small> נאמר לאהרן הכהן <strong>"יין ושכר אל תשת</strong> אתה ובניך בבואכם אל אהל מועד ולא תמותו" וכו' (ויקרא י, יט), אילו נאמר רק "יין" — <strong>יכול אפילו</strong> שתה יין <strong>כל שהוא,</strong> יכול <strong>אפילו</strong> שתה יין <strong>מגתו,</strong> שעדיין לא תסס, יהא חייב?
 <strong>תלמוד לומר: "ושכר",</strong> לומר שאין <strong>אסור אלא</strong> יין שיש בו <strong>כדי לשכר, וכמה כדי לשכר?</strong> לפחות <strong>רביעית יין,</strong> וכן שיהיה זה יין <strong>בן ארבעים יום,</strong> שכבר תסס.
 <strong>אם כן,</strong> די היה לכתוב "שכר", <strong>מה תלמוד לומר "יין"? לומר לך, ש</strong>אף שחיוב מיתה אין בו <strong>מוזהרין עליו</strong> מלשתות אפילו <strong>כל שהוא,</strong> גם אם אין בו רביעית, <strong>ו</strong>כן <strong>מוזהרין עליו</strong> אפילו כשהוא <strong>מגתו,</strong> ולכן יש בכך עונש מלקות, כדין כל "לא תעשה" שבתורה.
 ר' יהודה אומר: "<strong>יין"</strong> — <strong>אין לי אלא יין</strong> בלבד, <strong>שאר</strong> משקים <strong>משכרין מנין? תלמוד לומר: "ושכר"; אם כן מה תלמוד לומר "יין"? על היין,</strong> אם נכנס למקדש — בחיוב <strong>מיתה, ועל שאר משקין</strong> משכרים <strong>באזהרה</strong> בלבד.
 ר' <strong>אליעזר אומר,</strong> יש להבין את הכתוב "יין ושכר אל תשת" כאילו נאמר: <strong>"יין אל תשת ושכר",</strong> וכוונתו: יין <strong>אל תשתהו כדרך שכרותו, הא</strong> <small>[אבל]</small> <strong>אם הפסיק בו</strong> בשתייתו, <strong>או נתן לתוכו מים כל שהוא</strong> ושתהו — <strong>פטור.</strong>
 ומסבירים: <strong>במאי פליגי</strong> <small>[במה הם חלוקים]?</small> <strong>תנא קמא סבר</strong> <small>[התנא הראשון סבור]:</small> <strong>גמרינן</strong> <small>[למדים אנו]</small> גזירה שווה "<strong>שכר" "שכר" מנזיר,</strong> שנאמר בו: "מיין ושכר יזיר" (במדבר ו, ג) ולא נאסר עליו אלא יין, ש"שכר" האמור כאן גם הוא יין (מ<strong>שכר).</strong>
 <strong>ור' יהודה לא יליף</strong> <small>[אינו לומד]</small> מגזירה שווה זו של "<strong>שכר" "שכר" מנזיר,</strong> ולכן הוא מפרש "שכר" במובן של משקה משכר שאינו יין. <strong>ור' אליעזר סבר</strong> <small>[סבור]:</small> <strong>מאי</strong> <small>[מה]</small> פירושו של "יין ו<strong>שכר"?</strong> לא שני דברים שונים, אלא: יין <strong>מידי</strong> <small>[כמו,</small> כדרך<small>]</small> ש<strong>הוא משכר.</strong>
 ואומרים: <strong>כמאן אזלא הא דתניא</strong> <small>[כ</small>דעת <small>מי הולכת אותה</small> ברייתא <small>ששנויה]:</small> <strong>אכל דבילה קעילית,</strong> שגורמת למעין שיכרון, <strong>ו</strong>כן <strong>שתה דבש או חלב,</strong> ונשתכר, <strong>ונכנס למקדש ושימש</strong> — <strong>לוקה, כמאן</strong> <small>[כ</small>דעת <small>מי]</small><strong>? כ</strong>דעת ר' <strong>יהודה,</strong> שסבור שעל כל דבר משכר יש אזהרה. <strong>אמר רב יהודה בר אחותאי: הלכה כר' אליעזר,</strong> ומעירים: <strong>וקרי</strong> <small>[וקורא]</small> היה <strong>רב עליה</strong> <small>[עליו]</small> על ר' <strong>אלעזר "ט ובינא דחכימי"</strong> <small>[המאושר שבחכמים],</small> שהלכה כמותו.
 מסופר, <strong>רב אחא דהוצל</strong> (מן העיר הוצל) <strong>הוה נידרא עלה דביתהו</strong> <small>[היה נדר על אשתו],</small> שנדר שלא ליהנות ממנה, <strong>אתא לקמיה</strong> <small>[בא לפני]</small> <strong>רב אשי</strong> כדי שיתיר לו את נדרו, <strong>אמר ליה</strong> <small>[לו]:</small> <strong>זיל האידנא ותא</strong> <small>[לך עכשיו ובוא]</small> <strong>למחר,</strong> כי עכשיו שתיתי יין, ונאסר עלי להורות, שהרי <strong>רב לא</strong> היה <strong>מוקי אמורא עליה</strong> <small>[מעמיד מתורגמן עליו],</small> כלומר, לא היה דורש ברבים <strong>מיומא טבא לחבריה</strong> <small>[מיום טוב</small> אחד, לאחר שאכל ושתה יין, עד <small>לחבירו,</small> למחרת<small>]</small><strong> משום שכרות,</strong> מפני שהשותה יין אסור לו להורות, כמבואר להלן.
 <strong>אמר ליה</strong> <small>[לו]</small> רב אחא, <strong>והאמר</strong> <small>[והרי אמר]</small> <strong>רב: הלכה כר' אלעזר,</strong> שאם נתן מים לתוך היין פטור, <strong>ומר הוא דקא רמי ביה מיא</strong> <small>[ואדוני הוא שהטיל בו מים]</small> ביין שלו! <strong>אמר ליה</strong> <small>[לו]</small> רב אשי, <strong>הא לא קשיא</strong> <small>[זה אינו קשה]:</small> <strong>הא</strong> <small>[זה]</small> שפטור אם נתן בו מים כל שהוא — <strong>ברביעית</strong> יין בדיוק, <strong>הא</strong> <small>[זה]</small> <strong>ביותר מכדי רביעית</strong> יין, שגם אם נתן בתוכו מעט מים עדיין הוא משכר.
 <big>ג</big> בהמשך לאיסור על הכהנים להיכנס למקדש שתויי יין, נאמר: "ולהבדיל בין הקודש ובין החול ובין הטמא ובין הטהור, ולהורות את בני ישראל את כל החוקים אשר דיבר ה' אליהם ביד משה" (ויקרא י, י—א), ועל כך <strong>תנו רבנן</strong> <small>[שנו חכמים]:</small> <strong>"ולהבדיל בין הקדש ובין החל"</strong> — <strong>אלו</strong> דיני <strong>דמין וערכין,</strong> ו<strong>חרמין והקדשות,</strong> שאסור לדון בענייני הקדש כשהוא שתוי יין,
 <strong>"בין הטמא ובין הטהור"</strong> — <strong>אלו</strong> דיני <strong>טמאות וטהרות, "ולהורת"</strong> — <strong>זו הוראה</strong> באיסור והיתר, <strong>"את כל החקים"</strong> — <strong>אלו מדרשות,</strong> דרשות הכתובים בענייני הלכה, שאסור ללמדן כשהוא שתוי יין, <strong>"אשר דבר ה'"</strong>— <strong>זו הלכה</strong> למשה מסיני (שניתנה בדיבור ולא בכתב), <strong>"ביד משה"</strong> — <strong>זה תלמוד,</strong> המשא ומתן של התורה שבעל פה, שיש ממנו מסקנות להלכה,
 <strong>יכול אף המשנה</strong> אסור ללמד? <strong>תלמוד לומר: "ולהורת",</strong> כלומר מדובר פה רק בדבר שיש ממנו הוראת הלכה למעשה, ואין מורים הלכה מן המשנה. <strong>ר' יוסי בר' יהודה אומר: יכול אף תלמוד</strong> אסור לעסוק בו? <strong>תלמוד לומר: "ולהורת",</strong> דווקא הוראת הלכה למעשה נאסרה, ולא דבר שרק ניתן להסיק ממנו הוראה.
 ושואלים: <strong>כמאן אזלא הא דתניא</strong> <small>[כ</small>דעת <small>מי הולכת זו ששנויה</small> בברייתא<small>]:</small> <strong>יצא</strong> דין <strong>שרץ,</strong> להורות שהוא <strong>טמא, וצפרדע,</strong> להורות שהוא <strong>טהור, ש</strong>אפילו <strong>שתויי יין מורין בהן הוראה, נימא</strong> <small>[האם לומר]</small> שדעת ר' <strong>יוסי בר' יהודה היא,</strong> המיקל בענין זה, <strong>ולא</strong> שיטת <strong>רבנן</strong> <small>[חכמים]?</small> ודוחים: <strong>אפילו תימא</strong> <small>[תאמר]</small> כדעת <strong>רבנן</strong> <small>[חכמים]</small> מותר הדבר. <strong>ושאני הכא</strong> <small>[ושונה כאן],</small> <strong>דזיל קרי בי רב הוא</strong> <small>[ש"לך קרא בבית הרב" הוא],</small> שאפילו תינוקות של בית רבן יודעים אותו, ואין בו הוראה.
 <strong>אמר רב: הלכה כר' יוסי בר' יהודה,</strong> שכל שאין בו הוראת הלכה למעשה מותר ללמד, למרות שניתן להסיק משם הלכה. ומקשים: <strong>והא</strong> <small>[והרי]</small> <strong>רב לא מוקים אמורא מיומא טבא לחבריה</strong> <small>[לא</small> היה <small>מעמיד מתורגמן</small> לדרשה <small>מיום טוב אחד לחבירו]</small> <strong>משום שכרות!</strong> ומשיבים: <strong>שאני</strong> <small>[שונה]</small> <strong>רב, דאורי מורי</strong> <small>[שהיה מורה הוראה</small> בתוך הדרשה<small>].</small> ואומרים: <strong>וניקם דלא לורי</strong> <small>[ושיעמיד</small> מתורגמן וידרוש <small>ולא יורה הוראה]!</small> ומשיבים: <strong>כל היכא דיתיב</strong> <small>[מקום שיושב]</small> <strong>רב</strong> ודורש <strong>לא סגי ליה</strong> <small>[לא יתכן שיהיה]</small> <strong>בלא הוראה.</strong>
 <big>ד משנה</big> <strong>יש אוכל אכילה אחת וחייבין עליה ארבעה חטאות ואשם אחד,</strong> כיצד? <strong>טמא שאכל חלב, והיה</strong> החלב <strong>נותר, מן המוקדשין,</strong> ואכלו <strong>ביום הכפורים</strong> — חייב באכילתו משום חלב, משום נותר, משום טמא שאכל את הקודש, ומשום אכילה ביום הכיפורים, ואשם על המעילה בקודש.
 ר' מאיר <strong>אומר: אם היה שבת והוציאו</strong> בתוך כדי אכילתו מרשות היחיד לרשות הרבים — <strong>חייב. אמרו לו:</strong> זה <strong>אינו מן השם</strong> (מן הענין), אין חיוב זה משום אכילה, ולכן אין למנותו.
## דף יד.
 <big>א גמרא</big> ושואלים: <strong>נימא אית ליה</strong> <small>[האם נאמר שיש לו,</small> שסבור<small>] ר'</small> <strong>מאיר</strong> ש<strong>איסור חל על איסור?</strong> ודוחים: <strong>נהי</strong> <small>[אם אמנם]</small> שאיסור <strong>חל על איסור לית ליה</strong> <small>[אין לו],</small> אבל כשיש <strong>איסור כולל,</strong> כאשר האיסור הנוסף כולל פרטים נוספים, וכן <strong>אסור מוסיף,</strong> כאשר יש באיסור החדש תוספת איסור, <strong>אית ליה</strong> <small>[יש לו,</small> סבור הוא<small>]</small> שאיסור חל על איסור.
 וכך במשנתנו: מי שהיה <strong>טהור, מעיקרא</strong> <small>[מתחילה]</small> <strong>לא</strong> היה <strong>אסור</strong> בחתיכה זו <strong>אלא ב</strong>איסור <strong>חלב, הוה ליה</strong> <small>[נעשה]</small> אותו אדם <strong>טמא, מיגו</strong> <small>[מתוך]</small> שהוא <strong>אסור</strong> מעתה גם <strong>בחתיכות</strong> בשר <strong>טהורות</strong> (של קודש) — <strong>איתוסף ביה נמי איסורא עילוי</strong> <small>[נוסף בו גם כן איסור על]</small> <strong>חלב,</strong> מכח האיסור הכולל.
 <strong>ו</strong>כן <strong>חלב</strong> זה <strong>מעיקרא</strong> <small>[מתחילה]</small> <strong>לא</strong> היה <strong>אסור אלא באכילה, אקדשיה</strong> <small>[הקדיש אותו],</small> ובכך נאסר ליהנות מן ההקדש בכל דרך, ולא רק באכילה, <strong>מיגו דאיתוסף ביה איסורא</strong> <small>[מתוך שנוסף בו</small> באדם זה <small>איסור]</small> הנאה מן ההקדש — <strong>איתוסף ביה</strong> <small>[נוסף בו]</small> איסור זה <strong>לגבי חלב,</strong> וחייב על כך אשם מעילה.
 <strong>ואכתי</strong> <small>[ועדיין]</small> <strong>להדיוט</strong> (לאדם) <strong>הוא</strong> ש<strong>אסור</strong> חלב של הקדש, <strong>אבל לגבוה</strong> (למזבח) <strong>שרי</strong> <small>[מותר],</small> כאשר <strong>הוה ליה</strong> <small>[נעשה לו]</small> <strong>נותר,</strong> שעבר זמן הקרבתו, <strong>מיגו דאיתוסף איסורא</strong> <small>[מתוך שנוסף</small> בו <small>איסור]</small> גם <strong>לגבי גבוה,</strong> שהרי עכשיו אסור גם להקריב ממנו (איסור מוסיף) — <strong>איתוסף ביה</strong> <small>[נוסף בו]</small> גם איסור <strong>לגבי הדיוט.</strong> אם <strong>חל עליה</strong> <small>[עליו]</small> <strong>יום הכפורים,</strong> ואותו אדם נאסר מלאכול כל דבר, <strong>מיגו דאיתוסף ביה</strong> <small>[מתוך שנוסף בו]</small> לאדם <strong>איסור</strong> גם <strong>לגבי</strong> אכילת <strong>חולין</strong> (איסור כולל) — <strong>איתוסף ביה</strong> <small>[נוסף בו]</small> גם כן איסור <strong>לגבי</strong> דבר שנאסר כבר ל<strong>גבוה.</strong>
 ומקשים, <strong>ונתני</strong> <small>[ושישנה]:</small> יש אוכל אכילה אחת וחייב עליה <strong>חמש חטאות,</strong> ולא רק ארבע, <strong>ונוקמה</strong> <small>[ויעמיד אותה]</small> <strong>כגון</strong> שאכל גם <strong>כזית</strong> מקרבן שנעשה <strong>פיגול,</strong> כגון ששחטוהו או זרקו את דמו של הקרבן על מנת להקריבו או לאוכלו לאחר זמנו! ומשיבים: <strong>בחדא בהמה קמיירי</strong> <small>[בבהמה אחת מדובר],</small> <strong>בשתי בהמות לא קמיירי</strong> <small>[לא מדובר],</small> <strong>ונותר ופיגול בחדא בהמה לא משכחת לה</strong> <small>[בבהמה אחת אין אתה מוצא אותה],</small> שמשעה שנעשה הקרבן פיגול שוב אינו ראוי להקרבה או לאכילה, וממילא אינו נאסר כנותר.
 ושואלים: <strong>אלמה</strong> <small>[מדוע]</small> <strong>לא</strong> ייתכן שיאכל נותר ופיגול מאותה בהמה? <strong>משכחת לה</strong> <small>[מוצא</small> אתה <small>אותה]</small> <strong>כגון שהעלה אבר</strong> אחר של <strong>פיגול</strong> מאותה בהמה <strong>לגבי מזבח,</strong> שהרי מאותה שעה <strong>פקע פיגוליה מיניה</strong> <small>[פיגולו ממנו],</small> <strong>ו</strong>משעבר זמן הקרבתו <strong>הוה ליה</strong> <small>[נעשה לו]</small> <strong>נותר,</strong>
 <strong>וכדאמר</strong> <small>[וכמו שאמר]</small> <strong>עולא: קומץ</strong> של מנחה שהוא <strong>פיגול שהעלה</strong> אותו <strong>לגבי מזבח</strong> — <strong>פקע פיגולו ממנו והוה ליה</strong> <small>[ונעשה לו]</small> <strong>נותר.</strong> ונמצא שעל האיבר שהעלה חייב משום נותר, ועל האיבר שלא העלה חייב משום פיגול! ודוחים: <strong>באבר אחד קא מיירי</strong> <small>[הוא עוסק],</small> <strong>בשני אברים לא קמיירי</strong> <small>[לא מדובר],</small> <strong>ונותר ופיגול בחד אבר לא משכחת לה</strong> <small>[באבר אחד אין אתה מוצא אותה].</small>
 ומקשים: <strong>אלמה</strong> <small>[מדוע]</small> <strong>לא? משכחת לה</strong> <small>[מוצא</small> אתה <small>אותה]</small> <strong>כגון שהעלה אבר פיגול לגבי מזבח, דפלגיה אנחיה</strong> <small>[שאת חציו הניח]</small> <strong>על גבי מזבח ופלגיה מאבראי</strong> <small>[וחציו</small> מונח <small>מחוץ]</small> למזבח, <strong>דההוא</strong> <small>[שאותו</small> חלק<small>]</small> שהיה על המזבח <strong>פקע פיגול</strong> ממנו <strong>והוה ליה</strong> <small>[ונעשה]</small> <strong>נותר, וכדאמר</strong> <small>[וכמו שאמר]</small> <strong>עולא: קומץ פיגול שהעלה על המזבח</strong> — <strong>פקע פיגולו ממנו והוי ליה</strong> <small>[ונעשה לו]</small> <strong>נותר,</strong> והחלק שמחוץ למזבח נשאר בפיגולו!
 <strong>אמר ליה</strong> <small>[לו]:</small> <strong>לא,</strong> אי אפשר לומר כן, כי <strong>אי רובא</strong> <small>[אם רובו</small> של האבר<small>]</small> על המזבח — <strong>שדייה</strong> <small>[השלך אותו],</small> כלומר, שייך אותו כולו <strong>למזבח,</strong> אם <strong>רובא דבראי</strong> <small>[רובו</small> הוא החלק <small>שבחוץ]</small> <strong>שדייה לבראי</strong> <small>[השלך אותו</small> כולו <small>לחוץ].</small>
 ומקשים: אם כן, <strong>תפשוט</strong> <small>[תפתור מכאן]</small> אותה שאלה <strong>דבעי</strong> <small>[ששאל]</small> <strong>רמי בר חמא</strong> ולא פתר אותה מכאן: האם <strong>הלכו באברים אחר הרוב או לא,</strong> שהרי אתה מניח כי לפי משנתנו הולכים אחר הרוב! <strong>אלא</strong> טעם הדבר שלא שנה גם איסור פיגול, כי <strong>ב</strong>אכילת <strong>כזית אחד</strong> של חלב <strong>קמיירי</strong> <small>[מדובר],</small> <strong>בשני זיתים לא קא מיירי</strong> <small>[לא מדובר].</small>
 ומקשים: <strong>ולא,</strong> וכי אין הוא עוסק ביותר מכזית? <strong>והקתני</strong> <small>[והרי הוא שונה]</small> שחייב על אכילה זו אם אכלה ב<strong>יום הכפורים, וביום הכפורים</strong> רק באכילת שיעור <strong>כותבת</strong> (תמרה מיובשת) הוא <strong>דמחייב</strong> <small>[שמתחייב]</small> בחטאת, <strong>וכותבת אית ביה</strong> <small>[יש בו שיעור]</small> <strong>שני זיתים!</strong>
 <strong>אמר ר' זירא:</strong> ייתכן שיתחייב על אכילת כזית חלב משום כל האיסורים, <strong>כגון שאכל כוליא</strong> (כליה) <strong>בחלבה,</strong> עם החלב שעליה, וביחד היה שם ככותבת. <strong>רב פפא אמר: כגון דמלייה</strong> <small>[שמילאו]</small> את השיעור של כותבת <strong>בתמרי</strong> <small>[בתמרים].</small>
 ומעירים: <strong>רב אדא בר אחא מתני</strong> <small>[היה שונה]</small> שחייב על אכילה אחת <strong>חמש חטאות,</strong> ולא רק ארבע כמשנתנו, <strong>ומתריץ לה</strong> <small>[ומתרץ אותה]</small> <strong>כגון</strong> ש<strong>אכל</strong> יחד עם כזית חלב גם <strong>כזית פיגול</strong> מבהמה אחרת, <strong>ולא משני כהני שינויי דקא משנינן</strong> <small>[ואינו מתרץ כאותם תירוצים שתירצנו],</small> בשם ר' זירא ורב פפא.
 ושואלים: <strong>ונתני</strong> <small>[ושישנה]:</small> <strong>שש חטאות, ונוקמה</strong> <small>[ושיעמיד אותה]</small> <strong>כגון</strong> שאכל בנוסף לאותם שני זיתים גם <strong>כזית דם!</strong> ומשיבים: <strong>בחדא אכילה קא מיירי</strong> <small>[באכילה אחת מדובר],</small> <strong>בשתי אכילות לא קא מיירי</strong> <small>[לא מדובר],</small> <strong>ושיערו חכמים</strong> שאין <strong>בית הבליעה מחזיק</strong> בשעת אכילה <strong>יותר משני זיתים.</strong>
 <big>ב</big> שנינו במשנה, ר' מאיר <strong>אומר:</strong> אם היתה שבת והוציאו בפיו — חייב. ושואלים: <strong>ונתני</strong> <small>[ושישנה]:</small> <strong>אם הוציאו</strong> — <strong>חייב,</strong> שהרי מדובר ביום הכיפורים, שגם הוא אסור במלאכה, <strong>מאי טעמא קתני</strong> <small>[מה טעם הוא שונה]</small> בלשון <strong>"אם היתה שבת"? אמר רפרם:</strong> הדגשה <strong>זאת אומרת</strong> שיש דין <strong>עירוב ו</strong>איסור <strong>הוצאה לשבת, ואין עירוב והוצאה ליום הכפורים.</strong>
 ושואלים: <strong>ממאי</strong> <small>[ממה]</small> אתה מסיק זאת? <strong>דלמא</strong> <small>[שמא]</small> אמור כך: <strong>יש</strong> גם <strong>עירוב והוצאה ליום הכפורים, והכי קתני</strong> <small>[וכך הוא שונה]:</small> <strong>אם היתה שבת והוציאו</strong> — <strong>חייב אף משום שבת ו</strong>אף משום <strong>יום הכפורים!</strong>
 <strong>אלא אי איתמר</strong> <small>[אם נאמר]</small> דבר זה של <strong>רפרם על הדא איתמר</strong> <small>[זה נאמר],</small> <strong>דתניא</strong> <small>[ששנויה</small> ברייתא<small>]</small> בענין שעיר המשתלח ביום הכיפורים: <strong>"ושלח ביד איש עתי"</strong> (ויקרא טז, כא), "<strong>איש"</strong> — להכשיר את הזר, שאינו כהן, "<strong>עתי"</strong> — שצריך שייעשה הדבר במועדו, <strong>אפילו בטומאה,</strong> שהוא יכול להיכנס לעזרה כשהוא טמא ולקחתו משם, <strong>ואפילו בשבת, "עתי"</strong> — <strong>ב</strong>איש ש<strong>מזומן</strong> לכך מאתמול.
 ועל מה שהוא <strong>קתני</strong> <small>[שונה]: "</small><strong>עתי"</strong> — <strong>אפילו בשבת, אמר רפרם: זאת אומרת</strong> שדין <strong>עירוב והוצאה לשבת, ואין עירוב והוצאה ליום הכפורים.</strong>
 ודוחים: <strong>ממאי</strong> <small>[ממה</small> אתה מוכיח<small>]</small><strong>? שאני</strong> <small>[שונה]</small> <strong>שעיר המשתלח,</strong> שהכשירו <strong>ביום הכפורים בכך,</strong> וגם אם היה איסור הוצאה ביום הכפורים — מותר הדבר! <strong>אלא</strong> יש לומר שזו של <strong>רפרם ברותא</strong> <small>[חיצונית]</small> <strong>היא,</strong> כלומר, לא נאמרה בבית המדרש.
 <big>ג משנה</big> <strong>יש בא ביאה אחת וחייב עליה שש חטאות, כיצד? הבא על בתו</strong> יכול שיהא <strong>חייב עליה משום בתו, ואחותו,</strong> וכגון שבא על אמו וממנה נולדה בת זו, וכן יתחייב עליה משום <strong>אשת אחיו,</strong> אם נשאה אחיו. <strong>ו</strong>משום <strong>אשת אחי אביו,</strong> אם מת אחיו או נתגרשה ממנו ונישאה לאחי אביו, <strong>ו</strong>משום <strong>אשת איש,</strong> שהיא אשתו של אחיו, <strong>ו</strong>משום <strong>נדה,</strong> אם בא עליה בנידתה.
## דף יד:
 <big>א גמרא</big> שואלים: כיצד יכול אדם להתחייב כל כך הרבה חטאות? <strong>והא לית ליה</strong> <small>[והרי אין לו] לר'</small> <strong>מאיר,</strong> לדעתו אין <strong>איסור חל על איסור!</strong> ומשיבים: <strong>נהי</strong> <small>[אף]</small> שבסתם <strong>איסור חל על איסור לית ליה</strong> <small>[אין לו],</small> אבל ב<strong>איסור מוסיף ואיסור כולל אית ליה</strong> <small>[יש לו]</small> איסור חל על איסור. וכיצד מתקיים הדבר במשנתנו?
 <strong>כגון שבא על אמו והוליד</strong> ממנה <strong>בת,</strong> ש<strong>איסור בתו ואחותו</strong> בבת זו <strong>בהדי הדדי אתי</strong> <small>[בבת אחת הם באים].</small> אם אותה בת <strong>נשאת לאחיו, מיגו דאיתוסף</strong> <small>[מתוך שנוסף בה]</small> <strong>איסור לגבי</strong> כל ה<strong>אחין</strong> משום אשת אח — <strong>איתוסף איסורא לגבי דידיה</strong> <small>[נוסף</small> ה<small>איסור</small> גם <small>לגביו].</small>
 <strong>נשאת לאחי אביו, מיגו דאיתוסף איסורא</strong> <small>[מתוך שנוסף</small> בה <small>איסור]</small> <strong>לגבי שאר</strong> בני <strong>אחי אביו</strong> — <strong>איתוסף</strong> <small>[נוסף]</small> איסור זה גם <strong>לגבי דידיה</strong> <small>[לגביו].</small> <strong>הויא לה</strong> <small>[נעשתה]</small> אותה אשה <strong>אשת איש, מיגו דאיתוסף</strong> <small>[מתוך שנוסף</small> בה<small>]</small> <strong>איסור לגבי עלמא</strong> <small>[העולם,</small> כל האנשים<small>]</small> — <strong>איתוסף נמי לגבי דידיה</strong> <small>[נוסף גם כן</small> לגביו<small>].</small> <strong>הויא לה</strong> <small>[נעשתה]</small> <strong>נדה, מיגו דאיתוסף</strong> <small>[מתוך שנוסף</small> בה<small>]</small> <strong>איסור לגבי בעלה</strong> — <strong>איתוסף נמי לגבי דידיה</strong> <small>[נוסף גם כן לגביו].</small>
 <big>ב משנה</big> <strong>הבא על בת בתו</strong> — פעמים שחייב <strong>עליה</strong> בביאה אחת <strong>משום בת בתו, וכלתו,</strong> כגון שנשאה בנו. ויכול להיות חייב עליה גם משום <strong>אשת אחיו,</strong> אם נישאה לאחיו, <strong>ו</strong>משום <strong>אשת אחי אביו,</strong> אם גירשה אחיו או מת ונישאה לאחי אביו, <strong>ו</strong>משום <strong>אחות אשתו,</strong> אם היתה אחותה נשואה לו, <strong>ו</strong>משום <strong>אשת איש, ו</strong>משום <strong>נדה,</strong> אם בא עליה בנידתה. <strong>ר' יוסי אומר: אם עבר זקן,</strong> אביו של זה, <strong>ונשאה</strong> — <strong>חייב עליה</strong> הבן גם <strong>משום אשת אב.</strong>
 <strong>וכן הבא על בת אשתו</strong> יש שחייב עליה שש חטאות, בדומה לבא על בתו: משום בת אשתו, ואחותו, ואשת אחיו, ואשת אחי אביו, ואשת איש, ונדה. <strong>ו</strong>כן הבא <strong>על בת בתה</strong> של אשתו חייב עליה שבע חטאות, בדומה לבא על בת בתו: משום בת בת אשתו, וכלתו, ואחות אשתו, ואשת אחיו, ואשת אחי אביו, ואשת איש, ונדה.
 <big>ג גמרא</big> <strong>קתני</strong> <small>[הריהו שונה</small> במשנה<small>],</small> ר' יוסי אומר: אם עבר זקן (אביו) ונשאה <strong>חייב עליה משום אשת אב.</strong> ושואלים: <strong>מי שריא ליה</strong> <small>[האם</small> אשה זו <small>מותרת לו]</small> לאביו של זה? והלוא היתה נשואה לאחיו של האב, ואין קידושין תופסים בה, שתהא קרויה אשתו! <strong>אמר ר' יוחנן: כגון שנפלה לו</strong> לאביו <strong>ליבום,</strong> שמת אחי אביו בלא בנים.
 ומקשים: <strong>אי הכי</strong> <small>[אם כך],</small> שנפלה לו ליבום, <strong>מאי</strong> <small>[מה]</small> פשר הלשון <strong>"עבר</strong> זקן ונשאה"? <strong>אמר ר' יעקב: שעבר</strong> עליה <strong>משום כלת בנו,</strong> שהיא <strong>שניה</strong> לעריות.
 שאף על פי שאינה אסורה עליו מן התורה, מכל מקום היא אסורה מדברי סופרים, ואסור לו לייבמה, <strong>כדתניא</strong> <small>[כמו ששנויה</small> ברייתא<small>]</small><strong>: כלתו</strong> אסורה עליו משום איסור <strong>ערוה, כלת בנו</strong> אסורה משום <strong>שניה. וכן אתה מוצא בבת בנו</strong> שהיא ערוה, <strong>ובבת בן בנו</strong> שהיא שניה. ואיסור זה הוא <strong>עד סוף כל הדורות,</strong> כגון בת בן בן בנו, ובת בת בת בן בנו, שכולן אסורות משום שניות.
 ושואלים: <strong>ומי אית ליה</strong> <small>[והאם יש לו]</small> <small>לר' י</small> <strong>וסי איסור חל על איסור? והא תנן</strong> <small>[והרי שנינו</small> במשנה]: <strong>עבר עבירה שיש בה שתי מיתות</strong> — <strong>נידון ב</strong>מיתה ה<strong>חמורה</strong> שבהם, ר' <strong>יוסי אומר: נידון בזיקה ראשונה שבאה עליו,</strong> כלומר לפי האיסור הראשון שחל עליו.
 <strong>ותניא</strong> <small>[ושנויה</small> ברייתא<small>]</small><strong>: כיצד אמר ר' יוסי נידון בזיקה ראשונה?</strong> כגון <strong>חמותו,</strong> שהיתה אלמנה <strong>ונעשת אשת איש,</strong> אם בא עליה — הרי הוא <strong>נידון</strong> עליה <strong>משום חמותו,</strong> בשריפה, משום שאיסור חמותו חל עליו בראשונה.
 ואם היתה <strong>אשת איש ונעשת חמותו</strong> — <strong>נידון משום אשת איש,</strong> בחנק, למרות ששריפה חמורה יותר. הרי שלדעת ר' יוסי אין איסור חל על איסור!
 <strong>אמר ר' אבהו: מודה ר' יוסי באיסור מוסיף</strong> שאיסור חל איסור, ולכן הוא מחייב במשנתנו גם משום אשת האב. <strong>וכן כי אתא</strong> <small>[כאשר בא]</small> <strong>רבין</strong> מארץ ישראל <strong>אמר</strong> בשם ר' <strong>יוחנן: מודה ר' יוסי באיסור מוסיף.</strong>
 ושואלים: <strong>מאי</strong> <small>[מה]</small> <strong>איסור מוסיף איכא הכא</strong> <small>[יש כאן]?</small> ומשיבים: <strong>דאיכא ברא לסבא</strong> <small>[שיש בן</small> נוסף <small>לזקן,</small> לאביו<small>],</small> <strong>מיגו דאיתוסף איסורא לגבי בריה</strong> <small>[מתוך שנוסף איסור לגבי בנו</small> הנוסף של אביו<small>]</small> משום אשת אביו — <strong>איתוסף איסורא לגבי דידיה</strong> <small>[נוסף איסור</small> זה <small>לגביו].</small>
 <big>ד משנה</big> <strong>הבא על חמותו</strong> בשוגג פעמים שחייב <strong>עליה</strong> בביאה אחת שבע חטאות: <strong>משום חמותו, וכלתו, ואשת אחיו, ואשת אחי אביו, ואחות אשתו, ואשת איש, ונדה. וכן הבא על אם חמיו, ועל אם חמותו</strong> יכול שיתחייב שבע חטאות על ביאה אחת.
 <strong>ר' יוחנן בן נורי אומר: הבא על חמותו</strong> בשוגג יש ש<strong>חייב עליה</strong> בביאה זו שלוש חטאות, <strong>משום חמותו, ואם חמותו, ואם חמיו. אמרו לו: שלשתן שם אחד</strong> של איסור <strong>הן,</strong> שנלמדו מכתוב אחד, שנאמר: "ערות אשה ובתה לא תגלה את בת בנה ואת בת בתה לא תקח" (ויקרא יח, יז), ולפיכך אין חילוק חטאות ביניהם.
 <big>ה גמרא</big> <strong>אמר ר' אלעזר אמר ר' הושעיא: ר' יוחנן בן נורי וסומכוס אמרו דבר אחד. ר' יוחנן בן נורי</strong> — <strong>הא דאמרן</strong> <small>[זו שאמרנו]</small> בענין הבא על חמותו, שמתחייב עליה גם משום אם חמותו ואם חמיו. <strong>סומכוס מאי</strong> <small>[מה]</small> <strong>היא</strong> — <strong>דתנן</strong> <small>[ששנינו</small> במשנה<small>]:</small>
## דף טו.
 <strong>שחטה</strong> לבהמה ושחט באותו יום <strong>את בת בתה, ואחר כך שחט</strong> באותו יום <strong>את בתה</strong> של הראשונה — הרי זה <strong>סופג את הארבעים,</strong> משום איסור שחיטת אותו ואת בנו ביום אחד (ויקרא כב, כח). סומכוס אמר משום ר' <strong>מאיר: סופג שמונים,</strong> שחייב על שחיטת הבת גם משום אמה שנשחטה באותו יום, וגם משום בתה שנשחטה באותו יום. הרי שגם לדעת סומכוס, כאשר במעשה אחד עובר על שני איסורים הבאים מכתוב אחד — חייב משום שניהם.
 <strong>אמר רבא: דלמא</strong> <small>[שמא]</small> <strong>לא היא,</strong> אין ההשוואה נכונה, ויש מקום לחלק בין השיטות: <strong>עד כאן לא קאמר</strong> <small>[</small>שמענו ש<small>אומר]</small><strong> ר' יוחנן בן נורי הכא</strong> <small>[כאן]</small> שחייב על חמותו גם משום אם חמותו וגם משום אם חמיו, <strong>אלא משום</strong> שיש באשה זו שלושה <strong>שמות מוחלקין, דמיקריא</strong> <small>[ש</small>היא <small>נקראת]</small> <strong>חמותו, ומיקריא</strong> <small>[ונקראת]</small> <strong>אם חמותו, ומיקריא</strong> <small>[ונקראת]</small> <strong>אם חמיו,</strong> ויש בתורה איסור ביחס לכל אחת מהן.
 <strong>אבל גבי</strong> האיסור של <strong>אותו ואת בנו, דכולהו</strong> <small>[שכולן]</small> <strong>"אותו ואת בנו" מיקריין</strong> <small>[נקראות]</small> בתורה, גם האם ואחר כך הבת, וגם הבת ואחר כך האם, ש<strong>אין</strong> כאן <strong>שמות מוחלקין</strong> — <strong>לא</strong> מחייב ר' יוחנן בן נורי משום שני איסורים.
 וכן <strong>אמר רב נחמן בר יצחק</strong> מן הצד האחר: <strong>דלמא</strong> <small>[שמא]</small> <strong>עד כאן לא קאמר</strong> <small>[</small>שמענו ש<small>אומר]</small> <strong>סומכוס</strong> שיש לחלק במעשה אחד <strong>אלא גבי אותו ואת בנו,</strong> שהרי יש פה שני <strong>גופין מוחלקין,</strong> ששחט מתחילה אותה ואת בת בתה, ולכן כשהוא שוחט לאחר מכן את בתה יש לומר שמתחייב משום שני האיסורים.
 <strong>אבל הכא</strong> <small>[כאן],</small> במקרה של חמותו, ש<strong>אין גופין מוחלקין,</strong> שהרי יש כאן רק ביאה על אשה אחת, <strong>אימא</strong> <small>[אמור]</small> שכר' <strong>אבהו אמר ר' יוחנן סבירא ליה</strong> <small>[סבור הוא],</small> ש<strong>אמר ר' אבהו אמר ר' יוחנן:</strong> ממה שנאמר בסוף הפסוק המלמד על איסור חמותו ואם חמותו ואם חמיו: <strong>"שארה הנה זמה היא"</strong> (שם יח, ז), אתה למד כי <strong>הכתוב עשאן לכולן זמה אחת,</strong> עבירה אחת, אף על פי שיש כאן שמות שונים.
 <big>א משנה</big> <strong>אמר רבי עקיבא: שאלתי את רבן גמליאל ואת ר' יהושע באיטליס</strong> (שוק) <strong>של עימאום,</strong> בשעה <strong>שהלכו ליקח</strong> (לקנות) <strong>בהמה למשתה</strong> חתונתו של <strong>בנו של רבן גמליאל, הבא</strong> בשוגג <strong>על אחותו ועל אחות אביו ועל אחות אמו</strong> בהעלם אחד, <strong>מהו,</strong> מה הדין? האם <strong>חייב</strong> חטאת <strong>אחת על כולן, או חייב על כל אחת ואחת?</strong>
 <strong>אמרו לו:</strong> דבר זה בפירוש <strong>לא שמענו</strong> מרבותינו, <strong>אבל שמענו</strong> ש<strong>הבא</strong> בשוגג <strong>על חמש נשיו</strong> כשהיו <strong>נדות בהעלם אחת,</strong> כגון שלא נודע לו בין הביאות שיש איסור בדבר, <strong>שהוא חייב</strong> חטאת <strong>על כל אחת ואחת, ורואה אני שהדברים קל וחומר</strong> לענין אחותו ואחות אביו ואחות אמו, שהרי הם שלושה איסורים שונים.
 <big>ב גמרא</big> ומתקשים בשאלתו של ר' עקיבא: <strong>היכי דמי</strong> <small>[כיצד</small> בדיוק <small>מדובר]?</small> <strong>אילימא כדקתני</strong> <small>[אם תאמר</small> בדיוק <small>כפי שהוא שונה],</small> שבא על אחותו ועל אחות אביו ועל אחות אמו, <strong>מאי תיבעי ליה</strong> <small>[מדוע נשאלה לו]</small> שאלה זו? <strong>הרי</strong> יש כאן <strong>שמות</strong> (לאוים) <strong>מוחלקין</strong> של איסור: איסור אחותו, ואיסור אחות אביו, ואיסור אחות אמו, וכן <strong>הרי גופין מוחלקין,</strong> שבא על שלוש נשים נפרדות, ובמקרה זה פשוט הדבר שחייב על כל אחת ואחת!
 <strong>אלא הכי קתני</strong> <small>[כך הוא שונה],</small> כך שאל ר' עקיבא: <strong>הבא על</strong> אחותו שהיא גם <strong>אחות אביו, שהיא</strong> גם <strong>אחות אמו,</strong> האם <strong>חייב</strong> חטאת <strong>אחת על כולן,</strong> על כל האיסורים שיש בה, <strong>או חייב על כל אחת ואחת, מהו</strong> הדין? <strong>מי אמרינן</strong> <small>[האם אנו אומרים]:</small> <strong>הרי</strong> יש כאן <strong>שמות מוחלקין, או דלמא</strong> <small>[שמא]</small> <strong>הרי אין גופין מוחלקין?</strong>
 על כך <strong>אמרו לו</strong> רבן גמליאל ור' יהושע: דבר זה <strong>לא שמענו, אבל שמענו: הבא על חמש נשיו נדות בבת אחת</strong> (בהעלם אחד), <strong>שהוא שם אחד, שחייב על כל אחת ואחת משום נדה,</strong>
 <strong>וראינו שהדברים קל וחומר: ומה הבא על חמש נשיו נדות בבת אחת,</strong> למרות <strong>שהיא שם אחת,</strong> שעבר על כולן משום אותו איסור — <strong>חייב על כל אחת ואחת,</strong> הבא על <strong>אחותו שהיא אחות אביו שהיא אחות אמו, שהן שלשה שמות</strong> שונים של איסור — <strong>אינו דין שיהא חייב על כל אחת ואחת?</strong>
 ומקשים, <strong>איכא למיפרך</strong> <small>[יש לפרוך]</small> קל וחומר זה: <strong>מה לחמש נדות</strong> שחייב על כל אחת — <strong>שכן גופין מוחלקין</strong> הן, שאף על פי שאיסור אחד הוא, מכל מקום בא על חמש נשים. ואילו הבא על אחותו שהיא אחות אביו ואחות אמו — בא על אשה אחת!
 <strong>אלא</strong> זהו טעמו של דבר, <strong>אמר קרא</strong> <small>[המקרא]:</small> "ואיש אשר יקח את אחותו... ונכרתו לעיני בני עמם <strong>ערות אחתו גלה"</strong> (שם כ, יז), ותוספת זו באה <strong>לחייב</strong> כריתות (וחטאות) נפרדות אם בא <strong>על אחותו שהיא אחות אביו שהיא אחות אמו. וכיצד ייתכן שתהא לו אחות שהיא גם אחות אביו וגם אחות אמו?</strong>
 <strong>אמר רב אדא בר אהבה: משכחת לה</strong> <small>[מוצא אתה אותה]</small> <strong>ברשיעא בר רשיעא</strong> <small>[ברשע בן רשע],</small> כיצד? כגון <strong>שבא</strong> אדם <strong>על אמו והוליד</strong> ממנה <strong>שתי בנות, וחזר ובא על אחת מהן</strong> מהבנות <strong>והוליד</strong> ממנה <strong>בן, ובא בנו על אחות אמו, שהיא אחותו</strong> מאביו, <strong>שהיא</strong> גם <strong>אחות אביו, דהוה ליה</strong> <small>[שהרי הוא]</small> <strong>רשיעא בר רשיעא</strong> <small>[רשע בן רשע],</small> שכשם שאביו הרשיע ובא על אמו — כך הוא מרשיע שבא על אחותו.
 <big>ג</big> <strong>תנו רבנן</strong> <small>[שנו חכמים]:</small> <strong>בא עליה</strong> על אשה האסורה לו באיסור כרת, <strong>וחזר ובא עליה, וחזר ובא עליה</strong> בהעלם אחד — <strong>חייב</strong> חטאת <strong>על כל אחת ואחת</strong> מן הביאות, אלו <strong>דברי ר' אליעזר. וחכמים אומרים: אינו חייב אלא</strong> חטאת <strong>אחת.</strong>
 <strong>ו</strong>בכל זאת <strong>מודים חכמים לר' אליעזר, בבא על חמש נשיו נדות בבת אחת</strong> (בהעלם אחד) — <strong>שהוא חייב על כל אחת ואחת, הואיל והוא גרם להן,</strong> לכל אחת מהן, להביא חטאת על שגגתה.
 <strong>אמר רבא לרב נחמן: מי אמרינן</strong> <small>[האם אומרים אנו]</small> משתמשים בנימוק <strong>"הואיל והוא גרם להן"</strong> כדי לחייבו בחטאת? <strong>והתניא</strong> <small>[והרי שנויה</small> ברייתא<small>]:</small> הבא על אשה אסורה לו, <strong>הוא בהעלם אחת והיא בחמש העלמות,</strong> שבכל פעם נודע לה האיסור וחזרה ושכחה — <strong>הוא אינו חייב אלא אחת, והיא חייבת על כל אחת ואחת,</strong> אף על פי שהוא גרם לה!
 <strong>אלא אימא</strong> <small>[אמור]:</small> טעם הדבר שחייב על כל אחת ואחת — <strong>הואיל וגופין מוחלקין</strong> הן.
 בעקבות דברי ר' אליעזר, שהבא על אשה וחזר ובא עליה — חייב חטאת על כל ביאה, גם אם היה זה בהעלם אחד, <strong>איבעיא להו</strong> <small>[נשאלה להם</small> ללומדים<small>]</small><strong>: קצר</strong> תבואה בשבת בשיעור כגרוגרת (תאנה מיובשת), שהוא השיעור המחייב בחטאת, <strong>ו</strong>חזר <strong>וקצר,</strong> והיה זה בהעלם אחד, <strong>מה לי אמר ר' אליעזר?</strong> מה דעתו?
 האם <strong>טעמא</strong> <small>[טעמו]</small> של ר' <strong>אליעזר התם</strong> <small>[שם,</small> בעריות<small>]</small> <strong>משום דהוא דעבד תרתין</strong> <small>[שעשה שתים],</small> שתי עבירות, <strong>ואמטול להכי אמר</strong> <small>[ומשום כך</small> הוא <small>אומר]</small> ש<strong>חייב על כל אחת ואחת, והכא נמי דעבד תרתין</strong> <small>[וכאן גם כן</small> חייב שתים, <small>ש</small>הרי <small>עשה שתים].</small>
 <strong>או דלמא טעמיה</strong> <small>[שמא טעמו]</small> של ר' <strong>אליעזר התם</strong> <small>[שם]</small> <strong>משום</strong> ש<strong>אי אפשר לו לערבן לביאות זו בזו</strong> — <strong>אמטול להכי</strong> <small>[</small>ודווקא <small>משום כך]</small> <strong>אמר ר' אליעזר: חייב על כל אחת ואחת, אבל קצר כגרוגרת וחזר וקצר כגרוגרת בהעלם אחת, כיון</strong> ש<strong>אפשר לו לערב,</strong> שיכול לקצור <strong>שתי גרוגרות בבת אחת</strong> — <strong>אינו חייב אלא אחת, מאי</strong> <small>[מה</small> הדין<small>]?</small>
 <strong>אמר רבה: טעמא</strong> <small>[טעמו]</small> של ר' <strong>אליעזר התם</strong> <small>[שם]</small> בבא על אשה ביאות הרבה — <strong>משום דעבד תרתי</strong> <small>[שעשה שתים],</small> <strong>הכא נמי הא עבד תרתי</strong> <small>[כאן גם כן,</small> כשקצר וחזר וקצר, הרי <small>עשה שתים].</small> <strong>ורב יוסף אמר: טעמא</strong> <small>[טעמו]</small> של ר' <strong>אליעזר התם</strong> <small>[שם]</small> שמחייב על כל ביאה — מפני ש<strong>אי אפשר לו לערבן, אבל אפשר לו לערבן,</strong> וכגון בקצירה של גרוגרת ועוד גרוגרת — <strong>אינו חייב אלא אחת.</strong>
 <strong>איתיביה</strong> <small>[הקשה לו]</small> <strong>אביי לרבה</strong> ממה ששנינו בברייתא: <strong>ר' אליעזר מחייב</strong> חטאת נפרדת <strong>על ולדי מלאכות במקום אבות מלאכות,</strong> שאם עשה אב מלאכה בשוגג, ובאותו העלם עשה ולד של אותה מלאכה (וכגון שזרע תבואה והשקה את השדה) מביא שתי חטאות.
 ונדייק: <strong>הא</strong> <small>[אבל]</small> <strong>אב ואב,</strong> שחזר על אותו אב מלאכה עצמו <strong>בבת אחת</strong> (בהעלם אחד) — <strong>פטור. ואי אמרת טעמא</strong> <small>[ואם אומר אתה</small> כי <small>טעמו]</small> של ר' <strong>אליעזר</strong> שמחייב על שתי ביאות באשה אחת, הוא <strong>משום דקעבד תרתי</strong> <small>[שעושה שתים],</small> <strong>אמאי</strong> <small>[מדוע]</small> <strong>פטור?</strong> הלא עשה שתי פעולות איסור!
 <strong>אמר מר בריה דרבנן, אנא</strong> <small>[אני]</small> <strong>ורב נחומי בר זכריה תרגימנא</strong> <small>[תרגמנו,</small> הסברנו<small>]</small> את הדבר: <strong>הכא במאי עסקינן</strong> <small>[כאן במה אנו עוסקים]</small> שיתחייב שתי חטאות על אב ותולדה —
 <strong>בדלית</strong> (גפן מטפסת) <strong>המודלית על גבי תאינה, וקצצן בבת אחת</strong> (בהעלם אחד), את שריגי הגפן ואת התאנים, שחייב על התאנים משום אב מלאכה קוצר, ועל קציצת שריגי הגפן משום זמירה, שהיא תולדת קוצר, <strong>משום הכי</strong> <small>[כך]</small> <strong>מחייב ר' אליעזר</strong> שתי חטאות, <strong>הואיל ושמות מוחלקין</strong> הם (אב ותולדה) <strong>ו</strong>גם <strong>גופין מוחלקין</strong> (גפן ותאנה).
 <strong>דכוותה</strong> <small>[שכמוה]</small> <strong>קצר</strong> וחזר <strong>וקצר היכי משכחת לה דמיפטר</strong> <small>[כיצד מוצא אתה שהוא פטור],</small> וחייב רק חטאת אחת? <strong>כגון שקצר שתי גרוגרות בבת אחת,</strong> שעשה מעשה אחד של איסור. <strong>אבל קצר כגרוגרת וחזר וקצר כגרוגרת</strong> — <strong>חייב,</strong> משום שעשה שתים.
 <big>ד משנה</big> <strong>ועוד שאל רבי עקיבא</strong> את רבן גמליאל ור' יהושע באיטליס של עימאום: <strong>אבר המדולדלת בבהמה,</strong> שנחתך ומחובר במקצת לגופה, <strong>מהו?</strong> האם הוא מטמא כדין איבר מן החי? <strong>אמרו לו: לא שמענו</strong> מרבותינו תשובה לכך, <strong>אבל שמענו</strong> לגבי <strong>אבר המדולדלת באדם שהוא טהור, וכך היו</strong>
## דף טו:
 <strong>מוכי שחין עושין בירושלים,</strong> שאם בגלל מחלתו היה לו איבר מדולדל <strong>הולך לו ערב פסח אצל הרופא, ו</strong>הרופא <strong>חותכו</strong> את האיבר מגופו, <strong>עד שמניח בו</strong> חיבור דק <strong>כשערה, ותוחבו</strong> את האיבר <strong>בסירא</strong> (קוץ) המחובר לקרקע או לכותל, <strong>ו</strong>כשהחולה הולך <strong>נמשך</strong> האיבר <strong>ממנו</strong> וניתק,
 <strong>ו</strong>כך <strong>הלה,</strong> מוכה השחין <strong>עושה פסחו</strong> בטהרה, שלא נטמא מחמת האיבר משנתלש, כדין הנוגע באיבר מן החי, <strong>ו</strong>גם <strong>הרופא עושה פסחו,</strong> שלא נגע באיבר משנתלש. ומכל מקום בעודו מחובר ומדולדל — לא טימא האיבר את הנוגעים בו. <strong>ורואה אני שהדברים קל וחומר,</strong> שאם איבר המדולדל באדם, שטומאתו חמורה, אינו מטמא — קל וחומר איבר המדולדל בבהמה.
 <big>א גמרא</big> <strong>תנן התם</strong> <small>[שנינו שם]:</small> <strong>המוחק</strong> (מקנח בכח) <strong>את הכרישה</strong> ממי הגשמים שנפלו עליה, <strong>והסוחט</strong> משקים שנספגו <strong>בשערו ובכסותו</strong> — <strong>משקה</strong> (משקים) <strong>ש</strong>נשארו <strong>בתוכו אינם ב"כי יותן",</strong> כלומר, אינם נחשבים כמשקה להכשיר אוכל לקבלת טומאה (ראה ויקרא יא, לח), והמשקים <strong>היוצאין ממנו הרי הן ב"כי יותן",</strong> שאם נפלו על אוכל — הוכשר לקבלת טומאה, שהרי החשיבם.
 <strong>אמר שמואל: וכרישה עצמה הוכשרה</strong> לקבל טומאה, <strong>מאי טעמא</strong> <small>[מה טעם</small> הדבר<small>]? בשעת פרישה</small> של המים <strong>ממנו הוכשרה</strong> על ידם. ומקשים: <strong>והתנן</strong> <small>[והרי שנינו</small> במשנתנו<small>]</small><strong>: ערב פסח הולך לו</strong> מוכה השחין
 <strong>אצל</strong> הרופא, <strong>ואי אמרת</strong> <small>[ואם אומר אתה]</small> כי <strong>בשעת פרישתן הוכשר</strong> הכרישה, <strong>הא איכא נמי ההוא</strong> <small>[הרי יש גם כן אותו]</small> <strong>אבר המדולדל, בשעת פרישתו מאדם,</strong> כאשר הוא נעשה איבר מן החי — <strong>נטמייה</strong> <small>[יטמאנו]</small> <strong>לאדם</strong> במגעו!
 ומשיבים: <strong>כדקאמר</strong> <small>[כמו שאמר]</small> <strong>רב יוסף</strong> לענין אחר, שמדובר <strong>בניתזין בכל כחן, הכא נמי</strong> <small>[כאן גם כן],</small> באיבר המדולדל, יש להסביר כי מדובר <strong>בניתזין בכל כחן,</strong> שהאיבר נמשך בבת אחת, ואין האדם נחשב כנוגע בו. אבל כשמוחק את הכרישה — אין המים ניתזים ממנה בבת אחת, ולכן תוך כדי פרישה הריהם מכשירים אותה.
 <strong>והיכא איתמר</strong> <small>[והיכן,</small> על מה <small>נאמר]</small> הסברו של <strong>רב יוסף? אהא</strong> <small>[על זו]</small> ששנינו: <strong>זב וטמא מת שהיו מהלכים וירדו עליהם גשמים, אף על פי שסוחטין זה את זה</strong> את בגדיהם, שמחליקים את המים מעליהם — <strong>משקין היורדין מצד העליון</strong> של הבגד <strong>לצד התחתון</strong> — <strong>טהורים, ש</strong>אינם טמאים מחמת מגע הטמא או בגדיו, לפי <strong>שאין</strong> הם <strong>מחשבין</strong> (נחשבים) משקה <strong>אלא</strong> לאחר <strong>שיצאו מכולן,</strong> מן הבגד כולו.
 <strong>יצאו מכולן,</strong> מכל הבגד — <strong>הרי</strong> הם <strong>מכשירין</strong> אוכלים לקבל טומאה, שהרי החשיבם, אבל לא נטמאו, לפי <strong>שאין</strong> הם <strong>נחשבין</strong> כמשקים לקבל טומאה <strong>אלא לאחר ש</strong>כבר <strong>יצאו מגופו</strong> של הבגד. <strong>אמר רב יוסף:</strong> טעם הדבר שאינם נטמאים מן הבגד בשעה שהם פורשים ממנו — מפני שמדובר <strong>בניתזין בכל כחן.</strong>
 <big>ב משנה</big> <strong>ועוד שאלו ר' עקיבא</strong> את רבן גמליאל ור' יהושע: <strong>השוחט חמשה זבחים בחוץ</strong> (מחוץ למקדש) בשוגג, ושחט כולם <strong>בהעלם אחת,</strong> שלא נודע לו האיסור בין שחיטה לשחיטה, <strong>מהו?</strong> האם <strong>חייב</strong> חטאת <strong>על כל אחת ואחת או אחת על כולן? אמרו לו: לא שמענו</strong> מרבותינו.
 <strong>אמר ר' יהושע: שמעתי באוכל מזבח אחד מחמשה תמחויין</strong> (כלים) שונים <strong>בהעלם אחת, שהוא חייב על כל אחת ואחת</strong> קרבן אשם <strong>משום מעילה, ורואה אני שהדברים קל וחומר.</strong>
 <strong>אמר ר' שמעון: לא כך שאלו ר' עקיבא,</strong> על השוחט חמישה זבחים בחוץ, <strong>אלא באוכל נותר מחמשה זבחים בהעלם אחת, מהו,</strong> האם <strong>חייב אחת על כולן או חייב על כל אחת ואחת? אמרו לו: לא שמענו.</strong>
 <strong>אמר ר' יהושע: שמעתי באוכל מזבח אחד בחמשה תמחויין בהעלם אחת, שהוא חייב על כל אחת ואחת משום מעילה, ורואה אני שהדברים קל וחומר.</strong>
 <strong>אמר לו ר' עקיבא: אם הלכה</strong> מקובלת היא, בענין האוכל נותר מחמישה זבחים — <strong>נקבל,</strong> אבל <strong>אם לדין,</strong> שאתה סבור כן מתוך הקל וחומר ממעילה — <strong>יש</strong> על כך <strong>תשובה. אמר לו: השב.</strong>
 <strong>אמר: ולא,</strong> אין זה קל וחומר, <strong>אם אמרת</strong> כן <strong>במעילה,</strong> שיש בה צדדים של חומרה — <strong>שעשה בה את המאכיל כאוכל,</strong> שהנותן לחבירו בשר קודש לאכול חייב קרבן מעילה כאילו אכלו בעצמו, <strong>ואת המהנה</strong> את חבירו משל הקדש (בדבר שאינו בר אכילה) <strong>כ</strong>אילו <strong>נהנה</strong> בעצמו, וכן
 <strong>צירף את המעילה לזמן מרובה,</strong> שאפילו נהנה היום בכחצי פרוטה ולמחר בכחצי פרוטה — חייב על כך קרבן מעילה, <strong>תאמר בנותר שאין בו אחת מאלו?</strong>
 <big>ג גמרא</big> ושואלים: <strong>מאי קשיא ליה</strong> <small>[מה</small> היה <small>קשה לו]</small> <strong>לר' שמעון,</strong> שלדעתו לא שאל ר' עקיבא על השוחט חמישה זבחים בחוץ, אלא על האוכל נותר מחמישה זבחים? ומשיבים: <strong>הכי קא קשיא ליה</strong> <small>[כך קשה לו]:</small> והרי ר' יהושע הביא לו ראיה מן האוכל, ואם בשוחט שאל ר' עקיבא <strong>מה ראיה לשוחט מאוכל? מה לאוכל שכן נהנה!</strong>
 <strong>אלא כך שאלו: האוכל נותר מחמשה זבחים בהעלם אחת, מהו? חייב בכל אחת ואחת או אחת על כולן? אמרו לו: לא שמענו.</strong>
 ועל כך <strong>אמר ר' יהושע: שמעתי באוכל מזבח אחד מחמשה תמחויין בהעלם אחת, שחייב על כל אחת ואחת משום מעילה, ורואה אני שהדברים קל וחומר: מה</strong> האוכל <strong>מזבח אחד</strong> למרות <strong>שאין</strong> שם <strong>גופין מוחלקין</strong> — <strong>חייב על כל אחת ואחת משום</strong> שאכל ב<strong>תמחויין מוחלקין,</strong> השוחט <strong>חמשה זבחים</strong> ש<strong>גופין מוחלקין</strong> הם — <strong>לא כל שכן</strong> שיהא חייב על כל אחד ואחד?
 <big>ד</big> שנינו במשנה: <strong>אמר ר' שמעון: לא כך שאלו, אלא באוכל מזבח אחד נותר מחמשה זבחים בהעלם אחת, מהו? חייב אחת על כולן או חייב על כל אחת ואחת? אמרו לו: לא שמענו;</strong>
 <strong>ר' יהושע אומר: שמעתי באוכל מזבח אחד בחמשה תמחויין, שהוא חייב על כל אחת ואחת משום מעילה, ורואה אני שהדברים קל וחומר. אמר לו ר' עקיבא: אם הלכה נקבל</strong> אם לדין יש תשובה
 <strong>כו'.</strong> ושואלים: האם <strong>קיבלה ר' יהושע להא תשובה</strong> <small>[לתשובה זו]</small> <strong>מר' עקיבא או לא?</strong> ומציעים, <strong>תא שמע</strong> <small>[בוא</small> ו<small>שמע]</small> ממה <strong>דתניא</strong> <small>[ששנויה</small> ברייתא<small>]</small><strong>: אכל חמש חתיכות נותר מזבח אחד בהעלם אחת בחמשה תמחויין</strong> — <strong>אינו מביא אלא חטאת אחת, ועל לא הודע שלהן,</strong> כלומר, אם היה לו ספק אם היה זה נותר — <strong>אינו מביא אלא אשם תלוי אחת.</strong>
 אכל נותר מזבח אחד <strong>מחמשה תמחויין,</strong> אבל לא בהעלם אחד, אלא <strong>בחמש העלמות,</strong> שאכל מתמחוי אחד ונודע לו חטאו, ושוב שכח ואכל מתמחוי אחר — <strong>מביא חטאת על כל אחת ואחת, ועל לא הודע שלהן</strong> — <strong>מביא אשם תלוי על כל אחת ואחת.</strong> אכל חמש חתיכות נותר <strong>מחמשה זבחים</strong> שונים <strong>בהעלם אחת</strong> — <strong>חייב</strong> חטאת על כל אחת ואחת, שאכל מגופים חלוקים.
 <strong>ר' יוסי בר' יהודה אומר: אפילו אכל חמש חתיכות</strong> נותר <strong>מחמשה זבחים בהעלם אחת</strong> — <strong>אינו מביא אלא חטאת אחת,</strong> שאין גופים מחלקים באיסור אחד בהעלם אחד, <strong>ועל ספיקן</strong> — <strong>אין מביא אלא אשם תלוי אחת. כללו של דבר: כל שחלוקין בחטאות</strong> — <strong>חלוקין באשמות.</strong> עד כאן בדין האוכל נותר.
 אבל <strong>אכל חמש חתיכות בחמשה תמחויין מזבח אחד לפני זריקת דמים</strong> על המזבח, קודם שהותר הבשר באכילה, <strong>אפילו</strong> אכלן <strong>בהעלם אחת</strong> — <strong>חייב על כל אחת ואחת משום מעילה.</strong>
## דף טז.
 ויש לדייק: <strong>ואילו על ספיקו</strong> של דין זה העוסק במעילה, <strong>מביא אשם תלוי לא קתני</strong> <small>[אינו שונה].</small> ויש לשאול: <strong>מני הא</strong> <small>[כשיטת מי</small> ברייתא <small>זו]?</small> <strong>אילימא</strong> <small>[אם תאמר]</small> כשיטת <strong>ר' עקיבא</strong> — <strong>ליתני נמי סיפא</strong> <small>[שישנה גם כן בסופה]:</small> <strong>ועל ספיקן מביא אשם תלוי, דהתנן</strong> <small>[שהרי שנינו</small> במשנה<small>]</small><strong>: ר' עקיבא מחייב</strong> גם <strong>על ספק מעילה אשם תלוי!</strong>
 <strong>אלא לאו</strong> <small>[האם לא]</small> שיטת <strong>ר' יהושע היא</strong> הברייתא, שהוא סבור כחכמים החולקים על ר' עקיבא, <strong>וקתני</strong> <small>[ו</small>הרי <small>הוא שונה]</small> בה שהאוכל נותר מחמישה תמחויים <strong>בחמש העלמות</strong> — <strong>מביא חמש חטאות,</strong> ונדייק: דווקא אם אכל בחמש העלמות הדין כן, אבל אם היה זה בהעלם אחד, אפילו אכל מחמשה תמחויים (או זבחים) — מביא חטאת אחת, <strong>ושמע מינה</strong> <small>[ולמד מכאן]</small> כי ר' יהושע <strong>קיבלה מיניה</strong> <small>[ממנו],</small> מר' עקיבא.
 ודוחים: <strong>אלא אדרבה</strong> <small>[להיפך],</small> <strong>מסיפא דקתני</strong> <small>[מסופה,</small> מהמשכה של הברייתא, <small>שהוא שונה]:</small> <strong>מחמשה זבחים אפילו בהעלם אחת חייב על כל אחת ואחת</strong> — <strong>שמע מינה</strong> <small>[למד מכאן]</small> ש<strong>לא קיבלה מיניה</strong> <small>[ממנו]</small> ר' יהושע!
 <strong>ואלא מאי אית למימר</strong> <small>[מה יש</small> לך <small>לומר]</small> ליישב את חלקי הברייתא לשיטת ר' יהושע — <strong>תנאי</strong> <small>[</small>מחלוקת <small>תנאים]</small> <strong>היא, דאיכא</strong> <small>[שיש]</small> <strong>תנא</strong> הסבור ש<strong>קיבלה, ואיכא</strong> <small>[ויש]</small> <strong>תנא</strong> הסבור ש<strong>לא קיבלה;</strong> אם כן יש לפרש את הברייתא
 <strong>אפילו תימא</strong> <small>[תאמר]</small> ששיטת ר' עקיבא היא, <strong>והאי תנא סבר לה כותיה בחדא ופליג עליה בחדא</strong> <small>[ותנא זה סבור כמוהו באחת וחלוק עליו באחת],</small> <strong>סבר לה כותיה</strong> <small>[סבור כמוהו]</small> <strong>בהעלמה,</strong> שאם אכל מחמישה זבחים בהעלם אחד — חייב חטאת אחת, <strong>ופליג עליה</strong> <small>[וחלוק עליו]</small> <strong>ב</strong>ספק <strong>מעילות,</strong> ולדעתו אין מביאים על ספק מעילה אשם תלוי.
 <big>א</big> על מה ששנינו במשנה שאם אכל מזבח אחד בחמישה תמחויים יתחייב חמש קרבנות של מעילה, שואלים: <strong>היכי דמי</strong> <small>[כיצד מדובר]</small> שיתחייב <strong>חמש מעילות? אמר שמואל,</strong> צריך שיהיו אלו דברים שונים לחלוטין כדי שייקראו "חמישה תמחויים" <strong>כאותה ששנינו</strong> לענין אחר: <strong>חמשה דברים ב</strong>קרבן <strong>עולה מצטרפין</strong> לכזית, להתחייב משום הקרבה בחוץ: <strong>הבשר, והחלב, והיין</strong> של נסכי העולה, <strong>והסלת</strong> של מנחת הנסכים, <strong>והשמן</strong> שבוללים בו את המנחה.
 <strong>חזקיה אמר: כגון שאכל מחמשה אברים</strong> שונים של בהמה אחת. <strong>ריש לקיש אמר: אפילו תימא</strong> <small>[תאמר]</small> שמדובר <strong>באבר אחד, משכחת לה</strong> <small>[מוצא אתה אותה]</small> <strong>בכתף,</strong> שיש בה חלקים שונים. <strong>ר' יצחק נפחא אמר: כגון שאכל</strong> מן הבשר <strong>בחמשה מיני קדירה,</strong> בחמישה אופנים של בישול (תוספות). <strong>ר' יוחנן אמר: כגון שאכל</strong> את הבשר <strong>בחמשה טעמים,</strong> עם תבלינים שונים.
 <big>ב משנה</big> <strong>אמר ר' עקיבא, שאלתי את ר' אליעזר בעושה מלאכות הרבה בשבתות הרבה,</strong> וכל אותן מלאכות היו <strong>מעין</strong> (תולדות של) <strong>מלאכה אחת,</strong> ועשאן כולן <strong>בהעלם אחת, מהו?</strong> האם <strong>חייב</strong> חטאת <strong>אחת על כולן, או חייב על כל אחת ואחת?</strong>
 <strong>אמר לו: חייב על כל אחת ואחת, מקל וחומר, ומה נדה שאין בה תוצאות הרבה וחטאות הרבה,</strong> שאין בה אלא איסור אחד של ביאה — <strong>חייב על כל אחת ואחת</strong> מן הביאות, למרות שנעשו בהעלם אחד. <strong>שבת שיש בה תוצאות</strong> (עניינים) <strong>הרבה ומיתות הרבה,</strong> שיש בה מלאכות רבות ותולדותיהם, שעל כל אחת מהן חייב מיתה (במזיד, וחטאת בשוגג) — <strong>אינו דין שיהא חייב על כל אחת ואחת</strong> בפני עצמה?
 <strong>אמרתי לו:</strong> לא, <strong>אם אמרת בנדה שיש בה שתי אזהרות, שהוא מוזהר על הנדה ו</strong>גם <strong>הנדה מוזהרת עליו, תאמר בשבת שאין בה אלא אזהרה אחת?</strong>
 <strong>אמר לי: הבא על הקטנות</strong> בנידתן <strong>יוכיח, שאין בה אלא אזהרה אחת,</strong> שרק הוא מוזהר, אבל הקטנה פטורה מן המצוות, <strong>ו</strong>מכל מקום <strong>חייב על כל אחת ואחת!</strong>
 <strong>אמרתי לו: אם אמרת בקטנות, שאף על פי שאין בהן</strong> שתי אזהרות <strong>עכשיו</strong> — <strong>יש בהן לאחר זמן,</strong> לכשיגדלו, <strong>תאמר בשבת שאין בה</strong> שתי אזהרות, לא <strong>עכשיו ולא לאחר זמן?</strong>
 <strong>אמר לי: הבא על הבהמה יוכיח,</strong> שאין בה לעולם שתי אזהרות, וחייב על כל ביאה וביאה! <strong>אמרתי לו: הבהמה כשבת,</strong> גם לגביה קיים ספק זה.
 <big>ג גמרא</big> ושואלים: <strong>מאי קבעי מיניה</strong> <small>[מה</small> בדיוק <small>שאל אותו]</small> ר' עקיבא את ר' אליעזר? <strong>אי</strong> <small>[אם]</small> לגבי <strong>שבתות, כגופין דמיין ואי לא בעי מיניה</strong> <small>[</small>האם <small>כגופים</small> שונים הן <small>נחשבות או לא שאל אותו]</small> כלומר, האם העושה מלאכה אחת בשבתות הרבה בהעלם אחד נחשב כאילו בא על חמש נשים נדות בהעלם אחד — <strong>ניבעי</strong> <small>[שישאל]</small> בלשון זו: <strong>העושה מלאכה אחת בשבתות הרבה</strong> בהעלם אחד מהו!
 <strong>אלא</strong> תאמר שלגבי <strong>ולדי מלאכות</strong> של אב אחד, <strong>אי כאבות דמיין ואי לא בעי מיניה</strong> <small>[האם כאבות</small> הם <small>נחשבים</small> לחייב חטאת על כל אחד <small>או לא שאל אותו]</small> — <strong>ניבעי מיניה</strong> <small>[שישאל אותו]</small> בלשון זו: <strong>העושה מלאכות הרבה מעין מלאכה אחת בשבת</strong> בהעלם אחד מהו!
 <strong>אמר רבא: אמרי בי</strong> <small>[אומרים בבית</small> מדרשו של<small>]</small> <strong>רב, תרתי בעא מיניה</strong> <small>[שתים שאל אותו]:</small> האם <strong>שבתות כגופין</strong> נפרדים <strong>דמיין ואי לא בעא מיניה</strong> <small>[</small>האם <small>כגופים</small> שונים הן <small>נחשבות או לא שאל אותו].</small> ועוד, האם <strong>ולדי מלאכות כמלאכות דמיין אי לא</strong> <small>[נחשבים או לא].</small> ועל שתיהן השיב לו, ששבתות כגופים נפרדים הם, ושוולדי מלאכות דינם כמלאכות.
 ועוד שואלים: <strong>ו</strong>עושה מלאכה ב<strong>שבתות</strong> הרבה בהעלם אחד, <strong>היכי מיבעי ליה</strong> <small>[כיצד</small> בדיוק <small>נשאלה לו]?</small> האם במקרה של <strong>שגגת שבת וזדון מלאכות,</strong> שידע שהמלאכה אסורה, אלא שבכל שבת סבר שאין זו שבת (ולא נודע לו בינתיים) <strong>פשיטא ליה</strong> <small>[פשוט לו]</small> ש<strong>ימים שבינתיים הויין</strong> <small>[הריהם</small> נחשבים<small>]</small> <strong>ידיעה לחלק,</strong> וחייב על כל שבת, כאילו עשה מלאכה בשני העלמות,
 <strong>ו</strong>דווקא <strong>זדון שבת ושגגת מלאכות,</strong> שלא ידע שמלאכה זו אסורה, וחזר ועשאה שבת אחר שבת <strong>הוא דבעי מיניה אי כגופין דמיין אי לא</strong> <small>[הוא ששאל אותו האם</small> השבתות שעשה בהן מלאכה זו <small>כגופים</small> נפרדים הן <small>נחשבות או לא].</small>
 <strong>או דלמא</strong> <small>[שמא]</small> להיפך, לענין <strong>זדון שבת ושגגת מלאכות</strong> — <strong>פשיטא ליה דכגופין דמיין</strong> <small>[פשוט לו ש</small>השבתות <small>כגופים</small> נפרדים <small>נחשבות],</small> <strong>ושגגת שבת וזדון מלאכות הוא דבעי מיניה</strong> <small>[ששאל אותו],</small> לגבי <strong>ימים שבינתים אי הויין</strong> <small>[האם הם]</small> נחשבים <strong>ידיעה לחלק</strong> בין השבתות <strong>אי</strong> <small>[או]</small> <strong>לא?</strong>
 <strong>אמר רבה:</strong>
## דף טז:
 <strong>מסתברא</strong> <small>[מסתבר]</small> כי <strong>שגגת שבת וזדון מלאכות פשיטא ליה</strong> <small>[פשוט</small> היה <small>לו]</small> לר' עקיבא, ש<strong>ימים שבינתיים הויין</strong> <small>[הריהם]</small> נחשבים <strong>ידיעה לחלק</strong> בין שגגת שבת זו לשגגת שבת אחרת, וחייב על כל שבת ושבת. <strong>וזדון שבת ושגגת מלאכות הוא דבעי מיניה</strong> <small>[ששאל אותו]</small> האם השבתות <strong>כגופין</strong> נפרדים <strong>דמיין</strong> <small>[</small>הן <small>נחשבות]</small> לגבי שגגת המלאכה, <strong>או לאו.</strong>
 <strong>ופשיט ליה</strong> <small>[ופשט לו]</small> ר' אליעזר לענין <strong>זדון שבת ושגגת מלאכות</strong> שהשבתות <strong>כגופין</strong> נפרדים <strong>דמיין</strong> <small>[נחשבות],</small> <strong>ולא קביל מיניה</strong> <small>[ולא קיבל ממנו]</small> ר' עקיבא. וחזר <strong>ופשט ליה</strong> <small>[לו]</small> ר' אליעזר את שאלתו השניה, ש<strong>ולדי מלאכות כמלאכות דמיין</strong> <small>[נחשבים],</small> <strong>ולא קביל מיניה</strong> <small>[ולא קיבל ממנו].</small>
 <strong>אמר רבה: מנא אמינא לה</strong> <small>[מנין אומר אני אותה]?</small> <strong>דתנן</strong> <small>[ש</small>כך <small>שנינו</small> במשנה<small>],</small> <strong>כלל גדול אמרו בשבת: כל השוכח עיקר שבת,</strong> שאינו יודע כלל שיש איסור מלאכה בשבת, <strong>ועשה מלאכות הרבה בשבתות הרבה</strong> — <strong>אינו חייב אלא</strong> חטאת <strong>אחת,</strong> שאין כאן אלא העלם אחד.
 <strong>היודע עיקר</strong> איסור מלאכה ב<strong>שבת, ועשה מלאכות הרבה בשבתות הרבה,</strong> מפני שלא ידע שהיום שבת — <strong>חייב</strong> חטאת <strong>על כל שבת ושבת,</strong> שהימים שבינתיים נחשבים ידיעה לחלק. <strong>היודע שהוא שבת ועשה מלאכות הרבה,</strong> שלא ידע שהן אסורות, ועשאן <strong>בשבתות הרבה</strong> — <strong>חייב על כל אב מלאכה ומלאכה;</strong>
 <strong>ואילו "חייב על כל אב מלאכה של כל שבת ושבת" לא קתני</strong> <small>[אינו שונה]</small> בהלכה זו, שאין רואים את השבתות שחטא בהן כגופים נפרדים.
 ויש לשאול: <strong>מני הא</strong> <small>[</small>כשיטת <small>מי</small> משנה <small>זו]?</small> <strong>אילימא</strong> <small>[אם תאמר]</small> שיטת <strong>ר' אליעזר, אימא סיפא</strong> <small>[אמור את סופה]:</small> <strong>העושה מלאכות הרבה</strong> וכולן <strong>מעין מלאכה אחת,</strong> כלומר, ולדות — <strong>אין חייב אלא אחת, ואי</strong> <small>[ואם]</small> לשיטת <strong>ר' אליעזר</strong> — הרי <strong>חייב על כל ולדי מלאכות כמלאכות!</strong>
 <strong>אלא פשיטא</strong> <small>[פשוט</small> הדבר<small>]</small> שמשנה זו שיטת ר' <strong>עקיבא היא, ושמע מינה</strong> <small>[ולמד מכאן]</small> כי <strong>שגגת שבת וזדון מלאכות פשיטא ליה</strong> <small>[פשוט</small> היה <small>לו]</small> ש<strong>ימים שבינתיים הויין</strong> <small>[נחשבים]</small> <strong>ידיעה לחלק</strong> בין שבת לשבת, כפי ששנינו בה שהיודע עיקר שבת ועשה מלאכות הרבה בשבתות הרבה — חייב על כל אחת ואחת.
 ולפי זה, לגבי <strong>זדון שבת ושגגת מלאכות הוא דבעי אי כגופין דמיין</strong> <small>[הוא ששאל</small> במשנתנו <small>האם</small> השבתות שחטא בהן <small>כגופים</small> נפרדים <small>נחשבות],</small> <strong>ופשט ליה</strong> <small>[לו]</small> ר' אליעזר ש<strong>כגופין</strong> נפרדים <strong>דמיין</strong> <small>[</small>הן <small>נחשבות],</small> וחייב על כל אחת ואחת, וכן פשט לו ש<strong>ולדי מלאכות כמלאכות דמיין</strong> <small>[נחשבים],</small> <strong>ותרוייהו לא קביל מיניה</strong> <small>[ושניהם לא קיבל ממנו]</small> ר' עקיבא.
 <strong>אמר ליה</strong> <small>[לו]</small> <strong>אביי:</strong> כיצד מוכח הדבר מן המשנה? <strong>לעולם אימא</strong> <small>[אומר]</small> <strong>לך</strong> כי <strong>זדון שבת ושגגת מלאכות פשיטא ליה</strong> <small>[פשוט</small> היה <small>לו]</small> <strong>לר' עקיבא</strong> ש<strong>שבתות לאו כגופין דמיין</strong> <small>[לא כגופים</small> נפרדים הן <small>נחשבות],</small> כפי שדייקנו מסוף משנה זו, שאינו חייב על אב מלאכה של כל שבת, <strong>ושגגת שבת וזדון מלאכות הוא דבעי מיניה</strong> <small>[ששאל אותו]</small> לגבי <strong>ימים שבינתיים מי הויין</strong> <small>[האם הם]</small> נחשבים <strong>ידיעה לחלק או לא.</strong>
 <strong>ופשיט ליה</strong> <small>[ופשט לו]</small> ר' אליעזר ש<strong>ימים שבינתיים</strong> נחשבים כידיעה <strong>לחלק, וקביל מיניה</strong> <small>[וקיבל ממנו]</small> ר' עקיבא, כפי ששנינו במשנה זו, שהיודע עיקר שבת ועשה מלאכות הרבה בשבתות הרבה חייב על כל שבת ושבת. ועוד <strong>פשט ליה</strong> <small>[לו]</small> כי <strong>ולדי מלאכות כמלאכות דמיין</strong> <small>[נחשבים],</small> <strong>ולא קביל מיניה</strong> <small>[ולא קיבל ממנו]!</small>
 <strong>רב חסדא אמר:</strong> לענין <strong>זדון שבת ושגגת מלאכות</strong> — <strong>אפילו ר' עקיבא סבירא ליה</strong> <small>[סבור]</small> ש<strong>כגופין</strong> נפרדים <strong>דמיין</strong> <small>[נחשבות]</small> השבתות, <strong>וכי בעי מיניה</strong> <small>[וכאשר שאל אותו],</small> על <strong>שגגת שבת וזדון מלאכות הוא דבעי מיניה</strong> <small>[ששאל אותו],</small> לגבי <strong>ימים שבינתיים אי הויין</strong> <small>[האם הם</small> נחשבים<small>]</small> <strong>ידיעה לחלק.</strong>
 <strong>ופשט ליה</strong> <small>[ופשט לו]</small> ר' אליעזר כי <strong>ימים שבינתיים הויין</strong> <small>[הריהם]</small> <strong>ידיעה לחלק, וקביל מיניה</strong> <small>[וקיבל ממנו],</small> כפי ששנינו במשנה במסכת שבת, בענין היודע עיקר שבת ועשה מלאכות הרבה בשבתות הרבה, שחייב על כל שבת ושבת.
 <strong>ו</strong>עוד <strong>פשט ליה</strong> <small>[לו]</small> ש<strong>ולדי מלאכות כמלאכות דמיין</strong> <small>[נחשבים],</small> <strong>ולא קביל מיניה</strong> <small>[ולא קיבל ממנו],</small> כפי ששנינו בסוף אותה משנה: העושה מלאכות הרבה מעין מלאכה אחת אינו חייב אלא אחת.
 <strong>אמר רב חסדא: מנא אמינא לה</strong> <small>[מנין אומר אני אותה]</small> שלדעת ר' עקיבא שבתות נחשבות כגופים? <strong>דתניא</strong> <small>[ששנויה</small> ברייתא<small>]</small> <strong>הכותב שתי אותיות</strong> בשבת <strong>בהעלם אחת</strong> — <strong>חייב,</strong> שכך הוא שיעור מלאכת כתיבה. כתב שתי אותיות <strong>בשתי העלמות,</strong> שכתב אות בשגגה ונודע לו האיסור, וחזר ושכח וכתב אות נוספת לידה — <strong>רבן גמליאל מחייב,</strong> כאילו עשאן בהעלם אחד, שידיעה על שגגת חצי שיעור אינה נחשבת ידיעה לחלק בין שגגה לשגגה, <strong>וחכמים פוטרין; ומודה רבן גמליאל, שאם כתב אות אחת בשבת זו ואות אחת בשבת אחרת</strong> — <strong>פטור.</strong>
 <strong>ותניא אחריתי</strong> <small>[ושנויה</small> ברייתא <small>אחרת]:</small> <strong>הכותב שתי אותיות בשתי שבתות, אחד בשבת זו ואחד בשבת זו</strong> — <strong>רבן גמליאל מחייב, וחכמים פוטרין.</strong> ומסבירים: <strong>קא סלקא דעתך</strong> <small>[עולה על דעתך,</small> מניחים אנו<small>],</small> ש<strong>רבן גמליאל כר' עקיבא סבירא ליה</strong> <small>[סבור הוא].</small>
 וכך אומר רב חסדא: <strong>בשלמא לדידי דאמינא</strong> <small>[נניח לשיטתי שאני אומר]</small> שלענין <strong>זדון שבת ושגגת מלאכות אפילו ר' עקיבא אומר</strong> ש<strong>שבתות כגופין</strong> נפרדים <strong>דמיין</strong> <small>[נחשבות],</small> <strong>הא דתניא</strong> <small>[זו ששנויה]</small> שרבן גמליאל מודה שאם כתב אות אחת בשבת זו ואות אחת בשבת אחרת <strong>פטור</strong> — מדובר <strong>בזדון שבת ושגגת מלאכות,</strong> שאף שהיה זה בהעלם אחד של מלאכה, שהרי אין ידיעה לחצי שיעור, מכל מקום <strong>שבתות כגופין</strong> נפרדים <strong>דמיין</strong> <small>[נחשבות],</small> והואיל ובכל פעם עשה חצי מלאכה — פטור.
## דף יז.
 <strong>והא דתניא</strong> <small>[וזו ששנויה]</small> ש<strong>חייב</strong> על אות אחת בשבת זו ואות אחת בשבת אחרת — עוסקת בשגגת שבת וזדון מלאכות (דשבתות כגופין <strong>דמיין),</strong> שאף על פי שלשיטתו ימים שבין השבתות נחשבים ידיעה לחלק — כאן אין הידיעה זו מחלקת בין שתי השבתות, מפני <strong>דקסבר</strong> <small>[שהוא סבור]:</small> <strong>אין ידיעה לחצי שיעור,</strong> וכאילו לא נודע לו בינתיים.
 <strong>אלא ל</strong>שיטת <strong>רבא דאמר</strong> <small>[שאומר]</small> כי <strong>סבירא ליה</strong> <small>[סבור]</small> <strong>לר' עקיבא</strong> ש<strong>שבבוות כגוף אחד הן</strong> (ואנו מניחים שרבן גמליאל סבור כמותו),
 <strong>בשלמא הא דתניא</strong> <small>[נניח</small> לגבי ברייתא <small>זו ששנויה]</small> שאם כתב שתי אותיות בשתי שבתות <strong>חייב,</strong> שכן <strong>משכחת לה</strong> <small>[מוצא אתה אותה]</small> <strong>בין בזדון שבת ושגגת מלאכות</strong> — <strong>מפני</strong> שלדעתו <strong>שבתות כגוף אחד הן, ובין בשגגת שבת וזדון מלאכות,</strong> שאף שהימים שבינתיים נחשבים ידיעה לחלק — כאן אינם מחלקים, מפני <strong>דקסבר</strong> <small>[שהוא סבור]:</small> <strong>אין ידיעה לחצי שיעור.</strong>
 <strong>ואלא הדתניא</strong> <small>[זו ששנויה]</small> ש<strong>פטור, במאי מוקמת לה</strong> <small>[במה</small> הוא <small>מעמיד אותה]?</small> <strong>לא בחדא ולא בחדא</strong> <small>[לא בזו ולא בזו],</small> לא בשגגת מלאכות — שהרי לשיטת ר' עקיבא, שרבן גמליאל סבור כמותו, השבתות כגוף אחד הן, ולא בשגגת שבת — שהרי לשיטת רבן גמליאל אין ידיעה לחצי שיעור, ואינה מחלקת!
 ומשיבים, <strong>אמר</strong> <small>[יכול לומר]</small> <strong>לך רבא: רבן גמליאל סבירא ליה</strong> <small>[סבור]</small> <strong>כר' אליעזר,</strong> ש<strong>אמר:</strong> לענין שגגת מלאכות <strong>שבתות כגופין</strong> נפרדים <strong>דמיין</strong> <small>[נחשבות],</small> ולכן אין האותיות שבשתי השבתות מצטרפות, ופטור.
 ומקשים, <strong>והא מדקתני</strong> <small>[והרי ממה שהוא שונה]</small> בברייתא זו: <strong>ומודה רבן גמליאל</strong> לחכמים שאם כתב שתי אותיות בשתי שבתות שהוא פטור, <strong>מכלל</strong> הדברים אתה למד <strong>דפליגי אאחרנייתא</strong> <small>[ש</small>הוא וחכמים <small>חולקים</small> בהלכה <small>אחרת]</small> שבענין זה. ומעתה, <strong>אי אמרת בשלמא</strong> <small>[נניח אם אתה אומר]</small> שרבן גמליאל כר' <strong>עקיבא סבירא ליה</strong> <small>[סבור הוא],</small> וכן אתה מניח שדעת חכמים היא דעת ר' עקיבא — <strong>היינו דפליגי</strong> <small>[זהו שהם חולקים]</small> בברייתא השניה <strong>בשגגת שבת וזדון מלאכות,</strong> ש<strong>רבן גמליאל סבר</strong> <small>[סבור]:</small> למרות שימים שבינתיים נחשבים ידיעה לחלק — <strong>אין ידיעה לחצי שיעור,</strong> ולכן חייב,
 <strong>ו</strong>מכל מקום <strong>מודה רבן גמליאל</strong> לר' עקיבא <strong>בזדון שבת ושגגת מלאכות שהוא פטור, אלמא</strong> <small>[מכאן]</small> שלדעת ר' עקיבא <strong>שבתות כגופין</strong> נפרדים <strong>דמיין</strong> <small>[נחשבות],</small> ולכן אין האותיות שבשתי השבתות מצטרפות. <strong>אלא אי אמרת</strong> <small>[אם אומר אתה]</small> כי <strong>רבן גמליאל כר' אליעזר סבירא ליה</strong> <small>[סבור הוא],</small> וממה שנאמר "ומודה רבן גמליאל שפטור", <strong>מכלל</strong> הדברים אתה למד <strong>דפליגי</strong> <small>[שחלוקים]</small> הם בהלכה אחרת דומה לזו, יש לשאול: <strong>במאי</strong> <small>[במה]</small> הם חולקים, שרבן גמליאל מחייב ור' אליעזר פוטר?
 <strong>אי</strong> <small>[אם]</small> <strong>בשגגת שבת וזדון מלאכות</strong> — <strong>אפילו ר' אליעזר כרבן גמליאל סבירא ליה</strong> <small>[סבור]</small> ש<strong>אין ידיעה לחצי שיעור, דתניא</strong> <small>[ששנויה</small> ברייתא<small>]:</small> <strong>הכותב שתי אותיות בשתי שבתות, אות אחת בשבת זו ואות אחת בשבת זו</strong> — <strong>ר' אליעזר מחייב!</strong>
 <strong>ואלא</strong> תאמר ש"ומודה רבן גמליאל" מתייחס להלכה אחרת שנחלקו בה, <strong>באחת על האריג,</strong> ששיעור איסור אריגה הוא כשאורג שלושה חוטים, ואולם אם הוסיף אפילו חוט אחד על אריג קיים — רבן גמליאל מחייב ור' אליעזר פוטר. ועל כן נאמר בברייתא כי במקרה דומה לזה בכתיבה, שהוסיף אות לאות שנכתבה בשבת קודמת, מודה רבן גמליאל שהוא פטור — אין לומר כן, שהרי גם ר' אליעזר <strong>חיובי מחייב</strong> בהלכה זו, <strong>דתנן</strong> <small>[ששנינו</small> במשנה<small>], ר'</small> <strong>אליעזר אומר: האורג שלשה חוטין בתחלה, ואחד על האריג</strong> — <strong>חייב!</strong>
 <strong>אמר רבא:</strong> מה שנאמר "ומודה רבן גמליאל", כוונתו — <strong>מכלל דפליג בחדא דתניא</strong> <small>[ש</small>הוא <small>חולק בזו ששנויה</small> בברייתא<small>]:</small> <strong>הוציא חצי גרוגרת</strong> לרשות הרבים <strong>וחזר והוציא חצי גרוגרת, בהעלם אחת</strong> — <strong>חייב, בשתי העלמות</strong> — <strong>פטור. ר' יוסי אומר:</strong> למרות שהיה זה <strong>בהעלם אחד,</strong> אם היה זה <strong>ברשות אחד,</strong> שהוציא לאותה רשות הרבים — <strong>חייב, בשתי רשויות</strong> כלומר, לשתי רשויות רבים שמופרדות זו מזו — פטור; ש
 <strong>רבן גמליאל</strong> סבור <strong>כתנא קמא</strong> <small>[הראשון],</small> שרשויות אינן מחלקות וחייב, <strong>ור' אליעזר</strong> סבור כ<strong>ר' יוסי</strong> שרשויות מחלקות. ועל כך נאמר כי אף שרבן גמליאל חולק על ר' אליעזר בענין רשויות, וסבור שאינן מחלקות, הריהו מודה לו ששבתות הן גופים מחולקים, ואם כתב שתי אותיות בשתי שבתות — פטור.
 ומציעים, <strong>תא שמע</strong> <small>[בוא</small> ו<small>שמע]</small> ראיה לשיטת רב חסדא ממה ששנינו במשנתנו, <strong>אמר לו</strong> ר' אליעזר לר' עקיבא: <strong>חייב על כל אחת ואחת מקל וחומר, ומה נדה שאין בה תוצאות הרבה</strong> וחטאות הרבה חייב על כל אחת ואחת, שבת שיש בה תוצאות הרבה וחטאות הרבה — אינו דין שחייב על כל אחת ואחת.
 <strong>בשלמא</strong> <small>[נניח]</small> <strong>ל</strong>שיטת <strong>רב חסדא דאמר</strong> <small>[שאומר]:</small> <strong>שגגת שבת וזדון מלאכות בעי מיניה</strong> <small>[שאל אותו],</small> ולענין <strong>ימים שבינתים מי הויין</strong> <small>[האם הם</small> נחשבים<small>]</small> <strong>ידיעה לחלק</strong> בין השבתות <strong>או לא</strong> — <strong>היינו דקאמר ליה</strong> <small>[זהו שאומר לו]</small> ר' אליעזר: <strong>"ומה נדה"</strong> בלשון יחיד, שכשם שבאשה חייב על כל ביאה בגלל הימים שבינתיים — כך בשבת נחשבים הימים שבינתיים ידיעה לחלק.
 <strong>אלא לרבא דאמר</strong> <small>[שאומר]:</small> <strong>זדון שבת ושגגת מלאכות הוא דבעי מיניה</strong> <small>[ששאל אותו],</small> ולענין <strong>שבתות אי כגופין</strong> נפרדים <strong>דמיין</strong> <small>[נחשבות]</small> <strong>ואי לא</strong> <small>[או לא]</small> — <strong>ליתני</strong> <small>[שישנה]</small> <strong>"נדות",</strong> בלשון רבים, שכשם שהבא על חמש נשים נדות, שהן גופים מחולקים — חייב על כל אחת ואחת, כך העושה מלאכה בשבתות הרבה בשגגת שבת — חייב על כל אחת ואחת, מפני שהן גופים מחולקים!
 ומתרצים, <strong>אמר</strong> <small>[יכול לומר]</small> <strong>לך רבא: תני</strong> <small>[שנה]</small> <strong>"נדות".</strong> ומעירים, <strong>שמואל תני</strong> <small>[</small>היה <small>שונה]</small> <strong>"נדה",</strong> וכן <strong>רב אדא בר אהבה תני</strong> <small>[</small>היה <small>שונה]</small> <strong>"נדה". רב נתן בר אושעיא אמר: תני</strong> <small>[שנה]</small> <strong>"נדות".</strong>
 ושואלים, <strong>ולרב חסדא דאמר</strong> <small>[שאומר]:</small> <strong>שגגת שבת וזדון מלאכות הוא דבעי מיניה</strong> <small>[ששאל אותו],</small> ולענין <strong>ימים שבינתים מי הויין</strong> <small>[האם הם</small> נחשבים<small>]</small> <strong>ידיעה לחלק</strong> בין השבתות <strong>ואי לא</strong> <small>[או לא],</small> <strong>נדה מאי</strong> <small>[מה,</small> כיצד<small>]</small> <strong>ימים שבינתים הויין</strong> <small>[הריהם</small> נחשבים<small>]</small> <strong>ידיעה לחלק אית</strong> <small>[יש]</small> <strong>בה?</strong>
 <strong>אמר רבא: כגון שבא עליה</strong> בנדתה בשוגג <strong>וטבלה, וראתה</strong> דם <strong>וחזר ובא עליה</strong> בשוגג, <strong>וטבלה,</strong> ושוב ראתה <strong>וחזר ובא עליה,</strong> ש<strong>טבילות</strong> שנטהרה בהן <strong>הויין</strong> <small>[הריהן]</small> <strong>כימים שבינתים.</strong>
 ומביאים ראיה לצד השני, <strong>תא שמע</strong> <small>[בוא</small> ו<small>שמע]</small> ממה ששנינו בהמשך המשנה, שאמר לו ר' אליעזר: <strong>הבא על הקטנות יוכיח. בשלמא</strong> <small>[נניח]</small> <strong>לרבא, היינו דקתני</strong> <small>[זהו שהוא שונה]</small> <strong>"קטנות"</strong> בלשון רבים, שכשם שחייב על קטנות בהעלם אחד משום שהן גופים מחולקים — כך חייב בשגגת שבת על כל שבת, משום שגופים מחולקים הן.
 <strong>אלא לרב חסדא,</strong> ששאל אותו לגבי שגגת שבת, האם ימים שבינתיים נחשבים כידיעה לחלק, <strong>מאי</strong> <small>[מהו]</small> לשון <strong>"קטנות"?</strong> ומשיבים: הכוונה היא ל<strong>קטנות דעלמא</strong> <small>[בכלל],</small> כאילו נאמר: הבאים על הקטנות יוכיחו.
 <big>א</big> ומעירים, <strong>מתניתין דלא כהדין תנא</strong> <small>[משנתנו שלא כ</small>שיטתו של <small>תנא זה]</small> היא שנויה. <strong>דתניא</strong> <small>[ששנויה</small> ברייתא<small>],</small> <strong>אמר ר' שמעון בן אלעזר: לא כך שאלו ר' עקיבא לר' אלעזר,</strong> כפי ששנינו במשנתנו, ששאל אותו על מלאכות שבת והשיב לו בקל וחומר מן הבא על הנדה, <strong>אלא כך שאלו,</strong> להיפך: <strong>הבא</strong> בשגגה <strong>על אשתו</strong> כשהיתה <strong>נדה וחזר ובא על אשתו</strong> זו כשהיתה <strong>נדה,</strong> והיה זה <strong>בהעלם אחת, מהו? חייב אחת על כולן, או חייב על כל אחת ואחת?</strong>
 <strong>אמר ליה</strong> <small>[לו]</small> ר' אליעזר: <strong>חייב על כל אחת ואחת מקל וחומר, ומה שבת שאין בה אלא אזהרה אחת, שהוא מוזהר על השבת והשבת אינה מוזהרת עליו</strong> — <strong>חייב על כל אחת ואחת</strong> מן השבתות, <strong>נדה שיש בה שתי אזהרות, שהוא מוזהר על הנדה ונדה מוזהרת עליו</strong> — <strong>אינו דין שהוא חייב על כל אחת ואחת</strong> מן הביאות?
 <strong>אמר ליה</strong> ר' עקיבא: <strong>לא, אם אמרת בשבת</strong> — <strong>שיש בה תוצאות הרבה</strong> אבות ותולדות, שמביאות <strong>לחטאות הרבה, תאמר בנדה שאין בה תוצאות הרבה לחטאות הרבה,</strong> אלא רק חטאת אחת יש בה, על הביאה!
 <strong>אמרו לו</strong> ר' אליעזר: <strong>הבא על הקטנות</strong> בנידתן <strong>יוכיח, שאין בה</strong> בקטנה הנדה <strong>תוצאות הרבה לחטאות הרבה, וחייב על כל אחת ואחת,</strong> אם בא על חמש קטנות בנידתן בהעלם אחד!
 <strong>אמרו לו</strong> ר' עקיבא: <strong>לא, אם אמרת בקטנות</strong> שחייב על כל אחת <strong>שכן</strong> הן <strong>גופין מוחלקין,</strong> תאמר בבא חמש פעמים על אשתו נדה, שהיא גוף אחד? <strong>אמרו לו</strong> ר' אליעזר: <strong>הבא על הבהמה</strong> כמה פעמים בהעלם אחד <strong>יוכיח, שאין גופין מוחלקין וחייב על כל אחת ואחת! אמרו לו</strong> ר' עקיבא: <strong>הבהמה כנדה,</strong> ואף בה יש לומר שאינו חייב אלא חטאת אחת.
 
 <big>משנה</big> <strong>ספק אכל חלב</strong> בשגגה, וחייב על כך חטאת, <strong>ספק לא אכל, ואפילו אכל</strong> בוודאי — <strong>ספק יש בו כשיעור וספק</strong>
## דף יז:
 <strong>אין בו</strong> כשיעור;
 וכן <strong>שומן וחלב לפניו, ואכל אחד מהן ואינו יודע איזה מהן אכל; אשתו ואחותו עמו בבית, שגג באחת מהן,</strong> שבא על אחת מהן <strong>ואינו יודע באיזו מהן שגג; שבת ויום חול, ועשה מלאכה באחד מהן ואינו יודע באיזו מהן עשה</strong> — <strong>מביא אשם תלוי.</strong>
 ועוד בהגדרת החיוב של אשם תלוי: <strong>כשם שאם אכל חלב</strong> וחזר <strong>ו</strong>אכל <strong>חלב בהעלם אחת,</strong> שלא ידע על האיסור בינתיים — <strong>אינו חייב אלא חטאת אחת, כן על לא הודע שלהן,</strong> שאכל חתיכה שסבור היה שהיא שומן, ולא נתעורר לו ספק, וחזר ואכל חתיכה נוספת, ורק לאחר כך נסתפק לגבי שתיהן שמא היו חלב — <strong>אינו מביא אלא אשם תלוי אחד.</strong>
 <strong>אם היתה ידיעה בינתים,</strong> בין שתי האכילות, <strong>כשם שהוא מביא חטאת על כל אחת ואחת,</strong> אם נודע לו בין האכילות שאכל ודאי חלב, וחזר ואכל בשגגה, <strong>כך</strong> אם לאחר שאכל חתיכה התעורר לו ספק שמא חלב אכל, וחזר ואכל, ושוב התעורר בלבו ספק שמא חלב אכל — <strong>מביא אשם תלוי על כל אחת ואחת.</strong>
 <strong>כשם שאכל חלב ודם ופיגול ונותר בהעלם אחת</strong> — <strong>חייב</strong> חטאת <strong>על כל אחת ואחת, כך על לא הודע שלהן</strong> אם נסתפק על כמה חתיכות שאכל, שמא אחת מהן היתה חלב, והאחרת דם וכו' — <strong>מביא אשם תלוי על כל אחת ואחת.</strong>
 <big>א גמרא</big> בענין ששנינו בתחילת המשנה: ספק אכל חלב ספק לא אכל — מביא אשם תלוי, <strong>איתמר</strong> <small>[נאמרה]</small> מחלוקת אמוראים, <strong>רב אסי אמר:</strong> בספק על <strong>חתיכה אחת שנינו</strong> שמביא אשם תלוי, שהיתה לפניו חתיכה שהיא <strong>ספק של חלב ספק של שומן. חייא בר רב אמר:</strong> דווקא אם אכל <strong>חתיכה משתי חתיכות</strong> שהיו לפניו, אחת של איסור ואחת של היתר, <strong>שנינו</strong> שמביא אשם תלוי. אבל אם אכל חתיכה אחת, ספק חלב ספק שומן — פטור.
 ומסבירים, <strong>במאי קא מיפלגי</strong> <small>[במה הם חלוקים]?</small> במה שנאמר: "ואם נפש אחת תחטא אחת מכל מצות ה' אשר לא תעשינה ולא ידע..." (ויקרא ה, יז). <strong>רב אסי סבר</strong> <small>[סבור]:</small> <strong>יש אם למסורת,</strong> הולכים אנו אחר מסורת הכתיבה של התורה, והרי <strong>"מצות" כתיב</strong> <small>[נכתב],</small> בלשון יחיד;
 <strong>וחייא בר רב אמר</strong> <small>[אומר]:</small> <strong>יש אם למקרא,</strong> הולכים אנו אחר הקריאה, והרי <strong>"מצוות" קרינן</strong> <small>[קוראים אנו],</small> בלשון רבים.
 <strong>איתיביה</strong> <small>[הקשה לו]</small> <strong>רב הונא לרב אסי, ואמרי לה</strong> <small>[ויש אומרים]</small> שהקשה <strong>חייא בר רב לרב אסי</strong> ממה ששנינו בהמשך המשנה: <strong>חלב ושומן לפניו ואכל אחת מהן; מאי לאו מדסיפא</strong> <small>[האם לא מ</small>תוך <small>שבסוף]</small> מדובר ב<strong>שתי חתיכות, רישא נמי</strong> <small>[בתחילה גם כן],</small> כששנינו: ספק אכל חלב — הכוונה היא ל<strong>שתי חתיכות?</strong>
 <strong>אמר להו</strong> <small>[להם]</small> <strong>רב</strong> לרב הונא וחייא בנו של רב: <strong>לא תיזלא בתר איפכא</strong> <small>[אל תלכו אחר ההיפך],</small> אל תקשו מדבר שניתן להופכו לצד האחר, שהרי <strong>יכול</strong> רב אסי <strong>לשנויי לכו</strong> <small>[לתרץ לכם]:</small> <strong>סיפא</strong> <small>[בסוף]</small> מדובר <strong>בשתי חתיכות, רישא</strong> <small>[בתחילה]</small> מדובר <strong>בחתיכה אחת.</strong> ומקשים: <strong>אי הכי</strong> <small>[אם כך]</small> היה מתרץ, מדוע לשנות את ההלכה השניה? והרי <strong>יש לומר</strong> בקל וחומר: אם ב<strong>חתיכה אחת מחייב,</strong> ב<strong>שתי חתיכות צריכא למימר</strong> <small>[צריך לומר]</small> שחייב? ומשיבים: התנא שונה הלכות בדרך של <strong>זו ואין צריך למימר</strong> <small>[לומר]</small> <strong>זו.</strong>
 ושואלים, <strong>ולחייא בר רב דאמר</strong> <small>[שאומר]:</small> <strong>מדסיפא</strong> <small>[מ</small>תוך <small>שבסוף]</small> מדובר <strong>בשתי חתיכות, רישא נמי</strong> <small>[בתחילה גם כן]</small> מדובר <strong>בשתי חתיכות, מיתנא תרתי</strong> <small>[לשנות פעמיים]</small> את אותה הלכה <strong>למה לי?</strong> ומשיבים: התנא <strong>פרושי קא מפרש</strong> <small>[לפרש הוא שמפרש]</small> את דבריו הראשונים: <strong>ספק אכל ספק לא אכל חלב</strong> — <strong>מביא אשם תלוי, כיצד? כגון שהיה</strong> שתי חתיכות של <strong>חלב ושומן לפניו,</strong> ואכל אחת מהן.
 <big>ב</big> כדרך שאמר חייא בר רב, שאין מביאים אשם תלוי אלא בשתי חתיכות, כך <strong>אמר רב יהודה אמר רב: היו לפניו שתי חתיכות, אחת של שומן ואחת של חלב, אכל אחת מהן ואינו יודע איזו מהן אכל</strong> — <strong>חייב;</strong> אבל היתה לפניו <strong>חתיכה אחת, ספק של חלב ספק של שומן ואכלה</strong> — <strong>פטור.</strong>
 <strong>אמר רבא: מאי טעמא</strong> <small>[מה טעמו]</small> של <strong>רב? דאמר קרא</strong> <small>[שאמר הכתוב]</small> בענין זה: <strong>"ועשה אחת מכל מצו‍ת ה' בשגגה"</strong> (ראה ויקרא ה, יז) — אינו חייב <strong>עד שישגוג בשתים,</strong> שכן אף ש<strong>"מצות" כתיב</strong> <small>[כתוב]</small> בלשון יחיד — <strong>"מצוות" קרינן</strong> <small>[קוראים אנו].</small>
 <strong>איתיביה</strong> <small>[הקשה לו]</small> <strong>אביי</strong> ממה ששנינו, <strong>ר' אליעזר אומר:</strong> חלבו של <strong>כוי,</strong> שהוא ספק בהמה שחלבה אסור, ספק חיה שחלבה מותר — <strong>חייבין עליו אשם תלוי,</strong> למרות שמדובר בחתיכה אחת!
 <strong>אמר לו</strong> רבא: <strong>ר' אליעזר סבר</strong> <small>[סבור]:</small> <strong>יש אם למסורת,</strong> מסורת הכתיבה היא העיקרית, והרי <strong>"מצות" כתיב</strong> <small>[כתוב],</small> בלשון יחיד.
 <strong>איתיביה</strong> <small>[</small>עוד <small>הקשה לו]</small> אביי ממה ששנינו: מי שמת בעלה בלא זרע, ונתייבמה לאחיו, וילדה בן, והוא <strong>ספק בן תשעה</strong> חדשים <strong>לראשון</strong> (לבעלה) <strong>או בן שבעה לאחרון</strong> (ליבם) — <strong>יוציא</strong> אותה היבם, שמא היתה מעוברת מאחיו המת, והריהי אסורה עליו כאשת אח שיש לו בנים. <strong>ו</strong>אולם <strong>הולד כשר,</strong>
 <strong>וחייב</strong> היבם (והאשה) <strong>באשם תלוי.</strong> והרי כאן הספק הוא באשה אחת, ולא באחת משתיים! תירץ רבא: <strong>הא מני</strong> <small>[</small>משנה <small>זו</small> כשיטת <small>מי היא]?</small> שיטת <strong>ר' אליעזר היא,</strong> והרי הוא סבור שיש אם למסורת.
 עוד <strong>איתיביה</strong> <small>[הקשה לו]</small> אביי ממה ששנינו במשנה במסכת נדה: המשמש עם אשתו, ובדקו עצמם בסדינים המיועדים לכך, <strong>נמצא</strong> דם <strong>על שלו</strong> — <strong>טמאין</strong> שניהם, היא משום נדה, והוא משום הבא על הנדה, <strong>וחייבין בקרבן</strong> חטאת, שבא בשוגג על הנדה.
 נמצא <strong>על שלה אתיום</strong> (תיכף) לתשמיש — <strong>טמאין וחייבין בקרבן, נמצא על שלה לאחר זמן</strong> — <strong>טמאין מספק,</strong> שמא נטמאה רק לאחר מכן, <strong>ופטורין מן הקרבן; ותני עלה</strong> <small>[ושנה עליה]</small> בברייתא: אף שפטורים מן החטאת, <strong>חייב משום אשם תלוי,</strong> למרות שמדובר באשה אחת! השיב לו רבא: <strong>הא מני</strong> <small>[זו</small> כשיטת <small>מי היא]?</small> שיטת <strong>ר' אליעזר היא.</strong>
 <big>ג</big> כמו שאמר רב יהודה בשם רב, כך <strong>אמר ר' חייא אמר רב: היו לפניו שתי חתיכות, אחת של חלב ואחת של שומן, ואכל אחת מהן ואינו יודע איזה מהן אכל</strong> — <strong>חייב</strong> אשם תלוי; אבל אכל <strong>חתיכה</strong> אחת, <strong>ספק של שומן ספק של חלב ואכלה</strong> — <strong>פטור.</strong>
 <strong>אמר ר' זירא: מאי טעמא</strong> <small>[מה טעמו]</small> של <strong>רב? קסבר</strong> <small>[סבור הוא]:</small> רק מה שניתן לברר את איסורו מביא עליו אשם תלוי. וכשאכל אחת מ<strong>שתי חתיכות</strong> — <strong>אפשר לברר איסורו,</strong> לפי החתיכה שנותרה, אם היא חלב או שומן. אבל <strong>חתיכה אחת אי אפשר לברר איסורו,</strong> שהרי כבר אכלה.
 ושואלים <strong>מאי איכא בין טעמא</strong> <small>[מה</small> הבדל <small>יש בין טעמו]</small> של <strong>רבא,</strong> שלמדים חיוב אשם תלוי בשתי חתיכות דווקא, ממה שנאמר "מצוות" בלשון רבים, <strong>לטעמא</strong> <small>[לטעמו]</small> של <strong>ר' זירא,</strong> מפני שבשתי חתיכות אפשר לברר איסורו? ומשיבים: <strong>איכא בינייהו</strong> <small>[יש ביניהם</small> הבדל<small>]</small> אם היו לפניו שתי חתיכות, אחת של חלב ואחת של שומן, אחת מהן יש בה <strong>כזית ו</strong>אחת מהן יש בה <strong>מחצה</strong> של כזית, ואכל מאחת מהן כזית,
 <strong>לרבא</strong> — <strong>ליכא</strong> <small>[אין כאן]</small> <strong>"מצוות",</strong> שחתיכה שהיא פחות מכזית אינה נחשבת, <strong>ופטור,</strong> ואילו <strong>לר' זירא</strong> הרי גם אם נותר רק חצי כזית — <strong>אפשר לברר איסורו,</strong> וחייב.
 <strong>איתיביה</strong> <small>[הקשה לו]</small> <strong>ר' ירמיה לר' זירא,</strong> ממה ששנינו, <strong>ר' אליעזר אומר: כוי, חייבין על חלבו אשם תלוי,</strong> והרי אי אפשר לברר האם הוא אסור! <strong>אמר ליה</strong> <small>[לו]</small> ר' זירא, <strong>ר' אליעזר סבר</strong> <small>[סבור]:</small> <strong>לא בעינן</strong> <small>[אין אנו צריכים]</small> <strong>לברר איסורו</strong> כדי לחייב אשם תלוי.
## דף יח.
 עוד <strong>איתיביה</strong> <small>[הקשה לו]</small> ר' ירמיה לר' זירא, ממה ששנינו: מי ששמעה שמת בעלה וייבמה אחיו, וילדה ולד, <strong>ספק בן תשעה לראשון</strong> לבעלה שמת, <strong>או בן שבעה לאחרון</strong> ליבם — <strong>יוציא,</strong> יגרשנה היבם, <strong>והולד כשר, וחייב באשם תלוי.</strong> והרי במקרה זה אי אפשר לברר את האיסור! השיב לו: <strong>הא מני</strong> <small>[</small>משנה <small>זו</small> כשיטת <small>מי היא]?</small> שיטת <strong>ר' אליעזר היא,</strong> שמביא אשם תלוי גם כשאי אפשר לברר את האיסור.
 עוד <strong>איתיביה</strong> <small>[הקשה לו]</small> ממה ששנינו: אם לאחר ששימש עם אשתו <strong>נמצא</strong> דם <strong>על</strong> הבגד <strong>שלה,</strong> שבדקה בו את עצמה, אם היה זה <strong>אתיום</strong> (תיכף), סמוך לתשמיש — <strong>טמאין</strong> שניהם, <strong>וחייבין בקרבן</strong> חטאת, שבא בשוגג על הנדה. <strong>נמצא על שלה לאחר זמן</strong> — <strong>טמאין מספק ופטורין מן הקרבן. ותני עלה</strong> <small>[ושנויה</small> בברייתא <small>עליה]:</small> <strong>וחייבין באשם תלוי,</strong> למרות שאי אפשר לברר את האיסור! השיב לו: <strong>הא מני</strong> <small>[</small>ברייתא <small>זו</small> כשיטת <small>מי היא]?</small> גם היא שיטת <strong>ר' אליעזר היא.</strong>
 <big>א</big> ובדומה לרב יהודה בשם רב, ולר' זירא בשם רב, כך גם <strong>אמר רב נחמן אמר רבה בר אבוה אמר רב: היו לפניו שתי חתיכות, אחת של חלב ואחת של שומן, ואכל אחת מהן ואינו יודע איזו מהן אכל</strong> — <strong>חייב</strong> אשם תלוי. אבל היתה לפניו <strong>חתיכה</strong> אחת, <strong>ספק של חלב ספק של שומן ואכלה</strong> — <strong>פטור.</strong>
 <strong>אמר רב נחמן: מאי טעמא</strong> <small>[מה טעמו]</small> של <strong>רב? קסבר</strong> <small>[סבור הוא]:</small> <strong>שתי חתיכות</strong> — <strong>איקבע איסורא</strong> <small>[נקבע האיסור]</small> מתחילה, שאחת מן החתיכות שלפניו היתה איסור ודאי, ושמא אותה אכל, אבל ב<strong>חתיכה אחת לא קבעה איסורא</strong> <small>[לא נקבע איסור],</small> שמא אין כאן איסור כלל.
 ושואלים: <strong>מאי איכא</strong> <small>[מה יש</small> הבדל<small>]</small> <strong>בין</strong> הטעם שנתן רב נחמן, שבשתי חתיכות <strong>איקבע איסורא</strong> <small>[נקבע איסור],</small> <strong>ל</strong>טעם שנתן ר' זירא, <strong>ש</strong>בחתיכה אחת <strong>אי אפשר לברר איסוריה</strong> <small>[איסורו],</small> לבין הסברו של רבא, שהדבר נלמד מלשון הכתוב "מצוות", בלשון רבים?
 ומשיבים: <strong>איכא בינייהו</strong> <small>[יש ביניהם</small> הבדל<small>]</small><strong> כגון שהיו לפניו שתי חתיכות, אחת של חלב ואחת של שומן, ובא גוי ואכל את הראשונה, ובא ישראל</strong> אחריו <strong>ואכל את השניה, לרבא</strong> — <strong>ליכא</strong> <small>[אין כאן]</small> <strong>"מצוות",</strong> כי אין שתי חתיכות <strong>בעידנא דאכל</strong> <small>[בזמן שאוכל]</small> <strong>ישראל,</strong> אלא רק חתיכה אחת, ופטור מאשם תלוי. וכן <strong>ל</strong>שיטת <strong>ר' זירא</strong> — <strong>אי אפשר לברר איסוריה</strong> <small>[איסורו],</small> שכבר נאכלה החתיכה השניה, וגם לשיטתו פטור. אבל <strong>ל</strong>שיטת <strong>רב נחמן</strong> — <strong>איקבע איסורא</strong> <small>[נקבע האיסור]</small> מתחילה, שהיתה שם חתיכת חלב, ולכן חייב.
 <strong>איתיביה</strong> <small>[הקשה לו]</small> <strong>רבא לרב נחמן</strong> ממה ששנינו, ר' <strong>אליעזר אומר: כוי,</strong> שספק אם הוא חיה שחלבה מותר, או בהמה שחלבה אסור, וחייבים על שגגתו חטאת — <strong>חייבין על חלבו אשם תלוי,</strong> למרות שלא נקבע האיסור, שמתחילה אין בו איסור ודאי! השיב לו רב נחמן: <strong>ר' אליעזר לא בעי קביעותא לאיסורא</strong> <small>[אינו מצריך קביעות לאיסור]</small> כדי לחייב אשם תלוי.
 עוד <strong>איתיביה</strong> <small>[הקשה לו]</small> רבא ממה ששנינו: אשה שמת בעלה בלא בנים ונתייבמה, וילדה ולד, <strong>ספק בן תשעה לראשון</strong> לבעל, <strong>או בן שבעה לאחרון</strong> ליבם — <strong>יוציא והולד כשר, וחייבין באשם תלוי,</strong> והרי לא נקבע שם איסור מתחילה! השיב לו רב נחמן: <strong>הא מני</strong> <small>[זו</small> גם כן כשיטת <small>מי היא]?</small> כשיטת <strong>ר' אליעזר היא,</strong> שאינו מצריך איסור קבוע כדי לחייב אשם תלוי.
 עוד <strong>איתיביה</strong> <small>[הקשה לו]</small> ממה ששנינו במשנה: המשמש עם אשתו, <strong>נמצא</strong> דם <strong>על</strong> הבגד <strong>שלו</strong> — <strong>טמאין וחייבין בקרבן, נמצא על שלה אתיום</strong> (מיד) — <strong>טמאין וחייבין בקרבן,</strong> אבל <strong>נמצא על שלה לאחר זמן</strong> — <strong>טמאים מספק ופטורין מן הקרבן; ותני עלה</strong> <small>[ושנויה</small> ברייתא <small>עליה]:</small> <strong>וחייבין באשם תלוי,</strong> למרות שלא נקבע איסור!
 <strong>אישתיק</strong> <small>[שתק]</small> רב נחמן. <strong>לבתר דנפק</strong> <small>[לאחר שיצא</small> מבית המדרש<small>], אמר: מאי טעמא לא אמרי ליה דהא מני</small> <small>[מה טעם לא אמרתי לו ש</small>ברייתא <small>זו</small> כשיטת <small>מי היא]</small> — שיטת ר' מאיר היא, <strong>דלא בעי קביעותא לאיסורא</strong> <small>[שאינו מצריך קביעות לאיסור]</small> כדי לחייב אשם תלוי,
 <strong>דתניא</strong> <small>[ששנויה</small> ברייתא<small>]: השוחט</small> בשוגג <strong>אשם תלוי בחוץ</strong> מחוץ למקדש — ר' <strong>מאיר מחייב</strong> אשם תלוי, משום שחיטת קדשים בחוץ, ולא חטאת, שמא יתברר שלא חטא מתחילה, ואשם זה חולין הוא, <strong>וחכמים פוטרין,</strong> שהרי מתחילה ספק הוא, ולא נקבע איסורו. ומכאן שלדעת ר' מאיר אין צורך בקביעת איסור מתחילה.
 ושואלים: <strong>ואמאי</strong> <small>[ומדוע]</small> היה אומר לו רב נחמן שמשנה זו לענין נדה, שיטת ר' מאיר היא? <strong>לימא ליה</strong> <small>[שיאמר לו]</small> ששיטת <strong>ר' אליעזר היא!</strong> ומשיבים: <strong>הא קא משמע לן</strong> <small>[</small>דבר <small>זה</small> היה <small>משמיע לנו],</small> שר' <strong>מאיר בשיטת ר' אליעזר קאי</strong> <small>[עומד],</small> הולך באותה שיטה.
 <big>ב</big> <strong>אמר רבה בר אבוה אמר רב:</strong> היתה <strong>חתיכה</strong> אחת לפניו, <strong>ספק של חלב ספק של שומן, ואכלה</strong> — <strong>באנו למחלוקת ר' אליעזר וחכמים,</strong> לדעת חכמים — פטור (שלפעמים צריך שיהיו שם שתי חתיכות), ולדעת ר' אליעזר חייב.
 ושואלים: לדעת ר' <strong>אליעזר מאי איריא כי אכלה</strong> <small>[מה שייך</small> מדוע מדובר דווקא <small>כאשר אכלה]</small> כלומר, כאשר בא לידי ספק? <strong>אפילו לא אכלה נמי</strong> <small>[גם כן]</small> יכול להביא אשם תלוי, <strong>דהתנן</strong> <small>[שהרי שנינו</small> במשנה<small>]</small><strong>, ר' אליעזר אומר: מתנדב אדם אשם תלוי בכל יום!</strong>
 <strong>אמר רב אשי:</strong> כוונת רב היא לשיטת ר' <strong>אליעזר אליבא</strong> <small>[על פי]</small> שיטתו של <strong>בבא בן בוטא,</strong> שאין מביאים אשם תלוי אלא אם בא לידי ספק, <strong>דתנן</strong> <small>[ששנינו</small> במשנה<small>]</small> שבבא בן בוטא היה מביא אשם תלוי בכל יום, חוץ מן היום שלאחר יום הכיפורים, שרצה להביא גם באותו יום, <strong>אלא</strong> שהיו <strong>אומרים לו</strong>חכמים: <strong>המתן עד שתכנס לבית ספק,</strong> שהרי יום הכיפורים עצמו מכפר על חייבי אשם תלוי, וכן היה נוהג.
 <big>ג</big> <strong>תנו רבנן</strong> <small>[שנו חכמים]:</small> <strong>היו לפניו שתי חתיכות, אחת של שומן ואחת של חלב, בא ישראל ואכל את הראשונה, בא גוי ואכל את השניה</strong> — אותו ישראל שאכל את הראשונה <strong>חייב</strong> באשם תלוי, <strong>וכן</strong> אם אכל את השניה <strong>כלב, וכן עורב.</strong> אולם אם <strong>בא גוי ואכל את הראשונה,</strong> ואחריו <strong>בא ישראל ואכל את השניה</strong> — הרי הוא <strong>פטור,</strong> מפני שלא היתה לפניו אלא חתיכה אחת. <strong>ורבי מחייב,</strong> שלשיטתו אין צורך בשתי חתיכות.
 אם <strong>אכל את הראשונה בשוגג,</strong> ונודע לו שיש בה ספק, <strong>ו</strong>אכל את <strong>השניה במזיד,</strong> שידע שהוא ספק ואכלה — <strong>חייב</strong> אשם תלוי על הראשונה, שכשאכל בשגגה היו לפניו שתי חתיכות. אבל אם אכל את <strong>הראשונה במזיד, והשניה בשוגג</strong> — <strong>פטור,</strong> שבשעה שאכל בשגגה היתה לפניו רק חתיכה אחת, <strong>ורבי מחייב.</strong> אם <strong>אכל שתיהן במזיד</strong> — <strong>פטור מכלום,</strong> שהרי המזיד אינו מביא קרבן.
 אכלו שני אנשים את <strong>שתיהן בשוגג</strong> — <strong>שניהן חייבין</strong> אשם תלוי. והשני <strong>לא מן הדין</strong> הוא חייב, שהרי בשעה ששגג היתה שם רק חתיכה אחת, <strong>אלא שאם אתה אומר פטור,</strong> ומשמע מכאן שהוא זה שאכל את ההיתר — הרי <strong>קבעת את הראשונה בחטאת.</strong>
 ומעתה נברר: <strong>ומנו</strong> <small>[ו</small>שיטת <small>מי היא],</small> שאין השני צריך להביא מן הדין? <strong>אי</strong> <small>[אם]</small> שיטת <strong>רבי</strong> היא — <strong>מן הדין ומן הדין הוא,</strong> שהרי לשיטתו גם בחתיכה אחת מביא אשם תלוי! <strong>אי רבנן</strong> <small>[אם</small> שיטת <small>חכמים],</small> שמביא אשם תלוי רק אם היו לפניו שתי חתיכות, וכי <strong>משום</strong> הטעם ש<strong>לא נקבע</strong> את ה<strong>ראשון ב</strong>חיוב <strong>חטאת, נימא ליה</strong> <small>[נאמר לו]</small> <strong>לשני: אייתי</strong> <small>[הבא]</small> <strong>חולין לעזרה?</strong> שהרי אינו צריך להביא אשם תלוי! <strong>אמר רב אשי:</strong>
## דף יח:
 <strong>ר' אליעזר היא,</strong> שאמר: <strong>מתנדב אדם אשם תלוי בכל יום. הילכך אמרינן ליה</strong> <small>[משום כך אומרים אנו לו]</small> לשני, <strong>אייתי</strong> <small>[הבא]</small><strong> אשם תלוי ואתני</strong> <small>[והתנה]:</small> <strong>אי</strong> <small>[אם]</small> <strong>אכל ראשון שומן,</strong> ונמצא שהוא, השני, <strong>אכל חלב</strong> — <strong>ליהוי</strong> <small>[שיהא זה]</small> <strong>כפרה, ואי</strong> <small>[ואם]</small> <strong>לא,</strong> שהראשון אכל את החלב והוא אכל שומן — <strong>ליהוי</strong> <small>[שיהיה]</small> <strong>נדבה.</strong>
 <big>א</big> <strong>תנו רבנן</strong> <small>[שנו חכמים]:</small> <strong>אכל ספק חלב</strong> בשגגה <strong>ונודע לו</strong> שאכל ספק חלב, ושוב אכל <strong>ספק חלב ונודע לו</strong> — <strong>רבי אומר, אומר אני: כשם שמביא חטאת על כל אחת ואחת,</strong> אם היה מתברר שוודאי חלב אכל — <strong>כך מביא אשם תלוי על כל אחת ואחת</strong> מחתיכות הספק שנודע לו שאכל.
 <strong>ר' יוסי בר' יהודה ור' אלעזר ור' שמעון אומרים: אין מביא אלא אשם תלוי אחד, שנאמר:</strong> "והביא איל תמים... וכפר עליו הכהן <strong>על שגגתו אשר שגג"</strong> (ויקרא ה, יח), וכפל הלשון בא ללמד — <strong>אפילו על שגגות הרבה אינו חייב אלא אחת.</strong>
 <strong>אמר ר' זירא, כאן שנה רבי,</strong> כלומר, ממה ששנינו: אכל ספק חלב ונודע לו... כשם שמביא חטאת על כל אחת ואחת, יש ללמוד ש<strong>ידיעות ספק מחלקות לחטאות,</strong> שלמרות שלא נודע לו בוודאות שחטא בין אכילה לאכילה, אלא ספק היה בידו, אם מתברר לו לבסוף שאכן חטא — מביא חטאת על כל שגגה ושגגה.
 <strong>רבא אמר: אין ידיעות ספק מחלקות לחטאות,</strong> אלא רק ידיעה ודאית. <strong>אלא הכי קתני</strong> <small>[כך הוא שונה]:</small> <strong>כשם שאם היתה לו ידיעה ודאי,</strong> שנודע לו חטאו בין אכילה לאכילה — <strong>מביא חטאת על כל אחת ואחת, כך אם היתה לו ידיעת ספק,</strong> שנודע לו שחטא בספק — <strong>מביא אשם תלוי על כל אחת ואחת.</strong>
 <strong>אמר ליה</strong> <small>[לו]</small> <strong>אביי: ואת לא תסברא</strong> <small>[וכי אתה אינך סבור]</small> שידיעות <strong>ספק מחלקות לחטאות? דאי סלקא דעתך</strong> <small>[שאם עולה על דעתך</small> לומר<small>]</small> ש<strong>ידיעות ספק אין מחלקות לחטאות, וחטאת אחת מביא</strong> על הכל, <strong>אמאי</strong> <small>[מדוע]</small> <strong>מביא אשם תלוי על כל אחת ואחת?</strong>
 <strong>והתניא</strong> <small>[והרי שנויה</small> ברייתא<small>],</small> <strong>כללו של דבר: כל שחלוקין בחטאות</strong> — <strong>חלוקין באשמות!</strong> אלא מכאן אתה מסיק כי כשם שידיעות הספק מחלקות לאשמות — כך הן מחלקות לחטאות!
 <strong>אמר ליה</strong> <small>[לו]</small> <strong>רבא בר חנן לאביי, ולדידך דאמרת</strong> <small>[ולשיטתך שאתה אומר]</small> ומסיק כי <strong>ידיעות ספק,</strong> מתוך שהן מחלקות לענין אשם תלוי הריהן <strong>מחלקות</strong> גם <strong>לחטאות, אלא מעתה, אכל</strong> בהעלם אחד <strong>כזית חלב לפני יום הכיפורים וכזית חלב אחר יום הכיפורים,</strong> שיש ביניהם חילוק לענין אשם תלוי, שהואיל <strong>ויום הכפורים במקום אשם תלוי קאי</strong> <small>[עומד],</small> שמי שהיה בידו ספק עבירה ועבר עליו יום הכיפורים — פטור מלהביא אשם תלוי, אם כן, על מה שאכל קודם יום הכיפורים — כיפר יום הכיפורים, ועל מה שאכל לאחריו — מביא אשם תלוי, <strong>הכי נמי</strong> <small>[כך גם כן]</small> תאמר שאם נודע לו שוודאי חלב אכל ש<strong>מביא שתי חטאות,</strong> על מה שאכל קודם יום הכיפורים ועל מה שאכל אחריו?
 <strong>הא</strong> <small>[הרי]</small> <strong>בהעלם אחת אכלינון</strong> <small>[אכל אותם]!</small> אלא בהכרח, לא כל מה שמחלק לענין אשמות מחלק לענין חטאות. <strong>אמר ליה</strong> <small>[לו]</small> <strong>אביי: ומאן לימא לן</strong> <small>[ומי יאמר לנו]</small> שיום <strong>הכיפורים מכפר על</strong> ספק עבירה <strong>דלא מתידע ליה</strong> <small>[שלא נודע לו],</small> שאתה מניח שהוא מחלק לענין אשם תלוי? <strong>דילמא והוא דמתידע ליה</strong> <small>[שמא</small> מכפר רק על ספק <small>שנודע לו],</small> שקודם יום הכיפורים נודע לו שאכל ספק חלב! <strong>אמר ליה</strong> <small>[לו]</small> <strong>רבא:</strong> אין אתה יכול לומר כן, שהרי יום הכיפורים מכפר על <strong>הודע ולא הודע תנן</strong> <small>[שנינו],</small> ופירושו: בין אם נודע לו ספקו, ובין אם לא נודע לו ספקו! ואם כן הקושיה על הוכחתו של אביי בעינה עומדת.
 <strong>איכא דאמרי</strong> <small>[יש שאומרים]</small> בנוסח אחר, <strong>אמר ליה</strong> <small>[לו]</small> <strong>רבא בר חנן לאביי:</strong> לשיטתך שידיעות ספק מחלקות לחטאות מתוך שהן מחלקות לאשמות, <strong>מה אילו אכל</strong> בהעלם אחד <strong>כזית חלב שחרית ביום הכיפורים וכזית חלב במנחה ביום הכפורים,</strong> הואיל ויום הכיפורים במקום אשם תלוי עומד, וכאילו נודע לו ספיקו באמצע, <strong>הכי נמי דמיחייב</strong> <small>[כך גם כן</small> תאמר <small>שמחוייב]</small> <strong>שתי חטאות?</strong> והלא בהעלם אחד אכל אותם! אלא מכאן שלא כל שמחלק לאשמות מחלק לחטאות, וגם לא ידיעת ספק.
 <strong>אמר ליה</strong> <small>[לו]</small> <strong>אביי</strong> בדחיה: <strong>ומאן לימא לן</strong> <small>[ומי יאמר לנו]</small> שיום <strong>הכפורים כל שעתא</strong> <small>[שעה</small> ושעה שבו<small>] מכפר,</small> שאתה מחלק בו בין אכילה לאכילה? <strong>דילמא כוליה יומא מאורתא</strong> <small>[שמא כל היום</small> כולו מכפר, <small>מן הערב]</small> ועד סופו! <strong>אמר ליה</strong> <small>[לו]</small> <strong>רבה בר בר חנה: תרדא</strong> <small>[שוטה],</small> <strong>תניא</strong> <small>[שנויה</small> משנה<small>]</small> מפורשת: <strong>הרי שבא לידו ספק עבירה ביום הכפורים,אפילו</strong> היה זה <strong>עם חשיכה</strong> — <strong>פטור, שכל היום מכפר,</strong> כלומר, כל שעה ושעה שבו מכפרת!
 ועוד <strong>מתיב</strong> <small>[מקשה]</small> <strong>רב אידי בר אבין</strong> על שיטת ר' זירא, שידיעות ספק מחלקות לחטאות, ממה ששנינו במשנה: מי ש<strong>אכל ושתה</strong> ביום הכפורים <strong>בהעלם אחת</strong> — <strong>אינו חייב אלא חטאת אחת</strong> על האכילה ועל השתייה, שאיסור אחד הוא. <strong>והא</strong> <small>[והרי]</small> <strong>בין אכילה לשתייה אי אפשר דלא הוה</strong> <small>[שלא היתה]</small> <strong>שהות ביום דמתיידע ליה וכפר ליה</strong> <small>[שיכול היה להיוודע לו ולכפר לו]</small> אילו היתה לו ידיעת ספק, שהרי <strong>יום הכפורים במקום אשם תלוי קאי</strong> <small>[עומד],</small> <strong>וקתני</strong> <small>[ו</small>הרי <small>הוא שונה]:</small> <strong>אינו חייב אלא חטאת אחת.</strong>
 <strong>ואי סלקא דעתך</strong> <small>[ואם עולה על דעתך</small> לומר<small>]</small> שידיעות <strong>ספק מחלקות לחטאות, ליחייב</strong> <small>[שיתחייב]</small> <strong>שתי חטאות!</strong> בתשובה לכך <strong>אמרי</strong> <small>[אומרים]:</small> <strong>כי</strong> <small>[כאשר]</small> <strong>אמר ר' זירא,</strong> שידיעות ספק מחלקות לחטאות — הרי זה לשיטת <strong>רבי,</strong> ואילו <strong>הא רבנן</strong> <small>[</small>ברייתא <small>זו</small> שיטת <small>חכמים]</small> <strong>היא,</strong> ר' יוסי בר' יהודה וחבריו, הסבורים לעיל כי ידיעת ספק אינה מחלקת גם לענין אשם תלוי.
 ומקשים: <strong>והא מדסיפא</strong> <small>[והרי מ</small>כיון <small>שסופה]</small> של אותה משנה שיטת <strong>רבי היא, דקתני</strong> <small>[שהוא שונה</small> שם<small>]:</small> <strong>שתה</strong> ביום הכיפורים <strong>ציר</strong> של דגים, <strong>או מורייס</strong> (רוטב העשוי מדגים מלוחים), שטעמם מלוח מאד — <strong>פטור,</strong> שאינם עשויים לשתיה, אלא לטיבול, ונדייק מכאן: <strong>הא</strong> <small>[אבל]</small> אם שתה <strong>חומץ</strong> — <strong>חייב,</strong>
 <strong>ומני</strong> <small>[ו</small>שיטת <small>מי היא]?</small> שיטת <strong>רבי היא, דתניא</strong> <small>[ששנויה</small> ברייתא<small>]: ח</small> <strong>ומץ אין משיב את הנפש,</strong> ולכן אין חייבים על שתייתו ביום הכיפורים, <strong>רבי אומר, אומר אני: חומץ משיב את הנפש. ומדסיפא</strong> <small>[ומ</small>תוך <small>שבסופה]</small> שיטת <strong>רבי, רישא נמי</strong> <small>[ראשה גם כן]</small> שיטת <strong>רבי!</strong> בתשובה לכך <strong>אמרי</strong> <small>[אומרים]:</small> <strong>סיפא</strong> <small>[סופה]</small> שיטת <strong>רבי, רישא רבנן</strong> <small>[ראשה</small> כשיטת <small>חכמים].</small>
 <strong>איתיביה</strong> <small>[הקשה לו]</small> <strong>רבא</strong> לשיטת ר' זירא, שידיעת ספק מחלקת, ממה ששנינו לענין מעילה: <strong>אכל היום</strong> משל הקדש בשגגה, וחזר ו<strong>אכל למחר,</strong> או <strong>נהנה היום</strong> משל הקדש (בדבר שאינו בר אכילה) ושוב <strong>נהנה למחר,</strong> וכן <strong>אכל היום</strong> ו<strong>נהנה למחר,</strong> או <strong>נהנה היום</strong> ו<strong>אכל למחר, ואפילו</strong> נעשה הדבר <strong>מכאן ועד שלש שנים, מנין שהן מצטרפין זה עם זה</strong> לשווה פרוטה, לחייבו בקרבן מעילה?
 <strong>תלמוד לומר: "תמעל מעל"</strong> (ויקרא ה, טו) — <strong>ריבה. ו</strong>אם ידיעת ספק מחלקת, <strong>אמאי</strong> <small>[מדוע]</small> הם מצטרפים? <strong>הא</strong> <small>[הרי]</small> <strong>כיפר עליה</strong> <small>[עליו]</small> <strong>יום הכפורים,</strong> שהיה בתוך שלוש השנים הללו, שהרי דינו של יום הכיפורים כאשם תלוי!
 ובתשובה לכך <strong>אמרי</strong> <small>[אומרים]:</small> <strong>כי</strong> <small>[כאשר]</small> <strong>מכפר יום הכפורים</strong> הרי זה <strong>על</strong> דבר שהוא <strong>איסורא</strong> <small>[איסור]</small> בלבד, <strong>על ממונא</strong> <small>[ממון]</small> יום הכפורים <strong>לא מכפר,</strong> והרי המעילה היא גם חיוב ממון.
 <strong>ואיבעית אימא</strong> <small>[ואם תרצה אמור]:</small> <strong>כי</strong> <small>[כאשר]</small> <strong>מכפר יום הכפורים</strong> הרי זה <strong>על כוליה שיעורא</strong> <small>[שיעור</small> שלם<small>], על פלגא דשיעורא</small> <small>[חצי שיעור]</small> <strong>לא מכפר.</strong> <big>ב</big> ושבים לברייתא ששנינו בה: אכל ספק חלב ונודע לו, ושוב אכל ספק חלב ונודע לו, כשם שמביא חטאת על כל אחת ואחת — כך מביא אשם תלוי על כל אחת ואחת. <strong>ו</strong>כפי שאמר ר' זירא לעיל, <strong>כן</strong>
 <strong>אמר ריש לקיש, כאן שנה רבי: ידיעות ספק מחלקות לחטאות. רבי יוחנן אמר: אין ידיעות ספק מחלקות לחטאות,</strong>
 <strong>אלא הכי קתני</strong> <small>[כך הוא שונה]:</small> <strong>כשם שאם היתה לו ידיעה ודאי</strong> ביניהן, שאכל חלב בשגגה — <strong>מביא</strong> חטאת <strong>על כל אחת ואחת, כך אם היתה לו ידיעת ספק</strong> — <strong>מביא אשם תלוי על כל אחת ואחת.</strong>
 ומעירים: <strong>בשלמא</strong> <small>[נניח] ל</small>שיטת <strong>רבי יוחנן, היינו</strong> <small>[זהו]</small> <strong>דקא תלי</strong> <small>[שהוא תולה]</small> <strong>לאשם בחטאת,</strong> שכשם שידיעה ודאית מחלקת בחטאת, כך ידיעת ספק מחלקת באשם. <strong>אלא ל</strong>דברי <strong>ריש לקיש, חטאת באשם מיבעיא ליה</strong> <small>[היה צריך לו</small> לתלות<small>],</small> שכשם שידיעת ספק מחלקת לחיוב אשם תלוי — כך היא מחלקת לענין חיוב חטאת! ואומרים: אכן, <strong>קשיא</strong> <small>[קשה</small> הדבר<small>].</small>
 <strong>ורמי</strong> <small>[ומשליכים,</small> מראים סתירה<small>]</small> מדברי ר' <strong>יוחנן</strong> על דברי ר' <strong>יוחנן, ורמי</strong> <small>[ומשליכים,</small> מראים סתירה<small>]</small> מדברי <strong>ריש לקיש</strong> על דברי <strong>ריש לקיש. דתניא</strong> <small>[ששנויה</small> ברייתא<small>]:</small> היו <strong>שני שבילין</strong> בדרכו למקדש, <strong>אחד</strong> מהם היה <strong>טמא,</strong> שקבור שם מת, <strong>ואחד טהור,</strong> ואינו יודע איזה מהם טמא ואיזה טהור, <strong>והלך בראשון ולא נכנס</strong> למקדש, ואחר כך הלך <strong>בשני ונכנס</strong> למקדש בשגגה — הרי זה <strong>חייב</strong> קרבן חטאת, משום שבכל אופן בוודאי נטמא.
 אם <strong>הלך בראשון ונכנס</strong> — <strong>פטור,</strong> הלך גם <strong>בשני ונכנס</strong> — <strong>חייב,</strong> שהרי בוודאי נטמא. <strong>הלך בראשון ונכנס, והזה,</strong> שהיזו עליו ממי פרה אדומה ביום השלישי כדי להיטהר מטומאת המת, <strong>ושנה,</strong> שהיזו עליו גם ביום השביעי, <strong>וטבל, והלך ב</strong>שביל השני <strong>ונכנס</strong> שוב למקדש — הרי זה <strong>חייב.</strong>
## דף יט.
 <strong>ר' שמעון</strong> היה <strong>פוטר בזו</strong> במקרה האחרון, משום שבשתי הפעמים שנכנס למקדש לא נשכחה ממנו ידיעה ודאית שהוא טמא, שהרי נטהר באמצע. <strong>ר' שמעון בן יהודה פוטר בכולן משום</strong> (משמו של) <strong>ר' שמעון.</strong>
 ושואלים: <strong>ואפילו בקמייתא</strong> <small>[בראשונה]</small> הוא פוטר, כשהלך בשני השבילים ולא נטהר באמצע? והרי ודאי נטמא! <strong>אמר רבא: הכא במאי עסקינן</strong> <small>[כאן במה אנו עוסקים]?</small> <strong>כגון שהלך ב</strong>שביל ה<strong>ראשון,</strong> ולא נטהר, <strong>ובשעת הילוכו בשני שכח שהלך בראשון,</strong> ונמצא שלמרות שבוודאי נטמא, מכל מקום כשנכנס למקדש נעלמה ממנו רק מקצת ידיעה של הטומאה, <strong>ובהא פליגי</strong> <small>[ובזה הם חלוקים],</small> <strong>תנא קמא סבר</strong> <small>[התנא הראשון</small> לדעת ר' שמעון <small>סבור]:</small> <strong>מקצת ידיעה</strong> שהוא טמא — <strong>כידיעה דמיא</strong> <small>[נחשבת],</small> שאם נשכחה ממנו ונכנס למקדש — חייב. <strong>ור' שמעון,</strong> כפי שאמר ר' שמעון בן יהודה בשמו, <strong>סבר</strong> <small>[סבור]:</small> <strong>מקצת ידיעה לאו</strong> <small>[לא]</small> <strong>כידיעה דמיא</strong> <small>[נחשבת],</small> ופטור.
 ודנים במה ש<strong>אמר מר</strong> <small>[החכם]</small> בברייתא: <strong>הלך בראשון ונכנס, והיזה וטבל, והלך בשני ונכנס</strong> — <strong>חייב.</strong> ומקשים: <strong>אמאי</strong> <small>[מדוע]</small> <strong>חייב? הא לא הוי ליה</strong> <small>[הרי</small> בשתי הפעמים <small>לא היתה לו]</small> <strong>ידיעה</strong> שהוא טמא, שנעלמה ממנו כשנכנס!
 <strong>אמר ריש לקיש: הא מני</strong> <small>[</small>ברייתא <small>זו</small> שיטת <small>מי היא]?</small> שיטת <strong>רבי ישמעאל היא, דלא בעי</strong> <small>[שאינו צריך]</small> <strong>ידיעה</strong> שהוא טמא <strong>בתחלה</strong> כדי להתחייב קרבן על כניסה למקדש בטומאה בשגגה, ודי שייוודע לו בסוף. <strong>ר' יוחנן אמר: אפילו תימא רבנן</strong> <small>[תאמר</small> שהוא כשיטת <small>חכמים],</small> המצריכים ידיעה בתחילה, <strong>כאן עשו</strong> חכמים דינו של <strong>ספק ידיעה כידיעה</strong> גמורה.
 <strong>סלקא דעתך</strong> <small>[עולה על דעתך,</small> מניחים אנו<small>]</small> שכוונת ר' יוחנן לומר ש<strong>כאן עשו</strong> ספק ידיעה כידיעה — <strong>והוא הדין לכל התורה כולה,</strong> ואם כן, <strong>קשיא</strong> <small>[קשה]</small> מדברי ר' <strong>יוחנן</strong> על דברי ר' <strong>יוחנן,</strong> שאמר לעיל לענין אכילת חלב כי ידיעת ספק אין שמה ידיעה, ואינה מחלקת לחטאות לדעת הכל.
 וכן <strong>קשיא</strong> <small>[קשה]</small> מדברי <strong>ריש לקיש</strong> על דברי <strong>ריש לקיש,</strong> שאמר לענין אכילת חלב, שלדעת רבי ידיעות ספק מחלקות לחטאות.
 ומוסיפים: <strong>בשלמא</strong> <small>[נניח]</small> מדברי ר' <strong>יוחנן</strong> על דברי ר' <strong>יוחנן לא קשיא</strong> <small>[אינו קשה],</small> שאפשר לדייק מדבריו כך: <strong>כאן עשו</strong> ספק ידיעה כידיעה, <strong>אבל בכל התורה כולה</strong> — <strong>לא,</strong>
 <strong>מאי טעמא</strong> <small>[מה טעם]</small> החילוק בדברים? <strong>הכא</strong> <small>[כאן]</small> לגבי <strong>טומאה כתיב</strong> <small>[נאמר]: "</small><strong>ונעלם ממנו והוא טמא"</strong> (ויקרא ה, ב), לומר שכל שנעלם ממנו שהוא טמא, ואפילו <strong>ידיעה דאית בה נמי</strong> <small>[שיש בה גם כן]</small> <strong>ספק</strong> — <strong>חייב קרא</strong> <small>[הכתוב],</small> <strong>אבל בכל התורה כולה כתיב</strong> <small>[נאמר]: "</small><strong>או הודע אליו חטאתו"</strong> (שם ד, כח), ומשם יש ללמוד: <strong>אי אית ליה</strong> <small>[אם יש לו]</small> <strong>ידיעה</strong> ברורה מתחילה <strong>הוא דמחייב</strong> <small>[שהוא מתחייב],</small> ולא במקרה אחר.
 <strong>אלא לריש לקיש קשיא</strong> <small>[קשה],</small> <strong>אדמוקים לה</strong> <small>[עד שהוא מעמיד אותה]</small> את הברייתא הזו, כשיטת <strong>ר' ישמעאל,</strong> שאינו מצריך ידיעה בתחילה, <strong>לוקמה</strong> <small>[שיעמיד אותה]</small><strong> כ</strong>שיטת <strong>רבי,</strong> כפי שאמר לעיל: כאן שנה רבי ידיעות ספק מחלקות לחטאות! ומשיבים: <strong>הא קא משמע לן</strong> <small>[דבר זה משמיע לנו]</small> בדבריו, שר' <strong>ישמעאל נמי לא בעי</strong> <small>[גם כן אינו צריך]</small> <strong>ידיעה בתחלה.</strong>
 ומקשים: דבר זה אינו צריך לדיוק, <strong>הא מתניתין</strong> <small>[הרי משנה]</small> מפורשת <strong>היא! דתנן</strong> <small>[ששנינו</small> במשנה<small>],</small> <small>ר' ישמעאל</small> <strong>אומר:</strong> מה שנאמר בענין טומאת מקדש וקדשיו <strong>"ונעלם ממנו" שתי פעמים</strong> (ראה שם ה, ב—ג), בא <strong>לחייב</strong> קרבן הן <strong>על העלם טומאה</strong> שלא ידע שהוא טמא, <strong>ו</strong>הן <strong>על העלם מקדש,</strong> כשלא ידע שנכנס למקדש. והרי למדו מכתוב זה שצריך שתהא לו ידיעה מתחילה, ומכאן שר' ישמעאל אינו סבור כן!
 ומשיבים: מכל מקום <strong>איצטריך</strong> <small>[הוצרך]</small> ריש לקיש לומר שכך סבור ר' ישמעאל, שכן <strong>סלקא דעתך אמינא</strong> <small>[יעלה על דעתך לומר]:</small> <strong>מקרא לית ליה</strong> <small>[מן המקרא אין לו</small> לר' ישמעאל<small>]</small> מקור לכך, אבל <strong>מגמרא אית ליה</strong> <small>[ממסורת יש לו],</small> על כן <strong>קא משמע לן</strong> <small>[משמיע לנו]</small> ריש לקיש שלדעתו אין צורך בידיעה מתחילה.
 <big>א משנה</big> היו <strong>חלב ונותר לפניו, ואכל אחד מהן</strong> בשגגה <strong>ואינו יודע איזה מהן אכל,</strong> ועל כל פנים אכל אכילה אסורה שחייבים עליה חטאת. וכן היו <strong>אשתו נדה ואחותו עמו בבית,</strong> ושגג הוא <strong>באחת מהן</strong> ובא עליה <strong>ואינו יודע באיזה מהן שגג,</strong> או שהיו <strong>שבת ויום הכיפורים</strong> סמוכים זה לזה, <strong>ועשה מלאכה בין השמשות ואינו יודע באיזה מהן עשה,</strong> אם בשבת או ביום הכיפורים עשה — ר' <strong>אליעזר מחייב חטאת,</strong> משום שבוודאי חטא, <strong>ור' יהושע פוטר,</strong> שהרי אינו יודע במה חטא.
 <strong>אמר ר' יוסי: לא נחלקו על העושה מלאכה בין השמשות שהוא פטור,</strong> וגם ר' אליעזר סבור כן, מפני <strong>שאני אומר: מקצת</strong> מלאכה <strong>עשה היום ומקצת</strong> מלאכה <strong>עשה למחר,</strong> ואין אדם מתחייב על מקצת מלאכה.
 <strong>על מה נחלקו? על העושה מלאכה</strong> גמורה <strong>בתוך היום ואינו יודע אם בשבת עשה אם ביום הכפורים עשה, או על העושה</strong> מלאכה <strong>ואינו יודע מעין איזו מלאכה עשה,</strong> כגון אם חרש או אם זרע, שר' אליעזר מחייב חטאת, ור' יהושע פוטר. <strong>אמר ר' יהודה: פוטרו היה ר' יהושע,</strong> את מי שאינו יודע במה חטא, <strong>אף מאשם תלוי.</strong>
 <strong>ר' שמעון ור' שמעון שזורי אומרים: לא נחלקו</strong> ר' אליעזר ור' יהושע <strong>על דבר שהוא משם אחד, שהוא חייב,</strong> וכגון שהיו לפניו שתי גפנים וליקט מאחת מהן בשבת בשגגה, ואינו יודע מאיזו מהן, שהרי הוא יודע שחטא ובאיזה דבר חטא, <strong>על מה נחלקו? על דבר שהוא משום שני שמות,</strong> וכגון שהיו לפניו תאנה וגפן, וליקט מאחת מהן בשגגה, ואינו יודע מאיזו מהן ליקט, <strong>שר' אליעזר מחייב חטאת</strong> במקרה זה, שהרי נודע לו שחטא, <strong>ור' יהושע פוטר,</strong> שהרי לא נודע לו במה חטא.
 <strong>אמר ר' יהודה: אפילו נתכוון ללקוט תאנים</strong> בשגגה <strong>וליקט</strong> במקום זה <strong>ענבים,</strong> או נתכוון ללקט <strong>ענבים וליקט תאנים,</strong> וכן אם נתכוון ללקט תאנים <strong>שחורות וליקט לבנות,</strong> או נתכוון ללקט תאנים <strong>לבנות וליקט שחורות</strong> — <strong>ר' אליעזר מחייב חטאת,</strong> אם נעשה הדבר בשגגה, <strong>ור' יהושע פוטר.</strong> והוסיף ר' יהודה: <strong>תמיהני אם פטר בה ר' יהושע,</strong> כלומר, מדוע פטר ר' יהושע בכגון זה, שהרי גם לפי טענתו נתכוון לעשות מעשה שהוא אסור! ותמהים: <strong>אם כן,</strong> שאינו פוטר, <strong>למה נאמר</strong> בכתוב "חטאתו <strong>אשר חטא בה"</strong> (ויקרא ד, כג), ללמד שצריך שיחטא במה שהתכוון אליו? ומשיבים: <strong>פרט למתעסק</strong> בדבר אחר, שהוא מותר, ולא נתכוון כלל לעשות דבר אסור.
 <big>ב גמרא</big> בענין ששנינו בתחילת המשנה, שמי שהיו לפניו חלב ונותר ואכל אחד מהם בשגגה ואינו יודע איזה מהם אכל, ר' אליעזר מחייב חטאת ור' יהושע פוטר, <strong>תניא</strong> <small>[שנויה</small> ברייתא<small>]</small> <strong>אמר ר' אליעזר: מה נפשך</strong> <small>[רצונך]?</small> <strong>אי</strong> <small>[אם]</small> <strong>חלב אכל</strong> — הרי הוא <strong>חייב</strong> חטאת, <strong>אי</strong> <small>[אם]</small> <strong>נותר אכל</strong> — <strong>חייב!</strong> וכן, <strong>אי</strong> <small>[אם]</small> <strong>אשתו נדה בעל</strong> — <strong>חייב</strong> חטאת, <strong>אי</strong> <small>[אם]</small> <strong>אחותו בעל</strong> — <strong>חייב</strong> חטאת! <strong>אי</strong> <small>[אם]</small> <strong>בשבת עשה מלאכה</strong> — <strong>חייב, אי</strong> <small>[אם]</small> <strong>ביום הכפורים עשה מלאכה</strong> — <strong>חייב!</strong>
 <strong>אמר לו ר' יהושע: הרי הוא אומר</strong> בכתוב "או הודע אליו חטאתו <strong>אשר חטא בה"</strong> (ויקרא ד, כג), לומר שאינו מביא חטאת <strong>עד שיודע לו במה</strong> בדיוק <strong>חטא.</strong> ושואלים: <strong>ור' אליעזר</strong> שלדעתו אינו צריך לדעת במה חטא, <strong>האי</strong> <small>[זה]</small> הדיוק "<strong>בה" מאי עביד ליה</strong> <small>[מה עושה הוא בו]?</small> ומשיבים: <strong>מיבעי ליה</strong> <small>[נצרך הוא לו]</small> ללמד: <strong>פרט למתעסק,</strong> שאם עשה דבר שלא התכוון לעשותו הריהו פטור מחטאת.
## דף יט:
 <strong>מתעסק דמאי</strong> <small>[של מה],</small> באיזה מתעסק מדובר? <strong>אי</strong> <small>[אם]</small> במתעסק בחלבים <strong>ועריות,</strong> גם אם לא התכוון כלל לאכול חתיכה זו שאכל, או שלא נתכוון לבוא על אשה זו שבא עליה — הרי הוא <strong>חייב</strong> חטאת, שאמר <strong>רב נחמן אמר שמואל: המתעסק בחלבים ועריות</strong> — <strong>חייב, שכן נהנה!</strong>
 <strong>ואי</strong> <small>[ואם]</small> היה זה <strong>מתעסק בשבת</strong> — ודאי <strong>פטור מאי טעמא</strong> <small>[מה טעם</small> הדבר<small>]</small>? <strong>מלאכת מחשבת אסרה</strong> תורה, שחושב ומתכוון למלאכה שהוא עושה! ואם כן, איזה מתעסק הוצרך ר' אליעזר ללמוד מ"אשר חטא בה"? 
 ומשיבים: <strong>לרבא משכחת לה</strong> <small>[מוצא אתה אותה]</small> <strong>כגון שנתכוון לחתוך</strong> בשבת <strong>את</strong> הדבר <strong>התלוש וחתך</strong> בטעות <strong>את המחובר,</strong> שאף שעשה פעולה שהתכוון לעשותה, לא עשה בדיוק לפי כוונתו; <strong>לאביי,</strong> שמחייב במקרה זה, <strong>משכחת לה</strong> <small>[מוצא אתה אותה],</small> כשנתכוון לעשות פעולה מותרת, <strong>כגון</strong> ש<strong>נתכוון להגביה את התלוש ו</strong>בתוך כך <strong>חתך את המחובר.</strong>
 <strong>דאיתמר</strong> <small>[שנאמר]</small> שנחלקו אמוראים בענין זה: מי ש<strong>נתכוון להגביה את התלוש וחתך</strong> בתוך כך <strong>את המחובר</strong> — <strong>פטור, מאי טעמא</strong> <small>[מה טעם</small> הדבר<small>]? דהא לא איכוון</small> <small>[שהרי לא התכוון]</small> <strong>לשום</strong> (לשם) פעולת <strong>חתיכה.</strong> אבל אם נתכוון <strong>לחתוך את התלוש וחתך את המחובר</strong> — אביי אומר: חייב, <strong>דהא איכוון לשום</strong> <small>[שהרי התכוון לשם]</small> פעולת <strong>חתיכה. רבא אמר: פטור, דהא לא איכוון</strong> <small>[שהרי לא התכוון]</small> <strong>לחתיכה דאיסורא</strong> <small>[של איסור],</small> אלא התכוון לחתוך דבר שמותר לו לחתוך.
 <big>א</big> שנינו במשנה, <strong>ר' יוסי אומר: לא נחלקו</strong> ר' אליעזר ור' יהושע על העושה מלאכה בין השמשות שבין שבת ויום הכיפורים, שגם ר' אליעזר פוטר, שמא מקצת מלאכה עשה ביום זה ומקצתה ביום האחר <strong>כו'. תניא</strong> <small>[שנויה</small> ברייתא<small>],</small> <strong>אמר להן ר' יוסי: דקדקתם אחרי</strong> והשבתם לי תשובה ניצחת.
 ושואלים: <strong>מאי אמרי ליה דאמר להו</strong> <small>[מה אמרו לו</small> חכמים <small>שאמר להם]</small> <strong>דקדקתם אחרי?</strong> הרי במשנה לא נאמר דבר! ומשיבים: <strong>הכי אמרו ליה</strong> <small>[כך אמרו לו]:</small> אם <strong>הגביה</strong> חפץ <strong>בין השמשות,</strong> והוציאו מרשות לרשות, <strong>מהו?</strong> שהרי פעולה זו אינה מתמשכת, שתוכל לומר שעשה מקצתה בשבת ומקצתה ביום הכיפורים. ואם כן ייתכן שנחלקו בעושה מלאכה בין השמשות! ועל כן <strong>אמר להו</strong> <small>[להם]:</small> <strong>דקדקתם אחרי,</strong> והשבתם לי תשובה ניצחת.
 ומקשים: <strong>ונימא להו</strong> <small>[ושיאמר להם]:</small> אף במקרה זה יש לומר: <strong>מקצת הגבהה היתה מהיום ומקצתה למחר!</strong> ומשיבים: <strong>הכי נמי קאמר להו</strong> <small>[כך גם כן אמר להם],</small> זו באמת היתה כוונת דבריו: <strong>דקדקתם אחרי,</strong> הקשיתם עלי <strong>ולא העליתם בידכם כלום.</strong>
 ושואלים: ול<strong>ר' יוסי,</strong> שמניח כי אם עשה מקצת מלאכה בשבת ומקצתה ביום הכיפורים פטור לדעת הכל, יש לתמוה: וכי על <strong>גמר מלאכה,</strong> החלק שעשאו ביום השני <strong>ל</strong>דעת ר' <strong>אליעזר פטור? הא שמענא ליה דמחייב</strong> <small>[הרי שמענו אותו שהוא מחייב</small> בזה<small>]! דתנן</small> <small>[ששנינו</small> במשנה<small>]</small><strong>, ר' אליעזר אומר: האורג שלשה חוטין בתחלה,</strong> כלומר כשמתחיל את האריגה, וכן אם מוסיף <strong>ו</strong>אורג אפילו חוט <strong>אחד על האריג</strong> הקיים — <strong>חייב,</strong> למרות שעשה מקצת מלאכה!
 <strong>אמר רב יוסף: ר' יוסי אליבא</strong> <small>[לפי שיטת]</small><strong> ר' אליעזר הכי מתני</strong> <small>[כך הוא שונה]</small> באותה משנה, <strong>ר' אליעזר אומר: האורג שלשה חוטין בתחלה, ושנים על האריג</strong> הקיים כבר — <strong>חייב,</strong> שאינו חייב אלא אם כן הוסיף שיעור שלם של מלאכת אריגה.
 <big>ב</big> בענין העושה אחת משתי עבירות ואינו יודע איזו מהן עשה, שר' אליעזר מחייב חטאת ור' יהושע פוטר, שנינו, <strong>אמר ר' יהודה: פוטרו היה ר' יהושע אף מאשם תלוי.</strong> ובענין זה <strong>תניא</strong> <small>[שנויה</small> ברייתא<small>]</small><strong>, אמר ר' יהודה: פוטרו היה ר' יהושע אף מאשם תלוי, שנאמר</strong> בו: "נפש <strong>כי תחטא... ולא ידע"</strong> (ויקרא ה, יז) — דווקא מי שלא ידע אם חטא מביא אשם תלוי, <strong>פרט לזה שידע שחטא</strong> אלא שאינו יודע במה חטא — שפטור. <strong>אמר לו ר' שמעון:</strong> להיפך, דווקא מי שחטא ולא ידע במה חטא — <strong>זהו שמביא אשם תלוי, שנאמר</strong> שם: "נפש כי תחטא <strong>ועשה... ולא ידע", ו</strong>הרי <strong>זה לא ידע במה עשה.</strong>
 <strong>אבל</strong> מי שאכל חתיכה, <strong>ספק אכל חלב ספק לא אכל,</strong> שלא ידע אם חטא — <strong>צא ושאל עליו אם מביא אשם תלוי אם לאו</strong> <small>[לא].</small> ושואלים: <strong>מאי הוי עלה</strong> <small>[מה היה עליה],</small> כיצד נפתרה לדעת ר' שמעון שאלה זו?
 ומציעים, <strong>תא שמע</strong> <small>[בוא</small> ו<small>שמע]</small> ממה ששנינו בברייתא: <strong>חטא ולא ידע במה חטא, או ספק חטא ספק לא חטא</strong> — <strong>מביא אשם תלוי. מאן שמענא ליה דאמר</strong> <small>[מי שמענו אותו שאומר]:</small> <strong>חטא ואין ידוע במאי</strong> <small>[במה]</small> <strong>חטא מביא אשם תלוי? ר' שמעון</strong> הוא, כפי ששנינו בברייתא, <strong>וקא תני</strong> <small>[והוא שונה]:</small> <strong>ספק חטא ספק לא חטא</strong> — <strong>מביא אשם תלוי, שמע מינה</strong> <small>[למד מכאן]</small> כי <strong>סבירא ליה</strong> <small>[סבור הוא]</small> <strong>לר' שמעון: ספק חטא ספק לא חטא</strong> — <strong>מביא אשם תלוי.</strong>
 <big>ג</big> שנינו במשנה, ר' שמעון שזורי ור' שמעון אומר: לא נחלקו כו', <strong>אם כן, מה תלמוד לומר</strong> "או הודע אליו חטאתו <strong>אשר חטא בה"</strong> (שם ד, כג)? <strong>פרט למתעסק.</strong>
 בענין זה מביאים, <strong>אמר רב נחמן אמר שמואל: מתעסק בחלבים ועריות,</strong> כגון שאכל בלא שהתכוון לאכול מה שאכל, או שבא על אשה בלא שיתכוון לבוא עליה — <strong>חייב, שכן נהנה.</strong> אבל <strong>מתעסק בשבת</strong> וכגון שנתכוון ללקט תאנה וליקט תאנה אחרת — <strong>פטור,</strong> כי <strong>מלאכת מחשבת אסרה תורה,</strong> שחושב ומתכוון למה שהוא עושה.
 <strong>אמר ליה</strong> <small>[לו]</small> <strong>רבא לרב נחמן: והא</strong> <small>[והרי]</small> <strong>תינוקות,</strong> שמל בשבת בטעות תינוק שלא הגיע יומו השמיני, <strong>דכי מתעסק דמי</strong> <small>[שכמו מתעסק הוא נחשב],</small> <strong>ותנן</strong> <small>[ושנינו</small> במשנה<small>]</small><strong>: מי שהיו לו שני תינוקות</strong> למול, <strong>אחד</strong> היה צריך <strong>למול בשבת ואחד למול אחר השבת</strong> (ביום ראשון), <strong>ושכח ומל את</strong> זה <strong>של אחר השבת בשבת</strong> — <strong>ר' אליעזר מחייב חטאת,</strong> שלא ניתנה שבת להידחות אצלו, ונמצא שעשה בשוגג מלאכה האסורה בשבת, <strong>ור' יהושע פוטר.</strong>
 והרי <strong>עד כאן לא</strong> שמענו ש<strong>פטר ר' יהושע אלא משום דקסבר</strong> <small>[שהוא סבור]:</small> מי ש<strong>טעה בדבר מצוה,</strong> שחשב שהוא עושה מצוה, <strong>ולא עשה מצוה</strong> — <strong>פטור, אבל מתעסק בדבר דלאו</strong> <small>[שאינו]</small> <strong>מצוה,</strong> כגון שנתכוון ללקוט תאנים שחורות וליקט לבנות — <strong>אפילו ר' יהושע מחייב!</strong>
 <strong>אמר לו: הנח ל</strong>דין המל <strong>תינוקות,</strong> שיש בו חומרה מיוחדת, <strong>הואיל ומקלקל בחבורה חייב</strong> כלומר, מי שעושה חבורה בשבת חייב, למרות שמקלקל בשבת בדרך כלל פטור, לכן גם <strong>מתעסק בחבורה,</strong> שלא נתכוון לעשות חבורה בתינוק זה אלא באחר — צריך להיות <strong>חייב</strong> (אלא שהוא פטור משום שטעה בדבר מצוה).
 <strong>איתיביה</strong> <small>[הקשה לו]</small> <strong>רב יהודה לשמואל,</strong> שאמר כי מתעסק בשבת פטור, ממה ששנינו במשנתנו, ר' יהודה אומר: אפילו מתכוין ללקט תאנים וליקט ענבים, <strong>ענבים וליקט תאנים,</strong> או התכוון ללקוט <strong>שחורות וליקט לבנות, לבנות וליקט שחורות</strong> — <strong>ר' אליעזר מחייב חטאת, ור' יהושע פוטר.</strong>
 ויש לשאול: <strong>והא הכא</strong> <small>[והרי כאן]</small> <strong>מתעסק הוא,</strong> שלא עשה מה שהתכוון אליו, <strong>ור' יהושע נמי לא קא פטר</strong> <small>[גם כן אינו פוטר]</small> <strong>אלא</strong> כשטעה <strong>מן מינא למינא</strong> <small>[בין מין למין],</small> בין תאנים לענבים, או בין תאנים שחורות ללבנות, <strong>אבל בחד מינא</strong> <small>[במין אחד],</small> כגון שנתכוון ללקט תאנה לבנה זו וליקט תאנה לבנה אחרת — <strong>אפילו</strong> לדעת ר' <strong>יהושע מחייב</strong> <small>[מתחייב</small> חטאת<small>]! אמר ליה</small>
 <small>[לו]</small> שמואל לרב יהודה: <strong>שיננא</strong> <small>[גדול השיניים],</small> <strong>שבוק מתניתין ותא בתראי</strong> <small>[עזוב את המשנה ובוא אחרי],</small> כלומר, אין להבין משנה זו כפשוטה, אלא <strong>הכא במאי עסקינן</strong> <small>[כאן במה אנו עוסקים]?</small> <strong>כגון שאבד מלקט מלבו,</strong> כלומר, ששכח מה שרצה ללקט, ואחר כך הזדמן לו שליקט שלא בכוונה את שהתכוון אליו בתחילה, וכגון ש<strong>נתכוון ללקט ענבים, ושכח וסבור תאנים בעינא</strong> <small>[רוצה אני],</small> <strong>והלכה ידו על הענבים</strong> ואותם ליקט, שר' <strong>אליעזר סבר</strong> <small>[סבור]:</small> <strong>הרי נעשתה כוונתו,</strong> שהרי מתחילה נתכוון ללקט ענבים ולכן חייב, <strong>ור' יהושע סבר</strong> <small>[סבור]:</small> <strong>הרי לא נעשתה כוונתו ומחשבתו</strong> כלומר, אף על פי שנתכוון ללקט ענבים, ונעשתה כוונתו, מכל מקום באותה שעה לא חשב ללקוט תאנים, ואינו חייב חטאת אלא אם עשה דבר שהתכוון אליו וגם עכשיו הוא חושב עליו. אבל המתעסק, שעשה דבר שלא התכוון אליו מתחילה, וכגון שהתכוון ללקט תאנה אחת וליקט תאנה אחרת — פטור, לדעת הכל.
## דף כ.
 <strong>מתיב</strong> <small>[מקשה]</small> <strong>רב אושעיא</strong> על הסבר זה, ולפיו המתעסק פטור, ממה ששנינו מתחילה במשנה, ר' שמעון שזורי ור' שמעון אומרים: <strong>לא נחלקו על דבר שהוא משם אחד שהוא חייב, אלא על דבר שהוא משום שני שמות, שר' אליעזר מחייב חטאת, ור' יהושע פוטר.</strong>
 ויש לשאול: <strong>ור' יהודה מאי קאמר דפליגי</strong> <small>[מה הוא אומר שהם,</small> ר' אליעזר ור' יהושע, <small>חולקים</small> בו<small>]?</small> אם כפשוטו, <strong>בנתכוין ללקט ענבים ולקט תאנים, שחורות ולקט לבנות,</strong> והלוא <strong>ענבים ותאנים,</strong> וכן תאנים <strong>שחורות ולבנות, מאי ניהו</strong> <small>[מה הם]?</small> <strong>שני שמות</strong> הם — <strong>היינו</strong> <small>[הרי זו]</small> שיטת ר' <strong>שמעון ור' שמעון שזורי,</strong> ואם כן, <strong>ר' יהודה מאי אתא לאשמועינן</strong> <small>[מה בא להשמיע לנו]?</small>
 <strong>אלא לאו</strong> <small>[האם לא]</small> בענין <strong>מתעסק איכא בינייהו</strong> <small>[יש ביניהם הבדל],</small> שר' <strong>יהודה סבר</strong> <small>[סבור]:</small> <strong>מתעסק</strong> בשבת — <strong>חייב</strong> גם לדעת ר' יהושע, ור' שמעון <strong>ור' שמעון שזורי סברי</strong> <small>[סבורים]:</small> <strong>מתעסק פטור?</strong> והוא שלא כדברי שמואל, שאמר שמתעסק פטור לדעת הכל!
 ודוחים: <strong>לא, מתעסק,</strong> שעשה מעשה בדבר אחר ממה שנתכוון לו מתחילה — <strong>דברי הכל פטור,</strong> וגם לשיטת ר' יהודה, <strong>והכא בהא קא מיפלגי</strong> <small>[וכאן בזה הם חלוקים],</small> שר' <strong>שמעון שזורי</strong> (וכן ר' שמעון) <strong>סבר</strong> <small>[סבור]:</small> <strong>שכח מלקט מלבו</strong> למה התכוון בתחילה, ועשה בו מעשה, אבל סבר שהוא עושה מעשה בדבר אחר. אם זה היה <strong>בשם אחד,</strong> כגון שנתכוון מתחילה ללקט תאנה מסויימת, ושכח, וחשב שרצונו בתאנה אחרת, וליקט בטעות את הראשונה — <strong>דברי הכל חייב,</strong> גם לדעת ר' אליעזר וגם לדעת ר' יהושע, הואיל ועשה מעשה במה שהתכוון אליו מתחילה.
 <strong>כי פליגי</strong> <small>[כאשר הם חלוקים]</small> הרי זה <strong>בשני שמות,</strong> וכגון שנתכוון ללקט תאנים, ושכח וחשב שרצה ללקט ענבים, וליקט בטעות תאנים — בזה ר' אליעזר מחייב חטאת, שהרי לכן נתכוון מתחילה, ור' יהושע פוטר, מפני שאינו חוטא במין שהוא מתכוון אליו עכשיו. ואילו <strong>ר' יהודה סבר</strong> <small>[סבור]:</small> <strong>לא שנא</strong> <small>[אינו שונה]</small> <strong>בשם אחד ולא שנא</strong> <small>[ואינו שונה]</small> <strong>בשני שמות</strong> — <strong>פליגי</strong> <small>[חלוקים]</small> הם, ולדעת ר' יהושע, כל שלא עושה מעשה בדבר שמתכוון אליו עכשיו, גם אם נתכוון אליו מתחילה — פטור.
 <strong>רבא אמר: ליקדם איכא בינייהו</strong> <small>[להקדים יש ביניהם]</small> כלומר, אם התכוון לעשות איסור בדבר אחד ואחר כך בדבר שני ולבסוף נתברר שעשה להיפך, האם הוא נחשב מתעסק ופטור. לדעת ר' שמעון ור' שמעון שזורי נחלקו אם הקדים ואיחר בשני שמות, כגון נתכוון ללקט ענבים ואחר כך תאנים, וליקט תאנים ואחר כך ענבים, ודווקא בזה ר' יהושע פוטר. אבל כשהקדים את המאוחר מאותו שם, כגון תאנה ותאנה — גם לדעת ר' יהושע חייב. ואילו לדעת ר' יהודה, גם אם הקדים את המאוחר מאותו שם, כגון תאנה לתאנה — פטור לדעת ר' יהושע, הואיל וכוונתו בשעת לקיטה היתה לתאנה אחרת.
 ומעירים, <strong>והתניא</strong> <small>[ו</small>כן <small>שנויה</small> ברייתא<small>]:</small> <strong>היו לפניו שתי נרות דולקות ארוכות, ונתכוין לכבות את זו וכיבה</strong> במקום זו <strong>את זו,</strong> או שהיו לפניו שתי נרות כבויות, נתכוון <strong>להדליק את זו והדליק את זו</strong> — הרי זה <strong>פטור,</strong> לפי שמתעסק הוא, שלא חטא כלל בדבר שנתכוון אליו. היה נר אחד כבוי ונר אחד דולק, אם נתכוון <strong>להדליק</strong> תחילה את הכבוי <strong>ו</strong>אחר כך <strong>לכבות</strong> את הדולק, <strong>וכיבה והדליק בנשימה אחת,</strong> וכגון שנשף בנר הדולק וכיבהו, ועל ידי נשיפתו אחזה האש בנר הכבוי — <strong>חייב.</strong> אבל אם היה זה בשתי נשימות — פטור, שלא עשה כסדר שנתכוון אליו.
 על מה שנאמר שאם כיבה והדליק בנשימה אחת חייב, תמהים: <strong>פשיטא</strong> <small>[פשוט]</small> שכך הוא! ומסבירים: <strong>מהו דתימא</strong> <small>[שתאמר]:</small> גם כאן, הרי <strong>לא איתעבד מחשבתיה</strong> <small>[לא נעשתה מחשבתו],</small> <strong>דהא</strong> <small>[שהרי]</small> <strong>להדליק מעיקרא בעי</strong> <small>[מתחילה רצה]</small> <strong>ו</strong>רק <strong>לבסוף לכבות, וכי עבד</strong> <small>[וכאשר נעשה]</small> <strong>מעשה</strong> בפועל — <strong>כיבה ובסוף הדליק הוא, ואימא</strong> <small>[ואמור]</small> שיהיה <strong>פטור,</strong> על כן <strong>קא משמע לן</strong> <small>[משמיע לנו]:</small> <strong>נהי דאקדומי נמי לא מקדים</strong> <small>[גם אם אמנם להקדים</small> את ההדלקה לכיבוי <small>אינו מקדים],</small> מכל מקום <strong>אחורי נמי לא מאחר</strong> <small>[לאחר</small> את ההדלקה לכיבוי <small>גם כן אינו מאחר],</small> ויש להחשיבו כמי שעושה מה שהתכוון לעשות, ואינו בכלל מתעסק.
 <big>א</big> <strong>תנו רבנן</strong> <small>[שנו חכמים]:</small> <strong>החותה,</strong> מהפך ב<strong>גחלים בשבת</strong> בשוגג — <strong>חייב חטאת. ר' שמעון בן אלעזר אומר משום ר' אליעזר בר' צדוק: חייב שתים, מפני שהוא</strong> גם <strong>מכבה</strong> במעשה זה <strong>את העליונות</strong> שנעשו תחתונות, מפני שהגחלים שהניח עליהן מכבידות עליהן, ואין להן אויר לבעירה, <strong>ומבעיר את התחתונות,</strong> שהן עתה עליונות. ונברר: <strong>במאי עסקינן</strong> <small>[במה</small> בדיוק <small>אנו עוסקים]?</small> <strong>אי דקא מיכוין</strong> <small>[אם</small> במקרה <small>שהוא מתכוון]</small> <strong>לכבות</strong> את העליונות <strong>ולהבעיר</strong> את התחתונות — <strong>מאי טעמא דמאן דפטר</strong> <small>[מה טעמו של מי שפוטר]?</small> והרי לכך היתה כוונתו! <strong>אלא</strong> תאמר שמדובר במקרה <strong>דלא קא מכוין</strong> <small>[שאינו מתכוון]</small> <strong>להבעיר</strong> את התחתונות — <strong>מאי טעמא דמאן דמחייב תרתי</strong> <small>[מה טעמו של מי שמחייב שתים]?</small> הרי מתעסק הוא ואינו מתכוון לכך!
 <strong>ר' אלעזר ור' חנינא דאמרי תרווייהו</strong> <small>[שאמרו שניהם]</small> תירוץ לדבר: <strong>כגון שנתכוין</strong> בחתיית הגחלים <strong>לכבות העליונות,</strong> וכגון נפח שזקוק לפחמים, כלומר, לגחלים שכבו, לצורך עבודתו, והוא יודע בוודאות שיש בכך <strong>כדי להבעיר את התחתונות,</strong> שאין לו צורך בהן, <strong>דתנא קמא קסבר</strong> <small>[שהתנא הראשון סבור]:</small> <strong>מקלקל בהבערה</strong> בשבת — <strong>פטור,</strong> לכן אינו חייב אלא חטאת אחת, על הכיבוי. <strong>ור' אליעזר בר' צדוק אמר</strong> <small>[אומר]:</small> מקלקל בהבערה <strong>חייב,</strong> ולכן חייב שתיים. <strong>וכן אמר רבי יוחנן: בנפח שנו,</strong> שנתכוון לכבות את הגחלים העליונות משום שרצה בהן לעבודתו, ואין לו צורך בגחלים התחתונות, ולכן התנא הראשון פוטר על הבערת התחתונות, משום שאינו אלא מקלקל. <strong>אמר ר' יוחנן: עד כאן,</strong> עד שנתבאר ענין זה, שמדובר בנפח, <strong>לא נתגלתה טעמא של הלכה זו.</strong>
 <strong>אמי בר אבין ורב חנניא בר אבין דאמרי תרווייהו</strong> <small>[שאמרו שניהם]:</small>
## דף כ:
 <strong>כגון שנתכוין</strong> גם <strong>לכבות ו</strong>גם <strong>להבעיר, דתנא קמא סבר לה</strong> <small>[שהתנא הראשון סבור]</small><strong> כ</strong>דעת ר' <strong>יוסי,</strong> שאמר: <strong>הבערה,</strong> שיצאה מכלל שאר מלאכות שבת, נאמר בה איסור מפורש בתורה: "לא תבערו אש בכל מושבותיכם ביום השבת" (שמות לה, ג), <strong>ללאו יצאת,</strong> לומר שאינו חייב עליה סקילה או כרת, אלא רק משום לאו שעונשו מלקות, ואינו חייב על שגגתה חטאת, ולכן לדעתו חייב רק על הכיבוי.
 <strong>ור' אליעזר בר' צדוק סבר לה</strong> <small>[סבור] כ</small>דעת ר' <strong>נתן,</strong> שאמר: <strong>הבערה לחלק יצאת</strong> כלומר, ללמד שעל כל מלאכה ומלאכה יש חיוב לעצמו, ולכן לדעתו חייב גם על ההבערה.
 <strong>רבא אמר: להקדים איכא בינייהו</strong> <small>[יש ביניהם]</small> מחלוקת, כשנתכוון להדליק ואחר כך לכבות, והדליק וכיבה בחתייה אחת, לדעת התנא הראשון אינו חייב אלא חטאת אחת, וכדין מתעסק, שלא נתקיימה כוונתו, ואילו לדעת ר' אליעזר בר' צדוק אין משמעות לשינוי בסדר הדברים, וכל שנעשתה כוונתו חייב שתיים.
 <strong>רב אשי אמר:</strong> נחלקו <strong>כגון שנתכוין לכבות והובערו</strong> הגחלים התחתונות <strong>מאיליהן</strong> בלא שנתכוון לכך, <strong>ותנא קמא סבר לה</strong> <small>[והתנא הראשון סבור] כ</small>דעת ר' <strong>שמעון,</strong> שאמר: <strong>דבר שאין מתכוין פטור</strong> עליו, ואילו ר' <strong>אליעזר בר' צדוק סבר לה</strong> <small>[סבור]</small> <strong>בר' יהודה,</strong> ש<strong>אמר: דבר שאין מתכוין</strong> — <strong>חייב.</strong>
 בענין זה מביאים, <strong>תנו רבנן</strong> <small>[שנו חכמים]</small> בברייתא: <strong>החותה גחלים בשבת</strong> כדי <strong>להתחמם בהם, והובערו</strong> הגחלים <strong>מאיליהן</strong> — <strong>תני חדא</strong> <small>[שנויה</small> בברייתא <small>אחת]:</small> <strong>חייב, ותני אידך</strong> <small>[ושנויה אחרת]:</small> <strong>פטור.</strong> ומסבירים, <strong>הדתניא</strong> <small>[זו ששנויה]:</small> <strong>חייב, קסבר</strong> <small>[סבור]:</small> העושה <strong>מלאכה שאינה צריכה לגופה,</strong> שאינו צריך למלאכה עצמה, כגון זה שהוצרך להתחמם ולא להבערה — <strong>חייב עליה. והא דתנא</strong> <small>[וזה ששונה]:</small> <strong>פטור, קסבר</strong> <small>[סבור הוא]:</small> <strong>מלאכה שאינה צריכה לגופה פטור עליה.</strong>
 
 <big>א משנה</big> <strong>אכל</strong> כזית מ<strong>דם שחיטה</strong> (דם שיצא בשחיטה), <strong>בבהמה בחיה ובעוף, בין טמאין בין טהורין,</strong> וכן אכל <strong>דם נחירה,</strong> שיצא כשהמית את הבהמה שלא בשחיטה, אלא בדקירה או באופן אחר, או <strong>דם עיקור,</strong> שעקר את הסימנים (הקנה והוושט) וניתז הדם, וכן <strong>דם הקזה,</strong> היוצא כשמקיזים דם מגוף הבהמה, <strong>שהנשמה יוצאה בו</strong> (שעניינו יבואר בגמרא) — כל אחד מאלה <strong>חייבין עליו</strong> כרת — אם אכלם במזיד, או חטאת — אם אכלם בשוגג.
 אבל <strong>דם הטחול,</strong> או <strong>דם הלב,</strong> וכן <strong>דם ביצים,</strong> או <strong>דם חגבים,</strong> או <strong>דם התמצית,</strong> שמתמצה ושותת לאחר שיצאה נפשה של הבהמה — <strong>אין חייבין עליו</strong> כרת, <strong>ר' יהודה מחייב בדם התמצית.</strong>
 <big>ב גמרא</big> <strong>תנו רבנן</strong> <small>[שנו חכמים]:</small> נאמר "<strong>כל דם לא תאכלו"</strong> (ויקרא ז, כו), <strong>שומע אני</strong> מכאן כי <strong>אפילו דם</strong> של <strong>מהלכי שתים</strong> כלומר, בני אדם, או <strong>דם ביצים, דם חגבים, דם דגים, הכל בכלל</strong> איסור דם? <strong>תלמוד לומר: "לעוף ולבהמה"</strong> (שם),
 <strong>מה עוף ובהמה מיוחדין, שיש בהן</strong> גם <strong>טומאה קלה</strong> (טומאת אוכלים) <strong>ו</strong>גם <strong>טומאה חמורה,</strong> שהם נעשים אב הטומאה, כגון נבילה (אם לא נשחטו כראוי), <strong>ויש בהן איסור והיתר, והן מין בשר</strong> — <strong>אף כל שיש בהן טומאה קלה</strong> וטומאה חמורה, ויש בהם איסור והיתר, והם מין בשר, הריהם בכלל זה;
 <strong>אוציא דם מהלכי שתים</strong> (בני אדם) — <strong>שיש בהן טומאה חמורה,</strong> טומאת מת, אבל <strong>אין בהם טומאה קלה,</strong> שאין לבשרם דין טומאת אוכלים.
## דף כא.
 <strong>אוציא דם שרצים</strong> — <strong>שאין בהם טומאה חמורה,</strong> שאין השרצים מטמאים אדם לטמא בגדים שעליו, כמו נבלת הבהמה והעוף, <strong>אוציא דם ביצים</strong> — משום <strong>שאין</strong> הם <strong>מין בשר,</strong> וכן אוציא <strong>דם דגים דם חגבים</strong> — <strong>שכולו היתר,</strong> כאשר יבואר להלן (עמוד ב). ועוד דנים במה שנאמר: "כל דם לא תאכלו...
 <strong>לעוף ולבהמה"</strong> (ויקרא ז, כו), מדוע הוצרכנו לשניהם כדי ללמוד במידת "מעין הפרט"? לפי שאם היה מוזכר רק עוף הייתי אומר כך: <strong>אי מה עוף</strong> הוא דבר <strong>שאין בה כלאים,</strong> כאשר יבואר להלן (עמוד ב), <strong>אף בהמה</strong> — דווקא זו <strong>שאין בה כלאים</strong> יהא דמה אסור, ולא כל בהמה! <strong>תלמוד לומר: "ולבהמה".</strong>
 וכן אם היתה נזכרת רק בהמה הייתי אומר: <strong>אי מה בהמה שאינה ב</strong>מצות <strong>אם על הבנים</strong> (שילוח הקן), <strong>אף עוף</strong> שנאסר דמו הוא זה <strong>שאינו ב</strong>מצות <strong>אם על הבנים,</strong> וכגון עוף טמא, אבל עוף טהור דמו מותר! לכן <strong>תלמוד לומר: "לעוף ולבהמה".</strong>
 ומקשים: <strong>ואימא</strong> <small>[ואמור]</small> ודרוש כתוב זה באופן אחר: <strong>"כל דם"</strong> — הרי זה <strong>כלל, "עוף ובהמה"</strong> — <strong>פרט,</strong> הרי זה <strong>כלל ופרט,</strong> ולפי כללי מדרש ההלכה <strong>אין בכלל אלא מה שבפרט, עוף ובהמה</strong> — <strong>אין</strong> <small>[כן],</small> <strong>מידי אחרינא</strong> <small>[דבר אחר]</small> — <strong>לא!</strong>
 ומשיבים: מה שנאמר מיד אחר כך <strong>"נפש אשר תאכל כל דם</strong> ונכרתה" (שם כז) <strong>חזר וכלל,</strong> ונמצא שיש כאן <strong>כלל ופרט וכלל,</strong> ובמקרה זה <strong>אי</strong> (אין) <strong>אתה דן אלא כעין הפרט,</strong> וכפי ששנינו לעיל, כל שיש בו טומאה חמורה וטומאה קלה, ויש בו איסור והיתר, והוא מין בשר.
 ומקשים: <strong>והא לא דמי כללא בתרא לכללא קמא</strong> <small>[והרי אינו דומה הכלל האחרון לכלל הראשון],</small> <strong>כללא קמא</strong> <small>[הכלל הראשון]</small> הוא <strong>לאו</strong> <small>[</small>מצות <small>לא תעשה]</small> "כל דם לא תאכלו", ואילו <strong>כללא בתרא</strong> <small>[הכלל האחרון]</small> הוא <strong>כרת!</strong>
 ומשיבים: <strong>האי תנא דבי</strong> <small>[תנא זה הוא מבית</small> מדרשו<small>]</small> של ר' <strong>ישמעאל,</strong> שלשיטתו <strong>כללי ופרטי דרשינן מן הדין גוונא</strong> <small>[כללים ופרטים אנו דורשים כגון זה],</small> <strong>ואף על גב דלא דמי כללא בתרא לכללא קמא</strong> <small>[ואף על פי שלא דומה הכלל האחרון לכלל הראשון].</small>
 <big>א</big> ומעתה מבררים את הברייתא לפרטיה. <strong>אמר מר</strong> <small>[החכם]:</small> <strong>כלל ופרט וכלל אי</strong> <small>[אין]</small> <strong>אתה דן אלא כעין הפרט, מה הפרט מפורש</strong> — <strong>דבר שיש בו טומאה קלה וטומאה חמורה, ויש בה איסור והיתר ויש בהן מין בשר, אף כל דבר שיש בו טומאה קלה וטומאה חמורה וכו'.</strong>
 ושואלים: <strong>"אף כל" דקתני</strong> <small>[שהוא שונה]</small> <strong>לאיתויי מאי</strong> <small>[להביא את מה]</small> הוא בא? והרי הוצאנו מכלל זה בני אדם, דגים וחגבים ושרצים!
 <strong>אמר רב אדא בר אבין: לאתויי</strong> <small>[להביא]</small> את <strong>דמו של כוי,</strong> בעל חיים שהוא ספק חיה ספק בהמה. ושואלים: <strong>מאי קסבר</strong> <small>[מה סבור הוא]</small> התנא? <strong>אי קסבר</strong> <small>[אם סבור הוא]</small> שכוי <strong>ספיקא</strong> <small>[ספק]</small> <strong>הוא,</strong> שלא ברור לנו מהו, האם חיה או בהמה, וכי איצטריך קרא למיסר ספיקא <small>[הוצרך הכתוב לאסור</small> דבר שלנו הוא <small>ספק]?</small> <strong>אלא</strong> בהכרח <strong>קסבר</strong> <small>[סבור הוא]</small> שכוי <strong>בריה בפני עצמו הוא,</strong> שאינו חיה ואינו בהמה, ולכן צריך כתוב לעצמו.
 ואומרים: <strong>אשכחן</strong> <small>[מצאנו]</small> שיש איסור בדמו של כוי, <strong>חלבו מנלן</strong> <small>[מנין לנו]</small> שהוא אסור? ומשיבים: דבר זה למדים ממה שנאמר: <strong>מ"כל חלב"</strong> (שם כג). ועוד שואלים: <strong>נבלתו מנלן</strong> <small>[מנין לנו]</small> שהיא אסורה? ומשיבים: <strong>מ"כל נבלה"</strong> (דברים יד, כא).
 ושואלים: <strong>גיד הנשה</strong> של כוי <strong>מנלן</strong> <small>[מנין לנו]</small> שאסור? ומשיבים: <strong>בכף הירך תליה רחמנא</strong> <small>[תלה אותו הכתוב],</small> שנאמר "אשר על כף הירך" (בראשית לב, לג), <strong>והא אית ליה</strong> <small>[והרי יש לו]</small> <strong>כף הירך,</strong> כלומר, הירך שלו מעוגלת כמין כף.
 ועוד שואלים: <strong>טומאתו</strong> כשהוא נעשה נבילה, <strong>ושחיטה,</strong> ששחיטה מתירה אותו באכילה, <strong>מנלן</strong> <small>[מנין לנו]?</small> ומשיבים: <strong>סברא</strong> <small>[סברה</small> היא<small>], מדלכל מילי רבייה רחמנא</small> <small>[מ</small>כיון <small>שלכל דבר ריבה אותו הכתוב]</small> <strong>כבהמה, טומאתו ושחיטתו נמי</strong> <small>[גם כן]</small> <strong>כבהמה.</strong>
 <big>ב</big> <strong>אמר מר</strong> <small>[החכם]</small> בברייתא: <strong>אוציא דם מהלכי שתים</strong> כלומר, בני אדם, <strong>שיש בהן טומאה חמורה</strong> (טומאת מת) <strong>ואין בהן טומאה קלה,</strong> טומאת אוכלים. <strong>ורמינהי</strong> <small>[ומשליכים,</small> מראים סתירה<small>],</small> ממה ששנינו: <strong>החותך</strong> בשר <strong>מן האדם</strong> בחייו לשם אכילה — <strong>צריך</strong> לאחר מכן <strong>מחשבה</strong> לאוכלו או להאכילו, <strong>ו</strong>כן צריך <strong>הכשר,</strong> שיבוא עליו משקה, כדי להכשירו לקבל טומאה, כדין אוכלים.
 <strong>וקשיא לן</strong> <small>[ו</small>היה <small>קשה לנו]:</small> <strong>מחשבה למה לי? תעשה חתיכה שלו,</strong> עצם העובדה שחתכו אותו לשם אכילה, <strong>מחשבה</strong> להאכילו! <strong>ואמר ריש לקיש:</strong> מדובר <strong>בחותכו</strong> מתחילה כדי להאכילו <strong>לכלב, ומחשבה</strong> להאכיל <strong>לכלב לאו</strong> <small>[לא]</small> <strong>מחשבה היא.</strong>
 ושואלים: <strong>ולא? והתנן</strong> <small>[והרי שנינו</small> במשנה<small>]</small>, <strong>כלל אמרו בטומאה: כל</strong> דבר <strong>המיוחד לאכול</strong> (למאכל) <strong>אדם</strong> — <strong>טמא,</strong> כלומר, ראוי ליטמא טומאת אוכלים, <strong>עד שיפסל מאכילת כלב!</strong>
 ומשיבים: <strong>ההוא</strong> <small>[אותו דבר]</small> נאמר <strong>לאסוקי טומאה מיניה</strong> <small>[להעלות,</small> להוציא <small>טומאה ממנו],</small> שכיון <strong>דמעיקרא הוה חזי</strong> <small>[שמתחילה היה ראוי]</small> <strong>לאדם, לאסוקי</strong> <small>[להעלות אותו]</small> <strong>מטומאה</strong> לא ניתן <strong>עד שיפסל מאכילת כלב. הכא</strong> <small>[כאן,</small> כשחותך בשר<small>]</small> מדובר <strong>לאחותי ליה</strong> <small>[להוריד אותו]</small> לקבלת <strong>טומאה,</strong> ובמקרה זה <strong>אי חזי</strong> <small>[אם</small> הוא <small>ראוי]</small> <strong>לאדם,</strong> שחישב להאכילו לאדם — <strong>חזי</strong> <small>[ראוי]</small> <strong>לכלב,</strong> כלומר, נחשב כראוי לאכילת כלב לענין טומאת אוכלים, <strong>אי לא חזי</strong> <small>[אם אינו ראוי]</small> <strong>לאדם</strong> — <strong>לא חזי</strong> <small>[אינו</small> נחשב כ<small>ראוי]</small> <strong>לכלב.</strong>
 <strong>מכל מקום קתני</strong> <small>[הריהו שונה</small> שם<small>]</small> שבשר אדם צריך <strong>מחשבה, ומחשבה</strong> — <strong>ל</strong>ענין <strong>טומאה קלה היא</strong> כלומר, לענין טומאת אוכלים (אבל לטומאה חמורה אין צורך במחשבה). והוא שלא כפי ששנינו בברייתא שאין באדם טומאה קלה! ומשיבים: <strong>הני מילי</strong> <small>[דברים אלה</small> אמורים] <strong>מחיים,</strong> בחייו של האדם, שאם נחתך ממנו בשר — ראוי הוא לטומאה קלה, <strong>אבל לאחר מיתה</strong> — <strong>טמא הוא טומאה חמורה,</strong> טומאת מת, ואין מקום להזכיר בו טומאת אוכלים, שהיא טומאה קלה. והוא מה ששנינו בברייתא: אוציא דם מהלכי שתים.
 ושואלים: והרי הוא הדין <strong>דכוותה גבי</strong> <small>[כיוצא בה אצל]</small> <strong>בהמה לאחר מיתה, אי</strong> <small>[אם]</small> <strong>בשר</strong> בהמה — הרי הוא <strong>מטמא טומאה חמורה,</strong> טומאת נבילה, <strong>ו</strong>כן <strong>אם דם</strong> בהמה הוא — <strong>מטמא</strong> הוא <strong>טומאה חמורה,</strong>
 <strong>דתנן</strong> <small>[ששנינו</small> במשנה<small>]</small><strong>: דם נבילות</strong> — <strong>בית שמאי מטהרין, ובית הלל מטמאין,</strong> כדין טומאת נבילה, ומדוע מבדילה הברייתא בין אדם לבהמה לענין זה?
 ומשיבים: <strong>לא נצרכא</strong> <small>[נצרכה]</small> הלכה זו, שאין באדם טומאה קלה לאחר מיתה כמו שיש בבהמה, <strong>אלא לכדתנן</strong> <small>[לכמו ששנינו</small> במשנה<small>]</small> בענין טומאת אוכלים: <strong>נבלת בהמה טמאה</strong> (כגון סוסים וחמורים) <strong>בכל מקום</strong> שהוא, וכן <strong>נבלת עוף הטהור בכפרים</strong> — <strong>צריך מחשבה</strong> מפורשת לאכילה, כדי ליטמא טומאת אוכלים, לפי שבסתם אינם עומדים לאכילה, <strong>ואין צריך הכשר</strong> על ידי משקה, שכל שסופו לטמא טומאה חמורה אינו צריך הכשר כדי ליטמא בטומאת אוכלים, אבל
 <strong>נבלת בהמה טהורה בכל מקום, ונבלת עוף טהור וחלב בשוקים</strong> — <strong>אין צריכין לא מחשבה ולא הכשר.</strong>
 <strong>ואמר ליה</strong> <small>[לו]</small> <small>רב לר' חייא:</small> <strong>מחשבה</strong> בנבלת בהמה טמאה <strong>למה לי לטומאה קלה?</strong> הלוא <strong>היא גופה</strong> <small>[עצמה]</small> <strong>טומאה</strong> חמורה <strong>היא! אמר ליה</strong> <small>[לו]</small> ר' חייא: <strong>כגון דאיכא</strong> <small>[שיש</small> בה<small>] פחות מכזית נבילה,</small> ולכן אינה מטמאת משום נבילה, <strong>וצרפה לפחות מכביצה אוכלין, דהאי והאי הוי</strong> <small>[שזה וזה</small> ביחד <small>הם]</small> <strong>כביצה,</strong> שהוא השיעור ליטמא טומאת אוכלים.
 הקשה לו רב: <strong>אי הכי</strong> <small>[אם כך],</small> שאין בחתיכה זו כשלעצמה לטמא טומאה חמורה, <strong>ליבעי נמי</strong> <small>[שתצטרך גם כן]</small> <strong>הכשר,</strong> שיבוא עליו משקה, <strong>דהא תנא דבי</strong> <small>[שהרי שנה החכם מבית</small> מדרשו<small>]</small> של ר' <strong>ישמעאל:</strong> נאמר בענין הכשר אוכלים לקבל טומאה "על כל זרע זרוע <strong>אשר יזרע"</strong> (ויקרא יא, לז), ללמד: <strong>מה זרעים מיוחדין שאין סופן לטמא טומאה חמורה ו</strong>לכן <strong>צריך הכשר, אף כל שאין סופן לטמא טומאה חמורה צריך הכשר!</strong>
 <strong>אמר ליה</strong> <small>[לו]:</small> <strong>הני מילי</strong> <small>[דברים אלה</small> אמורים<small>] באוכלין דעלמא</small> <small>[בכלל]</small> סתם אוכל, <strong>דלית</strong> <small>[שאין]</small> <strong>בו פחות מכזית נבלה, אבל הכא דאיכא בגויה</strong> <small>[כאן שיש בו]</small> <strong>פחות מכזית נבילה, כיון</strong> ש<strong>אילו</strong> היה <strong>מצרף ליה</strong> <small>[לו]</small> עוד קצת נבילה לשיעור <strong>כזית</strong> היה מטמא — <strong>לא בעי</strong> <small>[צריך]</small> <strong>הכשר.</strong> ומכל מקום, דין זה שפחות מכזית נבילה מצטרף לשיעור כביצה ליטמא טומאת אוכלים, נאמר דווקא בבהמה;
## דף כא:
 <strong>לאפוקי</strong> <small>[להוציא]</small> פחות מכזית מן ה<strong>מת, אף על גב דממליא ליה</strong> <small>[אף על פי שהוא ממלא אותו,</small> משלים את שיעורו<small>]</small> לכביצה — <strong>לא מטמא טומאת אוכלין, משום</strong> שבטלה <strong>דעתו אצל כל אדם,</strong> שאין בני אדם אוכלים מבשר המת. והוא מה שאמר התנא שיש בבהמה טומאה קלה במותה, מה שאין באדם.
 <strong>רב חנניא אמר:</strong> מה שנאמר שנבלת בהמה טמאה צריכה מחשבה ליטמא טומאת אוכלים, ניתן להבינו <strong>אפילו תימא דהוי כזית</strong> <small>[תאמר שהוא</small> בשיעור <small>כזית]</small> שיש בו עצמו כדי לטמא טומאה חמורה, שכן <strong>הכא במאי עסקינן</strong> <small>[כאן במה אנו עוסקים]?</small> <strong>כגון שחיפהו</strong> (כיסה אותו) <strong>בבצק,</strong> ובמקרה זה אינו מטמא טומאה חמורה, שהרי אינו נוגע בו, ומכל מקום יחד עם הבצק יש שיעור כביצה ליטמא בטומאת אוכלים.
 ושואלים: <strong>אי הכי</strong> <small>[אם כך],</small> שאין בו טומאת נבילה, <strong>הכשר נמי ניבעי</strong> <small>[גם כן יצטרך]!</small> ומשיבים: <strong>הני מילי באוכלין אחריני</strong> <small>[דברים אלה</small> אמורים באוכלים אחרים], <strong>דלא מטמו</strong> <small>[שאינם מטמאים]</small> <strong>לא במגע ולא במשא. אבל הכא</strong> <small>[כאן],</small> <strong>נהי</strong> <small>[אף על פי]</small> ש<strong>לא מטמא במגע, דקמחפי</strong> <small>[</small>משום <small>שהוא מחופה]</small> <strong>בבצק, במשא מיהת ליטמא</strong> <small>[על כל פנים ייטמא]</small> הנושא אותו, <strong>דהא טעון ליה</strong> <small>[שהרי</small> הוא <small>נושא אותו].</small>
 ועל כך נאמר שיש בבהמה טומאה קלה, גם במותה, <strong>לאפוקי</strong> <small>[להוציא]</small> <strong>מת, דאף על גב</strong> <small>[שאף על פי]</small> שחיפהו <strong>בבצק מטמא טומאה חמורה,</strong> מפני ש<strong>טומאת</strong> המת <strong>בוקעת ועולה בוקעת ויורדת,</strong> למרות שיש עליה כיסוי.
 <big>א</big> ושבים לדון בפרטי הברייתא. <strong>אמר מר</strong> <small>[החכם]:</small> <strong>יצאו שרצים שאין בהן טומאה</strong> חמורה. ושואלים: <strong>ולא,</strong> ואין בהם טומאה? הלוא <strong>שרץ מטמא במגע!</strong> ומשיבים: על כל פנים <strong>במשא,</strong> כמו בהמה, <strong>לא מטמא.</strong>
 ועוד <strong>אמר מר</strong> <small>[החכם]</small> בברייתא: <strong>יצא דם דגים ודם חגבים שכולן היתר.</strong> ושואלים: <strong>מאי</strong> <small>[מה]</small> פירוש <strong>כולו היתר? אילימא</strong> <small>[אם תאמר]</small> ש<strong>חלבו,</strong> חלב דגים וחלב חגבים <strong>מותר</strong> — <strong>הרי חיה</strong> גם היא <strong>חלבה מותר, ו</strong>מכל מקום <strong>דמה אסור! ואלא</strong> תאמר: <strong>משום דלית בהו</strong> <small>[שאין בהם]</small> <strong>איסור גיד הנשה</strong> — <strong>והרי עוף</strong> יוכיח <strong>דלית ביה</strong> <small>[שאין בו]</small> <strong>איסור גיד הנשה, ודמו אסור!</strong>
 <strong>אלא מאי</strong> <small>[מה]</small> פירוש <strong>כולו היתר</strong> — <strong>דלא בעי</strong> <small>[שאינם צריכים]</small> <strong>שחיטה</strong> כדי להתירם באכילה.
 ועוד <strong>אמר מר</strong> <small>[החכם]</small> בברייתא: אילו היה נאמר רק עוף באיסור דם הייתי אומר: <strong>מה עוף שאין בו כלאים, אף בהמה,</strong> רק בהמה שאין בה כלאים דמה אסור — <strong>תלמוד לומר: "בהמה"</strong> (ויקרא ז, כו).
 ושואלים: <strong>כלאים דמאי</strong> <small>[של מה],</small> איזה מיני כלאים? <strong>אילימא</strong> <small>[אם תאמר]</small> <strong>כלאים</strong> של איסור <strong>הרבעה,</strong> שאסור להרביע מין בשאינו מינו, או <strong>כלאים</strong> של <strong>חרישה,</strong> שאסור לחרוש בשני מינים יחד — <strong>והתנן</strong> <small>[והרי שנינו</small> במשנה<small>]: חיה ועוף כיוצא בהן,</small> כמו שאסור לחרוש בשור וחמור ואסור לזווג אותם — כך אסור הדבר בחיה ועוף!
 <strong>אלא אמר אביי: שצימרו</strong> כלומר, נוצות העוף, <strong>אין חייבין עליו משום כלאים</strong> של בגדים (שעטנז), אם עירב אותו עם פשתן, וכמותו אין חייבים על שער הפרה או הסוס, שאין חייבים אלא על צמר כבשים.
 <big>ב</big> <strong>אמר רב יהודה אמר רב: דם שרצים לוקין עליו</strong> על אכילתו <strong>בכזית. מיתיבי</strong> <small>[מקשים על כך]</small> ממה ששנינו בברייתא <strong>דם הטחול, דם הלב, דם הכליות, דם אברים</strong> — <strong>הרי אלו</strong> כולם <strong>ב</strong>חיוב <strong>לא תעשה</strong> (ולא בכרת). ואילו <strong>דם מהלכי שתים</strong> כלומר, דם אדם, וכן <strong>דם שרצים ורמשים</strong> — <strong>אסור, ואין חייבין עליו!</strong>
 ומשיבים: <strong>מאי</strong> <small>[מה]</small> פירוש <strong>אין חייבין עליו?</strong> כוונתו: שאין חייבים על אכילתו <strong>כרת,</strong> אבל <strong>אלאו מחייב</strong> <small>[על</small> איסור <small>לא תעשה הוא חייב].</small>
 ומקשים: אין אתה יכול לפרש כן, <strong>חדא</strong> <small>[</small>טעם <small>אחד],</small> <strong>דהיינו רישא</strong> <small>[שזהו</small> מה שנאמר <small>בתחילה]</small> לגבי דם הטחול והלב וכו', שהם בלא תעשה אבל כרת אין בהם. <strong>ועוד, תנא מלאו נמי קא ממעט ליה</strong> <small>[התנא מאיסור לא תעשה גם כן ממעט אותו],</small> <strong>דקתני</strong> <small>[שהוא שונה]</small> בברייתא אחרת, ששנינו בתחילת סוגיה זו: <strong>יצא דם שרצים,</strong> שאין בהם איסור "לא תאכלו כל דם", מפני <strong>שאין בהן טומאה חמורה!</strong>
 <strong>אמר ר' זירא:</strong> מה שאמר רב שדם שרצים לוקים עליו, כוונתו שאם <strong>התרו בו משום</strong> איסור <strong>שרץ</strong> — <strong>לוקה,</strong> שאיסור אכילת שרץ כולל גם את דמו. אבל אם התרו בו <strong>משום</strong> איסור <strong>דם</strong> — באמת <strong>אינו לוקה.</strong>
 <big>ג</big> <strong>אמר רב: דם דגים שכינסו</strong> (שאסף אותו) בכלי — <strong>אסור</strong> באכילה, משום מראית עין, שנראה כאוכל דם בהמה או עוף. <strong>מיתיבי</strong> <small>[מקשים על כך]</small> ממה ששנינו בהמשך הברייתא שאנו עוסקים בה: <strong>דם דגים, דם חגבים</strong> — <strong>מותר, ו</strong>משמע — <strong>אפילו לכתחלה!</strong> ומשיבים: בברייתא <strong>ההיא</strong> מדובר <strong>בשלא כינסו, כי קא אמר</strong> <small>[כאשר אומר]</small> <strong>רב</strong> שאסור — הרי זה <strong>בשכינסו.</strong>
 ושואלים: <strong>דכוותה גבי</strong> <small>[כיוצא בה</small> צריך אתה לפרש <small>אצל]</small> דם <strong>מהלכי שתים</strong> (אדם) ששנינו בברייתא זו שאסור, שמדובר גם <strong>בשלא כינסו,</strong> ואולם במקרה זה <strong>מי</strong> <small>[האם]</small> הוא <strong>אסור? והא תניא</strong> <small>[והרי שנויה</small> ברייתא<small>]</small><strong>: דם שעל גבי ככר</strong> שהיה בפיו — <strong>גוררו</strong> את הדם <strong>ואוכלו</strong> את הככר, אבל דם <strong>של בין השינים</strong> — <strong>מוצצו ובולעו ואינו חושש!</strong>
 <strong>אלא</strong> ברייתא זו עוסקת גם בדם שכינסו, ויש לתרץ באופן אחר: <strong>כי תניא ההיא מתניתא</strong> <small>[כאשר שנויה אותה ברייתא]</small> שדם דגים מותר לכתחילה (ואפילו בשכינסו), הרי זה במקרה <strong>דאית ביה</strong> <small>[שיש בו]</small> <strong>קשקשים,</strong> שניכר שהוא דם דגים, <strong>כי קאמר</strong> <small>[כאשר אומר]</small> <strong>רב</strong> ש<strong>אסור</strong> כשכינסו — מדובר <strong>דלית ביה</strong> <small>[שאין בו]</small> <strong>קשקשים,</strong> ולא ניכר שהוא דם דגים.
 <big>ד</big> <strong>אמר רב ששת: דם מהלכי שתים</strong> (בני אדם) — <strong>אפילו מצות פרוש אין בו</strong> כלומר, אין מצוה אפילו לפרוש ממנו לכתחילה, שאין בו איסור כלל. <strong>מיתיבי</strong> <small>[מקשים על כך]</small> ממה ששנינו בברייתא: <strong>דם הטחול, דם הלב, דם הכליות, דם אברים</strong> — <strong>הרי אלו בלא תעשה. דם מהלכי שתים, דם שרצים ורמשים</strong> — <strong>אסור ואין חייב עליו,</strong> משמע שעל כל פנים יש בו איסור! ומשיבים: <strong>כי תניא</strong> <small>[כאשר שנויה</small> בברייתא<small>]</small><strong> אסור</strong> — הרי זה במקרה
## דף כב.
 ש<strong>פירש</strong> מן האדם, <strong>כי קאמר</strong> <small>[כאשר אומר]</small> <strong>רב</strong> ששת שאפילו מצות פרוש אין בו — הרי זה כש<strong>לא פירש</strong> מן האדם, <strong>כדתניא</strong> <small>[כמו ששנויה</small> בברייתא<small>]: דם שעל גבי ככר</small> — <strong>גוררו</strong> את הדם <strong>ואוכלו</strong> את הכיכר, כיון שפירש מן האדם, אבל דם של בין השינים — <strong>מוצץ ובולע ואינו חושש.</strong>
 <strong>איכא דמתני לה להא</strong> <small>[יש ששונים את זו]</small> שאמר <strong>רב ששת על הדא</strong> <small>[זו],</small> <strong>דתניא</strong> <small>[ששנויה</small> ברייתא<small>]:</small> <strong>יכול חלב מהלכי שתים</strong> כלומר, חלב אשה, <strong>יהא</strong> ה<strong>אוכלו עובר ב</strong>איסור <strong>לאו</strong> <small>[לא</small> תעשה<small>]?</small> <strong>ו</strong>לכאורה <strong>דין,</strong> קל וחומר <strong>הוא: מה בהמה טמאה שהקלתה במגעה,</strong> שאין בה טומאת מגע בחייה, ובכל זאת <strong>החמרתה בחלבה</strong> שהוא אסור, <strong>מהלכי שתים שהחמרתה במגען,</strong> שהם מטמאים בחייהם, כגון נדה — <strong>אינו דין שתחמיר בחלבן</strong> לאוסרו?
 <strong>תלמוד לומר: "וזה לכם הטמא"</strong> (ויקרא יא, כט), להדגיש: <strong>זה</strong> החיות הטמאות המנויות שם <strong>טמא</strong> (הוא וחלבו), <strong>ואין חלב מהלכי שתים טמא אלא טהור.</strong>
 ויש לשאול: אם ממיעוט זה <strong>אוציא</strong> רק <strong>את החלב</strong> של מהלכי שתים, ואתיר אותו, לפי <strong>שאין</strong> איסור החלב <strong>שוה בכל,</strong> שהרי אינו אסור אלא בבעלי חיים טמאים, ולא אוציא את <strong>הדם ששוה</strong> איסורו <strong>בכל,</strong> שהרי גם דמם של בעלי חיים טהורים אסור, ונאמר שדם בני אדם יש בו איסור! <strong>תלמוד לומר: "וזה לכם הטמא",</strong> לומר: <strong>זה טמא, ואין דם מהלכי שתים טמא אלא טהור.</strong> ועל כך <strong>אמר לה רב ששת: אפילו מצות פרוש אין בו</strong> בדם האדם.
 <big>א</big> <strong>תנן התם</strong> <small>[שנינו שם]:</small> <strong>הלב</strong> של בעל חיים שנשחט, <strong>קורעו ומוציא את דמו,</strong> ואחר כך רשאי לאוכלו; <strong>לא קרעו,</strong> ואכלו — <strong>אינו עובר עליו</strong> משום איסור אכילת דם שבו. <strong>אמר ר' זירא אמר רב: לא שנו</strong> שאינו עובר עליו <strong>אלא בלב עוף, הואיל ואין בו כזית</strong> דם, <strong>אבל לב בהמה</strong> שיש <strong>בו כזית</strong> — <strong>אסור, וחייבין עליו כרת.</strong>
 <strong>מיתיבי</strong> <small>[מקשים על כך]</small> ממה ששנינו בברייתא: <strong>דם הטחול, דם הלב, דם הכליות, דם אברים</strong> — <strong>הרי אלו בלא תעשה,</strong> ואין חייבים עליו כרת. <strong>דם מהלכי שתים, דם שקצים ורמשים</strong> — <strong>אסור ואין חייבין עליו</strong> כלל. משמע שאין חיוב כרת בדם הלב!
 ומשיבים: <strong>כי קתני</strong> <small>[כאשר</small> התנא <small>שונה]</small> <strong>אין חייבין עליו</strong> הכוונה היא — <strong>על דם דיליה</strong> <small>[שלו],</small> שבלוע בבשר הלב עצמו, <strong>כי קאמר</strong> <small>[כאשר אומר]</small> <strong>רב</strong> שחייב עליו כרת — הרי זה בדם <strong>דאתי ליה מעלמא</strong> <small>[שבא לו מבחוץ],</small> ומצוי בחלל הלב.
 ומקשים: <strong>דם דיליה</strong> <small>[שלו]</small> <strong>היינו</strong> <small>[הרי זה]</small> <strong>דם אברים,</strong> שכבר שנינו באותה רשימה עצמה! ודוחים: <strong>וליטעמיך</strong> <small>[ולשיטתך],</small> <strong>מי לא קתני</strong> <small>[האם אינו שונה]</small> שם <strong>דם כליות וקתני</strong> <small>[ושונה]</small> גם <strong>דם אברים? אלא</strong> בהכרח צריך אתה לומר כי התנא <strong>תני והדר תני</strong> <small>[שונה וחוזר</small> ו<small>שונה]</small> בפרטות, <strong>הכא נמי</strong> <small>[כאן גם כן]</small> בענין דם הלב, צריך לפרש שהוא הדם שלו, דם איברים, והתנא <strong>תני והדר תני</strong> <small>[שונה וחוזר</small> ו<small>שונה].</small>
 ושואלים: <strong>מעלמא מהיכא אתי ליה</strong> <small>[מן החוץ מהיכן בא לו]</small> הדם ללב? <strong>אמר ר' זירא: בשעה שהנשמה יוצאה מישרף שריף</strong> <small>[</small>הלב <small>גומע,</small> שואב<small>]</small> דם שהנפש יוצאה בו, ועליו חייבים כרת.
 <big>ב</big> שנינו במשנה: <strong>דם</strong> הקזה <strong>שהנשמה יוצאה בו</strong> — <strong>חייבין עליו</strong> כרת. <strong>איתמר</strong> <small>[נאמר]:</small> <strong>איזהו דם הקזה שהנשמה תלויה בו</strong> שיש באכילתו כרת? <strong>ר' יוחנן אמר: כל זמן שמקלח,</strong> שיוצא בכוח ואינו שותת. <strong>ריש לקיש אמר: מטיפה המשחרת ואילך,</strong> לאחר שכלו הטיפות השחורות שבתחילה, ומתחיל לצאת דם אדום, למרות שאינו מקלח עדיין.
 <strong>מיתיבי</strong> <small>[מקשים על</small> ריש לקיש<small>]</small> ממה ששנינו: <strong>איזהו דם הקזה שהנשמה יוצאה בו? כל זמן שמקלח, יצא</strong> מכלל זה <strong>דם התמצית,</strong> שמתמצה לאחר יציאת הנפש, <strong>מפני שהוא שותת. מאי לאו</strong> <small>[האם אין</small> הכוונה<small>]</small> ש<strong>אפילו</strong> דם <strong>ראשון ואחרון,</strong> כל ש<strong>שותת הוא</strong> (ואפילו הוא אדום) — <strong>כדם התמצית דמי</strong> <small>[נחשב]?</small> ואם כן, <strong>תיובתא</strong> <small>[קושיה חמורה]</small> על שיטת <strong>ריש לקיש!</strong>
 ודוחים: <strong>לא,</strong> מה שנאמר "יצא דם התמצית" בא <strong>למעוטי</strong> <small>[למעט]</small> רק <strong>דם המשחיר, אבל דם</strong> אדום <strong>ראשון ואחרון,</strong> שלפני הקילוח ושלאחריו, <strong>אף על גב</strong> <small>[אף על פי]</small> שהוא <strong>שותת</strong> — <strong>היינו</strong> <small>[הרי זה]</small> <strong>דם הנפש.</strong>
 <strong>מיתיבי</strong> <small>[מקשים]</small> מברייתא אחרת: <strong>איזהו דם (ראשון) [הנפש]? כל זמן שמקלח, יצא</strong> דם <strong>ראשון ואחרון,</strong> שאינו חייב עליו כרת, <strong>מפני שהוא שותת.</strong> והרי זו <strong>תיובתיה</strong> <small>[קושיה חמורה]</small> על <strong>ריש לקיש!</strong> ומשיבים, <strong>אמר לך</strong> <small>[יכול</small> ריש לקיש <small>לומר לך]:</small> <strong>תנאי</strong> <small>[מחלוקת תנאים]</small> <strong>היא</strong> בענין זה, <strong>דתניא</strong> <small>[ששנויה</small> ברייתא<small>]: איזהו דם הנפש? כל זמן שמקלח, דברי ר'</small> <strong>אלעזר. ר' שמעון אומר: מטיפה המשחרת ואילך,</strong> ואני סבור כדעת ר' שמעון.
 ועוד בענין דם, אבל לענין אחר, <strong>תנא דבי</strong> <small>[שנה</small> החכם <small>מבית</small> מדרשו] של ר' <strong>ישמעאל</strong> על הכתוב: "<strong>ודם חללים ישתה"</strong> (במדבר כג, כד), מכאן למדים שדווקא דם של מי שכבר יצאה נפשו (חלל) נחשב משקה, ומכשיר את הזרעים (ושאר אוכלים) לקבלת טומאה, <strong>פרט לדם קילוח שאינו מכשיר את הזרעים.</strong>
 ושבים לדון באיסור דם, <strong>בעא מיניה</strong> <small>[שאל אותו] ר'</small> <strong>ירמיה מר' זירא:</strong> אם <strong>הקיז דם לבהמה וקיבל דמה בשני כוסות,</strong> ושתה ממנו <strong>מהו? על</strong> הכוס <strong>הראשון</strong> — <strong>דברי הכל חייב,</strong> שהרי יש בו דם מקלח, <strong>על האחרון,</strong> שיש בו דם רק לאחר שפסק הקילוח — <strong>מי מיחייב</strong> <small>[האם הוא חייב]</small> <strong>או לא?</strong>
 <strong>אמר ליה</strong> <small>[לו]:</small> <strong>פלוגתא</strong> <small>[מחלוקת</small> היא<small>]</small> של ר' <strong>יוחנן וריש לקיש, דאיתמר</strong> <small>[שנאמר]</small> שנחלקו בענין זה: <strong>הקיז דם לבהמה וקיבל דמה בשני כוסות</strong> — <strong>ריש לקיש אמר: חייב שתי חטאות,</strong> אם אכלם בשני העלמות, שגם על הדם שלאחר קילוח חייב כרת. ו<strong>ר' יוחנן אמר: אינו חייב אלא אחת,</strong> על הדם המקלח שבכוס הראשון.
 <big>ג</big> שנינו במשנה שאין חייבים כרת על דם התמצית (המתמצה לאחר יציאת הנפש), ואילו <strong>ר' יהודה מחייב</strong> כרת <strong>בדם התמצית. אמר ר' אלעזר: מודה ר' יהודה לענין כפרה</strong> על המזבח, שאם זרק מדם התמצית של הקרבן על קרנות המזבח — אינו מכפר, <strong>שנאמר: "כי הדם הוא בנפש יכפר"</strong> (ויקרא יז, יא), <strong>דם שהנפש יוצאה בו</strong> הוא <strong>מכפר, ושאין הנפש יוצאה בו אינו מכפר.</strong>
 <strong>אמר רב נחמן בר יצחק: אף אנן נמי תנינא</strong> <small>[אנו גם כן שנינו]</small> כיוצא בזה, <strong>דתניא</strong> <small>[ששנויה</small> ברייתא<small>]</small> בסיפרא (תורת כהנים, מדרש ההלכה לספר ויקרא): נאמר "ואיש איש... אשר יאכל כל דם... והכרתי אותה מקרב עמה" (שם י), ויכול היה לומר <strong>"דם", מה תלמוד לומר "כל דם"?</strong>
 <strong>לפי שנאמר</strong> בהמשך לכתוב זה: <strong>"כי הדם הוא בנפש יכפר"</strong> (שם יא), יכול אתה לומר: <strong>אין לי</strong> שחייב כרת <strong>אלא</strong> על <strong>דם קדשים שהנפש יוצאה בו, שהוא מכפר, דם חולין ודם התמצית</strong> (אפילו של קדשים) שאינו מכפר, <strong>מנין</strong> שחייב עליו כרת? <strong>תלמוד לומר: "כל דם".</strong> והרי <strong>סתם סיפרא מני</strong> <small>[</small>שיטת <small>מי היא]?</small> מקובל בידינו ששיטת ר' <strong>יהודה היא,</strong> ואם כן אף ר' יהודה סבור שדם התמצית אינו מכפר.
 <big>ד משנה</big> ושבים לדיני אשם תלוי ששנינו בפרק הקודם. <strong>ר' עקיבא מחייב על ספק מעילה,</strong> אם לא ברור לו אם מעל וחייב אשם מעילות (ראה ויקרא ה, טו) <strong>אשם תלוי, וחכמים פוטרים,</strong> שאין מביאים אשם תלוי אלא על ספק חיוב חטאת, ולא על ספק אשם. <strong>ומודה ר' עקיבא, שאינו מביא את מעילתו</strong> כלומר, את דמי המעילה, <strong>עד שיתודע לו</strong> שמעל, <strong>ש</strong>אז <strong>יביא עמו אשם ודאי.</strong>
 <strong>אמר ר' טרפון: מה לזה מביא שתי אשמות,</strong> אשם תלוי בתחילה, ואשם ודאי לבסוף? <strong>אלא מביא</strong> מתחילה דמי <strong>מעילה וחומשה</strong> (כפי שחייבה התורה, ראה ויקרא שם), <strong>ויביא אשם ב</strong>שווי <strong>שני סלעים, ויאמר: אם ודאי מעלתי</strong> — <strong>זו</strong> כסף <strong>מעילתי</strong> (וחומשו) <strong>וזו</strong> האיל <strong>אשמי, ואם ספק מעלתי</strong> — <strong>המעות</strong> שאני נותן הם <strong>נדבה</strong> לקרבנות ציבור, <strong>ואשם</strong> יהיה <strong>תלוי.</strong> ויכול להביא אשם אחד ולהתנות עליו, <strong>ש</strong>הרי <strong>ממין שהוא מביא</strong> אשם <strong>על הודע</strong> אם ידע בוודאות שחטא במעילה, <strong>מביא</strong> גם <strong>על לא הודע,</strong> כלומר, אשם תלוי, ששניהם באים איל בשווי שני סלעים.
 <strong>אמר ר' עקיבא: נראין דבריו</strong> של ר' טרפון, שיביא עכשיו מעילה וחומשה, ואשם על תנאי — <strong>במעילה מעוטה.</strong> אבל <strong>הרי</strong> במקרה <strong>שיבוא לידו ספק מעילה במאה מנה</strong> (מנה = מאה דינרים), <strong>לא יפה</strong> (מוטב) <strong>לו שיביא</strong> עכשיו <strong>אשם</strong> תלוי <strong>בשתי סלעים,</strong> ורק אם ייוודע לו שאכן מעל — יביא מעילתו ואשם ודאי, <strong>ולא יביא</strong> כבר עכשיו <strong>ספק מעילה במאה מנה?</strong> ומעירים: מדברים אלו משמע כי <strong>מודה ר' עקיבא לר' טרפון במעילה מעוטה,</strong> שיביא מתחילה מעילה וחומשה ואשם, ויעשה תנאי.
## דף כב:
 <big>א גמרא</big> בענין ששנינו במשנתנו, האם מביאים על ספק מעילה אשם תלוי, <strong>תנו רבנן</strong> <small>[שנו חכמים]</small> במדרש ההלכה: מה שנאמר בתחילת דין אשם תלוי, מיד לאחר פרשת המעילה: <strong>"ואם נפש"</strong> (ויקרא ה, יז) בוי"ו החיבור, בא <strong>לחייב על ספק מעילות אשם תלוי,</strong> אלו <strong>דברי ר' עקיבא, וחכמים פוטרים.</strong>
 ומציעים: <strong>לימא בהא קא מיפלגי</strong> <small>[האם נאמר שבכך הם חלוקים],</small> בדרכי מדרש ההלכה, ש<strong>ר' עקיבא סבר</strong> <small>[סבור]:</small> כאשר התורה מצרפת שני עניינים בוי"ו החיבור, <strong>למדין</strong> דין <strong>עליון מ</strong>דין <strong>תחתון</strong> שכתוב אחריו, ולכן גם בספק מעילה מביא אשם תלוי, <strong>ורבנן סברי</strong> <small>[וחכמים סבורים]:</small> <strong>אין למדין עליון מתחתון?</strong>
 <strong>אמר רב פפא: דכולי עלמא</strong> <small>[לדעת הכל]</small> <strong>למדין עליון מתחתון,</strong> שאם <strong>כן,</strong> אם אין אתה אומר כך, <strong>צפון בבן בקר,</strong> מה שצריך לשחוט עולה מן הבקר בצד צפון של המזבח, <strong>לא משכחת להו</strong> <small>[אין אתה מוצא להם,</small> לשיטת חכמים<small>],</small> שהרי לא למדנוהו אלא ממה שנאמר אחריו: "ואם מן הצאן... ושחט אותו על ירך המזבח צפונה" (שם א, י—יא).
 <strong>אלא הכא היינו טעמא דרבנן דפטרי</strong> <small>[כאן זהו טעמם של חכמים שפוטרים]</small> ספק מעילות מאשם תלוי — מפני <strong>דגמירי</strong> <small>[שהם לומדים]</small> בגזירה שווה "<strong>מצות" "מצות" מחטאת:</strong>
 <strong>מה להלן,</strong> בחטאת שנאמר בה: "בעשותה אחת ממצוות ה' אשר לא תעשנה" (שם ד, כז) הרי זה ב<strong>דבר שחייבין על זדונו כרת ועל שגגתו חטאת, ו</strong>חייבים <strong>על ספקו אשם תלוי, אף כל שחייבין על זדונו כרת ועל (ספקו) [שגגתו] חטאת</strong> — <strong>ועל (שגגתו) [ספקו]</strong> חייבים <strong>אשם</strong>
 <strong>תלוי; לאפוקי</strong> <small>[להוציא]</small> <strong>מעילה</strong> ש<strong>אין חייבין על זדונו כרת, דתניא</strong> <small>[ששנויה</small> ברייתא<small>]</small><strong>: הזיד במעילה</strong> כלומר, מעל בקודש במזיד — <strong>רבי אומר:</strong> עונשו <strong>במיתה</strong> בידי שמים, <strong>וחכמים אומרים: באזהרה,</strong> ככל מצות לא תעשה. הרי שהכל מודים שאין בכך כרת, ולכן אין מביאים על ספקו אשם תלוי.
 <strong>ור' עקיבא סבר</strong> <small>[סבור]:</small> <strong>כי ילפינן</strong> <small>[כאשר אנו למדים]</small> בגזירה שווה <strong>"מצות" "מצות" מחטאת חלב</strong> לאשם תלוי — <strong>להכי הוא דילפינן</strong> <small>[ל</small>ענין <small>זה אנו למדים]:</small> <strong>מה להלן,</strong> בחטאת שנאמר בה "מצוות", מדובר <strong>ב</strong>חטאת <strong>קבועה</strong> שקרבנה קבוע, שמביא כבשה או שעירה — <strong>אף כאן,</strong> באשם תלוי, מדובר <strong>ב</strong>מי שיש לו ספק בחטאת <strong>קבועה,</strong>
 <strong>לאפוקי</strong> <small>[להוציא]</small> עבירות כגון על טומאת מקדש וקדשיו ושבועת העדות, שמביא עליהן קרבן <strong>עולה ויורד,</strong> מן הצאן, מן העוף, או מן המנחה, בהתאם למצבו הכלכלי (ראה ויקרא ה, א—יד), שעל עבירות אלו <strong>לא</strong> מביאים עליהן אשם תלוי.
 <strong>ורבנן סברי</strong> <small>[וחכמים סבורים]</small> לעומתו: <strong>אין גזירה שוה למחצה,</strong> ואם יש גזירה שווה הרי למדים ממנה את כל הפרטים, ובכלל זה, שאין אשם תלוי בא אלא על דבר שזדונו כרת. ותוהים: <strong>מכלל</strong> הדברים אתה למד ש<strong>ר' עקיבא סבר</strong> <small>[סבור]</small> ש<strong>יש גזירה שוה למחצה?</strong> והלוא לא שמענו מי שסבור כן! <strong>אלא</strong> כך צריך לומר, <strong>דכולי עלמא</strong> <small>[לדעת הכל]</small> <strong>אין גזירה שוה למחצה.</strong>
 <strong>אלא היינו טעמא</strong> <small>[זהו טעמו]</small> של ר' <strong>עקיבא, דאמר קרא</strong> <small>[שאמר הכתוב]</small> בתחילת דינו של אשם תלוי: <strong>"ואם נפש"</strong> — <strong>וי"ו</strong> של "ואם" <strong>מוסיף</strong> את האמור בפרשה זו <strong>על ענין ראשון</strong> של מעילה, <strong>ו</strong>כך <strong>ילמד עליון מתחתון,</strong> שמביא אשם תלוי גם בספק מעילה, והיקש זה מוציא פרט זה מן הגזירה שווה לחטאת.
 <strong>ורבנן סברי</strong> <small>[וחכמים סבורים]:</small> בהיקש זה, דווקא <strong>תחתון</strong> (אשם תלוי) <strong>הוא דגמר</strong> <small>[שלומד]</small> <strong>מעליון</strong> (אשם מעילות) <strong>ל</strong>ענין זה שיביא <strong>אשם בכסף שקלים,</strong> כלומר, בשווי שני שקלים לפחות, שנאמר באשם מעילות: "והביא את אשמו לה' איל תמים מן הצאן בערכך כסף שקלים" (שם טו), אבל אין למדים עליון מתחתון.
 <strong>ו</strong>לעומתם <strong>ר' עקיבא סבר</strong> <small>[סבור]:</small> כיון שהתורה הסמיכה את שני הדינים זה לזה — <strong>אין היקש למחצה,</strong> ויש ללמוד גם עליון מתחתון, ולחייב גם בספק מעילה אשם תלוי. ותוהים: <strong>מכלל</strong> הדברים אתה למד <strong>דרבנן סברי</strong> <small>[שחכמים סבורים]</small> שיש <strong>היקש למחצה? והא קיימא לן</strong> <small>[והרי מוחזק לנו]</small> שאין <strong>היקש למחצה!</strong>
 אלא יש להסביר אחרת: <strong>דכולי עלמא</strong> <small>[לדעת הכל]</small> בדרך כלל <strong>אין היקש למחצה, והכא היינו טעמא דרבנן</strong> <small>[וכאן זהו טעמם של חכמים]</small> — <strong>דגמירי</strong> <small>[</small>שמה <small>שלומדים]</small> גזירה שווה <strong>"מצות" "מצות"</strong> מחטאת, <strong>אפקיה מהקישא</strong> <small>[הוציא</small> דין <small>זה מן ההיקש],</small> שאין למדים בהיקש זה עליון מתחתון, לחייב ספק מעילה באשם תלוי, אלא רק תחתון מעליון — שיביא אשם תלוי בכסף שקלים.
 <strong>ור' עקיבא, אשם</strong> שהוא <strong>בכסף שקלים נפקא ליה</strong> <small>[יוצא,</small> נלמד <small>לו]</small> <strong>מ"זאת תורת האשם"</strong> (שם ז, א) — <strong>תורה אחת לכל האשמות, ל</strong>הביא כל <strong>אשם בכסף שקלים,</strong> והואיל ואין גזירה שווה יכולה לעקור היקש לגמרי הריהו למד ממנו לחייב ספק מעילות באשם תלוי.
 <strong>ורבנן</strong> <small>[וחכמים]</small> מה הם אומרים? <strong>אף על גב דכתיב</strong> <small>[אף על פי שנאמר]</small><strong>: "זאת תורת האשם",</strong> מכל מקום <strong>איצטריך למכתב</strong> <small>[הוצרך להיכתב]</small> <strong>"ואם נפש"</strong> באשם תלוי, לומר: <strong>וי"ו מוסיף על ענין ראשון וילמד תחתון מעליון,</strong> שיביא אשם תלוי בכסף שקלים כמו אשם מעילות.
 <strong>ו</strong>טעם הדבר, כי <strong>אי</strong> <small>[אם]</small> רק <strong>מ"זאת תורת האשם", הוה אמינא</strong> <small>[הייתי אומר]:</small> <strong>כי אמינא</strong> <small>[כאשר אני אומר]</small> <strong>תורה אחת לכל אשמות</strong> — <strong>הני מילי</strong> <small>[דברים אלה</small> אמורים<small>]</small> <strong>בשאר אשמות ודאין</strong>, כגון אשם גזילות, 
 <strong>אבל אשם תלוי, כיון</strong> ש<strong>על ספק</strong> חטאת <strong>חלב קאתי</strong> <small>[הוא בא],</small> <strong>אימא</strong> <small>[אמור]:</small> <strong>לא יהא ספיקו חמור מודאו, מה ודאו,</strong> אם ברור לו שחטא — מביא <strong>חטאת בת דנקא</strong> <small>[שישית הדינר],</small> <strong>אף ספיקו</strong> — די שיביא <strong>אשם בר דנקא</strong> <small>[בן שישית דינר],</small> <strong>אהכי כתב רחמנא</strong> <small>[משום כך כתבה תורה]</small><strong> "ואם נפש", וי"ו מוסיף על ענין ראשון,</strong> ללמוד מאשם מעילה שצריך להביא בכסף שקלים. וכאמור, לדעת ר' עקיבא אין למדים דין זה מ"ואם נפש", ולכן למד מכאן לחייב ספק מעילה באשם תלוי.
 ושואלים: <strong>הא ניחא למאן דדריש</strong> <small>[זה נוח למי שדורש] "</small><strong>זאת תורת האשם",</strong> ומכאן למד ר' עקיבא לאשם בכסף שקלים. <strong>אלא למאן דלא דריש</strong> <small>[ל</small>דעת <small>מי שלא דורש]</small><strong> "זאת תורת האשם", מאי איכא למימר</strong> <small>[מה יש לומר]?</small> מהיכן הוא למד שכל אשמות באים בכסף שקלים? ומשיבים: <strong>יליף</strong> <small>[נלמד]</small> הוא בגזירה שווה "<strong>בערכך" "בערכך" מאשם מעילה</strong> (ויקרא ה, טז) לשאר אשמות שנאמר בהם ביטוי זה (שם ה, יח. שם כז).
 ושואלים: <strong>אשם שפחה חרופה</strong> ש<strong>לא כתב בה "בערכך"</strong> מהיכן למדים? ומשיבים: <strong>ילפינן</strong> <small>[למדים אנו] ב</small>גזירה שווה אחרת "<strong>איל" "איל"</strong> (ראה ויקרא ה, טו. שם יט, כא).
 <big>ב</big> שנינו במשנה: <strong>מודה ר' עקיבא כו'</strong> שמי שיש בידו ספק מעילה מביא אשם תלוי. ואם ייוודע לו שמעל יביא אשם ודאי יחד עם דמי המעילה וחומשה. אמר ר' טרפון: יביא מתחילה מעילה וחומשה ואשם, ויאמר: אם ודאי מעילתי — זו מעילתי וזו אשמי, <strong>ואם ספק</strong> — המעות נדבה ואשם תלוי.
 ושואלים: <strong>מאי קאמר</strong> <small>[מה</small> הוא <small>אומר]</small> לשם מה יאמר "ואם ספק"? והרי ברור שספק בידו! <strong>אמר רבא, תני</strong> <small>[שנה</small> כך<small>]:</small> <strong>אם בספיקו עומד לעולם</strong> — <strong>יהא אשם</strong> זה <strong>תלוי.</strong> ויכול להביא אשם כזה ולהתנות עליו, מפני <strong>שממין שהביא על הודע</strong> (איל בשני שקלים) <strong>מביאו על שלא הודע.</strong>
 ושואלים: <strong>סוף סוף,</strong> גם לשיטת ר' טרפון אינו נפטר משני אשמות, שהרי הביא אשם רק על הספק, ואם כן <strong>כי מתידע ליה</strong> <small>[כאשר יתוודע לו]</small> שמעל <strong>בעי לאיתויי</strong> <small>[צריך להביא]</small> <strong>אשם ודאי!</strong>
 <strong>אמר רבא, מדברי שניהם,</strong> ר' טרפון, וגם ר' עקיבא שמודה לו במעילה מועטת, <strong>נלמד</strong> שאשם <strong>ודאי לא בעי</strong> <small>[צריך]</small> <strong>ידיעה לכתחלה,</strong> שאין צורך שידע בוודאות שחטא כדי לצאת ידי חובת קרבנו.
 <big>ג משנה</big> בהמשך למה ששנינו במשנה הקודמת בענין אשם, שממין שמביא על הודאי מביא על הספק, מוסיפים, <strong>האשה שהביאה חטאת העוף</strong> מספק, שלא ברור לה אם ילדה וולד שחייבים להביא עליו קרבן לידה או לא, וחטאת זו אינה נאכלת לכהנים, אם <strong>עד שלא נמלקה</strong> החטאת <strong>נודע לה שילדה ודאי</strong> — <strong>תעשינה</strong> את החטאת הזו לחטאת <strong>ודאי,</strong> ותיאכל לכהנים, למרות שהביאה אותה על הספק, מפני <strong>שממין שהיא מביאה על הודע</strong> על לידה ודאית (תור או בן יונה), <strong>מביאה על לא הודע.</strong>
 <big>ד</big> ושבים לדון בדיני אשם תלוי. היו לפניו <strong>חתיכה של חולין וחתיכה של הקדש, אכל אחת מהן ואין יודע איזה מהן אכל</strong> — הרי זה <strong>פטור, ר' עקיבא מחייב אשם תלוי,</strong> לשיטתו במשנה הקודמת, שמביאים על ספק מעילה אשם תלוי. אם <strong>אכל את השניה</strong> משתי החתיכות הללו — <strong>מביא אשם ודאי,</strong> שהרי ודאי אכל משל הקדש.
 <strong>אכל אחד את הראשונה ובא אחר ואכל את השניה</strong> — <strong>זה מביא אשם תלוי</strong> שמא מעל, <strong>וזה מביא אשם תלוי</strong> שמא הוא מעל, אלו <strong>דברי ר' עקיבא. ר' שמעון אומר: שניהן מביאין אשם אחד</strong> בשותפות, ומתנים שמי שאכל את ההקדש — השני מוחל לו על חלקו והאשם הקרב עבורו. ר' <strong>יוסי אומר:</strong>
## דף כג.
 <strong>אין שנים מביאין אשם אחד,</strong> שאין עושים תנאי בקרבנות הבאים על חטא.
 <big>א</big> היו לפניו <strong>חתיכת חלב וחתיכת חולין, אכל אחת מהן ואינו יודע איזה מהן אכל</strong> — <strong>מביא אשם תלוי,</strong> שמא אכל את החלב. <strong>אכל</strong> גם <strong>את השניה,</strong> שאז ודאי לו שחלב אכל — <strong>מביא חטאת. אכל אחד את הראשונה ובא אחר ואכל את השניה</strong> — <strong>זה מביא אשם תלוי וזה מביא אשם תלוי,</strong> אלו <strong>דברי ר' עקיבא. ר' שמעון אומר: שניהם מביאין חטאת אחת,</strong> ומתנים שאם זה אכל את החלב — החטאת שלו, ואם האחר — הריהי של האחר. <strong>ר' יוסי אומר: אין שנים מביאין חטאת אחת,</strong> לפי שאין מביאים קרבן כזה על תנאי.
 <big>ב</big> היו לפניו <strong>חתיכת חלב וחתיכת</strong> שומן של <strong>קודש, אכל אחת מהן ואינו יודע איזה מהן אכל</strong> — <strong>מביא אשם תלוי,</strong> שמא אכל את החלב. <strong>אכל את השניה</strong> — <strong>מביא חטאת</strong> על החלב, <strong>ואשם ודאי</strong> (אשם מעילות) על שאכל מן הקודש. <strong>אכל אחד את הראשונה ובא אחר ואכל את השניה</strong> — <strong>זה מביא אשם תלוי וזה מביא אשם תלוי. ר' שמעון אומר: שניהן מביאין</strong> יחד <strong>חטאת ואשם,</strong> ומתנים. ר' <strong>יוסי אומר: אין שנים מביאין חטאת ואשם אחד,</strong> שאין עושים תנאי בקרבן הבא על חטא.
 <big>ג</big> היו לפניו <strong>חתיכת חלב וחתיכת חלב קודש, אכל אחת מהן ואין יודע איזו מהן אכל</strong> — <strong>מביא חטאת,</strong> שהרי בוודאי אכל חלב, ר' <strong>עקיבא אומר: אף אשם תלוי</strong> מביא, שמא אכל מן הקודש, ולשיטתו מביא על ספק מעילות אשם תלוי. <strong>אכל</strong> גם <strong>את השניה</strong> — <strong>מביא שני חטאות,</strong> משום שאכל שתי חתיכות חלב, <strong>ואשם ודאי,</strong> משום שאכל קודש.
 <strong>אכל אחד את הראשונה ובא אחר ואכל את השניה</strong> — <strong>זה מביא חטאת וזה מביא חטאת. ר' עקיבא אומר: זה וזה מביאין</strong> גם <strong>אשם תלוי,</strong> שהרי אינם יודעים מי מהם אכל מן הקודש. ר' <strong>שמעון אומר: זה מביא חטאת וזה מביא חטאת,</strong> ששניהם אכלו בוודאות חלב, <strong>ושניהן מביאין אשם אחד</strong> בשותפות על המעילה, ומתנים. <strong>ר' יוסי אומר: אין שניהן מביאין אשם אחד.</strong>
 <big>ד</big> היו שם <strong>חתיכת חלב וחתיכת חלב נותר,</strong> מקרבן שעבר זמן אכילתו (שחייבים על זדונו כרת ועל שגגתו חטאת), <strong>אכל אחת מהן ואין יודע איזה מהן אכל</strong> — <strong>מביא חטאת,</strong> שהרי בוודאי אכל חלב, <strong>ואשם תלוי,</strong> שמא אכל מן הנותר. <strong>אכל את השניה</strong> — <strong>מביא שלש חטאות,</strong> שתים משום חלב, ואחת משום נותר.
 <strong>אכל אחד את הראשונה ובא אחר ואכל את השניה</strong> — <strong>זה מביא חטאת ואשם תלוי,</strong> שבוודאי אכל חלב, ושמא אכל נותר, <strong>וזה מביא חטאת ואשם תלוי. ר' שמעון אומר: זה מביא חטאת וזה מביא חטאת, ושניהן מביאין חטאת אחת</strong> ומתנים ביניהם. <strong>ר' יוסי אומר</strong> כלל הוא: <strong>כל חטאת שהיא באה על חטא</strong> — <strong>אין שנים מביאין אותה.</strong>
 <big>ה גמרא</big> שנינו כי במקרה של חתיכת חלב וחתיכת חולין, ואכל אחד את הראשונה ובא אחר ואכל את השניה, לדעת ר' שמעון מביאים שניהם חטאת אחת על תנאי, ואילו ר' יוסי אומר: אין שניים מביאים חטאת אחת. <strong>אמר ליה</strong> <small>[לו]</small> <small>רבא לרב נחמן: לר' י</small> <strong>וסי חטאת הוא דלא מייתו</strong> <small>[שאין מביאים]</small> <strong>שניהן, הא</strong> <small>[אבל]</small> <strong>אשם תלוי מייתו</strong> <small>[מביאים]</small> <strong>שניהם?</strong> אם כן, <strong>היינו תנא קמא</strong> <small>[הרי זו</small> שיטת <small>התנא הראשון]</small> שאמר במפורש: זה מביא אשם תלוי וזה מביא אשם תלוי!
 <strong>וכי תימא</strong> <small>[ואם תאמר]:</small> בענין <strong>חתיכה משתי חתיכות איכא בינייהו</strong> <small>[יש ביניהם]</small> הבדל, שלדעת ר' יוסי, רק הראשון, שיש לו ספק באחת משתי חתיכות — מביא אשם תלוי, אבל השני שעמדה לפניו חתיכה אחת שיש בה ספק — אינו מביא אשם תלוי, <strong>והתניא</strong> <small>[והרי שנויה</small> ברייתא<small>]</small><strong>, ר' יוסי אומר: זה מביא אשם תלוי וזה מביא אשם תלוי! אמר ליה</strong> <small>[לו]:</small> <strong>הא קא משמע לן</strong> <small>[זה משמיע לנו],</small> <strong>דמאן תנא קמא</strong> <small>[שמי הוא התנא הראשון]</small> — <strong>ר' יוסי.</strong>
 <big>ו</big> שנינו במשנה: חתיכת חלב וחתיכת קודש כו', <strong>חתיכת חלב וחתיכת חלב קודש כו'.</strong> ועוד שנינו: <strong>חתיכת חלב וחתיכת חלב נותר,</strong> אכל אחת מהן וחזר ואכל את השניה — מביא שלוש חטאות, שתים משום חלב ואחת משום נותר. <strong>אמר ליה</strong> <small>[לו]</small> <strong>רבא לרב נחמן: וליתי נמי</strong> <small>[ויביא גם כן]</small> <strong>אשם ודאי</strong> של מעילה, שהרי <strong>נותר</strong> של <strong>קדש הוא,</strong> ואכל מן הקודש בשגגה! <strong>אמר ליה</strong> <small>[לו]:</small> מדובר כאן <strong>דלית ביה</strong> <small>[שאין בו]</small> <strong>שוה פרוטה,</strong> ואין מועלים בפחות משווה פרוטה.
 הקשה לו רבא: <strong>והא מעיקרא</strong> <small>[מתחילה]</small> בדינים הקודמים במשנה זו, במקרה <strong>דאית ביה</strong> <small>[שיש בו]</small> <strong>שוה פרוטה עסקינן</strong> <small>[אנו עוסקים],</small> <strong>דקתני</strong> <small>[שהוא שונה]</small> שאם אכל חתיכה של חלב וחתיכה של קודש מביא <strong>אשם ודאי</strong> על אכילת הקודש! <strong>אמר ליה</strong> <small>[לו]:</small> <strong>ההיא</strong> <small>[אותה]</small> <strong>חתיכה</strong> של קודש ש<strong>לא נותר היא,</strong> והיא <strong>שויא</strong> <small>[שווה]</small> <strong>פרוטה,</strong> אבל חתיכת נותר אין בה שווה פרוטה, שכבר עבר עליה זמן, ואנשים נמנעים מלאוכלה.
 הקשה לו רבא, <strong>והא</strong> <small>[והרי]</small> במשנה ששנינו לעיל: <strong>יש אוכל אכילה אחת, דקתני ביה</strong> <small>[שהוא שונה בו]</small> גם <strong>נותר, וקתני</strong> <small>[והוא שונה]:</small> <strong>מביא ארבע חטאות ואשם אחד</strong> (משום מעילה) בנותר, משמע שיש בנותר כדי שווה פרוטה!
 <strong>אמר ליה</strong> <small>[לו]</small> רב נחמן: <strong>ההיא בגסה,</strong> שאכל אכילה מרובה, שיש בה שווה פרוטה, <strong>וההיא</strong> במשנה שלנו מדובר <strong>בדקה,</strong> שאכל חתיכה קטנה, שאין בה שווה פרוטה, <strong>ולא קשיא</strong> <small>[ולא קשה]</small> הדבר. ועוד יש לומר: <strong>ההיא</strong> שחייב על נותר, עוסקת בנותר <strong>בימות הגשמים,</strong> שאינו מתקלקל מהר, ויש בו שווה פרוטה, <strong>הכא</strong> <small>[כאן]</small> מדובר <strong>בימות החמה,</strong> שהנותר מתקלקל, ואינו שווה פרוטה.
 <big>ז</big> שנינו במשנה בענין חתיכה של חלב וחתיכה של חלב נותר, שאם <strong>אכל אחד את הראשונה</strong> ובא אחר ואכל את השניה וכו' ר' שמעון אומר: זה מביא חטאת וזה מביא חטאת (על אכילת חלב) ושניהם מביאים חטאת אחת על הנותר. <strong>אמר ליה</strong> <small>[לו]</small> <strong>רבא לרב נחמן:</strong> מכאן עולה שאיסור נותר חל על איסור החלב שכבר היה בחתיכה זו. ויש לשאול: <strong>ומי</strong> <small>[והאם]</small> <strong>אמר ר' שמעון איסור חל</strong> על <strong>איסור?</strong>
 <strong>והא תניא</strong> <small>[והרי שנויה</small> ברייתא<small>], ר'</small> <strong>שמעון אומר: האוכל נבלה ביום הכיפורים</strong> — <strong>פטור</strong> משום אכילה ביום הכיפורים, משום שאין איסור יום הכיפורים חל על איסור נבילה!
 <strong>אמר רב ששת בריה</strong> <small>[בנו]</small> של <strong>רב אידי:</strong> מדובר כאן <strong>כגון</strong> שאכל <strong>כוליא בחלבה</strong> <small>[כליה עם החלב שלה],</small> שעל חלבה חייב משום חלב, ועל הכליה שלא נאסרה מתחילה — חייב משום נותר. ושואלים: <strong>וכוליא בחלבה נמי</strong> <small>[גם כן],</small> <strong>הא קאי עלה</strong> <small>[הרי עומד עליה]</small> <strong>באיסור עולין,</strong> שחייב להעלותה למזבח, ומשום כך אסורה באכילה, ואם כן <strong>היכי אתי</strong> <small>[כיצד בא]</small> <strong>איסור נותר חייל עלה</strong> <small>[</small>ו<small>חל עליה]!</small>
 <strong>וכי תימא</strong> <small>[ואם תאמר]:</small> <strong>סבירא ליה</strong> <small>[סבור הוא]</small> <strong>לר' שמעון</strong> שאיסור <strong>נותר איסור חמור הוא, וחייל</strong> <small>[וחל]</small> <strong>על איסור קל</strong> של <strong>עולין</strong> — אין אתה יכול לומר כן, <strong>והא</strong> <small>[והרי]</small> איסור <strong>נבלה</strong> שאיסור <strong>קל הוא</strong> לפי הערך, שאינו אלא בעונש מלקות, <strong>ויום הכיפורים</strong> ש<strong>איסור חמור הוא,</strong> שעונשו כרת, <strong>ו</strong>מכל מקום, לדעת ר' שמעון <strong>לא קאתי</strong> <small>[בא]</small> <strong>איסור</strong> אכילה ב<strong>יום כיפורים</strong> ש<strong>חמור</strong> הוא, <strong>וחייל</strong> <small>[וחל]</small> <strong>על נבלה</strong> שאיסור <strong>קל הוא!</strong>
 <strong>אלא</strong> צריך לומר כך: דווקא <strong>בקדשים גלי רחמנא</strong> <small>[גילתה התורה]</small> <strong>דאתי</strong> <small>[שבא]</small> <strong>איסור חל על איסור,</strong>
## דף כג:
 <strong>דתניא</strong> <small>[ששנויה</small> ברייתא<small>]</small> בענין איסור אכילת קדשים בטומאה, נאמר: "והנפש אשר תאכל מבשר זבח השלמים אשר לה' וטומאתו עליו ונכרתה" (ויקרא ז, כ), ומה שנאמר <strong>"אשר לה'"</strong>בא <strong>לרבות את האימורין,</strong> החלקים הקרבים על המזבח, שאם אכלם בטומאת הגוף חייב כרת.
 <strong>ו</strong>הרי <strong>אימורין קאי עלייהו</strong> <small>[עומד עליהם]</small> <strong>באיסור עולין, וחלב</strong> שהוא חלק מן האימורים <strong>קאי עלייהו</strong> <small>[עומד עליו]</small> <strong>באיסור כרת, ו</strong>בכל זאת <strong>קאתי</strong> <small>[בא]</small> <strong>איסור</strong> אכילת קדשים ב<strong>טומאה חייל עליה</strong> <small>[</small>ו<small>חל עליו].</small> משמע שבקדשים יש דין מיוחד שאיסור חל על איסור.
 ומוכיחים: <strong>תדע שכן הוא, דהא</strong> <small>[שהרי]</small> <strong>רבי סבירא ליה</strong> <small>[סבור הוא]</small> שאיסור <strong>חל על איסור, (ואימא) והני מילי</strong> <small>[ודברים אלה</small> אמורים<small>]</small> ב<strong>איסור חמור</strong> שחל <strong>על איסור קל</strong> ממנו, <strong>אבל איסור קל</strong> ש<strong>חל על איסור</strong> אחר <strong>והוא איסור חמור</strong> ממנו — <strong>לא. ו</strong>אילו <strong>בקדשים שמעינן ליה דאמר</strong> <small>[שמענו אותו,</small> את רבי, <small>שאומר]:</small> <strong>איסור קל על איסור חמור נמי חייל</strong> <small>[גם כן חל],</small>
 <strong>דהא</strong> <small>[שהרי]</small> <strong>איסור מעילה קל הוא,</strong> שדינו לדעת רבי ב<strong>מיתה</strong> בידי שמים, <strong>ואיסור</strong> חלב <strong>קדשים איסור חמור</strong> ממנו, שיש בו עונש <strong>כרת, ו</strong>בכל זאת <strong>אתי</strong> <small>[בא]</small> <strong>איסור מיתה חייל</strong> <small>[</small>ו<small>חל]</small> <strong>על איסור כרת.</strong>
 <strong>דתניא</strong> <small>[ששנויה</small> ברייתא<small>], רבי אומר</small> על הכתוב: האומר "<strong>כל חלב לה'"</strong> (שם ג, טז) — הרי זה בא <strong>לרבות אימורי קדשים קלים למעילה.</strong>
 <strong>ו</strong>הרי <strong>מעילה</strong> לדעת רבי <strong>איסור מיתה</strong> הוא, <strong>וקא חייל</strong> <small>[והוא חל]</small> <strong>על איסור חלב</strong> של אימורי קדשים קלים, ש<strong>איסור כרת הוא, שמע מינה</strong> <small>[למד מכאן]:</small> <strong>בקדשים גלי קרא</strong> <small>[גילה המקרא]</small> שאיסור חל על איסור. וכאמור, מטעם זה מחייב ר' שמעון במשנתנו שתי חטאות על אכילת חלב נותר.
 ומקשים: <strong>והא תניא</strong> <small>[והרי שנויה</small> ברייתא<small>], ר'</small> <strong>שמעון אומר: אין</strong> איסור אכילת <strong>פיגול בעולין</strong> על המזבח <strong>ו</strong>גם <strong>אין</strong> איסור אכילת <strong>נותר בעולין,</strong> משום שגם בקדשים אין איסור חל על איסור!
 <strong>אלא יש לומר שתנאי</strong> <small>[</small>מחלוקת <small>תנאים]</small> <strong>היא ואליבא</strong> <small>[ועל פי שיטתו]</small> של ר' <strong>שמעון, דאיכא דאמרי</strong> <small>[שיש שאומרים]</small> לשיטתו <strong>בקדשים איסור חל על איסור,</strong> והיא שיטת משנתנו, <strong>ואיכא דאמרי</strong> <small>[ויש שאומרים]:</small> <strong>בקדשים נמי</strong> <small>[גם כן]</small> <strong>אין איסור חל על איסור.</strong>
 ושואלים: <strong>ולמאן דאמר</strong> <small>[ול</small>דעת <small>מי שאמר]:</small> <strong>בקדשים נמי</strong> <small>[גם כן]</small> <strong>אין איסור חל על איסור,</strong> הכתוב "<strong>כל חלב לה'"</strong> המלמד שאיסור מעילה חל גם על החלב, <strong>מאי עביד ליה</strong> <small>[מה עושה הוא בו]?</small>
 ומשיבים: <strong>מוקים ליה</strong> <small>[מעמיד אותו]</small> <strong>בולדי קדשים,</strong> שדווקא בהם חל איסור מעילה, מפני <strong>דקסברי</strong> <small>[שסבורים]</small> בעלי שיטה זו שולדי <strong>קדשים בהוייתן יהו קדושים,</strong> כלומר, בשעת לידתם הם נעשים קדושים, ולא קודם לכן, וכך נמצא <strong>דתרוייהו בהדדי אתו</strong> <small>[ששניהם בבת אחת באים],</small> איסור המעילה ואיסור החלב (שגם הוא אינו קיים בחלב העובר).
 
 <big>א משנה</big> <strong>המביא אשם תלוי,</strong> שהיה ספק לו אם עבר עבירה, <strong>ונודע לו שלא חטא, אם עד שלא נשחט</strong> האשם נודע לו — <strong>יצא</strong> האיל <strong>וירעה בעדר</strong> כשאר חולין, שהקדש טעות היה, אלו <strong>דברי ר' מאיר.</strong>
 <strong>וחכמים אומרים:</strong> אין דינו כבהמת חולין, אלא כאשם שנפסל מהקרבה, ולכן <strong>ירעה עד שיסתאב</strong> (שיפול בו מום), ואז <strong>ימכר ויפלו דמיו לנדבה,</strong> לקרבן עולה של ציבור. <strong>ר' אליעזר אומר: יקרב</strong> האשם התלוי כמות שהוא, <strong>שאם אינו בא על חטא זה</strong> — <strong>הרי הוא בא על חטא אחר</strong> שחטא ולא נודע לו עליו.
 <strong>אם משנשחט</strong> כלומר, אם לאחר שנשחט האשם התלוי, וקיבל דמו בכוס כדי לזורקו על קרנות המזבח, <strong>נודע לו</strong> שלא חטא — <strong>ישפך הדם</strong> לאמה העוברת בעזרה, <strong>והבשר יצא לבית השריפה,</strong> כדין קרבן פסול. אם <strong>נזרק הדם</strong> על קרנות המזבח קודם שנודע לו <strong>והבשר קיים</strong> — <strong>יאכל</strong> הבשר לכהנים, כדינו, שמשעה שנזרק הדם נגמרה כפרתו, והותר הבשר לכהנים. <strong>ר' יוסי אומר: אפילו</strong> היה <strong>הדם</strong> עדיין <strong>בכוס</strong> כשנודע לו שלא חטא — <strong>יזרק</strong> הדם <strong>והבשר יאכל,</strong> שכבר נתקדש הדם בכלי.
 דין זה כולו אמור באשם תלוי, אבל אשם ודאי (כגון אשם מעילה, או אשם שפחה חרופה) <strong>אינו כן,</strong> אלא אם <strong>עד שלא נשחט</strong> נודע לו שאינו חייב בו — גם לדעת חכמים <strong>יצא וירעה בעדר,</strong> כדין חולין. אם <strong>משנשחט</strong> נודע לו — <strong>הרי זה יקבר,</strong> כדין חולין שנשחטו בעזרה, ודמו יישפך. ואולם אם נודע לו מש <strong>נזרק הדם</strong> — <strong>הבשר יצא לבית השריפה,</strong> כדין קרבן פסול.
 וכן <strong>שור הנסקל</strong> (כגון שהרג אדם, ודנוהו לסקילה) — <strong>אינו כן,</strong> אין דינו כאשם תלוי, אלא אם <strong>עד שלא נסקל</strong> התברר שהעדות עליו היתה עדות שקר — <strong>יצא וירעה בעדר,</strong> ואם נודע הדבר <strong>משנסקל</strong> — הרי זה כאילו לא נידון, והוא <strong>מותר בהנאה.</strong>
 וכן דין <strong>עגלה ערופה,</strong> שמביאים על חלל שלא נודע מי היכהו, <strong>אינו כן,</strong> אלא אם נודע הרוצח <strong>עד שלא נערפה</strong> — <strong>תצא ותרעה בעדר,</strong> ואולם, אם נודע מיהו הרוצח <strong>משנערפה</strong> — <strong>תקבר במקומה,</strong> כפי הראוי לעגלה ערופה, בהנאה. וטעם הדבר — <strong>שעל ספק באה מתחלה,</strong> כדי לכפר על הספק, וכשנערפה קודם שנודע הרוצח — הרי כבר <strong>כיפרה ספקה והלכה לה,</strong> שנעשתה מצוותה ותיקבר כדינה.
 <big>ב גמרא</big> שנינו במשנה כי המביא אשם תלוי וקודם שנשחט נודע לו שלא חטא — ר' מאיר אומר: יצא וירעה בעדר, שחולין גמורים הוא, וחכמים אומרים שדינו כדין קדשים שנפסלו. ומסבירים: <strong>במאי פליגי</strong> <small>[במה,</small> באיזה עיקרון הם חלוקים]? ר' <strong>מאיר סבר</strong> <small>[סבור]:</small> <strong>כיון דלא צריך ליה</strong> <small>[שאינו צריך אותו]</small> <strong>לא מקדיש ליה</strong> <small>[אינו מקדיש אותו],</small> כלומר, מתחילה לא הקדיש אותו אלא מתוך שסבור היה שהוא צריך אותו, וכיון שנתברר שלא היה צריך לו, בטלה קדושתו לגמרי מעיקרה. <strong>ורבנן סברי</strong> <small>[וחכמים סבורים]:</small> <strong>מתוך שלבו נוקפו,</strong> ודואג שמא חטא, הריהו <strong>גומר</strong> בליבו <strong>ומקדיש</strong> בשלמות, ולכן ההקדש הזה אינו בטל.
 <strong>תנא</strong> <small>[שנה</small> החכם]: <strong>בין שנודע לו שחטא ובין נודע לו שלא חטא פליגי</strong> <small>[חלוקים</small> בכך<small>] ר'</small> <strong>מאיר ורבנן</strong> <small>[וחכמים]</small> האם האשם יוצא לחולין או לא. ומפרטים: מה שנחלקו <strong>בנודע לו שחטא</strong> — <strong>להודיעך כחו</strong> של ר' <strong>מאיר</strong> עד כמה הוא מיקל, <strong>דאף על גב דידע</strong> <small>[שאף על פי שהוא יודע]</small> עכשיו ש<strong>חטא, כיון דבעידנא דאפרשיה</strong> <small>[שבזמן שהפרישו]</small> <strong>[לא ידע</strong> שחטא, ונתברר שאינו צריך להקריב קרבן זה (אלא חייב חטאת) — <strong>תצא ותרעה בעדר.</strong>
 <strong>ו</strong>מה שנחלקו <strong>בנודע לו שלא חטא</strong> — בא <strong>להודיעך כחן דרבנן</strong> <small>[של חכמים],</small> <strong>דאף על גב</strong> <small>[שאף על פי]</small> שלא <strong>חטא, כיון דבעידנא דאפרשיה</strong> <small>[שבזמן שהפרישו]</small> <strong>לא ידע]</strong> — <strong>לבו נוקפו הוה</strong> <small>[היה],</small> <strong>הלכך</strong> <small>[על כן]</small> <strong>גמר ומקדיש.</strong>
 <strong>אמר רב ששת: מודה ר' מאיר לחכמים</strong>
## דף כד.
 <strong>במפריש שני אשמות</strong> תלויים <strong>לאחריות,</strong> שאם יאבד האחד יקריב את השני, <strong>ונתכפר באחת מהן,</strong> שה<strong>שני</strong> אינו חולין, אלא <strong>ירעה עד שיסתאב</strong> (שיפול בו מום), <strong>וימכר ויפלו דמיו לנדבה.</strong>
 <strong>מאי טעמא</strong> <small>[מה טעם</small> הדבר<small>]?</small> שכן <strong>עד כאן לא פליגי</strong> <small>[חולק]</small><strong> ר' מאיר עליהון דרבנן</strong> <small>[על חכמים],</small> וסבור כי המביא אשם תלוי ונודע לו שלא חטא יצא לחולין, <strong>אלא משום דלא גלי דעתיה</strong> <small>[שלא גילה</small> המקדיש <small>דעתו]</small> מתחילה ש<strong>לבו נוקפו,</strong> ולכן סבורים אנו שלא הקדישו אלא על דעת שיצטרך לו. <strong>אבל הכא</strong> <small>[כאן]</small> כשהפריש שנים, <strong>מכדי חד הוא דאיבעי ליה לאפרושי</strong> <small>[הואיל</small> ומעיקר הדין <small>אחד הוא ש</small>היה <small>צריך להפריש],</small> <strong>מאי טעמא אפריש תרי</strong> <small>[מה טעם הפריש שנים]?</small> מפני <strong>דסבר</strong> <small>[שסבור</small> היה<small>]:</small> <strong>אי מירכס חדא מיכפרנא באידך חבריה</strong> <small>[אם יאבד אחד אתכפר באחר, חבירו],</small> <strong>וכיון דגלי דעתיה</strong> <small>[שגילה את דעתו]</small> שלבו <strong>נוקפו היה, הואיל וכך היה</strong> אומרים אנו ש<strong>גמר והקדישו.</strong>
 כיוצא בזה <strong>אמר רב יהודה אמר רב</strong> לצד השני: <strong>מודים חכמים לר' מאיר, באשם תלוי שהוזמו עדיו,</strong> שהעידו עליו עדים שעשה דבר שהיה ספק חטא (כגון שאכל חתיכה שהיא ספק חלב ספק שומן), ונתברר שעדי שקר הם, שלא היו כלל במקום — שיצא האשם <strong>וירעה בעדר</strong> כחולין גמורים,
 <strong>מאי טעמא</strong> <small>[מה טעם</small> הדבר<small>]? עד כאן לא פליגי רבנן עליה</small> <small>[לא</small> שמענו ש<small>חלוקים חכמים עליו]</small> <strong>אלא היכא דאפרשיה</strong> <small>[במקום שהפרישו]</small> <strong>על פי עצמו, ואמרינן</strong> <small>[ואומרים אנו]</small> <strong>לבו נוקפו</strong> ולכן גמר והקדיש, <strong>אבל היכא</strong> <small>[במקום]</small> שעל <strong>פי עדים אפרשיה</strong> <small>[הפרישו]</small> — <strong>לא הוה</strong> <small>[היה]</small> <strong>סמוך</strong> בדעתו <strong>עילוי</strong> <small>[עליהם]</small> על העדים, <strong>דסבר</strong> <small>[שסבור</small> היה<small>]: דלמא אתו</small> <small>[שמא יבואו]</small> עדים <strong>אחרים ומזמי להו</strong> <small>[ויזימו אותם].</small>
 <strong>מתיב</strong> <small>[מקשה]</small> על כך <strong>רבא</strong> ממה ששנינו במשנתנו: <strong>שור הנסקל</strong> שנגמר דינו למיתה אינו כן, אין דינו כאשם תלוי, אלא גם לדעת חכמים, <strong>אם עד שלא נסקל</strong> נודע שלא הרג — <strong>יצא וירעה בעדר.</strong> ונברר: <strong>היכי דמי</strong> <small>[כיצד בדיוק מדובר]?</small> <strong>אילימא דאתו בי תרי אמרי</strong> <small>[אם תאמר שבאו שנים</small> מתחילה <small>ואמרו]</small> שהרג השור, ודנוהו לסקילה, <strong>ובי תרי אמרי</strong> <small>[ושנים אומרים]</small> עכשיו שלא <strong>הרג</strong> — <strong>מאי חזית דציית לבתראי</strong> <small>[מה רואה אתה שאתה שומע לאחרונים]?</small> <strong>ציית להו לקמאי</strong> <small>[שמע לראשונים]!</small>
 <strong>אלא לאו</strong> <small>[האם לא]</small> מדובר כאן <strong>בעדי הזמה,</strong> שהזימו את העדים הראשונים, שהעידו שלא היו כלל במקום, ועל כן האמינה התורה את האחרונים. <strong>ודכוותיה</strong> <small>[וכיוצא בו]</small> ל<strong>גבי אשם תלוי</strong> שאליו השוותה המשנה דין זה, גם כן מדובר <strong>בעדי הזמה,</strong> שהעידו בו עדים והפריש אשם תלוי על פיהם והוזמו, <strong>ופליגי</strong> <small>[ו</small>בכל זאת <small>חלוקים]</small> חכמים על ר' מאיר, וסבורים שאין האשם שהקדיש על פי עדים יוצא לחולין!
 <strong>אמר ליה</strong> <small>[לו]</small> <strong>אביי:</strong> מכאן אין להוכיח, <strong>ודלמא</strong> <small>[ושמא]</small> <strong>שור הנסקל</strong> שיצא וירעה בעדר <strong>היכי דמי</strong> <small>[כיצד בדיוק מדובר]?</small> לא בעדי הזמה, אלא <strong>כגון שבא הרוג ברגליו</strong> כלומר, מי שהעידו שהשור הרגו בא לפנינו, והתברר ממילא שהעדות היתה שקר.
 <strong>ודכוותיה</strong> <small>[וכיוצא בו]</small> ל<strong>גבי אשם תלוי,</strong> מדובר שהפריש אשם תלוי על פי עצמו, וכיצד נודע לו שאינו חייב — <strong>כגון דהוכרה חתיכה,</strong> שנודע לו שאכל היתר. <strong>אבל היכא דאפרשיה</strong> <small>[במקום שהפריש]</small> את האשם <strong>תלוי על פי עדים</strong> — <strong>לא</strong> גמר והקדיש, ולכן אם נודע לו — יצא וירעה בעדר.
 ומעירים: מחלוקת זו, במי שהפריש אשם תלוי על פי עדים, והוזמו, מצויה גם <strong>בפלוגתא</strong> <small>[במחלוקת</small> אמוראים<small>]</small> אחרים: <strong>אשם תלוי שהוזמו עדיו</strong> — <strong>ר' אלעזר אומר: הרי היא כמנחת קנאות</strong> של אשה סוטה שיש ספק אם נטמאה, <strong>דתניא</strong> <small>[ששנויה</small> ברייתא<small>]</small><strong>: נמצאו עדיה</strong> של הסוטה, שהעידו שנסתרה עם פלוני, <strong>זוממין</strong> — <strong>מנחתה תצא לחולין,</strong> וכן דינו של אשם תלוי שהוזמו עדיו. ואילו ר' <strong>יוחנן</strong>
 <strong>אמר:</strong> אשם זה <strong>ירעה עד שיסתאב וימכר ויפלו דמיו לנדבה.</strong> ושואלים: ור' <strong>יוחנן</strong> גם כן, <strong>נדמייה</strong> <small>[שיידמה אותו]</small> <strong>למנחת קנאות!</strong> ודוחים: <strong>לא דמי</strong> <small>[אין</small> הדבר <small>דומה],</small> <strong>מנחת קנאות לא ל</strong>צורך <strong>כפרה קאתייא</strong> <small>[באה]</small> <strong>אלא לברר עון,</strong> כדי שתיבדק האשה אם נטמאה, וכיון שנתברר שאין בה צורך — תצא לחולין. <strong>אבל אשם תלוי</strong> שלכפרה <strong>אתי</strong> <small>[בא],</small> <strong>מתוך שלבו נוקפו גומר ומקדישו,</strong> ולכן אינו יוצא לחולין.
 <big>א</big> <strong>אמר ר' כרוספדאי אמר ר' יוחנן: שור הנסקל שהוזמו עדיו, כל המחזיק בו זכה בו,</strong> שהרי בעל השור, אחרי שהעידו בו ודנו אותו למיתה, כבר נתייאש ממנו והפקירו.
 <strong>אמר רבא: מסתברא טעמא</strong> <small>[מסתבר טעמו]</small> של ר' <strong>יוחנן, כגון דאמרי ליה</strong> <small>[שאמרו לו]</small> ש<strong>נרבע שורו,</strong> שמתוך שהוא סבור שהם עדי אמת, על כן הוא מפקיר את השור. <strong>אבל אמרו</strong> שהוא עצמו <strong>רבע שורו,</strong> הרי <strong>הוא בעצמו מידע ידיע</strong> <small>[יודע]</small> ש<strong>לא רבע</strong> את שורו, <strong>ולא מפקר ליה</strong> <small>[ואינו מפקיר אותו],</small> <strong>וטרח ומייתי</strong> <small>[ו</small>הוא <small>טורח ומביא]</small> <strong>עדים</strong> להזים את העדים הללו. 
 ושואלים: <strong>ומאי שנא מהא דאמר</strong> <small>[ובמה שונה</small> הדבר <small>מזו שאמר]</small> <strong>רבה בר איתי אמר ריש לקיש: עיר הנדחת,</strong> שכל רכושה נדון לשריפה, <strong>שהוזמו עדיה</strong> כלומר, העדים שהעידו באנשי העיר שעבדו עבודה זרה — <strong>כל המחזיק בה</strong> ברכוש שבה <strong>זכה בה,</strong> למרות שהאנשים שבתוכה יודעים שלא הודחו לעבודה זרה?
 ומשיבים: <strong>עיר הנדחת</strong> — <strong>רבים נינהו</strong> <small>[הם],</small> <strong>כל חד אמר בדעתיה</strong> <small>[כל אחד אומר בדעתו]:</small> <strong>אנא לא חטאי</strong> <small>[</small>גם אם <small>אני לא חטאתי]</small> <strong>אחרינא</strong> <small>[</small>אדם <small>אחר]</small> <strong>חטא,</strong> וסבור שהעיר עומדת כולה לשריפה, <strong>ומפקר ממוניה</strong> <small>[ומפקיר את ממונו].</small> <strong>אבל הכא</strong> <small>[כאן]</small> בשור הנסקל, <strong>דבדידיה תליא מילתא</strong> <small>[שבו</small> בלבד <small>תלוי הדבר],</small> <strong>הוא בעצמו מידע ידע</strong> <small>[יודע]</small> שלא <strong>רבע, ולא מפקר ליה</strong> <small>[ואינו מפקיר אותו]</small> את השור, <strong>וטרח ומייתי</strong> <small>[וטורח ומביא]</small> <strong>עדים</strong> להזים את עדותם, ולכן אם הוזמו עדיו — הרי הוא שלו, ואין אחר יכול לזכות בו.
 <big>ב</big> אגב ההלכות שהוזכר בהן כי כל המחזיק בדבר זוכה בו, מביאים, <strong>אמר ריש לקיש: הנותן מתנה לחבירו, ואמר הלה</strong> המקבל: <strong>"אי אפשי</strong> <small>[אין רצוני]</small> <strong>בה"</strong> — <strong>כל המחזיק בה זכה בה,</strong> שהפקירה.
 ושואלים: <strong>ומאי שנא מהא</strong> <small>[ובמה שונה</small> הדבר מזו] ש<strong>אמר רבה בר אבוה אמר רב ששת, ואמרי לה</strong> <small>[ויש אומרים]</small> ש<strong>אמר ר' אבהו אמר רב ששת: מקבל מתנה שאמר לאחר שבאת מתנה לידו: "מתנה זו תיבטל"</strong> או: "מתנה זו <strong>מבוטלת",</strong> או: <strong>"אי אפשי</strong> <small>[אין רצוני]</small> <strong>בה"</strong> — <strong>דבריו קיימין.</strong> אבל אם אמר: <strong>"בטילה</strong> היא", או: <strong>"אינה מתנה"</strong> — <strong>לא אמר כלום,</strong>
## דף כד:
 <strong>מאי לאו</strong> <small>[האם אין]</small> כוונת <strong>דבריו קיימין</strong> כשאומר "אי אפשי בה" — <strong>דהדרא למרה</strong> <small>[ש</small>היא <small>חוזרת לבעליה],</small> שלא כדברי ריש לקיש, שאמר שכל המחזיק בה זכה בה? ודוחים: <strong>לא, דבריו קיימין</strong> כוונתו — <strong>והוא נמי לא קני לה</strong> <small>[והוא גם כן,</small> נותן המתנה, <small>לא קונה אותה],</small> <strong>וכל המחזיק בה זכה בה,</strong> שאינה שייכת לא לנותן ולא למקבל.
 <strong>מיתיבי</strong> <small>[מקשים]</small> על ריש לקיש ממה ששנינו: <strong>האומר לחבירו,</strong> שהיה שותף עמו בשדה: <strong>"דין ודברים אין לי על שדה זו",</strong> או <strong>"אין לי עסק בה",</strong> או "ידי <strong>מסולקת הימנה"</strong> — <strong>לא אמר כלום,</strong> לא איבד את זכותו בשדה. <strong>והא</strong> <small>[והרי]</small> הביטוי <strong>"ידי מסולקת הימנה" כ"אי אפשי" דמי</strong> <small>[נחשב],</small> <strong>וקתני</strong> <small>[והוא שונה]:</small> <strong>לא אמר כלום,</strong> שלא כדברי ריש לקיש שאמר שכשאומר "אי אפשי בה" — כל שהחזיק בה זכה בה!
 ומשיבים: <strong>שאני התם</strong> <small>[שונה שם],</small> <strong>דאמר</strong> <small>[שאומרים</small> אנו<small>]:</small> <strong>כי סליק נפשיה</strong> <small>[כאשר סילק עצמו]</small> הרי זה <strong>מדין ודברים,</strong> שאומר שאינו רוצה להתדיין על שדה זו, אבל <strong>מגופה דשדה לא סליק נפשיה</strong> <small>[מגוף השדה לא סילק את עצמו].</small>
 <strong>מיתיבי</strong> <small>[מקשים]</small> ממה ששנינו: שכיב מרע <strong>הכותב נכסיו לאחרים</strong> במתנה <strong>והיו בהן</strong> בתוך הנכסים <strong>עבדים, ואמר הלה</strong> המקבל: <strong>"אי אפשי בהן"</strong> בעבדים אלה, <strong>אם היה רבו שני</strong> של העבד, כלומר, מקבל המתנה <strong>כהן</strong> — <strong>אוכלין</strong> אותם עבדים <strong>בתרומה,</strong> כדין עבדי כהן, שאמירתו "אי אפשי" אינה מועילה. <strong>רבן שמעון בן גמליאל אומר: כיון שאמר "אי אפשי בהן"</strong> — <strong>כבר זכו בהן יורשין</strong> של הראשון, ולכן אינם נחשבים כעבדי הכהן אלא כעבדיו של ראשון.
 ומעתה, <strong>בשלמא</strong> <small>[נניח]</small> <strong>ל</strong>שיטת <strong>רבן שמעון בן גמליאל,</strong> צריכים לומר כך: <strong>קסבר</strong> <small>[סבור הוא]:</small> <strong>כי יהיב איניש</strong> <small>[כאשר נותן אדם]</small> <strong>מתנה</strong> הרי זה <strong>אדעתא דמקבלין לה מיניה</strong> <small>[על דעת שיקבלו אותה ממנו],</small> ולפיכך <strong>כי לא מקבלין לה מיניה הדרא למרה</strong> <small>[כאשר אין מקבלים אותה ממנו היא חוזרת לבעליה],</small> שלא על דעת כן נתנה.
 <strong>אלא ל</strong>שיטת <strong>תנא קמא</strong> <small>[התנא הראשון],</small> <strong>אי</strong> <small>[אם]</small> נאמר כדברי ריש לקיש, <strong>כי אמר</strong> <small>[</small>ש<small>כאשר</small> אדם <small>אומר]</small> <strong>"אי אפשי בהן" כל המחזיק בהן זכה בהן,</strong> מפני שהם הפקר, אם כן <strong>הכא</strong> <small>[כאן]</small> שאמר <strong>שני "אי אפשי בהן"</strong> — נמצא שהעבדים <strong>הוו להו</strong> <small>[הם]</small> <strong>זרים, וקאכלי</strong> <small>[ו</small>נמצא ש<small>אוכלים]</small> <strong>זרים תרומה!</strong> ומשיבים: <strong>קסבר</strong> <small>[סבור הוא]</small> התנא הראשון ש<strong>המפקיר עבדו</strong> — <strong>יצא לחירות, ו</strong>אולם עדיין <strong>צריך גט</strong> (שטר) <strong>שחרור מרבו, וקסבר</strong> <small>[וסבור</small> גם כן<small>]</small> שמעוכב <strong>לגט שחרור</strong> כלומר, עבד שמשתחרר אבל עדיין אין בידו שטר שחרור, אם עבד כהן הוא — <strong>אוכל בתרומה.</strong>
 <big>א</big> שנינו במשנה בענין המביא אשם תלוי, וקודם שנשחט נודע לו שלא חטא, <strong>ר' אליעזר אומר: יקרב,</strong> שאם אינו בא על חטא זה הרי הוא בא על חטא אחר. ושואלים: <strong>לר' אליעזר למה לי חטא</strong> אחר? <strong>הא</strong> <small>[הרי]</small> <strong>אמר ר' אליעזר: אשם תלוי בנדבה אתי</strong> <small>[בא],</small> <strong>דתנן</strong> <small>[ששנינו</small> במשנה<small>],</small> <strong>ר' אליעזר אומר: מתנדב אדם אשם תלוי בכל יום!</strong>
 <strong>אמר רב אשי: ר' אליעזר</strong> לשיטת אלו ש<strong>אמרו לו</strong> לבבא בן בוטא <strong>הוא</strong> ששונה כאן, <strong>דתנן</strong> <small>[ששנינו</small> בהמשך אותה משנה<small>]:</small> שסיפר ר' אליעזר שבבא בן בוטא היה מביא אשם תלוי בכל יום, ורצה להביא גם מיד לאחר יום הכיפורים. <strong>אלא</strong> שהיו <strong>אומרים לו: המתן עד שתכנס לבית הספק,</strong> שעל כל פנים צריך שיהיה איזה ספק חטא בדבר, ואינו יכול להקריב אותו כנדבה גמורה.
 <big>ב</big> בענין המביא אשם תלוי, <strong>אם משנשחט נודע</strong> לו שלא חטא, <strong>קתני</strong> <small>[שונה]</small> התנא במשנתנו כי <strong>הבשר יצא לבית השרפה.</strong> ומדייקים: <strong>אלמא</strong> <small>[מכאן]</small> שלדעת התנא <strong>חולין שנשחטו בעזרה,</strong> כאשם תלוי זה, שנתברר שהוקדש בטעות — דינם <strong>בשריפה.</strong>
 <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו בהמשך המשנה: <strong>אשם ודאי אינו כן, אם עד שלא נשחט</strong> נודע לו שלא חטא — <strong>יצא וירעה בעדר,</strong> אם <strong>משנשחט</strong> נודע לו — <strong>הרי זה יקבר,</strong> משמע שחולין שנשחטו בעזרה דינם בקבורה! <strong>אמר ר' אלעזר: תברא</strong> <small>[שבורה]</small> המשנה, שאינה כשיטת חכם אחד, <strong>מי ששנה זו לא שנה זו.</strong>
 <strong>אמר רבה</strong> בתמיהה: <strong>אשם ודאי על אשם תלוי קרמית</strong> <small>[משליך אתה]?</small> <strong>אשם ודאי,</strong> הרי הקדיש אותו על דעת שהוא חייב, <strong>כיון</strong> ש<strong>לא צריך ליה</strong> <small>[אותו]</small> — <strong>לא מקדיש ליה</strong> <small>[אותו],</small> כלומר, הקדש טעות היה, והוא חולין. אבל <strong>אשם תלוי, מתוך שלבו נוקפו</strong> שמא חטא — <strong>גומר</strong> בלבו <strong>ומקדשו,</strong> ואם כן, גם אם התברר שלא חטא — עדיין שם קרבן עליו, אלא שנפסל, ולכן דינו בשריפה.
 <strong>אלא אי קשיא</strong> <small>[אם קשה]</small> במשנתנו, מ<strong>אשם ודאי על אשם ודאי קשיא</strong> <small>[קשה],</small> <strong>דקתני</strong> <small>[שהוא שונה]</small> בתחילה: אם משנשחט נודע שלא חטא — <strong>הרי זה יקבר,</strong> ואולם <strong>אימא סיפא</strong> <small>[אמור את סופה]</small> של הלכה זו: נזרק הדם — <strong>והבשר יצא לבית השריפה!</strong> ועל כך יש לומר <strong>הא ודאי תברא</strong> <small>[זו ודאי שבורה],</small> <strong>מי ששנה זו לא שנה זו.</strong>
 <strong>רב אשי אמר: רישא דקתני</strong> <small>[</small>ב<small>תחילה שהוא שונה]</small> <strong>באשם תלוי: והבשר יצא לבית השריפה</strong> — <strong>לא קשיא</strong> <small>[קשה]</small> מדוע אין נוהגים בו כחולין שנשחטו בעזרה, שייקברו — <strong>משום דמיתחזי</strong> <small>[ש</small>הוא <small>נראה]</small> <strong>כזבח פסול,</strong> שדינו בשריפה.
 <big>ג</big> שנינו במשנה, כי המביא אשם תלוי, ונודע לו שלא חטא לאחר ש<strong>נזרק הדם</strong> — <strong>הבשר יאכל</strong> לכהנים. ומקשים: <strong>ואמאי</strong> <small>[ומדוע]?</small> <strong>הא הויא ליה</strong> <small>[הרי</small> כבר <small>היתה לו]</small> <strong>ידיעה,</strong> ואין אשם תלוי בא אלא למי שלא נודע חטאו! <strong>אמר רבא, אמר קרא</strong> <small>[המקרא]: "</small><strong>והוא לא ידע ונסלח לו"</strong> (ויקרא ה, יח), <strong>והא לא הויא ליה</strong> <small>[וזה לא היתה לו]</small> <strong>ידיעה בשעת סליחה,</strong> כלומר בשעת זריקת הדם, שהיא עיקר הכפרה.
 ועוד שנינו, <strong>ר' יוסי אומר: אפילו</strong> היה <strong>הדם</strong> של האשם התלוי <strong>בכוס</strong> ולא נזרק עדיין, ונודע לו — ייזרק הדם, והבשר ייאכל. ושואלים: ל<strong>ר' יוסי אמאי</strong> <small>[מדוע]</small> <strong>יזרק? הא הויא ליה</strong> <small>[הרי היתה לו]</small> <strong>ידיעה בשעת סליחה! אמר רבא: ר' יוסי סבר לה</strong> <small>[סבור]</small><strong> כ</strong>דעת ר' <strong>שמעון,</strong> שאמר: <strong>כל</strong> דם <strong>העומד ליזרק,</strong> שנתקבל בכלי — <strong>כזרוק דמי</strong> <small>[נחשב].</small>
 ומקשים: <strong>אימר דאמר</strong> <small>[אמור שאמר]</small><strong> ר' שמעון</strong> דבר זה <strong>במידי</strong> <small>[בדבר]</small> שעומד בוודאות <strong>ליזרק, אבל האי</strong> <small>[זה]</small> שבא על הספק, מתחילתו <strong>אין עומד ליזרק! אמרי במערבא</strong> <small>[אומרים בארץ ישראל],</small> <strong>קסבר</strong> <small>[סבור]</small><strong> ר' יוסי: כלי שרת מקדשין בו את הפסול בתחלה ליקרב</strong> כלומר, דבר שהוכנס לכלי שרת, אפילו הוא פסול — הרי הוא מתקדש עד כדי הקרבה.
 <big>ד</big> שנינו במשנה: <strong>אשם ודאי אינו כן כו'.</strong> וכן עגלה ערופה אינה כן, אם עד שלא נערפה נודע הרוצח — תצא ותרעה בעדר, כבהמת חולין, ואם משנערפה נודע הרוצח — תיקבר במקומה. <strong>איתמר</strong> <small>[נאמר]</small> שנחלקו חכמים בשאלה: <strong>עגלה ערופה אימתי נאסרת</strong> מתי חל עליה איסור הנאה? <strong>רב המנונא אמר: מחיים</strong> היא נאסרת, <strong>רבא אמר: לאחר עריפה.</strong>
 ושואלים: <strong>בשלמא</strong> <small>[נניח,</small> מובן הדבר<small>]</small><strong> ל</strong>שיטת <strong>רבא,</strong> שהיא נאסרת <strong>מעידנא דאיתעביד</strong> <small>[מהזמן שנעשה]</small> <strong>בה מעשה,</strong> משנערפה, <strong>אלא ל</strong>שיטת <strong>רב המנונא,</strong> שאמר שמחיים היא נאסרת, <strong>מאימתי</strong> בדיוק היא נאסרת?
## דף כה.
 <strong>אמר ר' ינאי: גבול שמעתי בה</strong> ממתי נאסרת <strong>ושכחתי</strong> מתי, <strong>ונסבין חברייא למימר</strong> <small>[ומציעים החברים לומר]</small> שירידתה <strong>לנחל איתן</strong> היא <strong>אוסרתה.</strong>
 <strong>אמר רב המנונא: מנא אמינא לה</strong> <small>[מנין אני אומר אותה]</small> שמחיים היא נאסרת? <strong>דתנן</strong> <small>[ששנינו</small> במשנה<small>]: השוחט פרת חטאת</small> כלומר, פרה אדומה, <strong>ושור הנסקל, ועגלה ערופה,</strong> ביום ששחט את אמם — ר' <strong>שמעון פוטר</strong> על שחיטתם מאיסור שחיטת אותו ואת בנו, <strong>וחכמים מחייבין.</strong>
 <strong>בשלמא לדידי דאמינא</strong> <small>[נניח לשיטתי שאני אומר]</small> שעגלה ערופה <strong>מחיים</strong> נאסרת, <strong>בהא פליגי</strong> <small>[בזה חלוקים]</small><strong> ר' שמעון ורבנן</strong> <small>[וחכמים],</small> שר' <strong>שמעון</strong> שפוטר <strong>סבר</strong> <small>[סבור]:</small> <strong>שחיטה שאינה ראויה</strong> שאינה מכשירה את הבהמה לאכילה — <strong>לא שמה</strong> <small>[אינה קרויה]</small> <strong>שחיטה,</strong> וכיוון ששחיטת העגלה אינה מכשירתה לאכילה, מפני שהיא כבר אסורה בהנאה, לכן פטור על כך משום אותו ואת בנו.
 <strong>ורבנן אמרי</strong> <small>[וחכמים אומרים]:</small> <strong>שחיטה שאינה ראויה שמה שחיטה,</strong> ולכן חייב על כך. <strong>אלא אי אמרת</strong> <small>[אם אתה אומר]</small> שרק <strong>לאחר עריפה</strong> היא נאסרת, <strong>אמאי פטר</strong> <small>[מדוע פוטר] ר'</small> <strong>שמעון?</strong> הלוא <strong>שחיטה ראויה היא!</strong>
 <strong>וכי תימא</strong> <small>[ואם תאמר]</small> כי טעם הדבר הוא ש<strong>סבר</strong> <small>[סבור]</small> <strong>ר' שמעון</strong> ש<strong>עגלה</strong> ערופה גם <strong>בשחיטה כשרה,</strong> ולאו דווקא בעריפה, ומפני כן שחיטה שאינה ראויה היא, שהרי בכך נאסרת העגלה בהנאה, <strong>והתנן</strong> <small>[והרי שנינו</small> במשנה<small>]:</small> מה שכשר <strong>בפרה</strong> אדומה <strong>פסול בעגלה ערופה,</strong> ומה ש<strong>פסול בפרה כשר בעגלה ערופה.</strong> כיצד? <strong>פרה</strong> — דינה <strong>בשחיטה</strong> דווקא, ובזה היא <strong>כשרה,</strong> אבל <strong>בעריפה</strong> היא <strong>פסולה,</strong> ואילו <strong>עגלה</strong> — דווקא <strong>בעריפה כשרה, בשחיטה פסולה!</strong>
 <strong>אישתיק</strong> <small>[שתק]</small> רבא, שאמר שלאחר עריפה היא נאסרת, שלא מצא תשובה לדבר. <strong>לבתר דנפק</strong> <small>[אחרי שיצא],</small> <strong>אמר: מאי טעמא לא אמינא ליה</strong> <small>[מה טעם לא אמרתי לו]</small> לרב המנונא, ש<strong>ר' שמעון סבר</strong> <small>[סבור]</small> כי <strong>עגלה בשחיטה כשירה,</strong> והוא חולק על מה ששנינו שהכשר בפרה פסול בעגלה!
 ומעירים: <strong>ורב המנונא אמר לך</strong> <small>[היה אומר לך]</small> כנגד זה: <strong>לא נשתמיט תנא דנשמעינן</strong> <small>[לא נשמט</small> <small>תנא שישמיע לנו]</small> ש<strong>עגלה בשחיטה כשרה,</strong> אין מי ששונה דעה כזו, <strong>דתימא</strong> <small>[שתאמר]</small> ששיטת ר' <strong>שמעון היא.</strong>
 <strong>אמר רבא: מנא אמינא לה</strong> <small>[מנין אני אומר אותה]</small> את שיטתי, שעגלה ערופה נאסרת רק לאחר עריפה? <strong>מדתנן</strong> <small>[ממה ששנינו]</small> במשנתנו: <strong>עגלה ערופה אינה כן,</strong> אם <strong>עד שלא נערפה</strong> נודע מי הרוצח — <strong>תצא ותרעה בעדר</strong> ככל בהמה. <strong>ואי אמרת</strong> <small>[ואם אומר אתה]</small> שנאסרת <strong>מחיים, אמאי</strong> <small>[מדוע]</small> <strong>תצא ותרעה בעדר? הא איתסרא לה</strong> <small>[הרי</small> כבר <small>נאסרה לה]</small> <strong>מחיים!</strong>
 ודוחים, <strong>תני</strong> <small>[שנה</small> במשנה<small>]:</small> <strong>עד שלא נראית לעריפה,</strong> כלומר, אם קודם שהורידוה לנחל נודע הרוצח — תצא ותרעה בעדר, אבל לאחר מכן — אסורה בהנאה. מוסיף עוד רבא להוכיח, <strong>אימא סיפא</strong> <small>[אמור את סופה]</small> של המשנה: אם <strong>משנערפה</strong> נודע ההורג — <strong>תקבר במקומה,</strong> משמע שרק משנערפה נאסרה! ודוחים: <strong>תני</strong> <small>[שנה]:</small> <strong>משנראית לעריפה</strong> תיקבר.
 מקשה על כך רבא: <strong>אם כן,</strong> שמכאן אתה מוכיח, <strong>אימא סיפא</strong> <small>[אמור את סופה],</small> את הנימוק להלכה זו: מדוע תיקבר? מפני <strong>שעל הספק באה מתחלה, כיפרה ספיקה והלכה לה. ואי</strong> <small>[ואם]</small> כבר <strong>מחיים</strong> מדובר, הרי <strong>עדיין לא כיפרה ספיקתה!</strong> אלא מוכח ממשנתנו כי רק לאחר עריפה היא נאסרת.
 ומעירים: אף שכך מוכח ממשנתנו, <strong>תנאי</strong> <small>[</small>מחלוקת <small>תנאים]</small> <strong>היא</strong> בענין זה, <strong>דתניא</strong> <small>[ששנויה</small> ברייתא<small>]</small> כשיטת רב המנונא: <strong>נאמר מכשיר</strong> בפנים (במקדש), כלומר, אשם מצורע, שמכשיר ומטהר את המצורע לאכול קדשים, <strong>ו</strong>נאמר <strong>מכפר בפנים,</strong> שאר חטאות ואשמות. <strong>ו</strong>כן <strong>נאמר מכשיר</strong> בחוץ, שתי הציפורים שמטהרים על ידן את המצורע, <strong>ו</strong>נאמר <strong>מכפר בחוץ,</strong> עגלה ערופה, שמכפרת מחוץ למקדש.
 <strong>מה מכשיר ומכפר האמור בפנים עשה בו מכשיר כמכפר,</strong> שדינו של אשם מצורע כדין שאר קרבנות — <strong>אף מכשיר [ומכפר] האמור בחוץ עשה</strong> בו <strong>מכשיר כמכפר,</strong> שכשם שעגלה ערופה נאסרת מחיים — כך ציפורי מצורע נאסרות מחיים. הרי שלדעת תנא זה עגלה ערופה אסורה מחיים.
 <big>א משנה ר' אליעזר אומר: מתנדב אדם אשם תלוי בכל יום ובכל עת שירצה,</big> גם אם אין לו ספק ידוע של עבירה. <strong>הוא היה נקרא אשם חסידים,</strong> שחסידים ויראי חטא היו מביאים אשם זה בכל עת, שמא חטאו. <strong>אמרו עליו על בבא בן בוטא שהיה מתנדב אשם תלוי בכל יום, חוץ מאחר יום כיפורים יום אחד</strong> שלא היה מביא.
 <strong>אמר</strong> בבא בן בוטא בלשון שבועה: <strong>המעון</strong> (המקדש) <strong>הזה! אילו היו מניחין לי הייתי מביא</strong> גם ביום זה, <strong>אלא אומרים לי: המתין עד שתכנס לספק,</strong> שהרי ביום הכפורים התכפרו כל עוונותיו, ואין על מה להביא מיד קרבן למחרת. <strong>וחכמים אומרים: אין מביא אשם תלוי אלא על</strong> ספק בדבר <strong>ש</strong>על <strong>זדונו</strong> חייב <strong>כרת ו</strong>על <strong>שגגתו</strong> מביא <strong>חטאת.</strong>
 <strong>חייבי חטאות ואשמות ודאין שעבר עליהן יום הכיפורים</strong> — <strong>חייבין להביא</strong> קרבנם <strong>לאחר יום הכיפורים, וחייבי אשמות תלויין</strong> שעבר עליהם יום הכיפורים — <strong>פטורין. מי שבא בידו ספק עבירה ביום הכפורים אפילו עם חשיכה</strong> כלומר, סמוך לסוף היום — הרי זה <strong>פטור</strong> מלהביא אשם תלוי, לפי <strong>שכל היום מכפר.</strong>
 <strong>האשה שיש עליה</strong> חובה להביא <strong>חטאת העוף</strong> מספק, כגון שספק אם נתחייבה בקרבן יולדת, שמא לא הפילה ולד, <strong>ועבר עליה יום הכפורים</strong> — <strong>חייבת להביא</strong> חטאת זו <strong>לאחר יום הכיפורים, מפני ש</strong>אינה באה לכפרת עוונות אלא <strong>היא מכשרת</strong> את האשה <strong>לאכול בזבחים. חטאת העוף הבאה על הספק, אם משנמלקה</strong> החטאת <strong>נודע</strong> לה שהיתה פטורה מקרבן — הרי זו <strong>תקבר.</strong>
 <big>ב גמרא</big> שואלים: <strong>מאי טעמא</strong> <small>[מה טעמו]</small> של ר' <strong>אליעזר,</strong> שהוא סבור שיכול אדם להביא אשם תלוי בנדבה? ומסבירים: <strong>אי סלקא דעתך</strong> <small>[אם עולה על דעתך לומר]</small> שאשם תלוי <strong>חובה</strong> גמורה <strong>היא,</strong> כאשר <strong>מתיידע ליה</strong> <small>[נודע לו]</small> שאכן חטא <strong>אמאי מייתי</strong> <small>[מדוע מביא]</small> <strong>חטאת?</strong> הרי כבר נתכפר לו באשם שהביא מתחילה! <strong>אלא שמע מינה</strong> <small>[למד מכאן]</small> שנדבה <strong>היא.</strong>
 <strong>ורבנן</strong> <small>[וחכמים]</small> סבורים: <strong>עולה ושלמים הוא דאתו</strong> <small>[שבאים]</small> <strong>בנדר ונדבה, אבל חטאת ואשם</strong> — <strong>חובה נינהו</strong> <small>[הם],</small> ובכלל זה גם אשם תלוי. <strong>ואשם תלוי היינו טעמא דמייתי מקמי דמתיידע ליה</strong> <small>[זהו הטעם שמביא לפני שנודע לו]</small> אם חטא — לא כדי להתכפר, אלא כדי <strong>להגן עליו</strong> מן היסורים עד שייתוודע לו, מפני ש<strong>התורה חסה על גופן של ישראל,</strong> ולכן חייבה אותם להביאו.
 <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי:</strong> לשיטת חכמים, מהו ההכרח לומר שאשם תלוי בא אך ורק כחובה? <strong>דילמא</strong> <small>[שמא]</small> נאמר כי <strong>אשם תלוי</strong> דינו <strong>כעולה ושלמים, מה עולה ושלמים</strong> יש <strong>דאתו</strong> <small>[שבאים]</small> <strong>בחובה,</strong> וכגון עולת ראיה ושלמי חגיגה, <strong>ואתו</strong> <small>[ו</small>יש <small>שבאים]</small> גם <strong>בנדבה, אשם תלוי נמי</strong> <small>[גם כן]</small> <strong>דאתי</strong> <small>[שבא]</small> <strong>בחובה</strong> נאמר כי הוא <strong>אתי נמי</strong> <small>[בא גם כן]</small> <strong>בנדבה!</strong>
 <strong>אמר ליה</strong> <small>[לו]:</small> <strong>עולה ושלמים עיקר</strong> ענייניהם <strong>בנדבה כתיבי</strong> <small>[כתובים],</small> אלא שהם באים גם כחובה במקרים מיוחדים שציוותה התורה, ואילו <strong>אשם תלוי עיקר</strong> עניינו <strong>בחובה כתיב</strong> <small>[כתוב],</small> יחד עם החטאות והאשמות, ובהתאם לכך יש לדון עליו.
 <strong>תני</strong> <small>[שנה] ר'</small> <strong>חייא קמיה</strong> <small>[לפני]</small> <strong>רבא:</strong>
## דף כה:
 <strong>אשם תלוי בא על הנבלה</strong> כלומר, גם על ספק של אכילת נבילה. <strong>אמר ליה</strong> <small>[לו]</small> רבא: <strong>והאנן תנן</strong> <small>[והרי אנו שנינו</small> במשנתנו], <strong>וחכמים אומרים: אינו מביא אשם תלוי אלא על דבר שזדונו כרת ושגגתו חטאת,</strong> ובנבילה יש רק איסור לא תעשה! <strong>ואי</strong> <small>[ואם]</small> אומר אתה שזו היא שיטת ר' <strong>אליעזר,</strong> אם כן לאו דווקא על ספק איסור, אלא <strong>בנדבה נמי אתי</strong> <small>[גם כן בא]!</small>
 <strong>אמר ליה</strong> <small>[לו]</small> ר' חייא: <strong>מאי טעמא לא מתנית</strong> <small>[מה הטעם לא שנית]</small> ולמדת? <strong>זימנין סגיאין תניתה קמי מר</strong> <small>[פעמים רבות שניתי</small> ברייתא <small>זו לפני האדון],</small> <strong>ומנו</strong> <small>[ומי הוא]?</small> <strong>רבה, ואמר לי: הא מני</strong> <small>[</small>ברייתא <small>זו</small> כשיטת <small>מי היא]?</small> שיטת ר' <strong>אליעזר היא,</strong> ואולם לא לדעת עצמו, שמביאים אשם תלוי בנדבה, אלא לפי הטענה שהביא בשם אלו ש<strong>אמרו לו</strong> לבבא בן בוטא, <strong>דתנן</strong> <small>[ששנינו</small> במשנתנו<small>]: אלא אומרים ל</small><strong>ו המתן עד שתכנס לבית הספק.</strong> ומכאן שבכל מקרה של ספק עבירה יכול אדם להביא אשם תלוי. <strong>אמר</strong>
 <strong>רבא: מאי טעמא</strong> <small>[מה טעמם]</small> של אלה שאמרו <strong>לו</strong> לבבא בן בוטא? <strong>אמר קרא</strong> <small>[המקרא]</small> בענין אשם תלוי: "ועשתה אחת מכל מצות ה' <strong>אשר לא תעשינה</strong> ולא ידע <strong>ואשם"</strong> (ויקרא ה, יז), כלומר, כל דבר שאסרה התורה לעשותו.
 <strong>אמר רבא: מאי טעמא דרבנן דאמרי</strong> <small>[מה טעמם של חכמים</small> במשנתנו <small>שאומרים]:</small> <strong>אין מביאין אשם תלוי אלא על דבר שזדונו כרת ושגגתו חטאת? ילפי</strong> <small>[לומדים הם]</small> בגזירה שווה "<strong>מצו‍ת" "מצו‍ת" מחטאת חלב,</strong> כלומר, חטאת רגילה,
 <strong>מה להלן</strong> בחטאת שנאמר בה "אחת ממצוות ה'" (שם ד, כז), הרי זה דבר <strong>שזדונו כרת ושגגתו חטאת, אף כאן</strong> באשם תלוי, שנאמר בו "מצוות" (שם ה, יד), מביא על ספק <strong>דבר שזדונו כרת ושגגתו חטאת.</strong>
 <big>א</big> <strong>תנו רבנן</strong> <small>[שנו חכמים]:</small> <strong>חמשה אשמות מכפרין, אשם תלוי אין מכפר כפרה גמורה.</strong> ושואלים: <strong>מאי קאמר</strong> <small>[מה הוא אומר],</small> מה פירוש הדברים הללו? <strong>אמר רב יוסף, הכי קאמר</strong> <small>[כך אמר]:</small> <strong>חמשה אשמות מכפרין כפרה גמורה,</strong> שאין עוד כפרה אחריהם, <strong>ואשם תלוי אין מכפר כפרה גמורה,</strong> כי כשייוודע לו שחטא צריך להביא חטאת.
 <strong>ו</strong>הוא ש<strong>לא כ</strong>שיטת ר' <strong>אליעזר</strong> (לשיטת "אמרו לו", כמבואר לעיל) שאמר: <strong>אשם תלוי בא על הנבלה,</strong> והרי במקרה זה, גם אם ייוודע לו שאכל נבילה — אינו צריך כפרה נוספת, שאין מביאים על כך חטאת.
 <strong>רבינא אמר, הכי קתני</strong> <small>[כך הוא שונה],</small> לכך הכוונה: <strong>חמשה אשמות אין</strong> דבר <strong>אחר מכפר כפרתן, דכי מתיידע ליה מייתי</strong> <small>[שכאשר נודע לו</small> שחטא <small>מביא</small> קרבן<small>],</small> ואילו <strong>אשם תלוי</strong> — דבר <strong>אחר מכפר כפרתו, דלכי מתיידע לא מייתי</strong> <small>[שכאשר נודע לו</small> שספק חטא יש ש<small>אינו מביא</small> אשם תלוי<small>],</small> <strong>כדתנן</strong> <small>[כמו ששנינו</small> במשנה<small>]:</small> <strong>חייבי חטאות ואשמות ודאין שעבר עליהן יום הכפורים</strong> — <strong>חייבין להביא אחר יום הכפורים, חייבי אשמות תלויין</strong> שעבר עליהם יום הכיפורים — <strong>פטורין</strong> מלהביא אשם תלוי.
 <big>ב</big> שנינו במשנה: <strong>חייבי חטאות ואשמות ודאין</strong> וכו'. וכך <strong>קתני</strong> <small>[שונה]</small> התנא: <strong>חייבי חטאות ואשמות ודאין שעבר עליהן יום הכפורים</strong> — <strong>חייבין להביא לאחר יום הכפורים, חייבי אשמות תלויין</strong> — <strong>פטורין.</strong> ושואלים: <strong>מנהני מילי</strong> <small>[מנין הדברים הללו]</small> שיום הכיפורים אינו מכפר על חייבי חטאות ואשמות ודאים?
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל <strong>אמר</strong> בשם ר' <strong>אמי אמר ר' חנינא, אמר קרא</strong> <small>[המקרא]</small> ביום הכיפורים: <strong>"וכפר על הקדש מטומאת בני ישראל ומפשעיהם לכל חטאתם"</strong> (שם טז, טז), <strong>חטאים</strong> שנזכרו שם, שנעשו בשגגה, הריהם <strong>דומיא</strong> <small>[בדומה]</small> לפשעים, כלומר, דברים שנעשים במזיד, <strong>מה פשעים</strong> הם עוונות <strong>דלאו</strong> <small>[שאינם]</small> <strong>בני קרבן,</strong> שאין מביאים קרבן על הזדון — <strong>אף חטאים דלאו</strong> <small>[שאינם]</small> <strong>בני קרבן מכפר</strong> עליהם יום הכיפורים, <strong>אבל חטאים</strong> שהם <strong>בני קרבן,</strong> שמביאים עליהן קרבן חטאת — יום הכיפורים <strong>לא מכפר.</strong>
 <strong>אמר ליה</strong> <small>[לו]</small> <strong>אביי:</strong> כיצד אתה מוכיח מכאן? <strong>והא כי כתיב הדין קרא</strong> <small>[והרי כאשר נאמר כתוב זה]</small> <strong>בשעיר הנעשה</strong> ביום הכיפורים <strong>בפנים הוא דכתיב</strong> <small>[שנאמר],</small> שכפרתו מועטת, שהוא <strong>לא מכפר על עבירות מצוה</strong> שידועה לו, אלא רק על מה שלא נודע לו. ושמא דווקא קרבן זה אינו מכפר על חטא שהוא בן קרבן, <strong>אבל שעיר המשתלח</strong> לעזאזל, שמכפר גם <strong>על עבירות</strong> של <strong>מצוה ידועה,</strong> שהרי הוא מכפר גם על הזדונות — <strong>אימא</strong> <small>[אמור]</small> <strong>לך: אפילו על חטאים</strong> שבני <strong>קרבן נינהו</strong> <small>[הם]</small> <strong>מכפר!</strong>
 <strong>אלא אמר אביי, מהכא</strong> <small>[מכאן]</small> נלמד הדבר, שנאמר בשעיר המשתלח: <strong>"והתודה עליו את כל עונות בני ישראל ואת כל פשעיהם לכל חטאתם"</strong> (ויקרא טז כא), <strong>חטאים</strong> האמורים כאן הריהם <strong>דומיא</strong> <small>[בדומה]</small> לפשעים, <strong>מה פשעים</strong> הם דברים <strong>דלאו</strong> <small>[שאינם]</small> <strong>בני קרבן,</strong> שאין קרבן על המזיד — <strong>אף חטאים</strong> האמורים כאן הריהם אלו <strong>דלאו</strong> <small>[שאינם]</small> <strong>בני קרבן, אבל חטאים</strong> שבני <strong>קרבן נינהו</strong> <small>[הם]</small> — <strong>לא מכפר</strong> שעיר המשתלח. <strong>ומיעטיה קרא</strong> <small>[ומיעט אותו הכתוב]</small> <strong>בשעיר המשתלח למימרא</strong> <small>[לומר]</small> שלמרות שכפרתו מרובה, <strong>על חטאים</strong> שבני <strong>קרבן נינהו</strong> <small>[הם]</small> <strong>לא מכפר.</strong>
 <strong>אמר ליה</strong> <small>[לו]</small> <strong>רב דימי: ממאי</strong> <small>[ממה,</small> מניין לך<small>]</small> <strong>דהני</strong> <small>[שאותם]</small> <strong>פשעים</strong> שכתובים בפסוק זה <strong>לאו</strong> <small>[לא]</small> <strong>בני קרבן נינהו</strong> <small>[הם]?</small> <strong>דלמא הני</strong> <small>[שמא</small> מדובר גם ב<small>אלה]</small> שבני <strong>קרבן נינהו</strong> <small>[הם],</small> <strong>כדתנן</strong> <small>[כמו ששנינו</small> במשנה<small>],</small> <strong>ארבעה מביאין על הזדון כשגגה:</strong> הבא על השפחה, ונזיר שנטמא, ושבועת העדות, ושבועת הפקדון! לקושיה זו לא ניתנה תשובה בשם אביי.
 ועוד <strong>איתמר נמי</strong> <small>[נאמר גם כן]</small> בענין זה: <strong>כי אתא</strong> <small>[כאשר בא]</small> <strong>רבין</strong> מארץ ישראל הביא עמו שמועה זו, ש<strong>אמר ר' יוסי אמר ריש לקיש:</strong> מנין שיום הכיפורים אינו מכפר על חייבי חטאות ואשמות ודאים? שנאמר בשעיר המשתלח <strong>"והתודה עליו את כל עונות בני ישראל ואת כל פשעיהם לכל חטאתם"</strong> (שם), <strong>חטאים</strong> האמורים כאן הריהם <strong>דומיא</strong> <small>[בדומה]</small> לפשעים, <strong>מה פשעים דלאו</strong> <small>[שאינם]</small> <strong>בני קרבן מכפר</strong> עליהם השעיר המשתלח, <strong>אף חטאים דלאו</strong> <small>[שלא]</small> <strong>בני קרבן מכפר</strong> הוא, <strong>אבל חטאים</strong> שבני <strong>קרבן לא מכפר. אמר</strong>
 <strong>אביי: אנא נמי מהדין קרא אמרי</strong> <small>[אני גם כן מאותו מקרא אמרתי],</small> כפי שנאמר לעיל, <strong>ואקשי</strong> <small>[והקשה]</small> <strong>לי רב דימי: ממאי</strong> <small>[מנין]</small> יודע אתה <strong>דהני</strong> <small>[שאותם]</small> <strong>פשעים דלאו</strong> <small>[שלא]</small> <strong>בני קרבן נינהו</strong> <small>[הם]?</small> <strong>דלמא הנך</strong> <small>[שמא</small> מדובר ב<small>אלה]</small> שבני <strong>קרבן נינהו</strong> <small>[הם],</small> <strong>כדתנן</strong> <small>[כמו ששנינו</small> במשנה<small>]: ארבעה מביאין על הזדון כשגגה! אמר ליה</small> <small>[לו]</small> <strong>רבין</strong> לאביי, אפשר לתרץ: <strong>רוב</strong> ה<strong>פשעים</strong> הרי <strong>לאו</strong> <small>[אינם]</small> <strong>בני קרבן. אמר ליה</strong> <small>[לו]</small> אביי: אין בכך תשובה, <strong>מידי</strong> <small>[כלום] "</small><strong>רוב</strong> פשעיהם" <strong>כתיב</strong> <small>[נאמר]</small> בפסוק זה?
 <strong>אלא אמר אביי,</strong> יש להביא ראיה <strong>מרישיה דקרא</strong> <small>[מתחילתו של הכתוב]:</small> שנאמר "<strong>והתודה עליו את כל עונות בני ישראל", ותניא</strong> <small>[ושנויה</small> ברייתא<small>]</small><strong>: "עונות"</strong> — <strong>אלו זדונות, וכן הוא אומר:</strong> "כי דבר ה' בזה... <strong>עונה בה"</strong> (במדבר טו, לא), ואם כן
 <strong>"ואת כל פשעיהם לכל חטאתם" כל למה לי?</strong> לשם מה הוצרך לחזור ולהזכיר פשעים, שגם הם זדונות? אלא <strong>לאקשויי</strong> <small>[להקיש]</small> את החטאים <strong>לפשעים, מה פשעים דלאו</strong> <small>[שרובם אינם]</small> <strong>בני קרבן, אף חטאים דלאו</strong> <small>[שאינם]</small> <strong>בני קרבן, אבל חטאים</strong> שבני <strong>קרבן נינהו</strong> <small>[הם]</small> <strong>לא מכפר</strong> שעיר המשתלח.
 <big>ג</big> שנינו במשנה: <strong>חייבי אשמות תלויין</strong> שעבר עליהם יום הכיפורים — פטורים מלהביא אשם תלוי. ושואלים: <strong>מנהני מילי</strong> <small>[מנין הדברים הללו]?</small> <strong>אמר ר' אלעזר, אמר קרא</strong> <small>[המקרא]</small> ביום הכיפורים: "כי ביום הזה... <strong>מכל חטאתיכם לפני ה'</strong> תטהרו" (ויקרא טז, ל), לומר: <strong>חטא שאין מכיר בו אלא המקום</strong> ("לפני ה'") שהוא חטא שאינו ידוע, ועליו מביאים אשם תלוי — עליו <strong>יום הכפורים מכפר.</strong>
 <strong>אמר רב תחליפא אבוה</strong> <small>[אביו]</small> של <strong>רב הונא בר תחליפא משמיה</strong> <small>[משמו]</small> של <strong>רבא: קדמייתא נמי</strong> <small>[הראשונה גם כן],</small> הדין הקודם במשנה, שחייבי חטאות ואשמות ודאים אינם נפטרים ביום הכיפורים, <strong>לא תיתי</strong> <small>[אין אתה יכול להביא,</small> ללמוד<small>]</small>
## דף כו.
 <strong>למפשטיה</strong> <small>[לפתור אותה]</small> <strong>לא מ</strong>דברי <strong>רב דימי,</strong> שלמד ממה שנאמר בשעיר הפנימי: "ומפשעיהם לכל חטאתם" (ויקרא טז, טז), <strong>ולא מ</strong>דברי <strong>אביי</strong> שלמד ממה שנאמר בשעיר המשתלח: "ואת פשעיהם לכל חטאתם" (שם כא),
 <strong>אלא מהא</strong> <small>[מזו]</small> שאמר ר' אלעזר לענין אשם תלוי: "מכל חטאתיכם לפני ה' תטהרו" (שם ל), <strong>חטא שאין מכיר בו אלא המקום יום הכפורים מכפר, ומינה</strong> <small>[וממנה]</small> תסיק בדרך השלילה: דווקא <strong>חטא שאין מכיר בו אלא המקום הוא</strong> החטא שיום <strong>הכפורים מכפר, אבל</strong> חטא <strong>דידע בה</strong> <small>[ש</small>החוטא <small>יודע בו]</small> — <strong>לא מכפר.</strong>
 <big>א</big> <strong>ואמר רב תחליפא אבוה</strong> <small>[אביו]</small> של <strong>רב הונא משמיה</strong> <small>[משמו]</small> של <strong>רבא: חייבי מלקיות שעבר עליהן יום הכפורים</strong> — <strong>חייב,</strong> אינם נפטרים מעונש המלקות. ותמהים: <strong>פשיטא</strong> <small>[פשוט]</small> הדבר! <strong>מאי שנא</strong> <small>[במה שונה]</small> הדבר <strong>מחייבי חטאות ואשמות ודאין</strong> שחייבים להביא קרבן?
 ומשיבים, <strong>סלקא דעתך אמינא</strong> <small>[יעלה על דעתך לומר]:</small> <strong>התם</strong> <small>[שם,</small> בחייבי חטאות ואשמות<small>]</small> — <strong>ממונא</strong> <small>[</small>חיוב <small>ממון]</small> <strong>הוא,</strong> שצריך להביא קרבן לה', ועל הממון שהוא חייב אין יום הכיפורים פוטרו, <strong>אבל הכא</strong> <small>[כאן,</small> במלקות<small>]</small> <strong>דגופא</strong> <small>[</small>שעונש <small>של הגוף]</small> <strong>הוא</strong> — <strong>אימא</strong> <small>[אמור]</small> ש<strong>לא</strong> ילקה לאחר יום הכיפורים, על כן <strong>קא משמע לן</strong> <small>[משמיע לנו]</small> שאין הדבר כן.
 ומקשים: כיצד אומר רבא שיום הכיפורים אינו פוטר ממלקות? <strong>והא אנן תנן</strong> <small>[והרי אנו שנינו]</small> ששעיר המשתלח של יום הכיפורים מכפר על <strong>הודע ולא הודע, עשה ולא תעשה,</strong> ועל מצות לא תעשה יש חיוב מלקות!
 ומשיבים: <strong>לא קשיא</strong> <small>[קשה]:</small> <strong>הא דאתרו ביה</strong> <small>[זה שהתרו בו]</small> ובכך נתחייב מלקות — אין יום הכיפורים מכפר עליו לגמרי עד שילקה, <strong>הא דלא אתרו ביה</strong> <small>[זה שלא התרו בו]</small> ואין מלקים אותו — יום הכפורים מכפר עליו.
 <big>ב</big> ושבים למה שאמרנו, שאין מביאים אשם תלוי לאחר יום הכיפורים, מפני שיום זה מכפר על חטא שאין מכיר בו אלא המקום. ומקשים: <strong>אלא מעתה,</strong>
 <strong>ספק יולדת שעבר עליה יום הכפורים לא תייתי</strong> <small>[תביא]</small> חטאת, <strong>דהא</strong> <small>[שהרי]</small> <strong>כפר עליה יום הכפורים,</strong> שהרי מדובר ב<strong>חטא שאין מכיר בו אלא המקום הוא,</strong> שהרי המקום יודע אם היא חייבת חטאת! <strong>אמר רב הושעיא:</strong> אמר הכתוב בענין יום הכיפורים <strong>"לכל חטאתם"</strong> (ויקרא טז, כא), <strong>ולא לכל טומאתם,</strong> והיולדת אינה מביאה קרבן על חטא, אלא לטהרה, כדי להתירה באכילת קדשים.
 ומקשים: <strong>ול</strong>דעת ר' <strong>שמעון בן יוחי</strong> שאמר: <strong>יולדת חוטאת היא, מאי איכא למימר</strong> <small>[מה יש לומר]?</small> ומשיבים: גם לדעת ר' שמעון, <strong>יולדת כי קא מייתי</strong> <small>[כאשר מביאה]</small> <strong>קרבן</strong> — <strong>לאישתרויי</strong> <small>[להתיר אותה]</small> <strong>באכילת קדשים הוא,</strong> שהוא גמר טהרתה, <strong>ולא לכפרה מתיא</strong> <small>[היא מביאה],</small> ולענין זה אין יום הכיפורים מועיל.
 <strong>אמר רב אשי, אף אנן נמי תנינא</strong> <small>[אנו גם כן שנינו]</small> כעין זה במשנתנו: <strong>האשה שיש עליה חטאת העוף ספק,</strong> שמא ילדה, <strong>ועבר עליה יום הכפורים</strong> — <strong>חייבת להביא לאחר יום הכפורים, מפני שמכשרתה לאכול בזבחים,</strong> משמע שהטעם הוא דווקא משום הטהרה, ולא משום החטא.
 ומקשים עוד: <strong>אלא מעתה, ספק מצורע</strong> שחייב להביא קרבן לטהרתו, <strong>שעבר עליו יום הכפורים, לא מייתי</strong> <small>[יביא]</small> קרבן, <strong>דהא</strong> <small>[שהרי]</small> <strong>עבר עליה יום הכפורים,</strong> שחטא <strong>שאין מכיר בו אלא המקום הוא,</strong> שרק הקדוש ברוך הוא יודע אם הוא טמא! <strong>אמר ר' אושעיא:</strong> הרי נאמר <strong>"לכל חטאתם"</strong> — <strong>ולא לכל טומאתם,</strong> והקרבן לטהרתו הוא בא.
 ומקשים: <strong>והא</strong> <small>[והרי]</small> <strong>אמר ר' שמואל בר נחמני אמר ר' יוחנן: על שבעה דברים נגעים באים,</strong> משמע שהצרעת באה על חטא מסויים, ואם כן ראוי לו להביא קרבן לכפרה! ומשיבים: על כל פנים <strong>מצורע כי מייתי לאו לכפרה מייתי</strong> <small>[כאשר מביא קרבן, לא לכפרה הוא מביא אותו],</small> <strong>אלא לאישתרויי</strong> <small>[להתירו]</small> <strong>באכילת קדשים הוא</strong> שמביא, ולכך לא מועיל יום הכיפורים.
 ועוד שואלים: <strong>אלא מעתה, ספק נזיר</strong> כלומר, נזיר שספק נטמא במת, וצריך להביא קרבן לטהרתו, במקרה <strong>שעבר עליו יום הכפורים לא מייתי</strong> <small>[יביא]</small> <strong>קרבן, דהא</strong> <small>[שהרי]</small> <strong>כפר יום הכפורים,</strong> שחטא <strong>שאין מכיר בו אלא המקום הוא! אמר ר' אושעיא:</strong> נאמר "<strong>לכל חטאת"</strong> — <strong>ולא לכל טומאה.</strong>
 ושואלים: ולדעת ר' <strong>אלעזר בן הקפר</strong> שאמר: <strong>נזיר חוטא הוא,</strong> שציער עצמו מן היין, <strong>מאי איכא למימר</strong> <small>[מה יש לומר]?</small> ומשיבים: <strong>נזיר כי קא מייתי</strong> <small>[כאשר הוא מביא]</small> <strong>קרבן, לאו</strong> <small>[לא]</small> <strong>לכפרה מייתי</strong> <small>[הוא מביא],</small> אלא <strong>אלא לאשתרויי</strong> <small>[להתיר אותו]</small> <strong>באכילת קדשים הוא,</strong> ולכך לא מועיל יום הכפורים.
 ומקשים עוד: <strong>אלא מעתה, ספק סוטה</strong> כלומר, סוטה, שראוה שנסתרה, וספק שמא קלקלה, במקרה <strong>שעבר עליה יום הכפורים לא תייתי</strong> <small>[תביא]</small> מנחתה, <strong>דהא</strong> <small>[שהרי]</small> <strong>כפר עלה</strong> <small>[עליה]</small> <strong>יום הכפורים,</strong> שחטא <strong>שאינו מכיר בו אלא המקום</strong> הוא! <strong>אמר ר' הושעיא:</strong> נאמר בכפרת יום הכיפורים: <strong>"לכל חטאתם"</strong> — <strong>ולא לכל טומאתם,</strong> ועל הטומאה אין שייכת כפרה.
 אמר אביי: אין זה חטא שרק המקום מכיר בו, שהרי ה<strong>בועל מכיר בו. רבא אמר:</strong> מעיקרו של דבר אין להקשות, כי <strong>סוטה כי מתייא</strong> <small>[כאשר היא מביאה]</small> את המנחה <strong>לברר עון קא אתיא</strong> <small>[היא מביאה]</small> כדי לברר אם נטמאה, ולא לשם כפרתה.
 ועוד שואלים: <strong>אלא מעתה,</strong> שחטא שאין מכיר בה אלא המקום יום הכיפורים מכפר, <strong>עגלה ערופה שעבר עליה יום הכפורים</strong> לא יביאו, שהרי אין ידוע מי הרוצח! <strong>אמר אביי: הורג</strong> עצמו <strong>מכיר</strong> בחטא, הוא יודע שהרג. <strong>רבא אמר, אמר קרא</strong> <small>[המקרא]: "</small><strong>ולארץ לא יכפר לדם אשר שפך בה</strong> כי אם בדם שופכו" (במדבר לה, לג), משמע שאין כפרה אלא בעגלה הערופה, או בדמו של ההורג.
 <strong>רב פפא אמר, אמר קרא</strong> <small>[המקרא]</small> בדברי הכהנים על העגלה הערופה: <strong>"כפר לעמך ישראל</strong> אשר פדית ה'" (דברים כא, ח), ומכאן ש<strong>ראויה כפרה זו שתכפר</strong> למפרע גם <strong>על יוצאי מצרים</strong> (שפדה ה'), על כל ספק שפיכות דמים משיצאו ישראל ממצרים, ומכאן שימי הכיפורים שעברו מאז עדיין לא כיפרו עליהם.
 <big>ג</big> ושואלים: <strong>השתא דאמרת</strong> <small>[עכשיו שאתה אומר]:</small> <strong>חטא שאין מכיר בו אלא המקום יום הכפורים מכפר, אימא</strong> <small>[אמור]:</small> <strong>כי מתיידע ליה בתר</strong> <small>[כאשר נודע לו</small> חטאו רק <small>אחרי]</small> <strong>יום הכפורים נמי לא מייתי</strong> <small>[גם כן לא יביא]</small> <strong>חטאת! אמר ר' זעירא: לא מצית אמרת</strong> <small>[אינך יכול לומר</small> זאת<small>], דכתיב קרא</small> <small>[שנכתבה במקרא]</small> <strong>ידיעה גבי</strong> <small>[אצל]</small> <strong>חטאת</strong> יחיד <strong>וגבי</strong> <small>[אצל]</small> חטאת <strong>נשיא וגבי</strong> <small>[ואצל]</small> חטאת <strong>צבור,</strong> ולא הוצרכנו לשלושתם, ומייתור הכתובים אתה למד כי כל שנודע לו החטא, גם לאחר יום הכיפורים — חייב להביא חטאתו. ודוחים: לא ניתן ללמוד מכך, מפני שכולם <strong>צריכי</strong> <small>[צריכים</small> הם<small>]</small> כל אחד לגופו, ללמד שמביאים קרבן רק על חטא ידוע, ולא על הספק.
 <strong>דאי כתב קרא</strong> <small>[שאם היה כותב המקרא]</small> ידיעה רק לגבי חטאת היחיד — <strong>הוה אמינא</strong> <small>[הייתי אומר]:</small> <strong>כולהון</strong> <small>[כולם,</small> נשיא וציבור<small>] מיחיד לא אתאן</small> <small>[באים,</small> נלמדים<small>]</small> מפני <strong>דאיכא למיפרך</strong> <small>[שיש מקום לפרוך]</small> את ההשוואה ולומר: <strong>מה ליחיד,</strong> שהוא קל, <strong>שכל קרבנו</strong> בחטאת אינו אלא <strong>נקבה,</strong> כשבה או שעירה, ואין ללמוד ממנו לנשיא שמביא שעיר על שגגתו, ולציבור שמביאים פר.
 ואומרים: עדיין יש ייתור, <strong>נכתוב</strong> <small>[שיכתוב]</small> ענין זה לגבי <strong>נשיא ונייתי הנך</strong> <small>[ויבואו ו</small>ילמדו <small>אלה,</small> יחיד וציבור<small>] מנשיא!</small>
 ודוחים: <strong>יחיד מנשיא לא אתי</strong> <small>[בא,</small> נלמד<small>],</small> מפני <strong>דאיכא למיפרך</strong> <small>[שיש מקום לפרוך]:</small> <strong>מה לנשיא,</strong> שדינו קל, <strong>שכן אין</strong> בו קרבן חטאת <strong>בשמיעת קול</strong> (כשנשבע לשקר שאינו יודע עדות) לפי שהמלך אינו מעיד, ולא שייך בו עוון זה, <strong>תאמר ביחיד שכן ישנו בשמיעת קול! ו</strong>כן
 <strong>צבור מנשיא לא אתי</strong> <small>[בא]</small> מפני <strong>דאיכא למיפרך</strong> <small>[שיש מקום לפרוך]</small> את ההשוואה ולומר: <strong>מה לנשיא שכן</strong> יש <strong>בקרבנו נקבה,</strong> שמביא עז אם חטא בשגגת עבודה זרה, ואילו קרבן חטאת של ציבור אינו אלא בזכרים!
 ואומרים: עדיין יש כאן ייתור, <strong>נכתוב</strong> <small>[שיכתוב]</small> ידיעה לגבי <strong>צבור,</strong> ויילמדו <strong>יחיד ונשיא מינה</strong> <small>[ממנו]!</small> ודוחים: <strong>איכא למיפרך</strong> <small>[יש מקום לפרוך]</small> ולומר: <strong>מה לצבור</strong> שיש בהם צד קל, <strong>שכן אין חייבין</strong> חטאת <strong>אלא על העלם דבר עם שגגת מעשה,</strong> שטעו הסנהדרין בהוראה ועשה הקהל בשגגה על פיהם, ואילו יחיד ונשיא חייבים בשגגת עצמם, ואם כן אין בכך יתור.
 ואומרים: ועדיין יש מקום לומר שאחת מן הידיעות שנזכרו בכתוב מיותרת, שכן גם אם <strong>מחדא ידיעה לא אתיא</strong> <small>[מידיעה אחת אי אפשר ללמוד]</small> על שני המקרים האחרים, <strong>תיתי חדא ידיעה מתרתי</strong> <small>[שתבוא,</small> תילמד <small>ידיעה אחת משתים],</small> שתיכתב ידיעה רק בשני מקרים, והשלישי יילמד ביניהם, כיצד? <strong>לא נכתוב</strong> <small>[שלא יכתוב]</small> <strong>ידיעה</strong> לגבי <strong>יחיד ותיתי</strong> <small>[ותבוא,</small> תילמד<small>] מנשיא וצבור!</small> ודוחים: <strong>איכא</strong>
 <strong>למיפרך</strong> <small>[יש מקום לפרוך]</small> את ההשוואה ולומר: <strong>מה לנשיא וצבור,</strong> שיש בהם צד קל, <strong>שכן אינן ב</strong>קרבן על <strong>שמיעת קול, תאמר ביחיד שישנו בשמיעת קול!</strong>
 ואומרים: <strong>לא נכתוב קרא</strong> <small>[שלא יכתוב המקרא]</small> <strong>ידיעה</strong> לגבי <strong>צבור ותיתי</strong> <small>[ותבוא,</small> תילמד] <strong>מידיעה</strong> של <strong>יחיד ונשיא!</strong> ודוחים: <strong>איכא למיפרך</strong> <small>[יש מקום לפרוך]:</small> <strong>מה ליחיד ונשיא שכן יש בקרבן</strong> חטאתם <strong>נקבה, תאמר בצבור שאין בקרבן</strong> חטאתם <strong>נקבה!</strong>
 ואומרים: מכל מקום יש כאן יתור, <strong>לא נכתוב</strong> <small>[שלא יכתוב</small> המקרא<small>]</small> ידיעה ל<strong>גבי נשיא ותיתי</strong> <small>[ותבוא,</small> תילמד<small>]</small><strong> מידיעה</strong> של <strong>יחיד וצבור!</strong> והרי במקרה זה, <strong>מאי פרכת</strong> <small>[מה אתה יכול לפרוך]?</small> <strong>אי</strong> <small>[אם]</small> תאמר שדינם של ציבור קל יותר <strong>משום</strong> ש<strong>אינן בשמיעת הקול</strong> — <strong>יחיד יוכיח, (דאינו) [דישנו] בשמיעת הקול,</strong> ומכל מקום צריך ידיעה כדי לחייבו,
 <strong>ואי</strong> <small>[ואם]</small> תאמר שיחיד קל יותר <strong>משום</strong> ש<strong>יש בכל קרבנו</strong> של יחיד <strong>נקבה</strong> — <strong>צבור יוכיח,</strong> ש<strong>אין בקרבנן נקבה,</strong> ובכל זאת, <strong>עד דאית להון</strong> <small>[שיש להם]</small> <strong>ידיעה לא מחייב</strong> <small>[אינם מתחייבים],</small> אם כן <strong>למה לי דכתיב</strong> <small>[שנכתבה]</small> <strong>ידיעה גבי נשיא?</strong>
 <strong>אם אינו ענין לגופיה</strong> <small>[לגופו],</small> <strong>דהא אתיא</strong> <small>[שהרי באה,</small> נלמדה<small>] מיחיד וצבור</small> — <strong>תנהו ענין להיכא דמתיידע ליה בתר</strong> <small>[למקום שנודע לו</small> חטאו רק <small>אחר]</small> <strong>יום הכפורים, דמייתי</strong> <small>[שמביא]</small> <strong>חטאת.</strong>
 <strong>אביי אמר: אי דלא כתיב</strong> <small>[אם</small> במקרה <small>שלא היה כתוב]</small> <strong>ידיעה גבי</strong> <small>[אצל]</small> <strong>נשיא, מיחיד וצבור לא אתי</strong> <small>[בא],</small> לא יכול היה להילמד, <strong>משום דאיכא למיפרך</strong> <small>[שיש מקום לפרוך]</small> ולומר: <strong>מה ליחיד וצבור שכן אין עשויין להשתנות,</strong> שקרבנם קבוע, <strong>תאמר</strong>
## דף כו:
 <strong>בנשיא שעשוי להשתנות,</strong> שאם הוא יורד מנשיאותו דינו כיחיד!
 <strong>אלא אמר אביי, מהכא</strong> <small>[מכאן]</small> למדים שאין יום הכיפורים מכפר על חייבי חטאות: <strong>מכדי</strong> <small>[הרי]</small> חטאת הציבור, הנשיא והיחיד, בגזירה שווה <strong>"מצו‍ת" "מצו‍ת" ילפי מהדדי</strong> <small>[למדים זה מזה],</small> שבשלושתם נזכר ביטוי זה, ו
 <strong>כיון דילפי מהדדי</strong> <small>[שהם לומדים זה מזה],</small> אם כן, <strong>למה לי דכתיב</strong> <small>[שייכתבו]</small> <strong>שלש ידיעות, גבי</strong> <small>[אצל]</small> <strong>יחיד וגבי</strong> <small>[ואצל]</small> <strong>נשיא וגבי</strong> <small>[ואצל]</small> <strong>צבור? אם אינו ענין לגופיהן</strong> ללמד שאינן באות אלא על ידיעה ודאית, <strong>דהא גמרי להן</strong> <small>[שהרי למדים הם]</small> בגזירה שווה של "<strong>מצו‍ת" "מצו‍ת"</strong> — <strong>תנהו ענין</strong> ללמד כי <strong>היכא דמתיידע ליה בתר</strong> <small>[</small>גם ב<small>מקום שנודע לו</small> חטאו <small>אחר]</small> <strong>יום הכיפורים הוא דמייתי</strong> <small>[שמביא]</small> <strong>חטאת.</strong>
 ושואלים, לפי זה, <strong>אימא</strong> <small>[אמור]:</small> דווקא <strong>כי מתיידע ליה בתר</strong> <small>[כאשר נודע לו</small> חטאו <small>אחר]</small> <strong>יום כפורים הוא דמייתי</strong> <small>[שמביא]</small> <strong>חטאת, משום</strong> שיום <strong>הכפורים לאו על הדין חטא קא אתי</strong> <small>[לא על חטא</small> מסוים <small>זה</small> הוא <small>בא]</small> לכפר, <strong>אבל</strong> מי שהביא <strong>אשם תלוי</strong> כשהיה לו ספק אם חטא, <strong>דעל הדין חטא קאתי</strong> <small>[שעל חטא זה</small> הוא <small>בא]</small> — <strong>אימא הכי נמי דמיכפר</strong> <small>[אמור גם כן שמתכפר],</small> <strong>דכי מתיידע לבתר דקא מייתי</strong> <small>[שכאשר נודע לו</small> החטא <small>אחרי שהביא]</small> <strong>אשם תלוי</strong> — <strong>לא מייתי</strong> <small>[אינו צריך להביא]</small> <strong>חטאת!</strong>
 <strong>אמר רבא,</strong> כנגד זה <strong>אמר קרא</strong> <small>[המקרא]</small><strong>: "או הודע אליו</strong> חטאתו אשר חטא" (ויקרא ד, כח) — <strong>מכל מקום,</strong> בכל מקרה שנודע לו. ושואלים: <strong>השתא דאמר</strong> <small>[עכשיו שאתה אומר]:</small> <strong>כי מתיידע ליה מייתי</strong> <small>[כאשר נודע לו</small> בכל זמן <small>מביא]</small> <strong>חטאת, אשם תלוי למה</strong> הוא <strong>בא? אמר ר' זירא:</strong> לומר, <strong>שאם מת</strong> בינתיים, לפני שנודע לו חטאו — <strong>מת בלא עון. מתקיף לה</strong> <small>[מקשה על כך]</small> <strong>רבא:</strong> אם <strong>מת,</strong> הרי <strong>מיתה ממרקת</strong> את העוון, ובזה מתכפר לו, ואינו צריך אשם תלוי! <strong>אלא אמר רבא:</strong> טעם הדבר שמביא אשם תלוי — כדי <strong>להגן עליו</strong> בינתיים <strong>מן הייסורים</strong> עד שיביא חטאתו.
 <big>א</big> שנינו במשנה: <strong>חטאת העוף</strong> של יולדת <strong>הבא על הספק,</strong> שאינה נאכלת על ידי הכהנים, אם משנמלקה נודע לה שילדה בוודאות — תיקבר. <strong>אמר רב: וכיפר,</strong> כלומר, יצאה בה ידי חובתה לאחר שיזה מדמה וימצה אותו על קיר המזבח. ושואלים: <strong>אי הכי</strong> <small>[אם כך],</small> אם היא מכפרת — תיאכל לכהנים כדין חטאת עוף ודאית, <strong>אמאי</strong> <small>[מדוע]</small> <strong>תקבר?</strong>
 ומשיבים: <strong>לפי שאינה משתמרת,</strong> שכיוון שבאה מתחילה על הספק, שלא על מנת להיאכל על ידי הכהנים, הכהן מסיח דעתו ממנה, ושמא נטמאה. ושואלים: <strong>אימת</strong> <small>[מתי]</small> <strong>לא משתמרת? אי מעיקרא</strong> <small>[אם מתחילה]</small> לפני המליקה — <strong>חיה הויא</strong> <small>[היתה],</small> והחי אינו מקבל טומאה! <strong>אי</strong> <small>[אם]</small> <strong>לבסוף,</strong> אחר שנמלקה — <strong>קמנטר לה</strong> <small>[הרי הוא משמר אותה]!</small>
 <strong>אלא מתניתין</strong> <small>[משנתנו]</small> עוסקת <strong>בנודע לה</strong> לאשה שלא <strong>ילדה</strong> ולד המצריך קרבן, <strong>ובדין הוא</strong> שהחטאת היתה צריכה להיות <strong>מותרת בהנאה,</strong> שהרי נתברר שעוף זה חולין הוא, <strong>ומאי</strong> <small>[ומה]</small> טעם <strong>תקבר? מדרבנן</strong> <small>[מדברי חכמים],</small> שמא ילמדו מכאן שכל חטאת העוף הבאה על הספק מותרת בהנאה.
 <strong>וכי איתמר</strong> <small>[וכאשר נאמרו]</small> דברי <strong>רב</strong> שכיפרה, הרי זה <strong>על</strong> מה ששנינו בפרק הקודם (כב,ב): <strong>האשה שהביאה חטאת העוף בספק, אם עד שלא נמלקה נודע לה שילדה ודאי</strong> — <strong>תעשה ודאי, שממין שהביאה על לא הודע,</strong> כלומר על הספק — <strong>מביאה על הודע</strong> גם על לידת ודאי.
 <strong>אם משנמלקה</strong> חטאת זו <strong>נודע</strong> לה <strong>שילדה</strong> ודאי — על כך <strong>אמר רב:</strong> גם במקרה זה <strong>מזה דמה ומוצה</strong> (ממצה) את <strong>דמה</strong> על קיר המזבח, <strong>וכפרה</strong> כלומר, יצאה ידי חובתה, ו<strong>מותרת באכילה</strong> לכהנים. <strong>ר' יוחנן אמר:</strong> במקרה זה, אף שמזה וממצה את דמה, וכיפרה — <strong>אסורה באכילה,</strong> ומדוע? <strong>גזירה שמא יאמרו:</strong> כל <strong>חטאת העוף הבאה על הספק נאכלת.</strong>
 ומעירים: <strong>תני</strong> <small>[שנה]</small> <strong>לוי</strong> בברייתא <strong>כותיה</strong> <small>[כשיטתו]</small> של <strong>רב: חטאת העוף הבאה על הספק, אם משנמלקה נודע שילדה ודאי</strong> — הרי הוא <strong>מזה דמה ומוצה דמה, וכפרה,</strong> ו<strong>מותרת באכילה.</strong>
 <strong>תניא כוותיה</strong> <small>[שנויה ברייתא</small> גם כשיטתו] של ר' <strong>יוחנן: חטאת העוף הבאה על הספק, אם עד שלא נמלקה נודע לה שלא ילדה</strong> — <strong>תצא</strong> החטאת <strong>לחולין, או תמכר לחברתה</strong> שחייבת בחטאת. <strong>אם עד שלא נמלקה נודע לה שילדה ודאי</strong> — <strong>תעשה</strong> אותה <strong>ודאי, שממין שמביאה על לא הודע מביאה על הודע.</strong>
 <strong>אם משנמלקה נודע שילדה</strong> ודאי — מזה וממצה את דמה, וכיפרה, ואולם אסורה באכילה. אבל אם כבר נתמצה דמה — <strong>אסורה אפילו בהנאה,</strong> וכדין כל חטאת העוף הבאה על הספק. שכיון <strong>ש</strong>חטאת זו <strong>על הספק באה מתחלתה,</strong> הרי כבר <strong>כפרה ספיקה והלכה לה,</strong> כלומר, כל מעשיה נעשו לשם מה שהופרשה, על הספק, וכך נוהגים בה.
 <big>ב משנה</big> <strong>המפריש שני סלעים ל</strong>קנות בהם קרבן <strong>אשם</strong> (שמן התורה צריך להקריב איל בשווי שני סלעים לפחות), <strong>ולקח</strong> (קנה) <strong>בהן שני אילים ל</strong>שם <strong>אשם, אם היה אחד מהן יפה</strong> (שווה) כעת <strong>שתי סלעים,</strong> אלא שקנה אותו בזול — <strong>יקרב</strong> איל זה <strong>לאשמו, והשני,</strong> שקנה גם כן בדמי האשם, אינו יוצא לחולין, אלא <strong>ירעה עד שיסתאב</strong> (שיפול בו מום), <strong>וימכר ויפלו דמיו לנדבה,</strong> לקרבן עולה של ציבור.
 אם <strong>לקח בהן</strong> בשני סלעים אלו, <strong>שני אילים ל</strong>שם <strong>חולין,</strong> ונמצא שמעל בהקדש בשני סלעים, ועליו להקריב אשם מעילות בשווי שני סלעים, וכן לשלם להקדש שני סלעים שמעל בהם בתוספת חומש (כלומר, בתוספת רבע, שהוא חומש מן הסכום הכולל), וביחד עשרה זוזים, שבכל סלע ארבעה זוזים. אם <strong>אחד</strong> משני האילים שקנה <strong>יפה שתי סלעים ואחד יפה</strong> שווה <strong>עשרה זוז</strong> — <strong>היפה שתי סלעים יקרב לאשמו,</strong> כלומר, לאשם מעילות, <strong>והשני</strong> השווה עשרה זוז — <strong>למעילתו</strong> כלומר, לשם קרבן האשם שהיה צריך להביא מתחילה בשני סלעים, בתוספת חומש.
 אם בשני הסלעים שהפריש מתחילה לשם אשם קנה שני אילים, <strong>אחד לאשם ואחד לחולין,</strong> ונמצא שמעל בסלע שקנה בו איל לחולין, <strong>אם היה</strong> האיל <strong>של אשם יפה</strong> עכשיו <strong>שתי סלעים</strong> — <strong>יקרב לאשמו,</strong> כלומר, לאשם שנתחייב בו בתחילה, <strong>והשני</strong> שקנה לשם חולין, אם היה שווה שני סלעים יקרב <strong>ל</strong>אשם <strong>מעילתו, ויביא עמה סלע וחומשה,</strong> שהרי מעל בסלע, וצריך להוסיף עליו עוד חומש.
 <big>ג גמרא</big> ושואלים: <strong>מאי</strong> <small>[מהי]</small> <strong>"מעילתו" דקתני רישא</strong> <small>[שהוא שונה בתחילה]</small> כלומר, במקרה השני ששנינו, שאם קנה בכסף שהפריש לאשם שני אילים לחולין, אחד יפה שני סלעים ואחד יפה עשרה זוז, יקרב הראשון לאשמו <strong>והשני</strong> השווה עשרה זוז <strong>למעילתו?</strong>
 <strong>אילימא</strong> <small>[אם תאמר]</small> שהכוונה ל<strong>איל אשם</strong> מעילות, <strong>למימרא דחומש בהדי איל מייתי ליה</strong> <small>[</small>האם <small>נאמר</small> מכאן <small>שהחומש יחד עם איל</small> האשם <small>מביא אותו],</small> שאם אשם המעילות שווה יותר משני סלעים יכול לצאת בעודף ידי חובת תשלום החומש על מה שגזל מן ההקדש? <strong>והכתיב</strong> <small>[והרי נאמר]: "</small><strong>ואת אשר חטא מן הקדש ישלם ואת חמישתו יוסף עליו"</strong> (ויקרא ה, טז), <strong>אלמא בהדי גזילו מייתי ליה</strong> <small>[מכאן שיחד עם מה שגזל</small> מן ההקדש <small>מביא אותו,</small> את החומש<small>]!</small>
 <strong>ועוד, קתני סיפא</strong> <small>[הריהו שונה בסופה</small> של המשנה], בדין שאחריו: אם בשני הסלעים שהפריש לקח שני אילים, <strong>אחד לאשם ואחד לחולין, אם היה של אשם יפה שתי סלעים</strong> — <strong>יקרב לאשמו</strong> שהתחייב בו מתחילה, <strong>והשני</strong> יקרב <strong>למעילתו, ויביא עמה סלע וחומשה, אלמא</strong> <small>[מכאן],</small> ממה שנאמר "סלע וחומשה", עולה בבירור שחומש <strong>בהדי גזילו מייתי ליה</strong> <small>[יחד עם גזילו מביא אותו]!</small>
 <strong>אלא</strong> בהכרח, מה ששנינו בתחילה "שהיפה עשרה זוז יהיה ל<strong>מעילתו"</strong> כוונתו — לתשלום <strong>מאי דאיתהני</strong> <small>[מה שנהנה]</small><strong> מ</strong>ההקדש, ומפרטים: <strong>וישנו משתי סלעים דאפרישנו</strong> <small>[שהפריש אותם]</small> <strong>לאשם ולקח בהן שני אילים לחולין,</strong> שה<strong>יפה שתי סלעים מקריב ליה</strong> <small>[אותו]</small> ל<strong>איל אשם, ו</strong>האיל <strong>יפה עשרה זוז יהיב ליה למאי דאיתהני</strong> <small>[נותן אותו למה שנהנה] מ</small>ה<strong>הקדש,</strong> שהשתמש בשני סלעים של הקדש, <strong>דהוה ליה</strong> <small>[ש</small>עשרה זוז אלו <small>הרי זה]</small> <strong>גזילו</strong> (שני סלעים, שמונה זוז) <strong>וחומשו,</strong> שני הזוזים היתרים. <strong>ומאי</strong> <small>[ו</small>לפי זה <small>מה</small> פירוש] <strong>"מעילתו"?</strong> לא אשם המעילה, אלא <strong>גזילו,</strong> כלומר תשלום מה שגזל מן ההקדש.
 ומתקשים: <strong>במאי אוקימתא ל" מעילתו" דרישא</strong> <small>[במה העמדת,</small> הסברת <small>את "מעילתו" שבתחילה]</small> — שהיא <strong>גזילו,</strong> כלומר הסכום שעליו לשלם על מה שגזל מן ההקדש. ואולם <strong>אימא סיפא</strong> <small>[אמור את סופה</small> של המשנה]: קנה בכסף הזה <strong>אחד לאשם ואחד לחולין, אם היה של אשם יפה שתי סלעים</strong> — <strong>יקרב לאשמו</strong> שהיה חייב בו מתחילה, <strong>והשני ל</strong>אשם <strong>מעילה, ויביא עמה סלע וחומשה;</strong>
 <strong>אלמא</strong> <small>[מכאן]</small> ש<strong>"מעילתו"</strong> כוונתו <strong>איל אשם</strong> מעילות, שהרי אותו סלע וחומשה הוא גזילו. ותמוה הדבר, <strong>רישא קרי ליה</strong> <small>[בתחילה קורא לו,</small> משתמש בביטוי<small>]</small> <strong>"למעילתו"</strong> ביחס ל<strong>גזילו,</strong> מה שצריך לשלם על שגזל מן ההקדש,
## דף כז.
 <strong>סיפא קרי ליה</strong> <small>[בסוף קורא לו]</small> <strong>"למעילתו" איל אשם!</strong>
 ומשיבים: <strong>רישא</strong> <small>[בתחילה]</small> כשקנה בשני הסלעים אילים לחולין, <strong>דהוה ליה איל רובן</strong> <small>[שהאיל הגדול</small> שקנה בשווי עשרה זוז <small>שווה]</small> ל<strong>קרן וחומשו</strong> כלומר, לשני סלעים שמעל בהם ועוד חומש — <strong>קרו ליה</strong> <small>[קורא לו]</small> <strong>"למעילתו"</strong> ל<strong>גזילו. סיפא</strong> <small>[בסוף]</small> שקנה בסלע אחד איל לחולין, <strong>דלא הוי איל רובן</strong> <small>[שהאיל הגדול</small> שקנה בעשרה זוז <small>אינו שווה]</small> במדוייק ל<strong>קרן וחומש</strong> — אין מקום לקרוא לו "מעילתו", ולכן <strong>קרי ליה</strong> <small>[קורא לו]</small> ל<strong>איל אשם "מעילתו", ויביא עמה סלע וחומשה.</strong>
 <big>א</big> ומביאים דיון שהובאה בו משנתנו כראיה. <strong>בעי</strong> <small>[שאל]</small> <strong>רב מנשיא בר גדא</strong> שאלה זו: <strong>בכינוס חומשין מהו שיתכפר?</strong> אם מעל כמה פעמים בהקדש, עד שהחומשים עצמם הגיעו לשיעור של שני סלעים, האם יכול להביא בהם אשם ולהתכפר בכך?
 ומפרטים את השאלה: <strong>מי אמרינן</strong> <small>[האם אנו אומרים]:</small> גם <strong>אם תימצי</strong> <small>[תמצא]</small> <strong>לומר</strong> כי באופן עקרוני <strong>אדם מתכפר בשבח הקדש,</strong> ברווח שהרויח מההקדש, וכגון שקנה איל אשם בשווי סלע, והגיע לשיעור שני סלעים — הרי זה <strong>משום דקטרח קמיה</strong> <small>[שהוא טורח בו],</small> שאיל זה נמצא ברשותו, והוא שומר עליו, <strong>אבל הכא דלא קטרח</strong> <small>[כאן שאינו טורח],</small> אלא שמצטבר אצלו כסף שהתחייב להקדש — <strong>לא מתכפר</strong> בו.
 <strong>או דלמא</strong> <small>[שמא]</small> נאמר להיפך: גם <strong>אם תימצי</strong> <small>[תמצא]</small> <strong>לומר</strong> ש<strong>אין אדם מתכפר בשבח הקדש,</strong> כשהשביח האיל בידיו — הרי זה <strong>משום דלא אפרשיה</strong> <small>[שלא הפריש אותו]</small> כשהיה שווה שני סלעים, אלא מאליו בא השבח, <strong>אבל הדין</strong> <small>[זה]</small> <strong>כינוס חומשין דאפרשיה</strong> <small>[שהפריש אותו]</small> — <strong>איכא למימר</strong> <small>[יש לומר]</small> שהוא <strong>מתכפר</strong> בו. <strong>דאיבעי להו</strong> <small>[שנשאלה להם,</small> לחכמים<small>]</small> השאלה: האם <strong>מתכפר</strong> אדם <strong>בשבח הקדש</strong> שהשביח הקרבן ברשותו, <strong>או לא?</strong>
 ומציעים, <strong>תא שמע</strong> <small>[בוא</small> ושמע] ראיה ממה ששנינו במשנתנו: <strong>המפריש שני סלעים לאשם, ולקח בהן שני אילים לאשם,</strong> אם <strong>היה אחד מהן יפה שתי סלעים</strong> — <strong>יקרב לאשמו, והשני ירעה עד שיסתאב וימכר ויפלו דמיו לנדבה.</strong>
 <strong>מאי לאו דזבן</strong> <small>[האם לא</small> מדובר <small>שקנה]</small> <strong>בארבע</strong> זוזים (שהם סלע) <strong>איל, ושבח</strong> <small>[והושבח]</small> האיל ברשותו, <strong>דשוי תמניא</strong> <small>[ש</small>הוא <small>שווה</small> עכשיו <small>שמונה],</small> שהם שני סלעים, ולכן יכול להביא אותו כאשם? <strong>ושמע מינה</strong> <small>[ולמד מכאן]</small> שאדם <strong>מתכפר בשבח הקדש!</strong> ודוחים: <strong>לא, הכא במאי עסקינן</strong> <small>[כאן במה אנו עוסקים]?</small> באיל שהיה שווה שני סלעים כשקנה אותו, אלא <strong>דאוזיל רועה גביה</strong> <small>[שהרועה הוזיל</small> את המחיר <small>בשבילו].</small>
 ומציעים, <strong>תא שמע</strong> <small>[בוא</small> ושמע] ראיה ממה ששנינו בברייתא: <strong>לקח</strong> (קנה) <strong>איל בסלע, ופטמו והעמידו על שתים</strong> (שני סלעים) — הרי זה <strong>כשר</strong> לקרבן אשם. <strong>שמע מינה</strong> <small>[למד מכאן]</small> שאדם <strong>מתכפר בשבח</strong> שהשביח <strong>הקדש!</strong> ודוחים: <strong>לא,</strong> אין מכאן ראיה, שכן מקרה ש<strong>פטמו שאני</strong> <small>[שונה],</small> <strong>דהא חסר ליה תמניא</strong> <small>[שהרי חסר לו שמונה</small> דינרים<small>],</small> שבסך הכל הוציא שני סלעים על איל זה. אבל אם שבח מאליו ברשותו — אינו מתכפר בכך.
 ומציעים, <strong>תא שמע</strong> <small>[בוא</small> ושמע] ראיה ממה ששנינו בהמשך אותה ברייתא: <strong>לקח איל בסלע והרי הוא</strong> עכשיו שווה <strong>בשתים</strong> — <strong>כשר,</strong> הרי שמתכפר אדם בשבח הקדש. ומשיבים: <strong>הכא נמי</strong> <small>[כאן גם כן]</small> מדובר <strong>כשפטמו.</strong>
 ומקשים: <strong>אי הכי היינו רישא</strong> <small>[אם כך זהו</small> מה ששנינו ב<small>תחילתה</small> של הברייתא<small>],</small> ולא הוצרך לדין זה! ומשיבים: <strong>רישא דזבן</strong> <small>[בתחילה</small> מדובר <small>שקנה]</small> איל <strong>בארבע</strong> זוזים <strong>ואשבחיה</strong> <small>[והשביח אותו]</small> <strong>בארבעה</strong> זוזים <strong>אחרינא</strong> <small>[אחרים]</small> שהוציא בפיטומו, <strong>דחסר ליה תמניא</strong> <small>[שחסר לו שמונה]</small> זוזים שהוציא על איל זה, שהם שני סלעים. ואילו <strong>סיפא דזבין</strong> <small>[בסוף</small> מדובר <small>שקנה]</small> <strong>איל בארבע</strong> זוזים <strong>ואשבחיה בתלתא</strong> <small>[והשביח אותו בשלושה]</small> זוזים שהוציא בפיטומו, ושבח מאליו בזוז נוסף, <strong>ושוי תמניא</strong> <small>[ו</small>הוא <small>שווה</small> עכשיו <small>שמונה].</small>
 ומקשים: <strong>אי הכי</strong> <small>[אם כך],</small> <strong>אימא סיפא</strong> <small>[אמור את סופה]</small> ששנינו שם: ו<strong>ישלם סלע</strong> משלו להקדש, ומדוע? <strong>הא חסר ליה</strong> <small>[הרי</small> כבר <small>חסר לו]</small> באיל זה <strong>שבע</strong> זוזים, שקנאו בארבעה זוזים ופיטמו בשלושה, ולא שבח האיל משל הקדש אלא זוז אחד! ומשיבים: <strong>מאי</strong> <small>[מהו]</small> <strong>ישלם</strong> סלע? כוונתו <strong>תשלום</strong> של <strong>סלע,</strong> מה שצריך להשלים לסלע, כלומר, זוז אחד.
 ומקשים: <strong>ואי סבירא ליה</strong> <small>[אם סבור הוא]</small> שאין <strong>אדם מתכפר בשבח הקדש, כי יהיב</strong> <small>[כאשר יתן]</small> <strong>תשלום</strong> של <strong>סלע,</strong> כלומר זוז מביתו להקדש, <strong>מאי הוי</strong> <small>[מה בכך]?</small> הלוא <strong>איל בן שתי סלעים בעינן</strong> <small>[צריכים אנו],</small> שיחסר ממנו שני סלעים באיל זה שהוא מקריב, <strong>וליכא</strong> <small>[ואין כאן]!</small> אלא <strong>לעולם קסבר</strong> <small>[סבור הוא]</small> תנא של ברייתא זו: <strong>אדם מתכפר בשבח הקדש.</strong>
 ומקשים: <strong>אי הכי</strong> <small>[אם כך],</small> <strong>תשלום</strong> של <strong>סלע לא יתן,</strong> שהרי איל זה שווה עכשיו שני סלעים! ומשיבים: <strong>היינו טעמא דקיהיב</strong> <small>[זה הטעם שהוא נותן]</small> <strong>תשלומין</strong> של הסלע — <strong>גזירה שמא יאמרו: איל פחות משתי סלעים מכפר.</strong>
 ושואלים: <strong>מאי הוי עלה</strong> <small>[מה היה עליה]?</small> כיצד יש להכריע במחלוקת זו, האם מתכפר אדם בשבח הקדש או לא? ומציעים, <strong>תא שמע</strong> <small>[בוא</small> ושמע] ממה ששנינו בברייתא: איל ש<strong>בשעת הפרשה</strong> היה <strong>יפה סלע, בשעת כפרה</strong> עלה ערכו והוא <strong>יפה שתי סלעים</strong> — <strong>לא יצא,</strong> ומכאן שאין אדם מתכפר בשבח הקדש.
 ובענין זה עצמו מסופר, <strong>בעי</strong> <small>[שאל]</small><strong> ר' אלעזר: אדם מתכפר בשבח הקדש או לא? אמר ר' יוחנן</strong> בתמיהה: <strong>כמה שנים גדל זה בינינו,</strong> ישב ר' אלעזר ולמד תורה מפי, <strong>ולא שמע הלכה זו ממני!</strong>
 <strong>ושואלים: מכלל</strong> הדברים אתה לומד שאמר ר' <strong>יוחנן</strong> הלכה בענין זה? ומשיבים: <strong>אין</strong> <small>[כן],</small> <strong>ועל הדא אמרה</strong> <small>[ועל זו אמרה],</small> <strong>דתנן</strong> <small>[ששנינו]:</small> <strong>ולד</strong> קרבן <strong>תודה, ו</strong>כן <strong>תמורתה</strong> בהמת חולין שהמיר בה קרבן תודה שלו, <strong>וכן המפריש</strong> קרבן <strong>תודתו ואבדה והפריש אחרת תחתיה,</strong> אף על פי שדינה של כל אחת מאלו ליקרב כתודה, <strong>אין טעונה לחם</strong> שמביאים עם קרבן התודה.
 <strong>ושלח ר' חנינא משמיה</strong> <small>[משמו]</small> של ר' <strong>יוחנן</strong> בענין ולד התודה: <strong>לא שנו אלא לאחר כפרה</strong> שהקריב את אמו וזרק את דמה, שאז ה<strong>ולד אין טעון לחם,</strong> מפני שאינו יוצא בו ידי חובתו.
 <strong>אבל</strong> אם הקריבו <strong>לפני כפרה</strong> כלומר, לפני שהקריב את אמו — <strong>טעון</strong> הולד <strong>לחם,</strong> ויוצא בו ידי חובת תודתו במקום אמו, <strong>אלמא קסבר</strong> <small>[מכאן שהוא סבור]</small> שאדם <strong>מתכפר בשבח הקדש,</strong> שהרי ולד זה נולד לבהמת הקדש, ובעליו מתכפר בו.
 <big>ב</big> אגב כך מביאים מעשה דומה, <strong>בעי</strong> <small>[שאל]</small><strong> ר' אלעזר: בעלי חיים נדחין או לא</strong> כלומר, קרבן שנדחה מהקרבה מסיבה כל שהיא, האם דחייתו היא מוחלטת והוא פסול לעולם, או שמא הוא חוזר להכשרו? <strong>אמר ר' יוחנן</strong> בפליאה: <strong>הרי כמה שנים גדל זה בינינו, ולא שמע הלכה זו ממני!</strong>
 ושואלים: האם <strong>מכלל</strong> הדברים אתה לומד שר' <strong>יוחנן אמרה</strong> <small>[אמר אותה]?</small> ומשיבים: <strong>אין</strong> <small>[כן],</small> ש<strong>אמר ר' יוחנן: בהמה של שני שותפין, הקדיש</strong> אחד מהם את <strong>חציה, וחזר ולקח</strong> (וקנה) מחבירו את <strong>חציה</strong> השני, <strong>והקדישה</strong> גם את החצי שקנה — <strong>קדושה</strong> הבהמה, אבל <strong>אינה קריבה, ו</strong>היא <strong>עושה תמורה,</strong> שאם המיר אותה בבהמת חולין — גם בהמת החולין מתקדשת בקדושתה, <strong>ו</strong>דין <strong>תמורתה כיוצא בה,</strong> שאינה קריבה.
 <strong>שמע מינה תלת</strong> <small>[למד ממנה</small> מהלכה זו של ר' יוחנן שלושה דברים]: <strong>שמע מינה</strong> <small>[למד ממנה]</small> שבעלי <strong>חיים</strong> שנדחו מהקרבה <strong>נדחין</strong> לעולם, ולכן כשהקדיש חציה מתחילה, הואיל ולא היתה ראויה אז להקרבה, אינה קריבה גם כאשר חוזר ומקדיש את החלק השני. <strong>ושמע מינה</strong> <small>[ולמד מכאן]</small> שקדושת <strong>דמים מדחה</strong> עושה בהמה אחרת דחויה כמותה, כלומר, את תמורתה, שהרי הקדושה הראשונה שהקדישה לא היתה קדושת הגוף, שהרי אינו יכול להקריב מחצית בהמה. <strong>ושמע מינה</strong> <small>[ולמד מכאן]</small> שיש <strong>דיחוי בדמים,</strong> שגם דבר שהוקדש רק לדמיו נדחה מהקרבה.
 <big>ג</big> עוד בענין אשם בשני סלעים, <strong>בעי</strong> <small>[שאל] ר'</small> <strong>אלעזר:</strong> אם ה<strong>וזלו טלאים בעולם</strong> בכלל, ואין איל ששווה שני סלעים, <strong>מהו</strong> הדין? <strong>מי אמרינן</strong> <small>[האם אנו אומרים]</small> כי <strong>"מבחר נדריכם"</strong> (דברים יב, יא) <strong>בעינן</strong> <small>[צריכים אנו],</small> <strong>והא איכא</strong> <small>[והרי יש כאן],</small> שהוא מביא את המובחר שיש, <strong>או דילמא</strong> <small>[שמא]</small> אשם ב<strong>"כסף שקלים"</strong> (ויקרא ה, טו) <strong>בעינן</strong> <small>[צריכים אנו],</small> <strong>וליכא</strong> <small>[ואין כאן]?</small>
 <strong>אמר ר' יוחנן: כמה שנים גדלנו בבית המדרש ולא שמענו הלכה זו.</strong> ושואלים: <strong>ולא,</strong> האם לא שמע? <strong>והאמר</strong> <small>[והרי אמר] ר'</small> <strong>יוחנן אמר ר' שמעון בן יוחאי: מפני מה לא נתנה תורה קצבה</strong> שווי לקרבנות <strong>במחוסרי כפרה</strong> כגון זב ומצורע, שצריכים קרבן לטהרם לאכילת קדשים? <strong>שמא יוזלו טלאים</strong> מן הקצבה שנתנה התורה, <strong>ו</strong>אז <strong>אין להן תקנה לאכול בקדשים.</strong> משמע במפורש מדבריו שאיל אשם, שקצבה לו התורה שני סלעים, אינו קרב בפחות מכך! ומשיבים, <strong>אימא</strong> <small>[אמור]</small> כך אמר ר' יוחנן: כמה שנים <strong>לא לימדנו הלכה זו</strong> בבית המדרש.
 ומקשים: <strong>והא</strong> <small>[והרי]</small><strong> ר' זירא בר אדא מהדר תלמודיה כל תלתין יומין קמיה</strong> <small>[היה חוזר על תלמודו כל שלושים יום לפניו],</small> לפני ר' יוחנן, ונמצא שדבריו של ר' יוחנן חזרו ונאמרו! ומשיבים, <strong>אימא</strong> <small>[אמור]</small> שכך אמר ר' יוחנן: <strong>לא נתבקשה הלכה זו ממנו בבית המדרש,</strong> לא נשאלנו עליה.
 <strong>גופא</strong> <small>[לגופה]</small> של ההלכה שהזכרנו, <strong>אמר ר' יוחנן משום ר' שמעון בן יוחאי: מפני מה לא נתנה קצבה במחוסרי כפרה? שמא יוזלו טלאים, ואין להם תקנה לאכול בקדשים.</strong>
 <strong>מתקיף לה</strong> <small>[מקשה על כך]</small> <strong>אביי: אלא מעתה, חטאת חלב</strong> כלומר, חטאת שמביא על חטא <strong>ינתן לה קצבה, דלכפרה אתיא</strong> <small>[ש</small>הרי <small>לכפרה היא באה]</small> <strong>ולאו לאישתרויי</strong> <small>[ולא להתיר]</small> <strong>באכילת קדשים הוא!</strong> וכן, <strong>מתקיף לה</strong> <small>[מקשה על כך]</small> <strong>רבא: אלא מעתה, אשם נזיר</strong> טמא <strong>להוי ליה</strong> <small>[שתהיה לו]</small> <strong>קצבה</strong> בתורה, <strong>דלבטלה הוא דאתי</strong> <small>[שלחינם הוא שבא],</small> שאינו בא להכשירו לאכילת קדשים, ודי לו שייטהר מטומאתו לשם כך, שאמר ר' <strong>יוחנן משום ר' שמעון בן יוחאי: אין לך דבר שהוא בא לבטלה,</strong> שאין לו תיקון מוגדר ומסויים לעצמו, <strong>אלא אשם נזיר בלבד!</strong> ואומרים: אכן, <strong>קשיא</strong> <small>[קשה]</small> ענין זה.
## דף כז:
 <big>א משנה</big> <strong>המפריש חטאתו</strong> על שגגתו <strong>ומת</strong> — <strong>לא יביאנו בנו תחתיו</strong> לא על חיוב של אביו ולא על שגגת עצמו, אפילו היה זה אותו חטא. וכן המפריש חטאתו <strong>לא יביאנו</strong> הוא עצמו <strong>מחטא אל חטא</strong> כלומר, על חטא אחר. ויותר מכך, <strong>אפילו הפריש על</strong> שגגת <strong>חלב שאכל אמש</strong> — <strong>לא יביאנה</strong> את החטאת הזו <strong>על חלב שאכל היום, שנאמר:</strong> "והביא <strong>קרבנו על חטאתו"</strong> (ויקרא ד, כח) — <strong>עד שיהא קרבנו לשם חטאתו</strong> שעבורה הפריש.
 <big>ב גמרא</big> ומבררים: <strong>מנא הני מילי</strong> <small>[מנין הדברים הללו]?</small> <strong>דתנו רבנן</strong> <small>[ששנו חכמים]:</small> נאמר בקרבן חטאת "והביא את <strong>קרבנו"</strong> (ויקרא ד, כג), להדגיש — <strong>בקרבנו הוא יוצא, ואינו יוצא בקרבן</strong> שהפריש <strong>אביו</strong> לחטאתו, ומת.
 ודנים בדבר: <strong>יכול לא יצא בקרבן אביו בבהמה שהפריש אביו</strong> דווקא בסוג שונה של עבירות, <strong>מן הקלה</strong> שלשמה הפריש אביו חטאתו <strong>על החמורה</strong> יותר שעבר הוא, <strong>או מן החמורה</strong> שלשמה הפריש אביו חטאתו <strong>על הקלה</strong> שעבר הוא, <strong>אבל יוצא בקרבן שהפריש אביו מן הקלה על הקלה או מן החמורה על החמורה,</strong> ששתיהן באותה חומרה? על כן <strong>תלמוד לומר</strong> שוב: <strong>"קרבנו"</strong> (שם כח) להשמיענו — <strong>בקרבנו הוא יוצא, ואינו יוצא בקרבנו של אביו.</strong>
 ועוד, <strong>יכול לא יצא בקרבן</strong> של <strong>אביו</strong> דווקא <strong>בבהמה שהפריש</strong> אביו, <strong>אפילו מן הקלה על הקלה או מן החמורה על החמורה, שהרי</strong> אף <strong>אין מגלח נזירותו על בהמה שהפריש אביו</strong> ומת, שאינו יכול להביא בסוף נזירותו קרבנות שהפריש אביו לשם כך,
 <strong>אבל</strong> שמא <strong>יוצא במעות שהפריש אביו</strong> לשם חטאתו, <strong>אפילו מן הקלה על החמורה או מן החמורה על הקלה, שהרי אדם מגלח נזירותיו על מעות שהפריש אביו</strong> לצורך זה, <strong>בזמן שהן סתומים</strong> כשלא פירש לאיזה קרבן מקרבנות הנזירות מיועד כל חלק מן המעות, <strong>ולא בזמן שהן מפורשין? תלמוד לומר</strong> שוב: <strong>"קרבנו"</strong> (שם לב), להשמיענו: <strong>בקרבנו הוא יוצא, ואין יוצא בקרבן אביו,</strong> ואפילו במעות שהפריש אביו.
 <strong>יכול לא יצא אפילו במעות שהפריש</strong> אביו <strong>אפילו מן הקלה על הקלה או מן החמורה על החמורה, אבל יוצא בקרבן שהפריש</strong> הוא <strong>לעצמו, אפילו מן החמורה על הקלה או מן הקלה על החמורה? תלמוד לומר: "קרבנו על חטאתו",</strong> ומן המלה "חטאתו" יש לדייק — <strong>עד שיהא לשם חטאת</strong> זו שחטא בה.
 <strong>יכול לא יצא בקרבן</strong> של <strong>עצמו בבהמה שהפריש לעצמו, אפילו מן הקלה על הקלה או מן החמורה על החמורה, שכן אם הפריש בהמה על</strong> אכילת <strong>החלב</strong> בשגגה <strong>והביאה על</strong> אכילת <strong>הדם,</strong> או הפריש <strong>על הדם והביאה על החלב</strong> — <strong>שהרי</strong> במקרה זה <strong>לא מעל</strong> בהקדש <strong>ו</strong>לכן <strong>לא כיפר,</strong>
 <strong>אבל יוצא</strong> הוא <strong>במעות שהפריש לעצמו מן הקלה על הקלה ומן החמורה על החמורה, או מן החמורה על הקלה ומן הקלה על החמורה,</strong>
 <strong>שכן אם הפריש לעצמו מעות על החלב והביאן על הדם, על הדם והביאן על החלב</strong> — <strong>שהרי מעל</strong> בהקדש, <strong>ו</strong>לכן <strong>כיפר? תלמוד לומר: "קרבנו על חטאתו"</strong> — <strong>עד שיהא קרבנו לשם חטאו,</strong> ואפילו המעות.
 ושואלים: <strong>מאי</strong> <small>[מה</small> פירוש] "שהרי <strong>לא מעל ולא כיפר"? תרגמא</strong> <small>[תרגם,</small> הסביר <small>אותה]</small> <strong>רב שמואל בר שימי קמיה</strong> <small>[לפני]</small> <strong>רב פפא, הכי קאמר</strong> <small>[כך הוא אומר]:</small> בבהמה, <strong>כיון דלא מצי מעיל</strong> <small>[שאינו יכול למעול]</small> בה, שאינו יכול להוציא אותה לחולין על ידי כך, לכן <strong>כפורי נמי לא מכפר</strong> <small>[לכפר</small> על חטא אחר <small>גם כן אינו מכפר],</small> <strong>הואיל וכך</strong> מובן מדוע <strong>לא מצי משני</strong> <small>[אינו יכול,</small> רשאי <small>לשנות]</small> אותה לשם חטא אחר.
 <strong>אבל מעות, כיון דאי משני</strong> <small>[שאם משנה]</small> אותם בשוגג <strong>מעיל</strong> <small>[מועל</small> בכך<small>]</small> <strong>ומייתי</strong> <small>[ומביא]</small> <strong>קרבן מעילה,</strong> ואם כן יש בכוחו לשנות את ייעודם — <strong>אימא בתחלה נמי מייתי</strong> <small>[אמור שלכתחילה גם כן מביא]</small> בהם קרבן לחטא אחר, על כן <strong>קא משמע לן</strong> <small>[משמיע לנו]</small> שאינו רשאי לעשות כן.
 <big>ג משנה</big> <strong>מביאין מהקדש כשבה שעירה</strong> אם הפריש כסף לקנות בו כשבה לחטאתו, יכול לשנות ולקנות בו שעירה לשם אותו חטא, וכן מביאים <strong>מהקדש שעירה</strong> — <strong>כשבה. ו</strong>כן <strong>מהקדש כשבה ושעירה</strong> יכול להביא <strong>תורין ובני יונה, ומהקדש תורין ובני יונה</strong> יכול להביא קרבן מנחה של <strong>עשירית האיפה</strong> סולת.
 <strong>כיצד?</strong> אדם שחטא באחד מן החטאים שמביא עליהם קרבן "עולה ויורד", שמשתנה לפי מצבו הכלכלי (ראה ויקרא ה, א—יג), אם <strong>הפריש</strong> מעות <strong>לכשבה או לשעירה</strong> ואחר כך <strong>העני,</strong> ואין ידו משגת לקרבן מן הצאן — <strong>יביא עוף</strong> במעות אלו, <strong>העני</strong> עוד יותר — <strong>יביא עשירית האיפה.</strong> וכן להיפך, אם <strong>הפריש</strong> מעות <strong>לעשירית האיפה</strong> ואחר כך <strong>העשיר</strong> — <strong>יביא עוף, העשיר</strong> יותר — <strong>יביא כשבה ושעירה.</strong>
 <big>ד גמרא</big> ומבררים: <strong>מנא הני מילי</strong> <small>[מנין הדברים הללו]?</small> <strong>דתנו רבנן</strong> <small>[ששנו חכמים]</small> בענין קרבן עולה ויורד: מה שנאמר בקרבן מן הצאן "וכפר עליו הכהן <strong>מחטאתו"</strong> (ויקרא ה, ו), ובקרבן מן העוף "וכפר עליו הכהן <strong>מחטאתו"</strong> (שם י), ובעשירית האיפה <strong>"על חטאתו"</strong> (שם יג), <strong>מה תלמוד לומר?</strong>
 ומשיבים: <strong>מנין אתה אומר שמביאין מהקדש כשבה</strong> — <strong>שעירה, ומהקדש שעירה</strong> — <strong>כשבה, ומהקדש כשבה ושעירה</strong> — <strong>תורים ובני יונה, ומהקדש תורין ובני יונה</strong> — <strong>עשירית האיפה,</strong>
 <strong>כיצד?</strong> אם <strong>הפריש</strong> מעות <strong>לכשבה ולשעירה והעני</strong> — <strong>יביא עוף, העני</strong> יותר — <strong>יביא עשירית האיפה,</strong> וכן אם <strong>הפריש עשירית האיפה והעשיר</strong> — <strong>יביא עוף, העשיר</strong> יותר — <strong>יביא כשבה או שעירה.</strong>
 וכן אם <strong>הפריש כשבה או שעירה ונסתאבו</strong> (ונפל בהם מום), וצריך לפדותם ולהביא בדמיהם קרבן אחר, והעני — <strong>יביא בדמיהן עוף,</strong> אבל אם <strong>הפריש עוף ונסתאב</strong> — <strong>לא יביא בדמיו עשירית האיפה, שאין לעוף פדיון.</strong>
 ושבים לעיקר הענין, <strong>לכן נאמר</strong> בקרבן מן הצאן ובקרבן מן העוף <strong>"מחטאתו",</strong> במ', לומר: יוצא אפילו במקצת דמי חטאתו, ובעשירית האיפה נאמר "על חטאתו" ללמד שאם העשיר מוסיף על דמי חטאתו.
 ומעירים: <strong>ואיצטריך למכתב</strong> <small>[והוצרך לכתוב] "</small><strong>מחטאתו" גבי</strong> <small>[אצל]</small> <strong>כשבה או שעירה, ואיצטריך למכתב</strong> <small>[והוצרך לכתוב]</small> גם <strong>גבי</strong> <small>[אצל]</small> <strong>עוף. דאי כתיב קרא</strong> <small>[שאם היה נאמר המקרא]</small> לגבי <strong>הקדש כשבה או שעירה, הוה אמינא</strong> <small>[הייתי אומר]</small> כך: אם <strong>הפריש</strong> מעות ל<strong>כשבה, כי מיעני</strong> <small>[כאשר הוא נעשה עני]</small> <strong>מהלין מעות נחלינון</strong> <small>[מאותן מעות יחלל אותם]</small> <strong>על עוף, דנייתי</strong> <small>[שיביא]</small> <strong>עוף</strong> במקום הכשבה, שכן <strong>כשבה ועוף תרוייהו</strong> <small>[שניהם]</small> <strong>מיני</strong> קרבנות של <strong>דמים נינהו</strong> <small>[הם].</small>
 <strong>אבל עשירית האיפה דלאו מיני דדמים נינהו</strong> <small>[שלא מין של דמים הם],</small> אלא מנחה, <strong>אי לא כתיב קרא</strong> <small>[אם לא היה נאמר המקרא] "</small><strong>מחטאתו" גבי</strong> <small>[אצל]</small> <strong>עוף,</strong> שיכול להשתמש במקצת הדמים, <strong>הוה אמינא</strong> <small>[הייתי אומר]:</small> <strong>כי</strong> <small>[כאשר]</small> <strong>מפריש מעות לקינו ומיעני</strong> <small>[ונעשה עני]</small> — <strong>לא מייתי</strong> <small>[מביא]</small> <strong>עשירית האיפה, דלאו</strong> <small>[שאין זה]</small> <strong>מיני</strong> <small>[ממין]</small> של <strong>דמים הוא, אלא מייתי</strong> <small>[מביא]</small> <strong>עשירית האיפה מן ביתיה</strong> <small>[מביתו],</small> <strong>והלין</strong> <small>[ואותם]</small> <strong>מעות דאפריש</strong> <small>[שהפריש]</small> <strong>יפלו לנדבה,</strong> להקריב מהם קרבנות ציבור — <strong>אהכי הדר כתיב קרא</strong> <small>[משום כך חזר</small> ו<small>נכתב המקרא] "</small><strong>מחטאתו" גבי</strong> <small>[אצל]</small> <strong>עוף, למימרא</strong> <small>[לומר]</small> שמהקדש של <strong>עוף נמי מייתי</strong> <small>[גם כן מביא]</small> <strong>עשירית האיפה,</strong>
 <strong>והכי קאמר</strong> <small>[וכך הוא אומר]:</small> <strong>כי</strong> <small>[כאשר]</small> <strong>מפריש</strong> מעות <strong>לעשירית האיפה, ואדמייתי</strong> <small>[ועד שהוא מביא]</small> אותם למקדש כדי לקנות בהם קרבן <strong>העשיר</strong> — <strong>נוסיף עליהון ונייתי</strong> <small>[יוסיף עליהם</small> מעות <small>ויביא]</small> <strong>עוף, העשיר</strong> עוד — <strong>נוסיף עליהון ונייתי</strong> <small>[יוסיף עליהם ויביא]</small> <strong>כשבה או שעירה.</strong>
 ומוסיפים: <strong>ומאי טעמא כתיב</strong> <small>[ומה טעם נאמר] "</small><strong>על חטאתו" גבי</strong> <small>[אצל]</small> <strong>עשירית האיפה? דאי כתיב</strong> <small>[שאילו היה נאמר] "</small><strong>על חטאתו" גבי</strong> <small>[אצל]</small> <strong>עוף, הוה אמינא</strong> <small>[הייתי אומר]:</small> דווקא <strong>כי</strong> <small>[כאשר]</small> <strong>מפריש מעות לקינו והעשיר</strong> — <strong>הוא דמוסיף עליהון ומייתי</strong> <small>[שמוסיף עליהם ומביא]</small> <strong>כשבה או שעירה,</strong> מפני <strong>דתרוייהו</strong> <small>[ששניהם]</small> <strong>מיני דמים נינהו</strong> <small>[הם],</small>
 <strong>אבל</strong> אם <strong>הפריש מעות לעשירית האיפה והעשיר, הלין</strong> <small>[אותם]</small> שמפריש עכשיו, <strong>אי</strong> <small>[אם]</small> <strong>לא העשיר טובא</strong> <small>[הרבה],</small> אלא מעט — <strong>נייתי</strong> <small>[שיביא]</small> בהם <strong>עוף, ואם העשיר טובא</strong> <small>[הרבה]</small> — <strong>נייתי</strong> <small>[שיביא]</small> <strong>כשבה או שעירה, והלין מעות דאפריש</strong> <small>[ואותם המעות שהפריש]</small> מתחילה לעשירית האיפה <strong>יפלו לנדבה, אהכי כתיב קרא בהדין</strong> <small>[משום כך נכתב במקרא באותה]</small> <strong>חטאת</strong> שמביא <strong>בעשירות ודלות</strong> (בצאן ובעוף) <strong>"מחטאתו", וגבי</strong> <small>[ואצל]</small> <strong>דלי דלות</strong> (עשירית האיפה) <strong>"על חטאתו"</strong> — <strong>למדרש כדאמרינן</strong> <small>[לדרוש</small> את המקראות <small>כמו שאמרנו].</small>
 <strong>אמר ר' אלעזר אמר ר' אושעיא: מטמא מקדש עשיר שהפריש קן</strong> עופות
## דף כח.
 <strong>לכבשתו</strong> כלומר, במקום כבשתו, שאף שהיה עשיר רצה להביא קרבן עני, ואינו רשאי לעשות כן, ולבסוף <strong>העני.</strong> למרות שעכשיו ראוי לו קרבן זה, מכל מקום <strong>הואיל ונדחה</strong> בשעתו, שלא היה ראוי להביא אותו — <strong>ידחה</strong> לעולם.
 <strong>אמר רב הונא בריה</strong> <small>[בנו]</small> של <strong>רב יהושע, שמע מינה תלת</strong> <small>[למד ממנה</small> מהלכה זו <small>שלושה</small> דברים<small>]</small><strong>: שמע מינה</strong> <small>[למד ממנה]</small> שבעלי <strong>חיים נדחים</strong> לגמרי מהקרבה, למרות שאין פסול בגופם, וכגון קן זה. <strong>ו</strong>למד מכאן שמה שנתקדש ב<strong>קדושת דמים</strong> גם כן <strong>נדחה,</strong> שהרי כשהיה עשיר והפריש קן זה — לא היה ראוי להקרבה, ולא נתקדש אלא לדמיו, ומכל מקום נדחה.
 <strong>ו</strong>עוד למד מכאן שדבר שהוא <strong>דחוי מעיקרא</strong> <small>[מתחילתו]</small> <strong>הוי</strong> <small>[הריהו]</small> <strong>דחוי,</strong> כגון קן זה שמתחילתו לא היה ראוי להקרבה, ולא רק מה שהיה ראוי מתחילתו ואחר כך נדחה.
 <strong>מתיב</strong> <small>[מקשה]</small> על כך <strong>רב עוקבא בר חמא</strong> ממה ששנינו: <strong>המפריש נקבה לפסחו קודם הפסח,</strong> ואין קרבן פסח אלא מן הזכרים — <strong>תרעה</strong> בהמה זו <strong>עד שתסתאב</strong> (שיפול בה מום), <strong>ותמכר ויביא בדמיה</strong> קרבן <strong>פסח.</strong> וכן אם <strong>ילדה</strong> בהמה זו <strong>זכר</strong> — <strong>ירעה</strong> הזכר <strong>עד שיסתאב וימכר ויביא בדמיו פסח.</strong>
 <strong>ר' שמעון אומר:</strong> במקרה זה אינו צריך למוכרו, אלא <strong>הוא עצמו,</strong> הוולד, <strong>יקרב פסח. שמע מינה</strong> <small>[למד מכאן]</small> מדברי ר' שמעון, שבעלי <strong>חיים אינם נדחים,</strong> שהרי הנקבה שהפריש לא היתה ראויה לפסח, וולדה הבא מכוחה קרב!
 <strong>אמרי דבי</strong> <small>[אמרו בבית</small> מדרשו<small>]</small> של ר' <strong>אושעיא: כי אמרינן</strong> <small>[כאשר אמרנו]</small> שבעלי חיים נדחים הרי זה <strong>לרבנן</strong> <small>[ל</small>דעת <small>חכמים],</small> הסבורים כי ולד זה אינו קרב, ואילו ר' <strong>שמעון סבירא ליה</strong> <small>[סבור]</small> ש<strong>בעלי חיים אינן נדחין, ו</strong>כן הוא סבור שהגרלה של שני שעירי יום הכיפורים
 <strong>אינה מעכבת. דתניא</strong> <small>[ששנויה</small> ברייתא<small>]:</small> הביאו שני שעירים והגריל עליהם הכהן הגדול, ואמר על אחד "לה'" ועל אחד "לעזאזל", ו<strong>מת אחד מהן,</strong> כגון השעיר לעזאזל — <strong>מביא</strong> במקומו <strong>חבירו,</strong> שעיר אחר, <strong>שלא בהגרלה,</strong> והשעיר לה' יקרב, אלו <strong>דברי ר' שמעון.</strong>
 <strong>אלמא קסבר</strong> <small>[מכאן שהוא סבור]</small> שבעלי <strong>חיים אינן נידחין,</strong> שהשעיר לה', למרות שנדחה מהקרבה עד שהביא שעיר אחר — כשר להקרבה, <strong>והגרלה אינה מעכבת,</strong> שהרי בשעיר החדש לעזאזל לא היתה הגרלה, ונקבע רק בהקצאתו לצורך זה.
 <big>א</big> <strong>אמר רב חסדא: אין הקינין,</strong> זוג ציפורים שמביאים לקרבנות העוף, אחד חטאת ואחד עולה, <strong>מתפרשות</strong> נקבעות איזו לחטאת ואיזו לעולה, <strong>אלא אי</strong> <small>[או]</small> <strong>בלקיחת בעלים</strong> כאשר הבעלים קונים אותן ומפרשים מה לחטאת ומה לעולה, <strong>אי</strong> <small>[או]</small> אם לא פירשו הבעלים — <strong>בעשיית כהן,</strong> כאשר הוא מקריב אותן.
 <strong>אמר רב שימי בר אשי: מאי טעמא</strong> <small>[מה טעמו]</small> של <strong>רב חסדא? דכתיב</strong> <small>[שנאמר]</small> בקרבן יולדת: <strong>"ולקחה שתי תרים</strong> או שני בני יונה אחד לעולה ואחד לחטאת" (ויקרא יב, ח), ובקרבן מצורע נאמר: <strong>"ועשה הכהן</strong> את האחד חטאת ואת האחד עולה" (שם טו, ל), לומר כי החטאת והעולה נקבעות <strong>אי בלקיחת בעלים אי בעשיית כהן.</strong>
 <strong>מיתיבי</strong> <small>[מקשים על כך]</small> ממה ששנינו בברייתא לגבי שעירי יום הכיפורים: נאמר "והקריב אהרן את השעיר אשר עלה עליו הגורל לה' <strong>ועשהו חטאת"</strong> (שם טז, ט) — <strong>הגורל עושהו חטאת,</strong> עצם עליית הגורל לשמו מתוך הקלפי — <strong>ואין</strong> קריאת <strong>השם עושהו חטאת, ואין כהן</strong> בעשייתו (שמניח עליו את הגורל לה') <strong>עושה חטאת.</strong>
 והוצרך הכתוב להדגיש דבר זה, <strong>שיכול</strong> היית לומר: <strong>והלא דין</strong> קל וחומר <strong>הוא, ומה במקום שלא קידש הגורל</strong> בשאר קרבנות, שאין מקדישים אותם על ידי גורל — <strong>קידש השם,</strong> כאשר אדם אומר "הרי זה חטאת", <strong>מקום שיקדש הגורל</strong> בשעיר של יום הכיפורים — <strong>אינו דין שיקדש השם?</strong>
 <strong>תלמוד לומר:</strong> "אשר עלה עליו הגורל לה' <strong>ועשהו חטאת",</strong> לומר: <strong>הגורל עושהו חטאת, ואין השם עושהו חטאת.</strong>
 והרי <strong>קתני</strong> <small>[הוא שונה]</small> בברייתא זו קידוש על ידי קריאת <strong>שם דומיא</strong> <small>[בדומה]</small> לגורל, ומשם נלמד: <strong>מה גורל לאו</strong> <small>[אינו]</small><strong> ב</strong>זמן <strong>לקיחה ולאו</strong> <small>[ולא] ב</small>זמן <strong>עשייה, אף השם</strong> שקובעים עליו <strong>נמי</strong> <small>[גם כן]</small> אינו נקבע <strong>לאו</strong> <small>[לא]</small> <strong>ב</strong>שעת <strong>לקיחה ולאו</strong> <small>[ולא]</small> <strong>ב</strong>שעת <strong>עשייה</strong> של הכהן, אלא אפילו באמצע, שלא כדברי רב חסדא!
 <strong>אמר רב, הכי קאמר</strong> <small>[כך הוא אומר]</small> התנא: <strong>ומה במקום שלא קידש הגורל,</strong> והוא <strong>בלקיחת בעלים ובעשיית הכהן</strong> — <strong>קידש השם, אי</strong> <small>[או]</small> <strong>בלקיחת בעלים אי</strong> <small>[או]</small> <strong>בעשיית כהן, כאן</strong> בשעיר יום הכיפורים <strong>שיקדש הגורל שלא בלקיחה ושלא בעשייה</strong> — <strong>אינו דין שיקדש השם אי</strong> <small>[או]</small> <strong>בלקיחה אי</strong> <small>[או]</small> <strong>בעשייה?</strong>
 <strong>תלמוד לומר: "ועשהו חטאת",</strong> לומר שהגורל <strong>עושהו חטאת, ואין</strong> קריאת <strong>השם עושהו חטאת.</strong>
 ועוד <strong>מיתיבי</strong> <small>[מקשים]</small> לרב חסדא ממה ששנינו: <strong>מטמא מקדש עני</strong> שנכנס טמא למקדש בשוגג, ודינו בקרבן עולה ויורד, <strong>שהפריש מעות לקינו</strong> (לקרבן מן העוף), שיש בו שני עופות, אחד לחטאת ואחד לעולה, <strong>והעשיר,</strong> והוא צריך להוסיף מעות ולהביא כבשה או שעירה לחטאת.
 אם <strong>אמר</strong> "מעות <strong>אלו לחטאתי ו</strong>מעות <strong>אלו לעולתי",</strong> וטעה, שהרי אין בקרבנו עולה — <strong>מוסיף</strong> מעות <strong>ומביא</strong> את <strong>חובתו מדמי חטאתו</strong> (מן המעות שאמר עליהן "אלו לחטאת"), <strong>ואין מוסיף ומביא</strong> חובתו <strong>מדמי עולתו,</strong> שאינו יכול לשנות את מעות העולה לחטאת.
 <strong>והא הכא</strong> <small>[והרי כאן]</small> בשעה שאמר "אלו לחטאתי ואלו לעולתי" <strong>דליכא</strong> <small>[שאין</small> זה<small>]</small> <strong>לא</strong> שעת <strong>לקיחה,</strong> שהרי כבר הפריש את המעות, <strong>ולא</strong> שעת <strong>עשייה</strong> על ידי הכהן, <strong>וקתני</strong> <small>[והוא שונה]:</small> <strong>מביא חובתו מדמי חטאתו, ולא מדמי עולתו,</strong> ומכאן שנקבעו המעות לכך בשעה שאמר כן!
 <strong>אמר רב ששת: ותסברא מתניתא מתקנתא</strong> <small>[וכי סבור אתה שברייתא זו מתוקנת]</small> <small>היא, במה</small> <strong>דקתני</strong> <small>[שהוא שונה]</small> בה: <strong>והעשיר</strong> ואחר כך אמר "אלו לחטאתי ואלו לעולתי"? <strong>והאמר</strong> <small>[והרי אמר]</small><strong> ר' אלעזר אמר ר' אושעיא: מטמא מקדש עשיר שהביא קרבן עני</strong> — <strong>לא יצא</strong> כלל, ואיך היה יכול לקבוע מה חטאת ומה עולה בקרבן שאינו יכול להקריבו!
 <strong>אלא מאי אית לך למימר</strong> <small>[מה יש לך לומר]?</small> שמדובר <strong>שכבר אמר</strong> "אלו לחטאתי ואלו לעולתי" <strong>משעת ענייתו,</strong> בשעה שהיה עני, ולא לאחר שהעשיר, <strong>הכי נמי</strong> <small>[כך גם כן]</small> אפשר לומר <strong>שכבר אמר</strong> כן <strong>משעת הפרשתו,</strong> כשהפריש את המעות, ואין מכאן קושיה לרב חסדא.
 ושואלים: ולדעת ר' <strong>חגא</strong> ש<strong>אמר</strong> בשם ר' <strong>אושעיא</strong> שאמר: עשיר שהביא קרבן עני <strong>יצא,</strong> וברייתא זו מתוקנת היא כפשוטה, <strong>מאי איכא למימר</strong> <small>[מה יש לומר]?</small> מדוע אינו יכול לשנות את דמי העולה? הרי אמר "אלו לחטאתי ואלו לעולתי" שלא בשעת לקיחה! ומשיבים, לשיטתו <strong>תני</strong> <small>[שנה]</small> כך: <strong>ואחר כך,</strong> לאחר שהעשיר <strong>לקח ואמר</strong> באותה שעה "אלו לחטאתי ואלו לעולתי".
 ולגופה של מחלוקת ר' אלעזר ור' חגא בשם ר' אושעיא, האם עשיר שהביא קרבן עני יצא, <strong>מיתיבי</strong> <small>[מקשים]</small> ממה ששנינו בענין מצורע, שגם בו יש דין עשירות ועניות: <strong>מצורע עני שהביא קרבן עשיר</strong> — <strong>יצא</strong> בו ידי חובה, מצורע <strong>עשיר שהביא קרבן עני</strong> — <strong>לא יצא,</strong> הרי זו <strong>תיובתא</strong> <small>[קושיה חמורה]</small> על ר' <strong>חגא אמר ר' אושעיא!</strong>
 ומשיבים, <strong>אמר</strong> <small>[יכול היה לומר]</small> <strong>לך</strong> ר' חגא: <strong>שאני</strong> <small>[שונה]</small> <strong>הדין לגבי</strong> <small>[אצל]</small> <strong>מצורע</strong> עשיר, <strong>דמיעט רחמנא</strong> <small>[שמיעט הכתוב]</small><strong> "זאת</strong> תהיה תורת המצורע" (ויקרא יד, ב), לומר — כך ולא באופן אחר, ואם היה עשיר אינו יוצא בקרבן עני.
 ומקשים: <strong>אי הכי</strong> <small>[אם כך],</small> משום גזירת הכתוב, <strong>אפילו מצורע עני נמי</strong> <small>[גם כן]</small> <strong>שהביא קרבן עשיר</strong> — <strong>לא יצא!</strong> ודוחים: <strong>לאיי</strong> <small>[אינו כן],</small> <strong>הא אהדריה קרא</strong> <small>[הרי החזירו הכתוב]</small> ואמר <strong>"תורת</strong> המצורע", שהיא לשון ריבוי. ומעירים, <strong>והתניא</strong> <small>[וכן שנויה</small> בברייתא<small>]:</small> מה שנאמר <strong>"תורת</strong> המצורע" — בא <strong>לרבות מצורע עני שהביא קרבן עשיר</strong> שיצא. <strong>יכול אפילו עשיר שהביא קרבן עני שיצא? תלמוד לומר: "זאת".</strong>
 ושואלים: <strong>ולילף מיניה</strong> <small>[ושנלמד מכאן]</small> הלכה כללית לשאר חייבי קרבן עולה ויורד, שכל עשיר שהביא קרבן עני לא יצא! ומשיבים, <strong>אמר קרא</strong> <small>[המקרא]</small> לגבי מצורע: <strong>"ואם דל הוא ואין ידו משגת"</strong> (שם כא), והמלה "הוא" באה להדגיש: <strong>מצורע הוא</strong> דינו כן, שעשיר <strong>שהביא קרבן עני הוא</strong> שלא <strong>יצא, אבל מטמא מקדש עשיר שהביא קרבן עני</strong> — <strong>יצא</strong> בכל זאת.
 <big>ב משנה</big> בענין ששנינו במשנה הקודמת, שמביאים מהקדש כשבה שעירה ולהיפך, מביאים מה שר' שמעון אומר: כבשים <strong>קודמין את העזים בכל מקום,</strong> שבכל מקום בתורה נאמרו כבשים לפני עיזים, וכגון "מן הכבשים ומן העזים תקחו" (שמות יב, ה), <strong>יכול מפני שהן מובחרים מהם,</strong> שאם יש אפשרות מוטב להביא כבש? <strong>תלמוד לומר</strong> בענין קרבן החטאת: "והביא קרבנו שעיר עזים", (ויקרא ד, כח), ואחר כך: <strong>"ואם כבש יביא קרבנו לחטאת"</strong> (שם לב) — <strong>מלמד ששניהם שקולין.</strong>
 וכן <strong>תורין קודמין לבני יונה בכל מקום</strong> בתורה (ראה ויקרא ה, ז ועוד), <strong>יכול מפני שהן מובחרים מהן? תלמוד לומר</strong> בקרבן היולדת: "(תור ובני) [ובן] <strong>יונה או תור לחטאת"</strong> (שם יב, ו), בן יונה ואחר כך תור — <strong>מלמד ששניהם שקולין.</strong>
 וכן <strong>האב קודם לאם בכל מקום</strong> בתורה, וכגון "כבד את אביך ואת אמך" (שמות כ, יא), <strong>יכול מפני שכיבוד האב קודם</strong> ועדיף <strong>על כיבוד האם? תלמוד לומר: "איש אמו ואביו תיראו"</strong> (ויקרא יט, ג), תחילה האם ואחר כך האב — <strong>מלמד ששניהם שקולין, אבל אמרו חכמים:</strong> מכל מקום כבוד <strong>האב קודם לאם בכל מקום, מפני שהוא</strong> (הבן) <strong>ו</strong>גם <strong>אמו חייבין בכבוד אביו.</strong>
 <strong>וכן</strong> הדין <strong>בתלמוד תורה, אם זכה הבן לפני הרב,</strong> שרוב חכמתו ממנו — <strong>הרב קודם את האב בכל מקום,</strong> והטעם: <strong>מפני שהוא ואביו חייבין בכבוד רבו,</strong> שכל אדם חייב בכבודם של חכמים.
 <big>ג גמרא</big> אגב ענין זה של כבשים ועיזים מביאים מעשה, <strong>תנו רבנן</strong> <small>[שנו חכמים]:</small> <strong>ארבע צווחות צווחה</strong> ה<strong>עזרה צווחה אחת: הוציאו מיכן</strong> את <strong>בני עלי</strong> הכהן, <strong>חפני ופנחס שטימאו את ההיכל</strong> את המשכן שבשילה במעשיהם (ראה שמואל א ב, יג—כב).
 <strong>צווחה שניה: פתחו שערים ויכנס יוחנן בן נדבאי תלמידו של פינקאי וימלא כרסו מקדשי שמים,</strong> שראוי הוא לכך. <strong>אמרו על בן נדבאי, שהיה אוכל ארבע סאה גוזלות</strong>
## דף כח:
 <strong>בקינוח סעודה,</strong> לאחר שהיה אוכל עיקר סעודתו. <strong>אמרו</strong> עליו שכל <strong>ימיו לא היה</strong> בשר <strong>נותר בעזרה,</strong> לפי שהיה דואג שייאכל הכל בזמנו.
 <strong>צווחה שלישית</strong> שצווחה העזרה: <strong>שאו שערים ראשיכם ויכנס אלישמע בן פיכאי תלמידו של פנחס</strong> (בן אלעזר בן אהרן הכהן) <strong>וישמש בכהונה גדולה,</strong> שהוא ראוי לה.
 <strong>צווחה רביעית</strong> צווחה העזרה: <strong>פתחו שערים והוציאו יששכר איש כפר ברקאי, שמכבד עצמו ומבזה קדשי שמים.</strong> ומסבירים: <strong>מאי הוי עביד</strong> <small>[מה היה עושה]</small> שאמרו עליו דבר זה? <strong>הוה כריך שיראי על ידיה והוה עביד</strong> <small>[היה כורך משי על ידו והיה עובד]</small> <strong>עבודה,</strong> כדי שלא יתלכלכו ידיו.
 <strong>מאי סליקא ליה</strong> <small>[מה עלתה לו]?</small> מסופר: <strong>ינאי מלכא ומלכתא הוו יתבין</strong> <small>[ינאי המלך והמלכה היו יושבים]</small> ודנים בענייני מאכל, <strong>מלכא</strong> <small>[המלך]</small> <strong>אמר: גדיא יאי</strong> <small>[הגדי מובחר]</small> <strong>ומלכתא</strong> <small>[והמלכה]</small> <strong>אמרה: אימרא יאי</strong> <small>[הכבש מובחר],</small> <strong>אמרו</strong> שניהם: <strong>נשייליה</strong> <small>[נשאל]</small> את <strong>יששכר איש כפר ברקאי,</strong> ש<strong>כהן גדול הוא וקים ליה קדירה</strong> <small>[והוא מבין במיני תבשיל].</small>
 <strong>שיילוהו</strong> <small>[שאלו אותו],</small> <strong>אמר להו</strong> <small>[להם]:</small> <strong>אי גדיא יאי ייסק לתמידא</strong> <small>[אם הגדי היה מובחר,</small> כדברי המלך, <small>היה עולה</small> לקרבן <small>התמיד]</small> ולא הכבש (ראה במדבר כח, ד). <strong>בהדי דאמר אחוי בידיה</strong> <small>[בזמן שאמר דברים אלה הראה בידו]</small> תנועה שיש בה זלזול, <strong>אמר להון מלכא</strong> <small>[להם המלך]:</small> <strong>הואיל ואחוי בידיה</strong> <small>[והראה בידו]</small> בתנועה כזו, <strong>קוצו לידיה דימינא</strong> <small>[קצצו את יד ימינו].</small> <strong>יהיב שוחדא, קציוה לידיה שמאלא</strong> <small>[נתן</small> יששכר איש כפר ברקאי <small>שוחד</small> לפקידי המלך, <small>וקצצו את ידו השמאלית]</small> במקומה. <strong>שמע מלכא</strong> <small>[המלך]</small> את המעשה, <strong>אמר: ליקצו נמי לידיה דימינא</strong> <small>[שיקצצו גם כן את ידו הימנית],</small> ונמצא שהיו שתי ידיו קצוצות. <strong>אמר רב יוסף: בריך רחמנא דשקליה</strong> <small>[ברוך הקב"ה שנטל לו]</small> <strong>ליששכר איש כפר ברקאי למטרפסיה</strong> <small>[את גמולו],</small> שהיה כורך שיראים על ידיו וממעט בכבוד שמים, ונקצצו ידיו.
 <strong>אמר רב אשי:</strong> ועוד, שלא היה חכם <strong>ולא הוה תני ליה דתנן</strong> <small>[ולא היה שונה את הדבר ששנינו</small> במשנה<small>]</small><strong>: כבשים ק ודמין לעזים בכל מקום</strong> בתורה, <strong>יכול מפני שמובחרין? תלמוד לומר</strong> בקרבן החטאת: "והביא קרבנו שעירת עיזים" (ויקרא ד, כח), ורק אחר כך: <strong>"ואם כבש"</strong> (שם לב) — <strong>מלמד ששניהן שקולין כאחת.</strong>
 <strong>רבינא אמר: אפילו מקרא נמי</strong> <small>[גם כן]</small> <strong>לא קרא, דכתיב</strong> <small>[שנאמר]</small> בקרבן השלמים: <strong>"אם כבש</strong> הוא מקריב", <strong>"אם עז</strong> קרבנו" (ויקרא ג, ז. שם יב), ומשמע מלשון זו שאיזה שירצה רשאי להקריב.
 ומסיימים בדבר טוב: <strong>אמר ר' אלעזר אמר ר' חנינא: תלמידי חכמים מרבים שלום בעולם, שנאמר: "וכל בניך למודי ה' ורב שלום בניך"</strong> (ישעיהו נד, יג), ודרשו חכמים: אל תקרא "בניך" אלא "בוניך", לומר: תלמידי חכמים, שהם בוני התורה, מרבים שלום.

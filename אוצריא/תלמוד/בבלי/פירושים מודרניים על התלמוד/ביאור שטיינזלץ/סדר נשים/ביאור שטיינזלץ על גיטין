# ביאור שטיינזלץ על גיטין
עדין שטיינזלץ
## דף ב.
 <big>א משנה</big> שליח <strong>המביא</strong> מן הבעל לאשתו <strong>גט</strong> גירושין, ובא <strong>ממדינת הים</strong> (חוץ לארץ) לארץ ישראל, <strong>צריך שיאמר</strong> בשעת מסירת הגט: <strong>"בפני נכתב</strong> גט זה, <strong>ובפני נחתם".</strong>
 <strong>רבן גמליאל אומר: אף המביא</strong> גט <strong>מן הרקם ומן החגר</strong> שהם מקומות הנמצאים בסוף תחומי ארץ ישראל, צריך לומר "בפני נכתב ובפני נחתם". <strong>ר' אליעזר אומר: אפילו</strong> המביא גט <strong>מכפר לודים ללוד,</strong> למרות שהם מקומות סמוכים זה לזה, מכל מקום כיון שכפר לודים אינו שייך למקום היישוב היהודי העיקרי בארץ ישראל — צריך לומר דבר זה.
 <strong>וחכמים אומרים: אינו צריך שיאמר "בפני נכתב ובפני נחתם" אלא המביא ממדינת הים</strong> לארץ ישראל. <strong>ו</strong>כן <strong>המוליך</strong> גט מארץ ישראל למדינת הים. <strong>ו</strong>כן <strong>המביא</strong> גט <strong>ממדינה למדינה במדינת הים,</strong> אף הוא <strong>צריך שיאמר "בפני נכתב ובפני נחתם". רבן שמעון בן גמליאל אומר:</strong> לאו דווקא ממדינה למדינה, אלא <strong>אפילו מהגמוניא להגמוניא</strong> (ממחוז למחוז) באותה מדינה.
 <strong>ר' יהודה אומר:</strong> לגבי גבולות ארץ ישראל, <strong>מרקם</strong> ו<strong>ל</strong>צד <strong>מזרח</strong> ממנה הריהו נחשב כמדינת הים, <strong>ורקם</strong> עצמה — <strong>כמזרח</strong> ארץ ישראל, כלומר, כחוץ לארץ. <strong>מאשקלון לדרום ואשקלון</strong> עצמה — <strong>כדרום,</strong> וכן <strong>מעכו לצפון, ועכו</strong> עצמה — <strong>כצפון. ר' מאיר אומר: עכו</strong> — <strong>כארץ ישראל ל</strong>ענין <strong>גיטין.</strong>
 <strong>המביא גט</strong> ממקום למקום <strong>בארץ ישראל</strong> — <strong>אינו צריך שיאמר "בפני נכתב ובפני נחתם", ו</strong>בכל מקרה, <strong>אם יש עליו עוררים,</strong> כלומר, שבא הבעל ומערער על כשרות הגט וטוען שהוא מזוייף — <strong>יתקיים</strong> הגט <strong>בחותמיו,</strong> כלומר, יבדקו את חתימת העדים, ויאשרו ויקיימו אותו על פי חתימתם זו.
 <big>ב גמרא</big> שנינו במשנה שהמביא גט ממדינת הים צריך שיאמר "בפני נכתב ופני נחתם", ושואלים: <strong>מאי טעמא</strong> <small>[מה טעם]</small> הדבר? <strong>רבה אמר:</strong>
## דף ב:
 <strong>לפי שאין</strong> בני מדינת הים <strong>בקיאין</strong> בדיני כתיבת גט <strong>לשמה.</strong> שלא די שהגט כתוב כראוי אלא צריך שייכתב לשם האיש והאשה ששמם מופיע בו, ומשום כך כאשר העד צריך לבוא בפני בית דין ולהעיד "בפני נכתב ובפני נחתם", מבררים גם אם היו הכתיבה והחתימה לשמה.
 <strong>רבא אמר</strong> טעם אחר: <strong>לפי שאין עדים מצויין לקיימו.</strong> שמקום כתיבת הגט רחוק, וייתכן שיבוא הבעל ויערער ויאמר שמזוייף הוא והוא לא כתב גט זה מעולם, ומשום כך צריך השליח לומר שבפניו נחתם הגט, ומאמינים לו.
  ושואלים:  <strong>מאי בינייהו</strong> <small>[מה</small> ההבדל למעשה <small>ביניהם]?</small> ומשיבים: <strong>איכא בינייהו</strong> <small>[יש</small> הבדל <small>ביניהם</small> למעשה<small>]</small> במקרה <strong>דאתיוהו בי תרי</strong> <small>[שהביאוהו,</small> את הגט, <small>שנים],</small> שבמקרה זה לשיטת רבא אין עוד מקום לערעור הבעל, כי שני עדים מצויים כאן לקיים את הגט אם יהיה עליו ערעור. <strong>אי נמי</strong> <small>[או גם כן]</small> יש ביניהם הבדל אחר: כשמביא אותו <strong>ממדינה למדינה</strong> <strong>בארץ ישראל,</strong> ולכן אין מקום לחשש זה שלא נכתב הגט לשמה, שלגבי הצורך של כתיבה לשמה — הרי בקיאים בכך בכל ארץ ישראל, אבל עדים אינם מצויים לקיים את הגט.
 <strong>אי נמי</strong> <small>[או גם כן]</small> כאשר מביא את הגט <strong>באותה מדינה במדינת הים,</strong> שלדעת רבה שהחשש הוא משום שאין בקיאים לשמה — צריך לומר כמו כן שם שמאחר שאין בקיאים, אף שהוא באותה מדינה, מכל מקום צריכים לקיימו, ולדעת רבא שהטעם הוא משום שאין עדים מצויים, הרי באותה מדינה עדים מצויים לקיימו.
  ושואלים:  <strong>ול</strong>דעת <strong>רבה</strong> ש<strong>אמר</strong> שהטעם הוא <strong>לפי שאין בקיאין לשמה</strong> — <strong>ליבעי תרי</strong> <small>[שיצטרכו שני</small> עדים<small>]</small> שיעידו על כך, <strong>מידי דהוה</strong> <small>[כמו שהוא</small> הדין<small>]</small> על <strong>כל עדיות שבתורה!</strong> ומשיבים: בענין זה אפשר לומר כי <strong>עד אחד נאמן באיסורין,</strong> כי אם יש בפנינו דבר שלא ברור אם הוא היה אסור או מותר, עדותו של עד אחד מספיקה כדי להתירו.
  ותוהים:  <strong>אימור דאמרינן</strong> <small>[אמור שאנו אומרים]</small> ש<strong>עד אחד נאמן באיסורין,</strong> אימתי — <strong>כגון</strong> שהיתה לפנינו <strong>חתיכה</strong> ש<strong>ספק</strong> אם היא <strong>של חלב</strong> שאסור באכילה, <strong>ספק של שומן</strong> המותר באכילה, ש<strong>לא איתחזק</strong> <small>[הוחזק]</small> מקודם <strong>איסורא</strong> <small>[האיסור]</small> בדבר, וכיון שיש ספק, ובא עד אחד ואמר שהיא של שומן — מאמינים לו.
 <strong>אבל הכא</strong> <small>[כאן]</small> <strong>דאיתחזק איסורא</strong> <small>[שהוחזק</small> כבר <small>האיסור]</small> של <strong>אשת איש,</strong> שכל עוד לא ניתן לה גט היא בחזקת אשת איש, אם כן <strong>הוי</strong> <small>[הריהו]</small> <strong>דבר שבערוה, ו</strong>כלל הוא: <strong>אין</strong> עדות ב<strong>דבר שבערוה פחות משנים!</strong>
 ומשיבים: באמת חשש זה שאמר רבה הוא מעיקרו רק חשש רחוק, כי <strong>רוב</strong> בני אדם <strong>בקיאין הן</strong> בדין כתיבה לשמה. <strong>ואפילו ל</strong>דעת <strong>ר' מאיר דחייש למיעוטא</strong> <small>[שחושש</small> גם <small>למיעוט]</small> בדברים שבערוה ואינו הולך בהם אחר הרוב, ולכאורה צריך היה לשיטתו להחמיר בדבר, מכל מקום יש כאן יותר מאשר רוב, כי <strong>סתם ספרי דדייני</strong> <small>[סופרי הדיינים]</small> הכותבים את הגיטין <strong>מיגמר גמירי</strong> <small>[למודים</small> הם<small>]</small> בהלכה, ויודעים שצריך שתהא בהם כתיבה לשמה, ולמיעוט קטן כל כך של סופרים שאינם למודים בדבר אין לחשוש מעיקר הדין, <strong>ורבנן</strong> <small>[וחכמים]</small> <strong>הוא דאצרוך</strong> <small>[שהצריכו]</small> מפני חשש זה עדות על הדבר. <strong>והכא</strong> <small>[וכאן]</small> בעדות זו
## דף ג.
 <strong>משום עיגונא</strong> <small>[עיגון]</small> <strong>אקילו</strong> <small>[הקלו]</small> <strong>בה רבנן</strong> <small>[חכמים]</small> שנאמין לשליח המביא את הגט, אף שהוא אחד, כדי שלא להביא לכך שנשים תהיינה עגונות בגלל מחסור בשליחים.
  ותוהים: וכי  <strong>האי</strong> <small>[</small>דבר <small>זה]</small> <strong>קולא</strong> <small>[להקל]</small> <strong>הוא?</strong> הלא <strong>חומרא</strong> <small>[להחמיר]</small> <strong>הוא, דאי מצרכת ליה תרי</strong> <small>[שאם אתה מצריך לו,</small> לגט, <small>שנים]</small> שיעידו עליו — <strong>לא אתי</strong> <small>[יבוא]</small> <strong>בעל מערער ופסיל ליה</strong> <small>[</small>ו<small>יערער ויפסול אותו],</small> שהרי לא יתקבלו דבריו, ועדותו בטילה כנגד שני עדים. אבל אם מביא רק שליח <strong>חד</strong> <small>[אחד]</small> — <strong>אתי</strong> <small>[יבוא]</small> ה<strong>בעל ומערער ופסיל ליה</strong> <small>[ויערער ויפסול אותו]!</small>
 ומשיבים: <strong>כיון</strong> ש<strong>אמר מר</strong> <small>[החכם]:</small> <strong>בפני כמה</strong> אנשים השליח המביא את הגט <strong>נותנו לה,</strong> לאשה? <strong>ר' יוחנן ור' חנינא</strong> נחלקו בכך, <strong>חד</strong> <small>[אחד]</small> מהם <strong>אמר: בפני שנים, וחד</strong> <small>[ואחד]</small> מהם <strong>אמר: בפני שלשה,</strong> שיודע השליח שאי אפשר לעשות זאת בינו לבינה, אלא צריך שיהיה מעין בית דין בדבר, ולכן <strong>מעיקרא מידק דייק</strong> <small>[מתחילה מדקדק],</small> מברר היטב השליח בדבר <strong>ולא אתי לאורועי נפשיה</strong> <small>[יבוא להרע עצמו]</small> בכך שהביא גט פסול.
  ושואלים:  <strong>ול</strong>דעת <strong>רבא</strong> ש<strong>אמר</strong> שצריך השליח לומר "בפני נכתב ובפני נחתם" <strong>לפי שאין עדים מצויין לקיימו</strong> — אם כן <strong>ליבעי תרי</strong> <small>[שיצטרכו שנים],</small> <strong>מידי דהוה</strong> <small>[כפי שהוא</small> הדין<small>]</small> החל על <strong>קיום שטרות דעלמא</strong> <small>[בכלל]</small> שמקיימים את השטר רק על פי שני עדים! ומשיבים: <strong>עד אחד נאמן באיסורין.</strong>
 ומקשים: <strong>אימר דאמרינן</strong> <small>[אמור שאנו אומרים]</small> ש<strong>עד אחד נאמן באיסורין,</strong> מתי — <strong>כגון חתיכה</strong> שהיא <strong>ספק של חלב</strong> האסור באכילה, <strong>ספק של שומן</strong> המותר באכילה, ש<strong>לא איתחזק איסורא</strong> <small>[הוחזק האיסור</small> קודם לכן<small>],</small> <strong>אבל הכא איתחזק איסורא</strong> <small>[כאן</small> שכבר <small>הוחזק האיסור]</small> של <strong>אשת איש</strong> לגבי אשה זו, ואם כן <strong>הוי</strong> <small>[הריהי]</small> עדות על <strong>דבר שבערוה, ואין</strong> עדות בענין <strong>דבר שבערוה פחות משנים!</strong>
 ומשיבים: <strong>בדין הוא</strong> (מן הדין היה) ש<strong>בקיום שטרות נמי</strong> <small>[גם כן]</small> <strong>לא ליבעי</strong> <small>[יצטרכו]</small> שני עדים, ו<strong>כ</strong>דברי <strong>ריש לקיש.</strong> ש<strong>אמר ריש לקיש: עדים החתומים על השטר</strong> — <strong>נעשו כמי שנחקרה עדותן בבית דין.</strong> ובעצם היינו צריכים לסמוך על השטר כמות שהוא, <strong>ו</strong>אולם <strong>רבנן הוא דאצרוך</strong> <small>[חכמים הם שהצריכו]</small> שיחקרו בית דין את עדותם, ויקיימו את השטר בעדים. <strong>והכא</strong> <small>[וכאן]</small> <strong>משום</strong> חשש <strong>עיגונא</strong> <small>[לעיגון]</small> האשה <strong>אקילו</strong> <small>[הקילו]</small> <strong>בה רבנן</strong> <small>[חכמים]</small> לקיים את השטר בעדות השליח לבדו.
  ותוהים:  <strong>האי</strong> <small>[</small>וכי דבר <small>זה]</small> <strong>קולא</strong> <small>[להקל]</small> <strong>הוא?</strong> הלא <strong>חומרא</strong> <small>[להחמיר]</small> <strong>הוא! דאי מצרכת ליה תרי</strong> <small>[שאם מצריך אתה לו,</small> לגט, <small>שנים]</small> שיעידו עליו — <strong>לא אתי</strong> <small>[יבוא]</small> ה<strong>בעל מערער ופסיל ליה</strong> <small>[</small>ו<small>יערער ויפסול אותו],</small> אבל אם יש רק עד <strong>חד</strong> <small>[אחד]</small> — <strong>אתי</strong> <small>[יבוא]</small> <strong>בעל ומערער ופסיל ליה</strong> <small>[ויערער ויפסול אותו]!</small> ומשיבים: <strong>כיון</strong> ש<strong>אמר מר</strong> <small>[החכם]:</small> <strong>בפני כמה נותנו לה? ר' יוחנן ור' חנינא</strong> נחלקו בזה, <strong>חד</strong> <small>[אחד]</small> מהם <strong>אמר: בפני שנים, וחד</strong> <small>[ואחד]</small> מהם <strong>אמר: בפני שלשה,</strong> לכן <strong>מעיקרא מידק דייק</strong> <small>[מתחילה מדקדק</small> השליח בדבר<small>]</small> <strong>ולא אתי לאורועי נפשיה</strong> <small>[יבוא להרע</small> את <small>עצמו]</small> בהבאת גט פסול. לאחר בירור יסודי זה, באים לדון בעצם השיטות.
  ושואלים:  <strong>ורבא, מאי טעמא</strong> <small>[מה טעם]</small> <strong>לא אמר כרבה</strong> שצריך השליח לומר "בפני נכתב ובפני נחתם" משום חשש שנכתב הגט שלא לשמה? ומשיבים, <strong>אמר</strong> <small>[</small>יכול היה <small>לומר]</small> <strong>לך:</strong> <strong>מי קתני</strong> <small>[האם שנה]</small> במשנה שהשליח צריך לומר <strong>"בפני נכתב לשמה, בפני נחתם לשמה"?</strong> וכיון שלא נאמר שצריך להעיד שהיה זה "לשמה" משמע שלא מפני חשש זה תיקנו חכמים תקנה זו.
 ושואלים מצד אחר: <strong>ורבה,</strong> מה הוא משיב לטענה זו? ומשיבים: <strong>בדין הוא</strong> (מן הדין היה) <strong>דליתני הכי</strong> <small>[שישנה כך],</small> <strong>אלא</strong> לא חייבו חכמים לומר כן כיון <strong>דאי מפשת ליה דיבורא</strong> <small>[שאם אתה מרבה לו</small> — לשליח <small>בדיבור]</small> שאתה מחייבו לומר בנוסח רחב זה — <strong>אתי למגזייה</strong> <small>[</small>הריהו עלול <small>לבוא לחותכו],</small> לקצר את דיבורו, ולא יאמר את כל מה שהוא צריך להעיד ויגרום בכך לפסול את הגט.
  ושואלים:  <strong>השתא נמי אתי למגזייה</strong> <small>[עכשיו</small> באופן אמירה זה <small>גם כן יבוא לחתוך,</small> לקצר <small>אותו]</small> שלא יאמר "בפני נכתב" או "בפני נחתם", ומשיבים: <strong>חדא מתלת גאיז</strong> <small>[</small>דבר <small>אחד מ</small>תוך <small>שלושה עשוי</small> הוא <small>לחתוך,</small> להשמיט<small>],</small> <strong>חדא מתרתי לא גאיז</strong> <small>[אחד משנים אינו חותך],</small> ולכן בזה שמצריכים אותו לומר "בפני נכתב" ו"בפני נחתם" לא יקצר בזה.
  ושואלים:  <strong>ורבה, מאי טעמא</strong> <small>[מה טעם]</small> <strong>לא אמר כרבא</strong> שטעמה של התקנה משום שאין עדים מצויים לקיימו? ומשיבים, <strong>אמר</strong> <small>[</small>יכול היה <small>לומר]</small> <strong>לך:</strong> <strong>אם כן</strong> שטעם התקנה הוא כדברי רבא די היה בכך ש<strong>ניתני</strong> <small>[ישנה]</small> <strong>"בפני נחתם" ותו לא</strong> <small>[ולא עוד],</small> שהרי בכך העד מאשר את חתימת העדים שבשטר, <strong>"בפני נכתב" למה לי</strong> לומר? <strong>שמע מינה</strong> <small>[למד מכאן]</small> שהחשש שביסוד התקנה הוא משום ש<strong>בעינן</strong> <small>[צריכים אנו]</small> שייכתב הגט לשמה.
  ושואלים:  <strong>ורבא,</strong> מה הוא עונה לטענה זו? ומשיבים: <strong>בדין הוא דליתני הכי</strong> <small>[שישנה כך],</small> <strong>אלא</strong> ש<strong>אם כן,</strong> אם היה אומר רק "בפני נחתם", <strong>אתי לאיחלופי</strong> <small>[יבואו</small> אנשים <small>להחליף]</small> את הדבר <strong>בקיום שטרות דעלמא</strong> <small>[בכלל]</small> ויחשבו שגם שטר אחר אפשר לקיימו <strong>ב</strong>עדות של <strong>עד אחד,</strong> ולכן הוסיפו חכמים שיאמר השליח נוסח "בפני נכתב" שאיננו נאמר בדרך כלל בקיום שטרות.
 <strong>ורבה</strong> משיב לטענה זו: אין חשש שיבואו להחליף בין קיום גט לבין קיום שטרות, שכן <strong>מי דמי</strong> <small>[האם דומים]</small> כלל הדברים? הלא <strong>התם</strong> <small>[שם]</small> בקיום שטרות צריכים העדים לומר רק <strong>"ידעינן"</strong> <small>["יודעים אנו"]</small> שזו חתימת העדים, ואולם <strong>הכא</strong> <small>[כאן]</small> בגט הוא אומר <strong>"בפני</strong> נחתם
 <strong>".</strong> והבדל נוסף: <strong>התם</strong> <small>[שם]</small> בקיום שטרות <strong>אשה לא מהימנא</strong> <small>[נאמנת],</small> <strong>הכא</strong> <small>[כאן]</small> בגט <strong>אשה מהימנא</strong> <small>[נאמנת]</small> להביא גט ולומר שבפניה נכתב ונחתם. והבדל נוסף: <strong>התם</strong> <small>[שם]</small> <strong>בעל דבר</strong> (שיש לו ענין בקיום השטר) <strong>לא מהימן</strong> <small>[נאמן]</small> להעיד על כשרות השטר, ואילו <strong>הכא</strong> <small>[כאן]</small> בגט <strong>בעל דבר מהימן</strong> <small>[נאמן],</small> שגם האשה עצמה המביאה את גיטה שלה יכולה להעיד שהדבר נעשה כראוי.
 <strong>ורבא</strong> מה הוא משיב על טענה זו? <strong>אמר</strong> <small>[</small>יכול היה <small>לומר]</small> <strong>לך</strong> בתשובה על טענה זו: <strong>אטו הכא כי אמרי "ידעינן" מי לא מהימני</strong> <small>[וכי כאן</small> בגט <small>כאשר</small> עדי הקיום <small>אומרים</small> בלשון <small>"יודעים אנו" האם אינם נאמנים]?</small> <strong>וכיון דכי אמרי "ידעינן" מהימני</strong> <small>[שכאשר</small> הם <small>אומרים "יודעים אנו"</small> הרי הם <small>נאמנים],</small> אם כן <strong>אתי לאיחלופי</strong> <small>[יבואו להחליף]</small> את הדבר <strong>בקיום שטרות דעלמא</strong> <small>[בכלל],</small> לעשותו <strong>בעד אחד.</strong>
 ושואלים: <strong>ול</strong>דעת <strong>רבה</strong> ש<strong>אמר</strong> שטעם אמירת "בפני נכתב ובפני נחתם" הוא <strong>לפי שאין בקיאין לשמה, מאן האי</strong> <small>[מיהו זה]</small> ה<strong>תנא דבעי</strong> <small>[שמצריך]</small> שתהיה <strong>כתיבה</strong> של הגט <strong>לשמה,</strong> <strong>ובעי</strong> <small>[ומצריך]</small> גם כן
## דף ג:
 שתהא גם <strong>חתימה לשמה?</strong> שכן <strong>אי</strong> <small>[אם]</small> כשיטת <strong>ר' מאיר</strong> היא, הלא <strong>חתימה</strong> לשמה <strong>בעי</strong> <small>[צריך],</small> <strong>כתיבה לא בעי</strong> <small>[צריך]</small> שתהיה לשמה! <strong>דתנן</strong> <small>[ש</small>כן <small>שנינו</small> במשנה<small>]:</small> <strong>אין כותבין</strong> גט <strong>ב</strong>עודו <strong>מחובר לקרקע,</strong> ואולם אם <strong>כתבו על המחובר לקרקע</strong> ואחר כך <strong>תלשו, חתמו ונתנו לה</strong> — <strong>כשר!</strong> משמע שעיקרו של הגט הוא בחתימה, ודבר זה הוא סתם משנה, שהיא כשיטת ר' מאיר.
 <strong>אי</strong> <small>[אם]</small> כשיטת <strong>ר' אלעזר</strong> החולק עליו, הלא לשיטתו <strong>כתיבה בעי</strong> <small>[צריך</small> הוא<small>]</small> שתהיה לשמה, אבל <strong>חתימה לא בעי</strong> <small>[צריך]</small> שתהא לשמה! <strong>וכי תימא</strong> <small>[ואם תאמר]!</small> כי <strong>לעולם</strong> שיטת <strong>ר' אלעזר היא,</strong> <strong>ו</strong>אולם <strong>כי לא בעי</strong> <small>[כאשר אין צריך]</small> ל<strong>ר' אלעזר</strong> שתהא <strong>חתימה לשמה</strong> — הרי זה <strong>מדאורייתא</strong> <small>[מן התורה],</small> אבל <strong>מדרבנן</strong> <small>[מדברי סופרים]</small> — <strong>בעי</strong> <small>[צריך].</small> <strong>והא</strong> <small>[והרי]</small> כאשר מנו חכמים <strong>שלשה גיטין</strong> שכשרים מן התורה אבל <strong>פסולין דרבנן</strong> <small>[מדברי סופרים],</small> <strong>ולא בעי</strong> <small>[צריך]</small> ל<strong>ר' אלעזר</strong> שתהא <strong>חתימה לשמה</strong>.
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>שלשה גיטין פסולין</strong> הם לכתחילה, <strong>ו</strong>אולם <strong>אם ניסת</strong> (נישאה) האשה לאיש אחר על סמך גט זה — <strong>הולד</strong> הנולד מנישואים אלה <strong>כשר,</strong> ואין אומרים שהיא נחשבת כאשת איש שנבעלה לאחר, והוולד פסול. ואלו הם: גט ש<strong>כתב</strong> הבעל <strong>בכתב ידו</strong> <strong>ואין עליו</strong> חתימת <strong>עדים</strong> כלל, או גט ש<strong>יש עליו</strong> חתימת <strong>עדים ואין</strong> מצוי <strong>בו זמן</strong> כתיבתו, או <strong>יש בו זמן ואין בו אלא עד אחד</strong> — <strong>הרי אלו שלשה גיטין פסולין, ואם ניסת</strong> — <strong>הולד כשר.</strong>
 <strong>ר' אלעזר אומר: אף על פי שאין עליו</strong> חתימת <strong>עדים אלא שנתנו לה בפני עדים</strong> — הרי זה גט <strong>כשר, ו</strong>האשה יכולה מכח גט זה להיות <strong>גובה מנכסים משועבדים</strong> של הבעל את שיעור כתובתה, <strong>ש</strong>לדעתו <strong>אין העדים חותמים על הגט אלא מפני תיקון העולם,</strong> שאם לא יהיו עדים חתומים על הגט, יוכל הבעל לבוא ולערער בכל עת שלא הוא כתבו, ולכן באים העדים לאשר שאכן נעשה הגט כתיקונו. ומכל מקום רואים מכאן שלדעת ר' אלעזר אין חתימת העדים חלק מהותי מן הגט, וממילא אינה צריכה להיות לשמה, אפילו לדברי סופרים.
 <strong>ואלא</strong> תאמר ששיטת משנתנו שיטת <strong>ר' מאיר היא, וכי לא בעי</strong> <small>[וכאשר אין צריך]</small> לדעת <strong>ר' מאיר</strong> שתהא <strong>כתיבה לשמה</strong> — הרי זה <strong>מדאורייתא</strong> <small>[מדברי תורה],</small> אבל <strong>מדרבנן בעי</strong> <small>[מדברי סופרים צריך],</small> גם על כך יש להקשות: <strong>והא</strong> <small>[והרי]</small> <strong>אמר רב נחמן, אומר היה ר' מאיר:</strong> גט אינו צריך כתיבה לשמה, עד כדי כך ש<strong>אפילו</strong> גט ש<strong>מצאו באשפה</strong> והיו שמות הבעל והאשה שבגט כשמו ושם אשתו,
## דף ד.
 <strong>וחתמו ונתנו לה</strong> לאשתו — הרי זה גט <strong>כשר! וכי תימא</strong> <small>[ואם תאמר]</small> שמה שאמר רב נחמן <strong>אנן מדאורייתא קא מתנינן לה</strong> <small>[אנו מדין תורה שונים אנו אותה]</small> לשיטת ר' מאיר, אבל מדברי סופרים סבור הוא שצריך כתיבה לשמה, <strong>אי הכי</strong> <small>[אם כך]</small> <strong>"אומר היה ר' מאיר דבר תורה</strong> מצאו באשפה" וכו' <strong>מיבעי ליה</strong> <small>[צריך</small> היה <small>לו]</small> לרב נחמן לומר!
 <strong>אלא,</strong> יש לחזור מהתירוץ הקודם ולומר: <strong>לעולם</strong> משנתנו שיטת <strong>ר' אלעזר היא, וכי לא בעי</strong> <small>[וכאשר אין צריך]</small> לדעת <strong>ר' אלעזר</strong> שתהא <strong>חתימה</strong> לשמה — הרי זה <strong>היכא דליכא</strong> <small>[במקום שאין]</small> <strong>עדים כלל</strong> על הגט, אבל <strong>היכא דאיכא</strong> <small>[במקום שיש]</small> <strong>עדים</strong> על הגט — <strong>בעי</strong> <small>[צריך]</small> שתהיה גם חתימתם לשמה. וראיה לדבר ממה ש<strong>אמר ר' אבא: מודה ר' אלעזר, ב</strong>שטר ה<strong>מזוייף מתוכו</strong> שחתמו בו עדים פסולים <strong>שהוא פסול.</strong> ורואים איפוא שלדעת ר' אלעזר למרות שהחתימה כשלעצמה אינה מעכבת, בכל זאת אם יש בגט חתימת עדים — צריכה החתימה להיעשות כראוי, ואם לא נעשתה כראוי היא פוסלת את הגט.
 <strong>רב אשי אמר</strong> הסבר אחר: <strong>הא מני</strong> <small>[זו,</small> משנתנו, כשיטת <small>מי היא]?</small> — כשיטה שלישית, כשיטת <strong>ר' יהודה היא, דתנן</strong> <small>[ש</small>כן <small>שנינו</small> במשנה<small>]:</small> <strong>ר' יהודה פוסל, עד שתהא כתיבתו וחתימתו</strong> של הגט <strong>בתלוש,</strong> כלומר, בכשרות. ולפי זה יש צורך גם בכתיבה וגם בחתימה לשמה.
  ושואלים:  <strong>ומעיקרא מאי טעמא</strong> <small>[ומתחילה מה טעם]</small> <strong>לא מוקמינן לה</strong> <small>[העמדנו,</small> הסברנו, <small>אותה]</small> <strong>כ</strong>שיטת <strong>ר' יהודה?</strong> שהרי משנה מפורשת היא, והיא נראית בפשטות כשיטה זו של משנתנו שחיפשנו לה מקור!
  ומשיבים:  <strong>מהדרינן</strong> <small>[מחזרים,</small> משתדלים <small>אנו]</small> להסביר את המשנה על דעת <strong>ר' מאיר,</strong> כיון ש<strong>סתם מתניתין</strong> <small>[משנתנו]</small> שיטת <strong>ר' מאיר</strong> היא. ומצד שני <strong>מהדרינן</strong> <small>[מחזרים,</small> משתדלים <small>אנו]</small> להעמידה כשיטת <strong>ר' אלעזר, דקיימא לן</strong> <small>[שמוחזק בידינו]</small> כי <strong>הילכתא כוותיה</strong> <small>[הלכה כמותו]</small> <strong>בגיטין,</strong> ומשום כך ניסינו תחילה להעמיד את משנתנו לפי שיטת אחד מהתנאים הללו, ולא כשיטת ר' יהודה.
 <big>א</big> וממשיכים לבאר את משנתנו לאור מחלוקת רבה ורבא. <strong>תנן</strong> <small>[שנינו</small> במשנתנו<small>],</small> <strong>רבן גמליאל אומר: אף המביא</strong> גט <strong>מן הרקם ומן החגר</strong> צריך שיאמר "בפני נכתב ובפני נחתם". <strong>ר' אליעזר אומר: אפילו מכפר לודים ללוד. ואמר אביי</strong> בהסברת הדברים: <strong>בעיירות</strong> שאינן בארץ ישראל עצמה, אלא <strong>הסמוכות לארץ ישראל ומובלעות בתחום ארץ ישראל עסקינן</strong> <small>[עוסקים אנו],</small>
 <strong>ואמר רבה בר בר חנה</strong> שבא מארץ ישראל: <strong>לדידי חזי לי ההוא אתרא</strong> <small>[אני עצמי ראיתי</small> את <small>המקום הזה]</small> שבין כפר לודים ללוד, <strong>והוי</strong> <small>[והיה]</small> מרחקו <strong>כ</strong>מו <strong>מ</strong>המקום <strong>בי כובי לפומבדיתא</strong> שהוא מרחק קטן.
  ונדייק:  <strong>מכלל</strong> הדברים אתה למד שה<strong>תנא קמא</strong> <small>[הראשון]</small> במשנתנו <strong>סבר</strong> <small>[סבור]:</small> כי <strong>הני</strong> <small>[</small>במקומות <small>הללו]</small> <strong>לא צריך</strong> השליח להעיד שנכתב ונחתם הגט לשמה. <strong>מאי לאו בהא קמיפלגי</strong> <small>[האם לא ב</small>עיקרון <small>זה</small> הם <small>חלוקים],</small> <strong>דמר סבר</strong> <small>[שחכם זה,</small> תנא קמא, <small>סבור]</small> שטעם אמירת "בפני נכתב ובפני נחתם" הוא <strong>לפי שאין בקיאין לשמה, והני גמירי</strong> <small>[ו</small>תושבי מקומות <small>אלה למודים]</small> הם בדבר, כי הם סמוכים לארץ ישראל, <strong>ומר סבר</strong> <small>[וחכם זה,</small> רבן גמליאל, <small>סבור]</small> שהטעם הוא <strong>לפי שאין עדים מצויין לקיימו, והני נמי לא שכיחי</strong> <small>[ו</small>תושבי מקומות <small>אלה גם כן אינם מצויים]</small> משום שהם שוכנים מעבר לגבול, ויש קשיים בהבאת עדים ממקום למקום?
  ודוחים:  <strong>לא,</strong> אין להוכיח שהדבר שנוי במחלוקת תנאים, ולגבי הקשיים <strong>רבה מתרץ</strong> (מיישב, מסביר) <strong>לטעמיה</strong> <small>[לטעמו,</small> לשיטתו<small>]</small> <strong>ורבא מתרץ לטעמיה</strong> <small>[לטעמו,</small> לשיטתו<small>].</small> ומפרטים: <strong>רבה</strong> היה <strong>מתרץ</strong> דבר זה <strong>לטעמיה</strong> <small>[לטעמו,</small> לשיטתו<small>],</small> <strong>דכולי עלמא</strong> <small>[שלדעת הכל]</small> הטעם הוא <strong>לפי שאין בקיאין לשמה, והכא בהא קמיפלגי</strong> <small>[וכאן בזה</small> הם <small>חלוקים],</small> ה<strong>תנא קמא סבר:</strong> <small>[הראשון סבור]</small> כי <strong>הני</strong> <small>[</small>תושבי ערים <small>אלה]</small> <strong>כיון</strong> ש<strong>סמוכות</strong> ערים אלה לארץ ישראל <strong>מיגמר גמירי</strong> <small>[למודים</small> הם<small>],</small>
 <strong>ואתא</strong> <small>[ובא]</small> <strong>רבן גמליאל למימר</strong> <small>[לומר]</small> כך: אף שתושבי אותן ערים שהן <strong>מובלעות</strong> בתחום ארץ ישראל <strong>גמירי</strong> <small>[למודים]</small> בדבר, מכל מקום תושבי אלה שהן <strong>סמוכות</strong> בלבד <strong>לא גמירי</strong> <small>[אינם למודים]</small> בדבר. <strong>ואתא</strong> <small>[ובא]</small> <strong>ר' אליעזר למימר</strong> <small>[לומר]</small> כשאמר שאף מכפר לודים ללוד, ש<strong>מובלעות נמי</strong> <small>[גם כן]</small> <strong>לא,</strong> שאין לסמוך על בקיאותם, ש<strong>לא תחלוק במדינת הים,</strong> וההנחה היא שארץ ישראל יש לה דין לעצמה, וכל מקום שאינו ממש חלק מן היישוב היהודי של ארץ ישראל, יש לו דיני חוץ לארץ.
  ומצד שני <strong>רבא מתרץ</strong> <strong>לטעמיה</strong> <small>[לטעמו,</small> לשיטתו<small>]:</small> <strong>דכולי עלמא</strong> <small>[שלדעת הכל]</small> הטעם לאמירת "בפני נכתב ובפני נחתם" הוא <strong>לפי שאין עדים מצויין לקיימו, ו</strong>ה<strong>תנא קמא סבר:</strong> <small>[הראשון סבור]</small> כי <strong>הני</strong> <small>[</small>תושבי ערים <small>אלה]</small> <strong>כיון</strong> ש<strong>סמוכות מישכח שכיחי</strong> <small>[מצויים</small> הם<small>],</small>
 <strong>ואתא</strong> <small>[ובא]</small> <strong>רבן גמליאל למימר</strong> <small>[לומר]</small> כי תושבי הערים ה<strong>מובלעות שכיחי</strong> <small>[מצויים],</small> ואילו תושבי הערים ה<strong>סמוכות</strong> בלבד <strong>לא שכיחי</strong> <small>[מצויים],</small> <strong>ואתא</strong> <small>[ובא]</small> <strong>ר' אליעזר למימר</strong> <small>[לומר]</small> ש<strong>מובלעות נמי</strong> <small>[גם כן]</small> <strong>לא</strong> נחשבות כארץ ישראל לענין זה, ואף על פי שהמקום קרוב וסמוך לארץ ישראל, <strong>שלא תחלוק במדינת הים.</strong>
 <big>ב</big> <strong>תנן</strong> <small>[שנינו</small> במשנתנו<small>],</small> <strong>וחכמים אומרים: אינו צריך שיאמר "בפני נכתב ובפני נחתם" אלא המביא</strong> גט <strong>ממדינת הים, והמוליך</strong> מארץ ישראל למדינת הים. ונדייק: <strong>מכלל</strong> הדברים אתה למד שה<strong>תנא קמא</strong> <small>[הראשון]</small> של משנתנו <strong>סבר</strong> <small>[סבור]</small> כי <strong>מוליך</strong> למדינת הים <strong>לא צריך</strong> לומר. <strong>מאי לאו בהא קמיפלגי</strong> <small>[האם לא ב</small>דבר <small>זה</small> הם <small>חלוקים],</small> <strong>דמר סבר</strong> <small>[שחכם זה,</small> תנא קמא, <small>סבור]</small> שהטעם של העדות הוא <strong>לפי שאין בקיאין לשמה,</strong>
## דף ד:
 <strong>והני גמירי</strong> <small>[ואלה למודים]</small> בדבר, שהרי הגט נשלח מארץ ישראל, וגט שנכתב שם ודאי נעשה בכשרות. <strong>ומר סבר</strong> <small>[וחכם זה,</small> חכמים, <small>סבור]</small> בטעם העדות <strong>לפי שאין עדים מצויין לקיימו, והני</strong> <small>[ואלה]</small> ההולכים מארץ ישראל למדינת הים <strong>נמי</strong> <small>[גם כן]</small> <strong>לא שכיחי</strong> <small>[מצויים]?</small>
 ודוחים: אין להוכיח מכאן, אלא <strong>רבה מתרץ</strong> (מיישב, מסביר) את הדברים <strong>לטעמיה</strong> <small>[לטעמו,</small> לשיטתו<small>],</small> <strong>ורבא מתרץ</strong> את הדברים <strong>לטעמיה</strong> <small>[לטעמו,</small> לשיטתו<small>].</small> <strong>רבה מתרץ לטעמיה</strong> <small>[לטעמו,</small> לשיטתו<small>]</small> כך: <strong>דכולי עלמא</strong> <small>[שלדעת הכל]</small> הטעם הוא <strong>לפי שאין בקיאין לשמה, והכא</strong> <small>[וכאן]</small> <strong>בגזירת מוליך אטו</strong> <small>[משום]</small> <strong>מביא קמיפלגי</strong> <small>[חלוקים</small> הם<small>],</small> כיצד?
  — שה<strong>תנא קמא סבר</strong> <small>[הראשון סבור]:</small> <strong>לא גזרינן</strong> <small>[אין אנו גוזרים]</small> <strong>מוליך אטו</strong> <small>[משום]</small> <strong>מביא,</strong> ומשום כך, אף על פי שהמביא גט ממדינת הים צריך לומר "בפני נכתב ובפני נחתם", המוליך לשם אינו צריך.
 <strong>ורבנן בתראי סברי</strong> <small>[וחכמים אחרונים סבורים]:</small> <strong>גזרינן</strong> <small>[גוזרים אנו]</small> <strong>מוליך אטו</strong> <small>[משום]</small> <strong>מביא,</strong> שעשויים אנשים לטעות ולחשוב שכשם שמוליך אינו זקוק להעיד שהגט נכתב ונחתם בפניו, כך המביא לא יזדקק, ולכן תיקנו שגם המוליך למדינת הים צריך להעיד שנכתב הגט ונחתם בפניו.
 <strong>ורבא מתרץ לטעמיה</strong> <small>[לטעמו,</small> לשיטתו<small>],</small> כיצד? <strong>דכולי עלמא</strong> <small>[שלדעת הכל]</small> הטעם של אמירת "בפני נכתב ובפני נחתם" הוא <strong>לפי שאין עדים מצויין לקיימו, ורבנן בתראי</strong> <small>[וחכמים אחרונים]</small> אינם באים לחלוק על התנא הראשון, אלא <strong>לפרושי טעמיה</strong> <small>[לפרש</small> את <small>טעמו]</small> של ה<strong>תנא קמא</strong> <small>[הראשון]</small> <strong>הוא דאתו</strong> <small>[שבאים],</small> שאף הוא סבור שהמוליך צריך להעיד, אלא שאמר דבריו בקיצור.
 <big>א</big> ומנסים להביא ראיה נוספת, <strong>תנן</strong> <small>[שנינו</small> במשנתנו]: <strong>המביא גט ממדינה למדינה במדינת הים</strong> — <strong>צריך לומר "בפני נכתב ובפני נחתם",</strong> ונדייק מכאן: <strong>הא</strong> <small>[הרי]</small> אם הביא גט <strong>באותה מדינה במדינת הים</strong> — <strong>לא צריך.</strong> אם כן, <strong>לרבא ניחא</strong> <small>[נוח]</small> הדבר, שהרי לדעתו הטעם לאמירה זו הוא משום שאין עדים מצויים לקיימו, ובאותה מדינה מצויים הם. ואולם <strong>לרבה</strong> הסבור שהטעם הוא מפני שאין בקיאים לשמה <strong>קשיא</strong> <small>[קשה]</small> הדבר, שהרי אף באותה מדינה שבמדינת הים אינם בקיאים!
  ומשיבים: לשיטת רבה  <strong>לא תימא</strong> <small>[אל תאמר,</small> אל תדייק<small>]:</small> <strong>הא</strong> <small>[הרי]</small> <strong>באותה מדינה במדינת הים</strong> — <strong>לא צריך, אלא אימא</strong> <small>[אמור</small> ודייק<small>]</small> בדרך אחרת: <strong>ממדינה למדינה בארץ ישראל</strong> — <strong>לא צריך.</strong>
 על תירוץ זה מקשים: דבר זה אינו צריך ללומדו בדרך דיוק, <strong>הא בהדיא קתני לה</strong> <small>[הרי במפורש</small> הוא <small>שונה אותה]</small> במשנה: <strong>המביא גט בארץ ישראל, אינו צריך לומר "בפני נכתב ובפני נחתם"!</strong> ומשיבים: <strong>אי מההיא, הוה אמינא</strong> <small>[אם מזו</small> בלבד, <small>הייתי אומר]:</small> <strong>הני מילי</strong> <small>[דברים אלה]</small> אמורים דווקא ב<strong>דיעבד</strong> שאם לא עשה כן — לא נפסל הגט, <strong>אבל לכתחילה לא</strong> ינהג כך, אלא יעיד על הדבר, על כן <strong>קא משמע לן</strong> <small>[השמיע לנו]</small> דיוק זה שאף לכתחילה אינו צריך.
  זו היתה גרסה אחת של דיון זה, <strong>ואיכא דמותיב לה הכי</strong> <small>[ויש שמקשה אותה כך]</small> באופן אחר, ומדייק מלשון המשנה: המביא גט ממדינה למדינה במדינת הים צריך לומר "בפני נכתב" וכו', <strong>הא</strong> <small>[הרי]</small> <strong>ממדינה למדינה בארץ ישראל</strong> — <strong>לא צריך</strong> להביא עדים.
 <strong>לרבה ניחא</strong> <small>[נוח]</small> הדבר, שהרי לדעתו בארץ ישראל אין צורך בעדים כיון שהם בקיאים לשמה. ואילו <strong>לרבא קשיא</strong> <small>[קשה]!</small> ודוחים: <strong>לא תימא</strong> <small>[תאמר]</small> ותדייק <strong>ממדינה למדינה בארץ ישראל</strong> — <strong>לא צריך, אלא אימא</strong> <small>[אמור]</small> ודייק כך: <strong>הא</strong> <small>[הרי]</small> <strong>באותה מדינה במדינת הים</strong> — <strong>לא צריך.</strong>
 וממשיכים להקשות: ולשיטה זו <strong>אבל ממדינה למדינה בארץ ישראל, מאי</strong> <small>[מה]</small> יהא הדין? <strong>צריך</strong> להעיד? אם כן, <strong>ליתני</strong> <small>[שישנה]</small> באופן כללי: <strong>המביא ממדינה למדינה</strong> — <strong>סתם</strong> צריך לומר "בפני נכתב" וכו', ובכלל זה גם מדינת הים וגם ארץ ישראל!
 ומשיבים: <strong>לעולם ממדינה למדינה בארץ ישראל נמי</strong> <small>[גם כן]</small> <strong>לא צריך,</strong> וטעמו של דבר: ש<strong>כיון דאיכא</strong> <small>[שיש]</small> <strong>עולי רגלים</strong> הבאים לבית המקדש, <strong>מישכח שכיחי</strong> <small>[מצויים]</small> עדים לבוא אפילו ממדינה למדינה.
  ומקשים:  <strong>תינח</strong> <small>[נניח]</small> <strong>בזמן שבית המקדש קיים,</strong> שאז היו עולי רגל ועדים מצויים, אבל <strong>בזמן שאין בית המקדש קיים, מאי איכא למימר</strong> <small>[מה יש לומר]?</small> ומשיבים: <strong>כיון דאיכא</strong> <small>[שיש]</small> <strong>בתי דינין</strong> מרכזיים <strong>דקביעי</strong> <small>[ש</small>הם <small>קבועים]</small> ונמצאים במקום אחד והכל באים אליהם — <strong>מישכח שכיחי</strong> <small>[מצויים]</small> עדים לקיימו.
 <big>ב</big> ומביאים ראיה נוספת, <strong>תנן</strong> <small>[שנינו</small> במשנתנו<small>]:</small> <strong>רבן שמעון בן גמליאל אומר: אפילו מהגמוניא להגמוניא</strong> צריך המביא גט לומר "בפני נכתב ובפני נחתם". <strong>ואמר ר' יצחק: עיר אחת היתה בארץ ישראל ועססיות שמה, והיו בה שני הגמוניות</strong> שחילקו ביניהן את העיר, <strong>שהיו מקפידין זה על זה</strong> עד שאי אפשר היה לעבור ממקום למקום באותה עיר, <strong>לפיכך הוצרכו לומר מהגמוניא להגמוניא.</strong>
 <strong>לרבא</strong> שסבור שהטעם הוא משום עדים <strong>ניחא</strong> <small>[נוח]</small> הדבר, <strong>לרבה קשיא</strong> <small>[קשה]</small> הדבר, שהרי לשיטת רבה בארץ ישראל שבקיאים בה בענין "לשמה" אין צורך באמירת "בפני נכתב" וכו'! ומשיבים: <strong>רבה אית ליה</strong> <small>[יש לו,</small> מקבל<small>],</small> גם כן את שיטתו של <strong>רבא,</strong> כלומר, גם רבה מסכים שאחד הטעמים להלכה זו הוא משום שאין עדים מצויים לקיימו אלא שהוא מוסיף על כך גם טעם נוסף — שאין בקיאים לשמה.
  ושואלים:  <strong>אלא</strong> לפי הסבר זה שאנו עתה מסבירים, <strong>מאי בינייהו</strong> <small>[מה</small> ההבדל <small>ביניהם]</small> להלכה? ומשיבים: <strong>איכא בינייהו</strong> <small>[יש ביניהם</small> הבדל<small>],</small> במקרה <strong>דאתיוה בי תרי</strong> <small>[שהביאוהו,</small> את הגט <small>שנים]</small> ממדינת הים, שלדעת רבא אינם צריכים לומר "בפני נכתב" וכו', שהרי שוב לא ניתן לערער על הגט, ואין צורך בעדים נוספים לקיימו. ואילו לדעת רבה החושש גם משום "לשמה" עדיין צריך לומר זאת.
 <strong>אי נמי</strong> <small>[או גם כן],</small> הביאו <strong>באותה מדינה במדינת הים,</strong> שמצויים עדים לקיימו, שלדעת רבה צריך עדים משום "לשמה", ולדעת רבא אין צריך.
 <big>ג</big> <strong>תנן</strong> <small>[שנינו</small> במשנה<small>]</small> להלן: <strong>המביא גט ממדינת הים, ואינו יכול לומר "בפני נכתב ובפני נחתם", אם יש עליו,</strong> על גט זה, <strong>עדים</strong> — <strong>יתקיים בחותמיו,</strong> כלומר, יקיימו אותו על פי אישור חתימת העדים. <strong>והוינן</strong> <small>[והיינו עוסקים,</small> מתקשים<small>]</small> <strong>בה,</strong> בהלכה זו: <strong>מאי</strong> <small>[מה]</small> פירוש <strong>"ואינו יכול לומר"?</strong>
## דף ה.
 <strong>אילימא</strong> <small>[אם לומר]</small> שהוא <strong>חרש</strong> ולכן אינו יכול לדבר, וכי <strong>חרש בר איתויי גיטא</strong> <small>[בן הבאת גט]</small> <strong>הוא,</strong> וכי ראוי הוא לכך? <strong>והתנן</strong> <small>[והרי שנינו</small> במשנה<small>]:</small> <strong>הכל כשרים להביא את הגט, חוץ מחרש שוטה וקטן</strong> שאינם ראויים כלל להיות שליחים כיון שאין הם בני דעת!
 <strong>ואמר רב יוסף: הכא במאי עסקינן</strong> <small>[כאן במה אנו עוסקים]</small> — <strong>כגון ש</strong>השליח <strong>נתנו לה,</strong> את הגט <strong>כשהוא פקח</strong> (שומע) <strong>ולא הספיק לומר "בפני נכתב ובפני נחתם" עד שנתחרש,</strong> ששליחותו היתה שליחות ראויה, אלא שכעת אינו יכול לומר דבר. <strong>לרבא ניחא</strong> <small>[נוח]</small> הדבר, ואולם <strong>לרבה קשיא</strong> <small>[קשה]:</small> מה מועיל אם יתקיים הגט בחותמיו, והרי סוף סוף יש צורך בעדות על כתיבת הגט לשמה!
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> — לא בעיקר התקנה, אלא בדורות אחרונים <strong>לאחר שלמדו</strong> אף במדינת הים שיש לכתוב גט לשמה. ומקשים: <strong>אי הכי</strong> <small>[אם כך]</small> שמדובר כשהכל מוחזקים בקיאים, אם כן אפילו אם השליח <strong>יכול</strong> להעיד <strong>נמי</strong> <small>[גם כן]</small> לא יצטרך לומר "בפני נכתב", ודיו בקיום חתימת העדים! ומשיבים: בכל זאת צריך השליח להעיד, והטעם: <strong>גזירה שמא יחזור דבר לקלקולו,</strong> ששוב לא יהא ידוע הצורך בכתיבה לשמה.
  ומקשים:  <strong>אי הכי</strong> <small>[אם כך]</small> שאנו גוזרים גזירה זו, גם אם הביא את הגט מי ש<strong>אינו יכול נמי</strong> <small>[גם כן]</small> לא יועיל קיום הגט בחותמיו, בגלל גזירה זו! ומשיבים: מקרה כזה של <strong>פקח ונתחרש מילתא דלא שכיחא</strong> <small>[דבר שאינו מצוי</small> הוא<small>],</small> <strong>ומילתא דלא שכיחא</strong> <small>[ודבר שאינו מצוי]</small> <strong>לא גזור בה רבנן</strong> <small>[גזרו בו חכמים].</small>
 ומקשים על כך: <strong>והא</strong> <small>[והרי]</small> <strong>אשה</strong> עצמה המביאה את גיטה, שהוא גם כן דבר <strong>דלא שכיחא</strong> <small>[שאינו מצוי],</small> <strong>ותנן</strong> <small>[ושנינו</small> במשנה<small>]:</small> <strong>האשה עצמה מביאה</strong> את <strong>גיטה, ובלבד שצריכה לומר "בפני נכתב ובפני נחתם",</strong> ומדוע גזרו חכמים שתאמר, הרי אין זה דבר מצוי שהיא בעצמה תהיה שליח להבאת גיטה?! ומשיבים: קבעו חכמים דבר זה כתקנה כדי <strong>שלא תחלוק בשליחות,</strong> אלא יצטרכו כל השליחים המביאים גט אשה להעיד.
  ומקשים:  <strong>אי הכי</strong> <small>[אם כך]</small> שכך תיקנו, <strong>בעל נמי</strong> <small>[גם כן]</small> המביא את גט אשתו יצטרך לומר "בפני נכתב ובפני נחתם" כדי שלא לחלוק בשליחות! <strong>אלמה תניא</strong> <small>[</small>ו<small>מפני מה שנויה</small> ברייתא<small>]:</small> <strong>הוא,</strong> הבעל <strong>עצמו שהביא</strong> את <strong>גיטו, אין צריך לומר "בפני נכתב ובפני נחתם"?</strong>
 ומשיבים: <strong>טעמא מאי אמור רבנן</strong> <small>[מה טעם אמרו חכמים]</small> ש<strong>צריך</strong> שליח הגט <strong>לומר "בפני נכתב ובפני נחתם" - דילמא אתי</strong> <small>[שמא יבוא]</small> ה<strong>בעל מערער</strong> <small>[ויערער]</small> <strong>ופסיל ליה</strong> <small>[ויפסול אותו]</small> את הגט, ואולם במקרה זה, וכי <strong>השתא מינקט נקיט ליה בידיה</strong> <small>[עכשיו</small> הוא <small>מחזיק אותו בידו]</small> <strong>וערעורי קא מערער עליה</strong> <small>[ומערער עליו]?</small> שאם אינו רוצה לתתו יקרענו! ולכן אין טעם לגזור במקרה זה.
 ומנסים להביא ראיה נוספת: <strong>תא שמע</strong> <small>[בוא</small> ו<small>שמע]</small> ממה <strong>דבעא מיניה</strong> <small>[ששאל אותו]</small> <strong>שמואל מרב הונא: שנים שהביאו גט ממדינת הים,</strong> האם <strong>צריכין שיאמרו "בפנינו נכתב ובפנינו נחתם" או אין צריכין? אמר ליה</strong> <small>[לו]:</small> <strong>אין צריכין.</strong> ונתן טעם לדבר: <strong>ומה אילו יאמרו</strong> ויעידו רק <strong>"בפנינו גרשה",</strong> בלי להביא גט, <strong>מי</strong> <small>[האם]</small> <strong>לא מהימני</strong> <small>[יהיו נאמנים</small> הם בכך<small>]</small> ותיחשב כגרושה? ואם כן, כאשר הם באים ומביאים את הגט הריהם נאמנים שהיו הגירושין כתיקונם.
 <strong>ל</strong>שיטת <strong>רבא ניחא</strong> <small>[נוח]</small> הדבר, כיון שהכל תלוי במציאותם של עדים לקיימו, והרי שני עדים לפנינו, אולם <strong>לרבה קשיא</strong> <small>[קשה]</small> שהרי יש צורך גם בעדות שנכתב לשמה! ומשיבים: לשיטתו צריכים לומר כי <strong>הכא במאי עסקינן</strong> <small>[כאן במה אנו עוסקים]</small> — <strong>לאחר שלמדו</strong> במדינת הים שהגט צריך להיכתב לשמה.
  ומקשים:  <strong>אי הכי</strong> <small>[אם כך]</small> שמדובר לאחר שלמדו, <strong>חד</strong> <small>[אחד]</small> שמביא את הגט <strong>נמי</strong> <small>[גם כן]</small> לא יצטרך לומר "בפני נכתב" וכו'! ומשיבים: עד אחד עדיין צריך לומר, והטעם: <strong>גזרה שמא יחזור דבר לקלקולו.</strong>
 ומקשים שוב: <strong>אי הכי, בי תרי נמי</strong> <small>[אם כך, שניים גם כן]</small> יצטרכו לומר אף הם "בפני נכתב" וכו', משום הגזירה! ומשיבים: <strong>בי תרי דמייתו גיטא, מילתא דלא שכיחא</strong> <small>[שניים שמביאים גט, דבר שאינו מצוי</small> הוא<small>],</small> <strong>ומילתא דלא שכיחא</strong> <small>[ודבר שאינו מצוי]</small> <strong>לא גזור בה רבנן</strong> <small>[גזרו בו חכמים].</small>
 ומקשים: <strong>והא</strong> <small>[והרי]</small> <strong>אשה</strong> המביאה את גיטה שדבר ש<strong>לא שכיחא</strong> <small>[מצוי]</small> הוא, <strong>ותנן</strong> <small>[ושנינו</small> במשנה<small>]:</small> <strong>האשה עצמה מביאה</strong> את <strong>גיטה, ובלבד שהיא עצמה צריכה לומר "בפני נכתב ובפני נחתם"!</strong> ומשיבים: הטעם בזה הוא כדי <strong>שלא תחלוק בשליחות</strong> של יחיד.
  ומקשים:  <strong>אי הכי</strong> <small>[אם כך],</small> <strong>בעל נמי</strong> <small>[גם כן]</small> יצטרך לומר! <strong>אלמה תניא</strong> <small>[</small>ו<small>מפני מה שנויה</small> ברייתא<small>]:</small> <strong>הוא,</strong> הבעל <strong>עצמו שהביא</strong> את <strong>גיטו, אינו צריך לומר "בפני נכתב ובפני נחתם"?</strong> ומשיבים: <strong>טעמא מאי אמור רבנן</strong> <small>[מה טעם אמרו חכמים]</small> ש<strong>צריך לומר "בפני נכתב ובפני נחתם"</strong> — <strong>דילמא אתי</strong> <small>[שמא יבוא]</small> ה<strong>בעל מערער ופסיל ליה</strong> <small>[יערער ויפסול אותו,</small> את הגט<small>],</small> <strong>השתא מינקט נקיט ליה בידיה וערעורי קא מערער עליה</strong> <small>[עכשיו</small> הוא <small>מחזיק אותו בידו ומערער עליו]?</small>
 ומציעים עוד: <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו בברייתא: שליח ה<strong>מביא גט ממדינת הים, ונתנו לה,</strong> לאשה <strong>ולא אמר לה "בפני נכתב ובפני נחתם", אם נתקיים הגט בחותמיו,</strong> שהעידו אחרים על חתימת העדים — הרי זה גט <strong>כשר, ואם לאו</strong> <small>[לא]</small> — הריהו <strong>פסול. הוי, לא הוצרכו לומר "בפני נכתב ובפני נחתם" להחמיר עליה, אלא להקל עליה</strong> שלא תהא זקוקה לקיים את הגט.
  וברייתא זו <strong>לרבא ניחא</strong> <small>[נוחה],</small> <strong>לרבה קשיא</strong> <small>[קשה]</small> היא, שהרי לדעתו אמירת "בפני נכתב" וכו' באה להחמיר בדבר משום חשש "לשמה"! ומתרץ רבה: <strong>הכא במאי עסקינן</strong> <small>[כאן במה אנו עוסקים]</small> — <strong>לאחר שלמדו.</strong>
 ומקשים: <strong>והאמרת</strong> <small>[והרי אמרת]:</small> <strong>גזירה שמא יחזור הדבר לקלקולו,</strong> ומפני מה לא גזרו פה? ומשיבים: כאן מדובר <strong>כשניסת</strong> (כשנישאה) כבר האשה, ולא רצו להחמיר להוציאה מבעלה השני רק משום גזירה. ומקשים: <strong>אי הכי</strong> <small>[אם כך]</small> אתה מפרש, מה שנאמר שם: <strong>הוי לא הוצרכו לומר "בפני נכתב ובפני נחתם" להחמיר עליה אלא להקל עליה,</strong> לא זה הטעם, אלא <strong>משום</strong> ש<strong>ניסת</strong> (נישאה) <strong>הוא,</strong> שזה הוא הטעם של ההיתר!
  ומשיבים: באמת  <strong>הכי קאמר</strong> <small>[כך הוא אומר],</small> זו היתה כוונתו, וכך יש להבין את הדברים: <strong>וכי תימא</strong> <small>[ואם תאמר]</small> <strong>להחמיר עלה ולפקה</strong> <small>[שנחמיר עליה ונוציא אותה</small> מבעלה<small>]</small> — <strong>הוי לא הוצרכו לומר "בפני נכתב ובפני נחתם" להחמיר עליה אלא</strong> <strong>להקל עליה,</strong> ומשום כך לא עמדו חכמים במקרה זה על קיום גזירתם,
## דף ה:
 שהרי <strong>טעמא מאי</strong> <small>[מה הטעם]</small> שהצריכו בכלל עדות זו — <strong>דילמא אתי</strong> <small>[שמא יבוא]</small> ה<strong>בעל מערער ופסיל ליה</strong> <small>[</small>ו<small>יערער ויפסול אותו],</small> <strong>השתא</strong> <small>[עכשיו]</small> כשה <strong>בעל לא קא מערער</strong> <small>[אינו מערער]</small> ורואה שהיא נישאת, <strong>אנן ניקום ונערער עלה</strong> <small>[אנו נעמוד ונערער עליו]?</small>
 <big>א</big> ומעירים: רבה ורבא חולקים הם <strong>בפלוגתא</strong> <small>[במחלוקת]</small> של <strong>ר' יוחנן ור' יהושע בן לוי, חד</strong> <small>[אחד]</small> מהם <strong>אמר</strong> טעם לתקנת אמירת "בפני נכתב ובפני נחתם": <strong>לפי שאין בקיאין לשמה, וחד</strong> <small>[ואחד]</small> מהם <strong>אמר: לפי שאין עדים מצויין לקיימו.</strong>
 ומוסיפים: <strong>תסתיים</strong> <small>[תוגדר]</small> ש<strong>ר' יהושע בן לוי הוא</strong> זה ש<strong>אמר</strong> שהטעם הוא <strong>לפי שאין בקיאין לשמה.</strong> ומה הראיה לדבר? — ש<strong>ר' שמעון בר אבא אייתי גיטא לקמיה</strong> <small>[הביא גט לפני]</small> <strong>ר' יהושע בן לוי, ואמר ליה</strong> <small>[לו]:</small> <strong>צריכנא למימר</strong> <small>[</small>האם <small>צריך אני לומר]</small> <strong>"בפני נכתב ובפני נחתם", או לא?</strong>
 <strong>אמר ליה</strong> <small>[לו]:</small> <strong>לא צריכת</strong> <small>[אינך צריך],</small> שכן, <strong>לא אמרו</strong> שצריך לומר כן <strong>אלא בדורות הראשונים, שאין בקיאין לשמה, אבל בדורות האחרונים שבקיאין לשמה</strong> — <strong>לא,</strong> אם כן, <strong>תסתיים</strong> <small>[תוגדר]</small> שהוא החכם שסבר שהטעם הוא משום כתיבה לשמה.
  ותוהים:  <strong>ותסברא</strong> <small>[וכי יכול אתה לסבור</small> כן<small>]</small> שאין שליח יחידי צריך לומר "בפני נכתב ובפני נחתם"? <strong>והא</strong> <small>[והרי]</small> כבר הוכחנו שגם <strong>רבה אית ליה</strong> <small>[יש לו,</small> מקבל<small>]</small> גם את שיטת <strong>רבא</strong> ובעיה זו של מציאות עדים אינה נפתרת רק על ידי זה שדורות אחרונים למדו כתיבת גט לשמה! <strong>ועוד, הא אמרינן</strong> <small>[הרי אנו אומרים]</small> לשיטת רבה שצריך להמשיך ולומר "בפני נכתב" וכו' <strong>שמא יחזור דבר לקלקולו!</strong>
 <strong>אלא,</strong> כך צריך לומר: <strong>ר' שמעון בר אבא איניש אחרינא הוה בהדיה</strong> <small>[איש אחר,</small> נוסף, <small>היה איתו</small> כעד<small>],</small> <strong>והא</strong> <small>[וזה]</small> ש<strong>לא חשיב ליה</strong> <small>[מנה אותו]</small> במעשה זה — <strong>משום כבודו</strong> של <strong>ר' שמעון</strong> בר אבא, שאותו אדם היה אדם פשוט ולכן לא הוזכר, אבל כיון שהיו שני עדים, החשש שאין עדים מצויים אינו קיים כאן, ובמקרה כזה שהוא לא מצוי אף אין אנו גוזרים משום החשש שמא יחזור הדבר לקלקולו.
 <big>ב</big> <strong>איתמר</strong> <small>[נאמר]</small> שנחלקו אמוראים בבעיה הבאה: <strong>בפני כמה נותנו</strong> השליח המביא את הגט מחוצה לארץ <strong>לה,</strong> לאשה? <strong>ר' יוחנן ור' חנינא</strong> נחלקו בכך, <strong>חד</strong> <small>[אחד]</small> מהם <strong>אמר: בפני שנים</strong> נותנו, <strong>וחד</strong> <small>[ואחד]</small> מהם <strong>אמר: בפני שלשה</strong> נותנו.
  ומעירים:  <strong>תסתיים</strong> <small>[תוגדר]</small> ש<strong>ר' יוחנן הוא</strong> ש<strong>אמר בפני שנים.</strong> ומה הראיה? ש<strong>רבין בר רב חסדא אייתי גיטא לקמיה</strong> <small>[הביא גט לפני]</small> <strong>ר' יוחנן, ואמר ליה</strong> <small>[לו]</small> ר' יוחנן: <strong>זיל הב</strong> <small>[לך תן]</small> <strong>לה</strong> את הגט <strong>באפי תרי</strong> <small>[בפני שניים]</small> <strong>ואימא להו</strong> <small>[ואמור להם]</small> <strong>"בפני נכתב ובפני נחתם".</strong> ומסכמים: אכן, <strong>תסתיים</strong> <small>[תוגדר]</small> שזוהי שיטת ר' יוחנן.
  ומציעים:  <strong>לימא בהא קמיפלגי</strong> <small>[האם נאמר</small> ש<small>ב</small>ענין <small>זה הם חלוקים],</small> <strong>דמאן דאמר</strong> <small>[שמי שאומר]</small> <strong>בפני שנים, קסבר</strong> <small>[סבור]</small> שהטעם הוא: <strong>לפי שאין בקיאין לשמה,</strong> וכיון שהעיד שנכתב הדבר לשמו — די בכך, <strong>ומאן דאמר</strong> <small>[ומי שאומר]</small> שצריך שיעיד <strong>בפני שלשה, קסבר</strong> <small>[סבור]:</small> <strong>לפי שאין עדים מצויין לקיימו,</strong> ולכן צריך להעיד בפני שלושה שהם בית דין כפי שמעידים בכל קיום  שטרות?
  ודוחים:  <strong>ותסברא</strong> <small>[וכי יכול אתה לסבור</small> כן<small>]?</small> <strong>הא</strong> <small>[הרי]</small> <strong>מ</strong>כיון ש<strong>ר' יהושע בן לוי אמר,</strong> כפי שהוכחנו, שהטעם הוא <strong>לפי שאין בקיאין לשמה,</strong> ממילא מובן כי <strong>ר' יוחנן</strong> החולק עליו, הוא ש<strong>אמר לפי שאין עדים מצויין לקיימו. והכא היכי קאמר</strong> <small>[וכאן איך אומר]</small> <strong>ר' יוחנן בפני שנים?</strong> שאם הטעם לשלושה הוא מפני הצורך לקיים את השטר, היה דווקא ר' יוחנן צריך לומר שיקיימנו בפני שלושה!
 <strong>ועוד, הא</strong> <small>[הרי]</small> <strong>רבה אית ליה</strong> <small>[יש לו,</small> מקבל<small>]</small> את שיטת <strong>רבא.</strong> ואם כן, גם האומר שאין בקיאים לשמה, מכל מקום צריך עדים לקיימו, ואם צריך בית דין לכך — הלא אין שנים בית דין!
 <strong>אלא,</strong> יש לומר <strong>דכולי עלמא</strong> <small>[שלדעת הכל]</small> במחלוקת זו, <strong>בעינן</strong> <small>[צריכים אנו]</small> <strong>עדים מצויין לקיימו, והכא</strong> <small>[וכאן]</small> <strong>ב</strong>שאלה אחרת נחלקו: האם <strong>שליח</strong> בדבר <strong>נעשה עד</strong> להעיד על אותו דבר עצמו, <strong>ו</strong>האם <strong>עד נעשה דיין</strong> באותו דין עצמו, <strong>קמיפלגי</strong> <small>[חלוקים</small> הם<small>].</small> וכך נפרש: <strong>מאן דאמר</strong> <small>[מי שאומר]</small> שמעיד <strong>בפני שנים, קסבר</strong> <small>[סבור]:</small> <strong>שליח נעשה עד,</strong> <strong>ועד נעשה דיין,</strong> ואם כן, שליח זה שמעיד על אמיתות הגט, הריהו מצטרף לשנים האחרים והם נעשים בית דין ומקיימים אותו. <strong>ומאן דאמר</strong> <small>[ומי שאומר]</small> <strong>בפני שלשה, קסבר</strong> <small>[סבור</small> הוא<small>]:</small> אמנם <strong>שליח נעשה עד,</strong> אבל <strong>אין עד נעשה דיין,</strong> ומשום כך צריך השליח שלושה כדי להעיד בפניהם.
  ומקשים:  <strong>והא קיימא לן</strong> <small>[והרי מוחזק בידינו]</small> שדברים שהם <strong>בדרבנן</strong> <small>[מדברי סופרים</small> בלבד<small>]</small> ש<strong>עד נעשה</strong> בהם <strong>דיין</strong> והצורך בקיום שטרות הוא מדברי סופרים, ובזה יכול עד להיעשות דיין!
 <strong>אלא,</strong> יש לחזור מהעמדת המחלוקת בנקודה זו, ולומר כי <strong>הכא בהא קמיפלגי</strong> <small>[כאן בזה</small> הם <small>חלוקים],</small> <strong>דמר</strong> <small>[שחכם זה]</small> ר' חנינא, המצריך לתת את הגט בפני שלושה, <strong>סבר</strong> <small>[סבור]:</small> <strong>כיון</strong> שאף <strong>אשה כשירה להביא את הגט,</strong> יש לחשוש <strong>זמנין דמייתא ליה איתתא וסמכי עלה</strong> <small>[פעמים שמביאה אותו אשה ו</small>אלו שבפניהם הובא הגט <small>סומכים עליה],</small> שאינם יודעים שמה שמספיק להעיד בפני שניים הוא מפני שהעד מצטרף, ויבואו לטעות שדי בשניים בלבד, וכיון שאין אשה מצטרפת לבית דין נמצא שאין כאן בית דין המקבל את העדות ומקיים את הגט. ומשום כך הצריכו בכל מקרה שלושה.
 <strong>ואידך</strong> <small>[והאחר]</small> ר' יוחנן, סבור בענין זה של אשה: <strong>אשה</strong> — <strong>מידע ידעי ולא סמכי עלה</strong> <small>[יודעים</small> אנשים שאינה יכולה לדון <small>ואין סומכים עליה]</small> ואז מביאים עוד אדם שלישי, ואין מקום לגזור בדבר.
  ומעירים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן</strong> שאינו מצריך אלא שניים שיעיד השליח בפניהם: <strong>המביא גט ממדינת הים, ונתנו לה ולא אמר לה "בפני נכתב ובפני נחתם"</strong> והלכה ונישאה לאחר — <strong>יוציא</strong> הבעל השני את האשה בגט, <strong>והולד</strong> שנולד מנישואים אלה <strong>ממזר</strong> הוא, אלו <strong>דברי ר' מאיר.</strong>
 <strong>וחכמים אומרים : אין הולד</strong> מן השני <strong>ממזר. כיצד יעשה</strong> לתקן את הדברים כראוי? יחזור השליח ו<strong>יטלנו הימנה</strong> (ממנה), את הגט <strong>ויחזור ויתננו לה בפני שנים, ויאמר "בפני נכתב ובפני נחתם".</strong> ואף שהמחלוקת היתה בענין אחר, מכל מקום מפורש בה שצריך לומר בפני שניים ולא בפני שלושה.
 כיון שהבאנו את הברייתא, תוהים: <strong>ור' מאיר</strong> מה הוא סבור, וכי <strong>משום</strong> ש<strong>לא אמר</strong> השליח <strong>"בפני נכתב ובפני נחתם" יוציא והולד ממזר?</strong> הרי מדובר גם במקרה שהעד ראה את כתיבת וחתימת הגט, ורק מפני שלא אמר יחמירו בו עד כדי כך!?
  ומשיבים:  <strong>אין</strong> <small>[כן],</small> <strong>ר' מאיר לטעמיה</strong> <small>[לטעמו,</small> לשיטתו<small>]</small> בענין זה. ש<strong>אמר רב המנונא משמיה</strong> <small>[משמו]</small> של <strong>עולא: אומר היה ר' מאיר: כל המשנה</strong> כל דבר <strong>ממטבע</strong> (צורה, תבנית) <strong>שטבעו חכמים בגיטין</strong> — הרי זה <strong>יוציא</strong> את האשה שנישאה לו על סמך גט כזה, <strong>והולד ממזר.</strong>
 <big>ב</big> מסופר: <strong>בר הדיא בעי לאתויי גיטא</strong> <small>[רצה להביא גט]</small> ממדינה למדינה, <strong>אתא לקמיה</strong> <small>[בא לפני]</small> <strong>ר' אחי דהוה</strong> <small>[שהיה]</small> <strong>ממונה אגיטי</strong> <small>[על הגיטין]</small> לשאול אותו מה עליו לעשות, <strong>אמר ליה</strong> <small>[לו]:</small> <strong>צריך אתה לעמוד על כל אות ואות</strong> בזמן כתיבת הגט, ולראות שהכל נעשה כראוי. <strong>אתא לקמיה</strong> <small>[בא לפני]</small> <strong>ר' אמי ור' אסי, אמרי ליה</strong> <small>[אמרו לו]:</small> <strong>לא צריכת</strong> <small>[אין אתה צריך</small> לכך<small>],</small> אלא די שאתה נמצא במקום, ורואה שבכלל נעשה הדבר כראוי.
 <strong>וכי תימא אעביד לחומרא</strong> <small>[ואם תאמר אעשה</small> אני <small>לחומרה]</small> כדעת ר' אחי שמחמיר בזה, <strong>נמצא אתה מוציא לעז על גיטין הראשונים</strong> שהשליחים שהביאום לא בדקו בהם עד כדי כך.
  מסופר:  <strong>רבה בר בר חנה אייתי גיטא</strong> <small>[הביא גט],</small> <strong>פלגא איכתב קמיה ופלגא</strong> <small>[חצי נכתב לפניו, וחצי]</small> <strong>לא איכתב קמיה</strong> <small>[נכתב לפניו].</small> <strong>אתא לקמיה</strong> <small>[בא לפני]</small> <strong>ר' אלעזר</strong> כדי לברר מה הדין בענין זה. <strong>אמר ליה</strong> <small>[לו]:</small> <strong>אפילו</strong> אם <strong>לא כתב בו</strong> הסופר <strong>אלא שיטה</strong> (שורה) <strong>אחת לשמה</strong> בפניו, <strong>שוב אינו צריך</strong> להסתכל עוד ודיו בכך, שמן הסתם גם גמרו לשמה. <strong>רב אשי אמר:</strong>
## דף ו.
 <strong>אפילו</strong> שמע <strong>קן קולמוסא וקן מגילתא</strong> <small>[קול הקולמוס וקול המגילה]</small> שנשמע כשכותב הסופר את הגט לשם אותה אשה — דיו.
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב אשי: המביא גט ממדינת הים, אפילו הוא</strong> נמצא <strong>בבית</strong> כשנכתב הגט <strong>וסופר בעלייה,</strong> או <strong>הוא בעלייה וסופר בבית, אפילו נכנס ויוצא כל היום כולו</strong> — <strong>כשר</strong> הגט, ויכול להעיד עליו שנכתב כראוי.
  ויש לברר: אם <strong>הוא בבית וסופר בעלייה, הא לא קא חזי ליה</strong> <small>[הרי אינו רואה אותו]</small> כלל! <strong>אלא לאו</strong> <small>[</small>האם <small>לא]</small> מדובר כאן <strong>כגון דשמע קן קולמוסא וקן מגילתא</strong> <small>[ש</small>הוא <small>שומע קול הקולמוס וקול המגילה].</small>
 <strong>אמר מר</strong> <small>[החכם]</small> באותה הברייתא: <strong>אפילו נכנס ויוצא כל היום כולו</strong> — <strong>כשר.</strong> ויש לשאול: <strong>מאן</strong> <small>[מי הוא]</small> זה הנכנס ויוצא? <strong>אילימא</strong> <small>[אם תאמר]</small> שמדובר כאן ב<strong>שליח</strong> שצריך אחר כך להעיד על הגט, <strong>השתא</strong> <small>[עכשיו,</small> הרי<small>]</small> שנינו כבר שאם <strong>הוא בבית וסופר בעלייה, דלא חזי ליה</strong> <small>[שאינו רואה אותו]</small> כלל — <strong>אמרת</strong> <small>[אומר אתה]</small> ש<strong>כשר</strong> הוא, אם כן <strong>נכנס ויוצא</strong> באותו מקום עצמו בו נכתב הגט <strong>מיבעיא</strong> <small>[נצרכה]</small> לומר שכשר? <strong>אלא</strong> תפרש שמדובר כאן ב<strong>סופר</strong> עצמו שנכנס ויוצא כל היום ואינו כותב את הגט ברציפות, ואולם דבר זה הוא <strong>פשיטא</strong> <small>[פשוט,</small> מובן מאליו<small>],</small> וכי <strong>משום</strong> ש<strong>נכנס ויוצא נפסליניה</strong> <small>[נפסול אותו]?</small>
 ומשיבים: <strong>לא צריכא</strong> <small>[נצרכה]</small> אלא במקרה <strong>דנפק</strong> <small>[שיצא]</small> הסופר <strong>לשוקא ואתא</strong> <small>[לשוק ובא,</small> שב<small>]</small> לביתו לכתוב גט, <strong>מהו דתימא</strong> <small>[שתאמר]</small> אולי נחשוש שמא באותה יציאה <strong>איניש אחרינא אשכחיה</strong> <small>[אדם אחר מצאו]</small> <strong>ואמר ליה</strong> <small>[לו]</small> לכתוב לו גט עבורו, והוא יושב עכשיו וכותב גט לשמה של אשה אחרת, על כן <strong>קא משמע לן</strong> <small>[השמיע לנו</small> התנא<small>]</small> שבכל זאת כשר הגט, ואין חוששים לכך.
 <big>א</big> <strong>איתמר</strong> <small>[נאמר]</small> שנחלקו בבעיה הבאה: <strong>בבל</strong> מה דינה? <strong>רב אמר:</strong> דינה <strong>כארץ ישראל ל</strong>ענין <strong>גיטין, ושמואל אמר: כחוצה לארץ.</strong>
 ומציעים: <strong>לימא בהא קא מיפלגי</strong> <small>[האם לומר</small> כי <small>בזה</small> הם <small>חלוקים],</small> <strong>דמר</strong> <small>[שחכם זה,</small> רב<small>]</small> <strong>סבר</strong> <small>[סבור]</small> שהטעם לתקנת אמירת "בפני נכתב ובפני נחתם" הוא <strong>לפי שאין בקיאין לשמה, והני גמירי</strong> <small>[ואלה,</small> בני בבל, <small>למודים</small> ובקיאים<small>],</small> <strong>ומר</strong> <small>[וחכם זה,</small> שמואל<small>]</small> <strong>סבר</strong> <small>[סבור]:</small> <strong>לפי שאין עדים מצויין לקיימו, והני נמי</strong> <small>[ואלה,</small> בני בבל, <small>גם כן]</small> <strong>לא שכיחי</strong> <small>[מצויים]</small> בבבל.
  ודוחים:  <strong>ותסברא</strong> <small>[ו</small>כי יכול <small>אתה לסבור</small> כן<small>]?</small> <strong>הא</strong> <small>[הרי]</small> סיכמנו כבר כי גם <strong>רבה</strong> הסבור שחוששים לענין לשמה <strong>אית ליה</strong> <small>[יש לו,</small> מקבל<small>]</small> גם הוא את שיטת <strong>רבא</strong> שצריכים עדים לקיימו. ולכן, אף שבקיאים לשמה בבבל, כיון שאין עדים מצויים שם, צריך להיות דינה כחוצה לארץ!
 <strong>אלא,</strong> יש לומר <strong>דכולי עלמא</strong> <small>[שלדעת הכל]</small> <strong>בעינן</strong> <small>[צריכים אנו]</small> עדים <strong>לקיימו,</strong> ובזה הם חלוקים, <strong>רב סבר</strong> <small>[סבור]:</small> <strong>כיון דאיכא מתיבתא</strong> <small>[שיש ישיבות]</small> מרכזיות שאנשים באים אליהן, לכך <strong>מישכח שכיחי</strong> <small>[מצויים]</small> עדים לקיים את הגט, <strong>ושמואל סבר</strong> <small>[סבור]:</small> <strong>מתיבתא בגירסייהו טרידי</strong> <small>[</small>לומדי <small>הישיבות בלימודם</small> הם <small>טרודים]</small> ואין הבאים אליהן עשויים לשמש כעדי קיום.
 <strong>איתמר נמי</strong> <small>[נאמר גם כן],</small> ש<strong>אמר ר' אבא אמר רב הונא: עשינו עצמינו בבבל כארץ ישראל לגיטין, מכי אתא</strong> <small>[מ</small>הזמן <small>אשר</small> בו <small>בא]</small> <strong>רב לבבל.</strong>
 <strong>מתיב</strong> <small>[מקשה]</small> על כך <strong>ר' ירמיה</strong> ממה ששנינו במשנתנו, <strong>ר' יהודה אומר: מרקם ל</strong>צד <strong>מזרח</strong> הרי זה מדינת הים, <strong>ורקם</strong> עצמה — <strong>כמזרח, מאשקלון לדרום, ואשקלון</strong> עצמה — <strong>כדרום, מעכו לצפון, ועכו</strong> עצמה — <strong>כצפון. והא</strong> <small>[והרי]</small> <strong>בבל לצפונה</strong> של <strong>ארץ ישראל קיימא</strong> <small>[</small>היא <small>עומדת],</small> <strong>דכתיב</strong> <small>[שנאמר]</small> בנבואה על החורבן שיבוא על ידי בבל: <strong>"ויאמר ה' אלי מצפון תפתח הרעה"</strong> (ירמיה א, יד),
 <strong>ותנן</strong> <small>[ו</small>אף <small>שנינו],</small> <strong>ר' מאיר אומר: עכו</strong> — <strong>כארץ ישראל לגיטין, ו</strong>מכל מקום, <strong>אפילו ר' מאיר לא קאמר</strong> <small>[אומר]</small> <strong>אלא בעכו דמקרבא</strong> <small>[ש</small>היא <small>קרובה]</small> לארץ ישראל, <strong>אבל בבל דמרחקא</strong> <small>[ש</small>היא <small>רחוקה]</small> <strong>לא!</strong> ומוסיפים: <strong>הוא,</strong> ר' ירמיה, היה <strong>מותיב לה</strong> <small>[מקשה אותה,</small> את הקושיה הזו<small>],</small> <strong>והוא</strong> עצמו היה <strong>מפרק לה</strong> <small>[מתרץ אותה],</small> שהגבלה זו של תחומי ארץ ישראל נאמרה <strong>לבר</strong> <small>[חוץ]</small> <strong>מבבל.</strong>
 ומבררים: <strong>עד היכן היא בבל?</strong> מהו תחומה של בבל לענין זה? <strong>אמר רב פפא: כמחלוקת</strong> שיש במסכת קדושין ביחס לגבולותיה של בבל <strong>ל</strong>ענין <strong>יוחסין,</strong> מי נחשבים כיהודי בבל העיקריים שהם מיוחסים, <strong>כך מחלוקת ל</strong>ענין <strong>גיטין. ורב יוסף אמר:</strong> ה<strong>מחלוקת</strong> שנאמרה שם היא רק <strong>ל</strong>ענין <strong>יוחסין, אבל ל</strong>ענין <strong>גיטין</strong> — <strong>דברי הכל</strong> תחומה של בבל הוא <strong>עד ארבא תניינא דגישרא</strong> <small>[הקשת השניה של הגשר]</small> שעל נהר הפרת.
  מסופר:  <strong>רב חסדא</strong> היה <strong>מצריך</strong> את מביאי הגיטין לומר "בפני נכתב ובפני נחתם" אפילו כשהיו מביאים גט <strong>מאקטיספון לבי ארדשיר,</strong> אבל גיטין שהיו מביאים <strong>מבי ארדשיר לאקטיספון לא</strong> היה <strong>מצריך.</strong> ושואלים: <strong>לימא קסבר</strong> <small>[האם לומר</small> שהוא <small>סבור]</small> שהטעם לתקנת "בפני נכתב ובפני נחתם" <strong>לפי שאין בקיאין לשמה, והני</strong> <small>[ואלה]</small> בארדשיר <strong>גמירי</strong> <small>[למודים</small> הם בדבר<small>]?</small>
 ותוהים: <strong>ותסברא</strong> <small>[וכי</small> יכול <small>אתה לסבור</small> כן<small>]?</small> <strong>והא</strong> <small>[והרי]</small> גם <strong>רבה אית ליה</strong> <small>[יש לו,</small> מקבל<small>]</small> את שיטת <strong>רבא</strong> שיש צורך בקיום! <strong>אלא</strong> כך צריך לומר: <strong>דכולי עלמא</strong> <small>[שלדעת הכל]</small> <strong>בעינן</strong> <small>[צריכים אנו]</small> שיהיו עדים מצויים <strong>לקיימו, והני</strong> <small>[ואלה]</small> בני ארדשיר <strong>כיון דאזלי לשוקא להתם</strong> <small>[ש</small>הם <small>הולכים לשוק לשם,</small> לאקטיספון<small>],</small> <strong>הנך ידעי בחתימות ידא דהני</strong> <small>[אלה,</small> בני אקטיספון <small>יודעים בחתימות ידם של אלה,</small> בני ארדשיר<small>],</small> שהיו באים לשם לצורך עסקיהם ולכן הכירו את חתימותיהם,
 <strong>והני בדהנך לא ידעי</strong> <small>[ואלה,</small> בני ארדשיר, <small>ב</small>חתימותיהם <small>של אלה,</small> בני אקטיספון, <small>אינם יודעים],</small> <strong>מאי טעמא</strong> <small>[מה טעם]</small> הדבר? — <strong>בשוקייהו טרידי</strong> <small>[בשוקם</small> הם <small>טרודים]</small> לקנות ולמכור את סחורתם, ואינם מכירים בשטרותיהם של בני אקטיספון.
  מסופר, כי <strong>רבה בר אבוה</strong> היה <strong>מצריך</strong> להעיד אפילו כשמביאים גט <strong>מערסא לערסא</strong> <small>[מצד</small> אחד של רשות הרבים <small>לצידה</small> השני<small>].</small> <strong>רב ששת</strong> היה <strong>מצריך משכונה</strong> (קבוצת בתים) אחת <strong>לשכונה</strong> אחרת אפילו בצד אחד של רשות הרבים, <strong>ורבא</strong> היה <strong>מצריך</strong> לומר "בפני נכתב ובפני נחתם" אפילו <strong>באותה שכונה.</strong>
 ושואלים: <strong>והא</strong> <small>[והרי]</small> <strong>רבא הוא</strong> ש<strong>אמר</strong> שהטעם שצריך להעיד הוא <strong>לפי שאין עדים מצויין לקיימו,</strong> ואיך אפשר לומר שבאותה שכונה אין עדים מצויים לקיימו? ומשיבים: דבר זה קבע רבא רק במקומו, בעירו מחוזא, כי <strong>שאני</strong> <small>[שונים]</small> <strong>בני מחוזא, דניידי</strong> <small>[ש</small>הם <small>נודדים]</small> תמיד ואינם קבועים במקומם, ולכן ייתכן שהעדים שהיו שם בזמנם כבר הלכו להם למקום אחר.
 <big>ב</big> <strong>רב חנין מישתעי</strong> <small>[היה מספר]:</small> <strong>רב כהנא אייתי גיטא</strong> <small>[הביא גט],</small> <strong>ולא ידענא</strong> <small>[ואין אני יודע]</small> <strong>אי</strong> <small>[אם]</small> הביא אותו <strong>מסורא לנהרדעא, אי</strong> <small>[אם]</small> <strong>מנהרדעא לסורא. אתא לקמיה</strong> <small>[בא לפני]</small> <strong>רב, אמר ליה</strong> <small>[לו]</small> בשאלה: <strong>צריכנא למימר</strong> <small>[</small>האם <small>צריך אני לומר]</small> <strong>"בפני נכתב ובפני נחתם", או לא צריכנא</strong> <small>[איני צריך]?</small> <strong>אמר ליה</strong> <small>[לו]:</small> <strong>לא צריכת</strong> <small>[אין אתה צריך],</small>
## דף ו:
 <strong>ואי עבדת</strong> <small>[ו</small>אולם <small>אם אתה עושה</small> כן<small>]</small> — <strong>אהנית</strong> <small>[</small><small>אתה מועיל].</small> ומסבירים: <strong>מאי</strong> <small>[מה]</small> פירושם של מילים אלו <strong>"אי עבדת, אהנית"</strong> <small>[אם אתה עושה, אתה מועיל]?</small> — <strong>דאי אתי</strong> <small>[שאם יבוא]</small> <strong>בעל</strong> ו<strong>מערער, לא משגחינן ביה</strong> <small>[אין אנו משגיחים בו]</small> ובדבריו.
 <strong>כדתניא</strong> <small>[כפי ששנינו</small> בברייתא<small>]:</small> <strong>מעשה באדם אחד שהביא גט לפני ר' ישמעאל, אמר לו</strong> בשאלה: האם <strong>צריך אני לומר "בפני נכתב ובפני נחתם", או איני צריך? אמר לו: בני, מהיכן אתה? אמר לו: רבי, מכפר סיסאי אני. אמר לו: צריך אתה לומר "בפני נכתב ובפני נחתם",</strong> כדי <strong>שלא תיזקק</strong> האשה <strong>לעדים</strong> אם יערער הבעל.
 <strong>לאחר שיצא</strong> אותו אדם, <strong>נכנס לפניו ר' אלעאי, אמר לו: רבי,</strong> מדוע אמרת לו כן? <strong>והלא כפר סיסאי מובלעת בתחום ארץ ישראל, וקרובה לציפורי,</strong> שהיתה מעיקר ארץ ישראל עוד <strong>יותר מעכו!</strong> ומעירים עוד: <strong>ותנן</strong> <small>[ו</small>כן <small>שנינו</small> במשנה<small>],</small> ש<strong>ר' מאיר אומר: עכו</strong> — <strong>כארץ ישראל לגיטין, ואפילו רבנן לא פליגי עליה</strong> <small>[חכמים אינם חלוקים עליו]</small> על <strong>ר' מאיר</strong> — <strong>אלא בעכו דמרחקא</strong> <small>[ש</small>היא <small>רחוקה],</small> <strong>אבל</strong> בדבר הצורך לומר "בפני נכתב ובפני נכתב" בגט <strong>הבא מ</strong><strong>כפר סיסאי דמקרבא</strong> <small>[ש</small>היא <small>קרובה]</small> לארץ ישראל — <strong>לא</strong> נחלקו עליו ואף לדעתם אין צריך לומר!
 <strong>אמר לו</strong> ר' ישמעאל: <strong>שתוק, בני, שתוק, הואיל ויצא הדבר בהיתר</strong> — <strong>יצא.</strong> ומכאן ראיה שיש תועלת לאמירת "בפני נכתב ובפני נחתם" כדי שייעשה הדבר בהיתר גמור, ולא יהיה מקום לערער יותר.
  ושואלים: לשם מה היה צריך ר' ישמעאל להסביר לר' אלעאי?  <strong>הא איהו נמי</strong> <small>[הרי הוא,</small> ר' ישמעאל, <small>גם כן]</small> מתחילה את טעמו של דבר: <strong>"שלא תיזקק לעדים" קאמר ליה</strong> <small>[אמר לו]!</small> ומשיבים: <strong>לא סיימוה</strong> <small>[גמרו],</small> לא מסרו הנוכחים את סוף דברי ר' ישמעאל <strong>קמיה</strong> <small>[לפני]</small> ר' אלעאי, ולכן לא ידע מה טעם אמר ר' ישמעאל כך, ולכן תמה עליו.
 <big>א</big> מסופר: <strong>שלח ליה</strong> <small>[לו]</small> <strong>ר' אביתר</strong> מארץ ישראל מכתב <strong>לרב חסדא,</strong> ובו כתב לו כך: <strong>גיטין הבאים משם,</strong> מבבל, <strong>לכאן,</strong> לארץ ישראל — <strong>אין צריך לומר "בפני נכתב ובפני נחתם".</strong> ושואלים: <strong>לימא קסבר</strong> <small>[</small>האם <small>לומר</small> ש<small>סבור</small> הוא<small>]</small> שהטעם שצריך אמירת "בפני נכתב" וכו' הוא <strong>לפי שאין בקיאין לשמה, והני גמירי</strong> <small>[ואלה,</small> בני בבל, <small>למודים</small> ובקיאים בדבר<small>]</small> ולכן אינם צריכים לומר?
  ומקשים:  <strong>ותסברא</strong> <small>[ו</small>כי יכול <small>אתה לסבור כן]?</small> <strong>והא</strong> <small>[והרי]</small> <strong>רבה אית ליה</strong> <small>[יש לו,</small> מקבל<small>]</small> את שיטת <strong>רבא</strong> שיש צורך באמירה זו משום קיום הגט?! <strong>אלא,</strong> יש לומר <strong>דכולי עלמא</strong> <small>[שלדעת הכל]</small> <strong>בעינן</strong> <small>[צריכים אנו]</small> אמירת "בפני נכתב" וכו' משום הטעם שאין עדים מצויים <strong>לקיימו, ו</strong>אולם יש טעם בענין זה; <strong>כיון דאיכא</strong> <small>[שיש]</small> <strong>רבים דסלקי ונחתי</strong> <small>[שעולים</small> לארץ ישראל <small>ויורדים</small> ממנה לבבל] — <strong>מישכח שכיחי</strong> <small>[מצויים</small> עדים<small>]</small> ואין לחשוש עוד.
 <strong>אמר רב יוסף: מאן לימא לן</strong> <small>[מי יאמר לנו]</small> ש<strong>ר' אביתר בר סמכא</strong> (ראוי לסמוך עליו) <strong>הוא? ועוד</strong> יש טעם לפקפק בדבריו: <strong>הא איהו</strong> <small>[הרי הוא</small> עצמו<small>]</small> ש<strong>שלח ליה</strong> <small>[לו]</small> <strong>לרב יהודה</strong> גם כן במכתב: <strong>בני אדם העולין משם,</strong> מבבל, <strong>לכאן,</strong> לארץ ישראל — <strong>הן קיימו בעצמן</strong> את הפסוק <strong>"ויתנו (את) הילד בזונה והילדה מכרו ביין וישתו"</strong> (יואל ד, ג), כלומר, שאנשים אלה מפקירים את בני משפחתם. <strong>וכתב ליה</strong> <small>[לו]</small> את המילים הללו <strong>בלא שירטוט,</strong>
 <strong>ואמר ר' יצחק</strong> לגבי כתיבה של פסוק מן התורה: <strong>שתים</strong> (שתי מילים) <strong>כותבין</strong> בלא שירטוט, <strong>שלש</strong> מילים <strong>אין כותבין</strong> בלא שירטוט, אלא צריך לשרטט שורות לפני הכתיבה כפי שמשרטטים בספר תורה, <strong>במתניתא תנא</strong> <small>[</small>ו<small>בברייתא שנה]:</small> <strong>שלש כותבין, ארבע אין כותבין,</strong> ואילו ר' אביתר כתב יותר מכך בלי שירטוט, ואם כן, משמע שאינו אדם שאפשר לסמוך עליו להלכה!
 <strong>אמר ליה</strong> <small>[לו]</small> <strong>אביי:</strong> <strong>אטו</strong> <small>[וכי]</small> <strong>כל</strong> מי ש<strong>לא ידע</strong> <small>[יודע]</small> <strong>הא</strong> <small>[</small>הלכה <small>זו]</small> של <strong>ר' יצחק, לאו גברא רבה</strong> <small>[לא אדם גדול]</small> <strong>הוא?</strong> ומה ההוכחה מכאן? <strong>בשלמא מילתא דתליא בסברא</strong> <small>[נניח דבר שתלוי בסברה]</small> שמתברר שאינו יודע — <strong>לחיי</strong> <small>[בסדר],</small> אפשר לומר שאם אינו יודע דבר כזה אינו אדם גדול הראוי לסמוך עליו, ואולם <strong>הא</strong> <small>[זו]</small> — <strong>גמרא</strong> <small>[מסורת]</small> <strong>היא, וגמרא</strong> <small>[ומסורת</small> זו<small>]</small> <strong>לא שמיע ליה</strong> <small>[שמע אותה].</small>
 <strong>ועוד</strong> ראיה שראוי לסמוך עליו, <strong>הא</strong> <small>[הרי]</small> <strong>ר' אביתר הוא</strong> זה <strong>דאסכים מריה</strong> <small>[שהסכים אדוניו],</small> הקדוש ברוך הוא, <strong>על ידיה</strong> <small>[ידו].</small> <strong>דכתיב</strong> <small>[ש</small>כן <small>נאמר]</small> במעשה פילגש בגבעה: <strong>"ותזנה עליו פילגשו"</strong> (שופטים יט, ב), ודנו חכמים מה היה אותו מעשה שבגללו כעס עליה עד שברחה ממנו; <strong>ר' אביתר אמר: זבוב מצא לה</strong> בתבשיל שבישלה עבורו. <strong>ר' יונתן אמר: נימא</strong> (שערה) <strong>מצא לה.</strong>
 <strong>ואשכחיה</strong> <small>[ומצא אותו]</small> <strong>ר' אביתר לאליהו</strong> הנביא, <strong>אמר ליה</strong> <small>[לו]:</small> <strong>מאי קא עביד</strong> <small>[מה עושה]</small> <strong>הקדוש ברוך הוא? אמר ליה</strong> <small>[לו]:</small> <strong>עסיק</strong> <small>[עוסק]</small> כעת <strong>ב</strong>ענין <strong>פילגש בגבעה.</strong> ושאלו ר' אביתר: <strong>ומאי קאמר</strong> <small>[ומה</small> הוא <small>אומר]?</small> <strong>אמר ליה</strong> <small>[לו]</small> אליהו, כך אומר הקדוש ברוך הוא: <strong>אביתר בני כך הוא אומר, יונתן בני כך הוא אומר.</strong>
 <strong>אמר ליה</strong> <small>[לו]</small> ר' אביתר: <strong>חס ושלום, ומי איכא ספיקא קמי שמיא</strong> <small>[וכי יש ספק לפני השמים]?</small> האם הקדוש ברוך הוא אינו יודע מה אירע שמזכיר הוא את שתי הדעות החולקות? <strong>אמר ליה</strong> <small>[לו]</small> אליהו: <strong>אלו ואלו דברי אלהים חיים הן,</strong> ושני הדברים אכן אירעו. וכך היה: <strong>זבוב מצא</strong> בקערה <strong>ולא הקפיד, נימא מצא והקפיד.</strong>
 <strong>אמר רב יהודה</strong> בהסבר הדבר, כך היה מעשה: <strong>זבוב</strong> מצא <strong>בקערה</strong> שבישלה לו, <strong>ונימא באותו מקום</strong> (במקום ערווה). כשמצא <strong>זבוב</strong> — ענין של <strong>מאיסותא</strong> <small>[מיאוס]</small> הוא ומשום כך לא הקפיד עליה, <strong>ונימא</strong> — <strong>סכנתא</strong> <small>[סכנה]</small> יש בה שמא ייפצע בה ומשום כך הקפיד עליה. <strong>איכא דאמרי</strong> <small>[יש שאומרים]:</small> <strong>אידי ואידי</strong> <small>[זה וזה]</small> היו <strong>בקערה,</strong> אלא <strong>זבוב</strong> — <strong>אונסא</strong> <small>[אונס</small> הוא<small>],</small> שהזבוב מתעופף ונופל לתוך הקערה, <strong>ונימא</strong> שנמצאת בקערה — <strong>פשיעותא</strong> <small>[פשיעה</small> רשלנות היא<small>].</small>
 ובאותו ענין <strong>אמר רב חסדא: לעולם אל יטיל אדם אימה יתירה בתוך ביתו</strong> (בני משפחתו), <strong>שהרי פילגש בגבעה הטיל עליה בעלה אימה יתירה, ו</strong>בסופו של דבר <strong>הפילה,</strong> כלומר, גרמה שנפלו על ידה <strong>כמה רבבות מישראל</strong> במלחמה שבעקבות אותו מעשה (ראה שופטים כ).
 <strong>אמר רב יהודה אמר רב: כל המטיל אימה יתירה בתוך ביתו, סוף הוא בא לידי שלש עבירות: גילוי עריות,</strong> שמפני שאשתו מפחדת ממנו פעמים שאינה טובלת לנידתה והיא אומרת לו שטבלה, וכן <strong>שפיכות דמים,</strong> שבורחת מפניו ועשויה להיהרג, <strong>וחילול שבת,</strong> שמבשלת עבורו בשבת מפני שמפחדת שמא יקפיד עליה כשלא בישלה.
 <strong>אמר רבה בר בר חנה: הא דאמרי רבנן</strong> <small>[זה שאמרו חכמים]:</small> <strong>שלשה דברים צריך אדם לומר בתוך ביתו ערב שבת עם חשיכה: עשרתם? ערבתם? הדליקו</strong> עכשיו <strong>את הנר! צריך</strong>
## דף ז.
 <strong>למימרינהו בניחותא</strong> <small>[לומר אותם בנחת]</small> ולא בכעס, <strong>כי היכי דליקבלו מיניה</strong> <small>[כדי שיקבלו ממנו]</small> את דבריו. <strong>אמר רב אשי: אנא</strong> <small>[אני]</small> <strong>לא שמיעא לי הא</strong> <small>[שמעתי</small> את הדבר <small>הזה]</small> של <strong>רבה בר בר חנה, ו</strong>אולם <strong>קיימתיה מסברא</strong> <small>[מסברה]</small> שכך צריך לעשות.
 <strong>אמר ר' אבהו: לעולם אל יטיל אדם אימה יתירה בתוך ביתו, שהרי אדם גדול</strong> אחד <strong>הטיל אימה יתירה בתוך ביתו והאכילוהו דבר גדול,</strong> דבר שהיה בו איסור מרובה.
  ושואלים:  <strong>ומנו</strong> <small>[ומי היה</small> זה<small>]?</small> ומשיבים: <strong>ר' חנינא בן גמליאל.</strong> ותוהים: <strong>האכילוהו סלקא דעתך</strong> <small>[עולה על דעתך]</small> לומר? <strong>השתא</strong> <small>[עכשיו,</small> הרי<small>]</small> <strong>בהמתן של צדיקים אין הקדוש ברוך הוא מביא תקלה על ידם, צדיקים עצמן לא כל שכן?</strong> ואיך יכול אתה לומר שהגיע עד כדי אכילת דבר אסור!
 <strong>אלא</strong> הכוונה היא ש<strong>בקשו להאכילו דבר גדול, ומאי ניהו</strong> <small>[ומה היה זה]?</small> <strong>אבר מן החי.</strong> שיום אחד חסר חלק מבהמה שהביאו לו, ובני ביתו חששו כל כך מפני אימתו הרבה עליהם עד שחתכו איבר מבהמה חיה כדי להשלים, והיה עלול לאכול ממנה.
 <big>א</big> אגב שדיברנו בדברים שנכתבו מארץ ישראל לבבל ובענין שירטוט, מספרים עוד: <strong>שלח ליה</strong> <small>[לו]</small> <strong>מר עוקבא</strong> ראש הגולה בבבל <strong>לר' אלעזר</strong> שהיה בארץ ישראל אגרת ובה נכתב: <strong>בני אדם העומדים עלי,</strong> שמציקים לי, <strong>ובידי למסרם למלכות, מהו?</strong> האם לעשות זאת, או לא?
 <strong>שרטט</strong> ר' אלעזר <strong>וכתב ליה</strong> <small>[לו]</small> פסוק זה: <strong>"אמרתי אשמרה דרכי מחטוא בלשוני אשמרה לפי מחסום בעד רשע לנגדי"</strong> (תהלים לט, ב), ופירש לו: <strong>אף על פי שרשע לנגדי</strong> — <strong>אשמרה לפי מחסום.</strong>
 <strong>שלח ליה</strong> <small>[לו]</small> מר עוקבא עוד: <strong>קא מצערי לי טובא, ולא מצינא דאיקום בהו</strong> <small>[</small>הם <small>מצערים אותי הרבה, ואיני יכול לעמוד בהם]!</small> <strong>שלח ליה</strong> <small>[לו]</small> ר' אלעזר בחזרה כתוב זה בתשובה: <strong>"דום לה' והתחולל לו</strong> אל תתחר במצליח דרכו באיש עושה מזימות<strong>"</strong> (תהלים לז, ז), ופירושו של כתוב: <strong>דום לה'</strong> ואל תעשה דבר, <strong>והוא יפילם לך חללים חללים, השכם והערב עליהן לבית המדרש והן כלין מאיליהן.</strong> ומספרים: <strong>הדבר יצא מפי ר' אלעזר, ונתנוהו לגניבא</strong> שהיה האיש שחלק על מר עוקבא וציערו, <strong>בקולר,</strong> כאחד מאלה שנידונים למלכות.
  ועוד <strong>שלחו ליה</strong> <small>[לו]</small> <strong>למר עוקבא</strong> שאלה זו: <strong>זמרא מנא לן דאסיר</strong> <small>[זמר, מניין לנו שאסור]</small> בזמן הזה שלאחר החורבן? <strong>שרטט וכתב להו</strong> <small>[להם]</small> פסוק זה: <strong>"אל תשמח ישראל אל גיל בעמים"</strong> (הושע ט, א).
  ושואלים:  <strong>ולישלח להו מהכא</strong> <small>[ושישלח להם מכאן],</small> מפסוק מפורש זה: <strong>"בשיר לא ישתו יין ימר שכר לשתיו"</strong> (ישעיה כד, ט)! ומשיבים: <strong>אי</strong> <small>[אם]</small> <strong>מ</strong>הפסוק <strong>ההוא, הוה אמינא</strong> <small>[</small><small>הייתי אומר</small> כך<small>]:</small> <strong>הני מילי זמרא דמנא</strong> <small>[דברים אלה</small> אמורים דווקא, ב<small>זמר שבכלי</small> נגינה<small>],</small> כאמור בכתוב "שבת משוש תופים... שבת משוש כנור" (ישעיה כד, ח), <strong>אבל דפומא שרי</strong> <small>[</small>זמר <small>שבפה מותר],</small> על כן <strong>קא משמע לן</strong> <small>[השמיע לנו]</small> שכל סוג של שיר אסור. מתוך שהוזכר המעשה במר עוקבא שהורוהו שלא לנקום במציקים לו, מביאים מעשה אחר.
 <strong>אמר ליה</strong> <small>[לו]</small> <strong>רב הונא בר נתן לרב אשי: מאי דכתיב</strong> <small>[מהו</small> פירוש מה <small>שנאמר]</small> "ו<strong>קינה ודימונה ועדעדה"</strong> (יהושע טו, כב)? <strong>אמר ליה</strong> <small>[לו]:</small> <strong>מתוותא</strong> <small>[ערים]</small> של <strong>ארץ ישראל קחשיב</strong> <small>[הוא מונה].</small>
 <strong>אמר ליה</strong> <small>[לו]</small> רב הונא: <strong>אטו אנא לא ידענא דמתוותא</strong> <small>[וכי אני איני יודע שערים]</small> שב<strong>ארץ ישראל קא חשיב</strong> <small>[הוא מונה]?</small> ודאי שזה פשוטו של מקרא! <strong>אלא רב גביהא מארגיזא אמר בה,</strong> בפסוק ההוא, <strong>טעמא</strong> <small>[טעם,</small> רמז<small>]</small> לענין אחר, וכך פירש אותו: <strong>כל שיש לו קנאה</strong> ("קינה") <strong>על חבירו, ו</strong>בכל זאת הוא <strong>דומם</strong> ("ודימונה") — זוכה ש<strong>שוכן עדי עד</strong> ("עדעדה") <strong>עושה לו דין.</strong>
 <strong>אמר ליה</strong> <small>[לו]</small> רב אשי: <strong>אלא מעתה,</strong> הפסוק שנאמר בו <strong>"</strong>ו<strong>צקלג ומדמנה וסנסנה"</strong> (יהושע טו, לא), <strong>הכי נמי</strong> <small>[כך</small> הוא <small>גם כן]</small> ואף בו אתה דורש?! <strong>אמר ליה</strong> <small>[לו]:</small> <strong>אי הוה</strong> <small>[אם היה]</small> <strong>רב גביהא מבי ארגיזא הכא</strong> <small>[כאן],</small> <strong>הוה אמר בה טעמא</strong> <small>[היה אומר בזה טעם</small> רמז<small>].</small> ומספרים: <strong>רב אחא מבי חוזאה אמר בה הכי</strong> <small>[כך]:</small> <strong>כל מי שיש לו צעקת לגימא</strong> ("צקלג") <strong>על חבירו,</strong> כלומר, טענה על חבירו שמנע ממנו אוכל, <strong>ודומם</strong> ("ומדמנה") — <strong>שוכן בסנה</strong> ("סנסנה") <strong>עושה לו דין.</strong>
 <strong>אמר ליה</strong> <small>[לו]</small> <strong>ריש גלותא</strong> <small>[ראש הגולה]</small> <strong>לרב הונא: כלילא</strong> <small>[עטרה]</small> ששמים בראש החתן <strong>מנא לן</strong> <small>[מניין לנו]</small> ש<strong>אסור</strong> לעשות כן? <strong>אמר ליה</strong> <small>[לו]:</small> אסור הוא <strong>מדרבנן</strong> <small>[מדברי סופרים],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>בפולמוס</strong> (מלחמה), כלומר, לאחר המלחמה <strong>של אספסיינוס גזרו</strong> איסור <strong>על עטרות חתנים ועל האירוס</strong> (מין כלי נגינה).
 <strong>אדהכי קם</strong> <small>[בינתיים עמד]</small> <strong>רב הונא לאפנויי</strong> <small>[להיפנות</small> לצרכיו<small>],</small> ומשיצא <strong>אמר ליה</strong> <small>[לו]</small> <strong>רב חסדא</strong> לראש הגולה, שעד כה לא דיבר מפני כבודו של רב הונא שהיה כרבו, <strong>קרא כתיב</strong> <small>[כתוב נאמר]</small> בענין זה: <strong>"כה אמר ה' אלהים הסיר המצנפת והרים העטרה זאת לא זאת השפלה הגבה והגבה השפיל"</strong> (יחזקאל כא, לא), ויש לשאול:
 <strong>וכי מה ענין מצנפת אצל עטרה?</strong> הרי אינן בראשו של אותו אדם! <strong>אלא לומר לך: בזמן שמצנפת</strong> מצוייה <strong>בראש כהן גדול</strong> כשבית המקדש קיים — <strong>עטרה</strong> נמצאת <strong>בראש כל אדם,</strong> כיון ש<strong>נסתלקה מצנפת מראש כהן גדול</strong> — <strong>נסתלקה עטרה מראש כל אדם.</strong>
 <strong>אדהכי אתא</strong> <small>[בינתיים חזר]</small> <strong>רב הונא, אשכחינהו דהוי יתבי</strong> <small>[מצא אותם שהיו יושבים</small> ומדברים בכך<small>],</small> <strong>אמר ליה</strong> <small>[לו]</small> לרב חסדא בלשון שבועה: <strong>האלהים!</strong> האיסור הזה אינו אלא <strong>מדרבנן</strong> <small>[מדברי סופרים],</small> <strong>אלא חסדא שמך וחסדאין מילך</strong> <small>[וחסודים דבריך]</small> שמצאת רמז יפה לדבר.
  מסופר:  <strong>רבינא אשכחיה</strong> <small>[מצא אותו]</small> את <strong>מר בר רב אשי דהוה גדיל כלילא לברתיה</strong> <small>[שהיה קולע עטרה לבתו]</small> לנישואיה, <strong>אמר ליה</strong> <small>[לו]:</small> וכי <strong>לא סבר לה מר</strong> <small>[סבור אדוני]</small> כפי שדרשו את הפסוק: <strong>"הסיר המצנפת והרים העטרה"? אמר ליה</strong> <small>[לו]:</small> איסור זה נאמר <strong>דומיא</strong> <small>[בדומה]</small> ל<strong>כהן גדול</strong> ולכן <strong>בגברי</strong> <small>[בגברים]</small> גזרו שלא ילבשו עטרות, <strong>אבל בנשי</strong> <small>[בנשים]</small> — <strong>לא</strong> גזרו.
 כיון שהזכרנו פסוק זה, שואלים: <strong>מאי</strong> <small>[מה]</small> פירוש <strong>"זאת לא זאת"? דרש ר' עוירא, זימנין</strong> <small>[פעמים]</small> <strong>אמר לה</strong> <small>[אותה]</small> את השמועה הזו <strong>משמיה</strong> <small>[משמו]</small> של <strong>רב אמי, וזימנין</strong> <small>[ופעמים]</small> <strong>אמר לה משמיה</strong> <small>[אותה משמו]</small> של <strong>רב אסי,</strong> וכך פירש: <strong>בשעה שאמר הקדוש ברוך הוא לישראל</strong> בעת החורבן: <strong>"הסיר המצנפת והרים העטרה", אמרו מלאכי השרת לפני הקדוש ברוך הוא: רבונו של עולם,</strong> וכי <strong>זאת</strong> ראוי לעשות <strong>להן לישראל, שהקדימו לפניך בסיני "נעשה" ל"נשמע",</strong> וכך עונשם?
 <strong>אמר להן:</strong> וכי <strong>לא זאת</strong> ראוי לעשות <strong>להן לישראל, שהשפילו את הגבוה והגביהו את השפל,</strong> שאינם עובדים את ה' ועובדים עבודה זרה <strong>והעמידו צלם בהיכל?</strong> וזה הפירוש של המילים "זאת לא זאת".
 אגב שהוזכרה דרשה במסורת של חכמים אלה, מביאים עוד כיוצא בה: <strong>דרש רב עוירא, זימנין</strong> <small>[פעמים]</small> <strong>אמר לה</strong> <small>[</small><small>אותה</small> שמועה<small>]</small> <strong>משמיה</strong> <small>[משמו]</small> של <strong>רב אמי, וזימנין</strong> <small>[ופעמים]</small> <strong>אמר לה משמיה</strong> <small>[אותה משמו]</small> של <strong>רב אסי; מאי דכתיב</strong> <small>[מהו שנאמר]:</small> <strong>"כה אמר ה' אם שלמים וכן רבים וכן נגוזו ועבר</strong> ועניתיך לא אענך עוד<strong>"</strong> (נחום א, יב)? — כך פירושו: <strong>אם רואה אדם שמזונותיו מצומצמין</strong> — <strong>יעשה מהן צדקה, וכל שכן כשהן מרובין.</strong> כלומר, אם שלמו (נגמרו) מזונותיו — יעשה צדקה, וכל שכן כשהם רבים.
  ושואלים:  <strong>מאי</strong> <small>[מה פירוש]</small> <strong>"וכן נגוזו ועבר"? תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל: כל הגוזז</strong> ("נגוזו") <strong>מנכסיו ועושה מהן צדקה</strong> — <strong>ניצל</strong> ("עבר") <strong>מדינה של גיהנם.</strong> כעין משל לדבר: <strong>משל לשתי רחילות</strong> (כבשות) <strong>שהיו עוברות במים, אחת</strong> מהן <strong>גזוזה ואחת</strong> מהן <strong>אינה גזוזה, גזוזה עברה, ושאינה גזוזה לא עברה,</strong> משום שהמים נספגו בצמרה וטבעה במים. וכן הוא לענין זה, שמי שגוזז מנכסיו ועושה צדקה אינו נופל בגהינום.
## דף ז:
 ודרשו את המשך הפסוק, <strong>"ועיניתך"</strong> — <strong>אמר מר זוטרא:</strong> לומר ש<strong>אפילו עני המתפרנס מן הצדקה</strong> אף הוא <strong>יעשה צדקה</strong> הרמוזה קודם לכן בפסוק. <strong>"לא אענך עוד"</strong> — <strong>תני</strong> <small>[שנה]</small> <strong>רב יוסף:</strong> לומר שאם הוא מחלק צדקה לאחרים <strong>שוב אין מראין לו סימני עניות.</strong>
 <big>א</big> שנינו במשנה ש<strong>ר' יהודה אומר: מרקם למזרח וכו',</strong> מעכו לצפון ועכו כצפון. ומדייקים: <strong>למימרא</strong> <small>[יש לומר,</small> ללמוד<small>]</small> ולהניח מכאן ש<strong>עכו לצפונה</strong> של <strong>ארץ ישראל קיימא</strong> <small>[</small>היא <small>עומדת].</small> <strong>ורמינהו</strong> <small>[ומשליכים,</small> מראים סתירה<small>]</small> ממקום אחר, על פיו מתברר שאין עכו בקצה הצפוני של הארץ, ששנינו: <strong>היה מהלך מעכו לכזיב, מימינו למזרח הדרך</strong> — האדמה <strong>טמאה משום ארץ העמים, ופטורה מן המעשר ומן השביעית,</strong> משום שחזקתה היא חוצה לארץ, <strong>עד שיודע לך</strong> מקום <strong>ש</strong>בו <strong>היא חייבת,</strong> ואילו
 <strong>משמאלו למערב הדרך</strong> — הריהי <strong>טהורה משום</strong> דין <strong>ארץ העמים, וחייבת במעשר ובשביעית, עד שיודע לך</strong> מקום <strong>ש</strong>בו <strong>היא פטורה. עד היכן?</strong> — <strong>עד כזיב. ר' ישמעאל בר' יוסי אומר משום</strong> (בשם) <strong>אביו: עד</strong> המקום הנקרא <strong>לבלבו.</strong> ומכל מקום רואים מכאן שעכו אינה הקצה הצפוני של הארץ.
 <strong>אמר אביי: רצועה נפקא</strong> <small>[יוצאת]</small> מעכו צפונה, ובה נמשך חלק של ארץ ישראל. ושואלים: <strong>ויהיב</strong> <small>[ו</small>כי <small>נותן]</small> ה<strong>תנא סימנא הכי</strong> <small>[סימן</small> באופן <small>כזה]</small> לפי הדרך על גבולות הארץ? ומשיבים: <strong>אין</strong> <small>[כן],</small> וכן <strong>קרא נמי יהיב סימנא</strong> <small>[הכתוב גם כן נותן סימן]</small> בדרך זו, <strong>דכתיב</strong> <small>[שנאמר]:</small> <strong>"ויאמרו הנה חג ה' בשילו מימים ימימה אשר מצפונה לבית אל, מזרחה השמש למסלה העלה מבית אל שכמה, ומנגב ללבונה"</strong> (שופטים כא, יט), <strong>ואמר רב פפא:</strong> יש להבין את הכתוב "מזרחה השמש" שכוונתו <strong>למזרחה של מסלה,</strong> משמע שקובעים סימן לפי הדרך.
 <big>ב</big> ומביאים סתירה בין שתי ברייתות, <strong>תנא חדא</strong> <small>[שנה</small> בברייתא <small>אחת]:</small> <strong>המביא גט</strong> שנכתב <strong>בספינה</strong> בהיותה בארץ ישראל — הרי הוא <strong>כמביא בארץ ישראל</strong> ואינו צריך לומר "בפני נכתב ובפני נחתם", <strong>ותניא אידך</strong> <small>[ושנויה</small> ברייתא <small>אחרת]</small> שהמביא גט שנכתב בספינה בהיותה בארץ ישראל — הרי הוא <strong>כמביא בחוצה</strong> <strong>לארץ!</strong>
 <strong>אמר ר' ירמיה, לא קשיא</strong> <small>[אין</small> זה <small>קשה],</small> ואפשר לומר כי <strong>הא</strong> <small>[זו]</small> כשיטת <strong>ר' יהודה</strong> היא, <strong>הא רבנן</strong> <small>[זו</small> כשיטת <small>חכמים]</small> היא. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>עפר חוצה לארץ הבא בספינה לארץ</strong> וצמח בו דבר — <strong>חייב במעשר ובשביעית,</strong> משום שכאשר הוא מגיע לארץ — דינו כארץ ישראל, והרי הוא כצומח בארץ ישראל.
 <strong>אמר ר' יהודה: אימתי</strong> אמרו דבר זה? <strong>בזמן שהספינה גוששת,</strong> שהיא שקועה עמוק במים ונוגעת באדמה, <strong>אבל</strong> כש<strong>אין הספינה גוששת</strong> — <strong>פטור.</strong> ואם כן, החכם הסבור שהספינה היא כארץ ישראל סבור כדברי חכמים שספינה שבארץ ישראל דינה כארץ ישראל, והסבור שאין הספינה נדונה כארץ ישראל סבור כר' יהודה.
 <strong>אביי אמר:</strong> אפשר לומר כי <strong>הא והא</strong> <small>[זו וזו]</small> כדעת <strong>ר' יהודה היא, ולא קשיא</strong> <small>[ואין</small> זה <small>קשה]:</small> <strong>כאן</strong> בברייתא בה נפסק שדינה כחוצה לארץ — מדובר <strong>בזמן שאין הספינה גוששת, כאן</strong> בברייתא בה שנינו שדינה כארץ ישראל — הרי זה <strong>בזמן שהספינה גוששת.</strong>
 <strong>אמר ר' זירא:</strong> אם היה <strong>עציץ נקוב המונח על גבי יתדות</strong> וצמח בו דבר, בשאלה מה דינו, האם הצומח בו נחשב כצומח בארץ <strong>באנו למחלוקת ר' יהודה ורבנן</strong> <small>[וחכמים]</small> ביחס לאדמה שבספינה; שהרי לדעת חכמים אדמה זו למרות שאינה נוגעת ממש בארץ, נחשבת בכל זאת כמחוברת לארץ, ולדעת ר' יהודה, לא.
 <strong>אמר רבא</strong> ודחה: <strong>דילמא לא היא</strong> <small>[שמא אינו כן],</small> כי <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' יהודה התם</strong> <small>[שם]</small> <strong>אלא בספינה,</strong>
## דף ח.
 <strong>העשויה לברוח</strong> (לנוע ממקום למקום), כלומר, מפני שאינה קבועה במקום אחד, אפשר לומר שאין העפר שבה נחשב כמחובר לקרקע, <strong>אבל עציץ שאינו עשוי לברוח</strong> ובדרך כלל הוא עומד במקום קבוע — <strong>לא,</strong> ושמא אף בשאינו נוגע בקרקע, העפר שבתוכו נחשב כמחובר לה.
 <strong>אי נמי</strong> <small>[או גם כן]</small> אפשר לומר להיפך: <strong>עד כאן לא</strong> שמענו כי <strong>קאמרי רבנן התם</strong> <small>[אומרים חכמים שם]</small> שעפר שבספינה נחשב כארץ <strong>אלא</strong> דווקא <strong>בספינה,</strong> ש<strong>לא מפסיק אוירא</strong> <small>[האויר,</small> החלל<small>]</small> בין האדמה שבספינה לבין הקרקע, <strong>דמיא כי ארעא סמיכתא דמיא</strong> <small>[ש</small>כן <small>המים כמו ארץ,</small> אדמה, <small>סמיכה,</small> צבורה, הם <small>נחשבים],</small> <strong>אבל עציץ</strong> ש<strong>מפסיק אוירא</strong> <small>[האויר,</small> החלל<small>] —</small> <strong>לא.</strong>
 <strong>רב נחמן בר יצחק אמר: בנהרות</strong> של <strong>ארץ ישראל</strong> שספינה מהלכת בהם <strong>דכולי עלמא לא פליגי</strong> <small>[הכל,</small> בשתי הברייתות, <small>אינם חלוקים]</small> שדין גט הנכתב בספינה כגט הנכתב בארץ ישראל. <strong>אלא כי פליגי</strong> <small>[כאשר נחלקו]</small> — הרי זה <strong>בים הגדול</strong> (ים התיכון), והשאלה היתה האם הספינה שבו נחשבת כארץ ישראל, או לא.
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>איזהו ארץ ישראל ואיזהו חוצה לארץ?</strong> — <strong>כל</strong> התחום <strong>ששופע ויורד</strong> בשיפוע ההר היורד <strong>מטורי אמנון</strong> שבסוריה <strong>ולפנים</strong> (דרומה), לכיוון ארץ ישראל — הרי הוא <strong>ארץ ישראל, מטורי אמנון ולחוץ</strong> (צפונה) — הרי הוא <strong>חוצה לארץ. הנסין</strong> <small>[איים]</small> <strong>שבים</strong> — <strong>רואין אותן כאילו חוט מתוח עליהם מטורי אמנון</strong> בצפון <strong>עד נחל מצרים</strong> בדרום, ומה שנמצא <strong>מן החוט ולפנים</strong> (מזרחה) — הוא <strong>ארץ ישראל,</strong> ומה שנמצא <strong>מן החוט ולחוץ</strong> (מערבה) — הרי הוא <strong>חוצה לארץ,</strong> זאת דעת חכמים.
  ואילו <strong>ר' יהודה אומר: כל ש</strong>מכוון במישרין <strong>כנגד</strong> (מול) <strong>ארץ ישראל</strong> בים — <strong>הרי הוא כארץ ישראל</strong> עצמה, <strong>שנאמר: "וגבול ים, והיה לכם הים הגדול וגבול, זה יהיה לכם גבול ים"</strong> (במדבר לד, ו), ולפי זה כל מה שנמצא מכוון כנגד ארץ ישראל במערב ארץ ישראל הוא.
 <strong>והנסין</strong> <small>[איים]</small> <strong>שבצדדין</strong> שאינם מכוונים בדיוק בצפון ובדרום, <strong>רואין אותן כאילו חוט מתוח עליהן</strong> בצפון <strong>מקפלוריא</strong> שבטורי אמנון מערבה <strong>ועד ים אוקיינוס, ו</strong>בדרום <strong>מנחל מצרים</strong> מערבה <strong>ועד ים אוקיינוס,</strong> ומה שנמצא <strong>מן החוט ולפנים</strong> — <strong>ארץ ישראל</strong> הוא, <strong>מן החוט ולחוץ</strong> — <strong>חוצה לארץ</strong> הוא.
 ושואלים: <strong>ורבנן</strong> <small>[וחכמים],</small> <strong>האי</strong> <small>[</small>פסוק <small>זה]</small> שנאמר בו <strong>"וגבול" מאי עבדי ליה</strong> <small>[מה עושים</small> הם <small>בו]?</small> שהרי מסתברים דברי ר' יהודה שגבול ארץ ישראל נכנס גם אל תוך הים. ומשיבים: <strong>מיבעי ליה לנסין</strong> <small>[</small>הם <small>צריכים אותו ל</small>גבי ה<small>איים]</small> שאף האיים נחשבים כמצויים בתוך גבול הארץ. <strong>ור' יהודה</strong> סבור כי <strong>נסין לא צריכי קרא</strong> <small>[האיים אינם צריכים כתוב</small> מיוחד<small>],</small> שפשוט לו שהם חלק מן הארץ. 
 <big>א</big> שנינו במשנה ש<strong>ר' מאיר אומר: עכו</strong> — <strong>כארץ ישראל</strong> לגיטין. <strong>בעו מיניה</strong> <small>[שאלו אותו]</small> <strong>מר' חייא בר אבא: המוכר עבדו לסוריא,</strong> האם <strong>כמוכר</strong> עבדו <strong>בחוצה לארץ דמי</strong> <small>[</small>הוא <small>נחשב]</small> ומשום כך, קונסים את הקונה שיוציאנו לחירות כדין המוכר עבדו לחוץ לארץ, <strong>או לא?</strong>
 <strong>אמר להו</strong> <small>[להם]:</small> <strong>תניתוה</strong> <small>[</small>כבר <small>שניתם אותה],</small> שאפשר להסיק את הדברים מן המשנה, ש<strong>ר' מאיר אומר: עכו</strong> — <strong>כארץ ישראל לגיטין,</strong> ונדייק מדבריו: <strong>לגיטין</strong> — <strong>אין</strong> <small>[כן],</small> אבל <strong>ל</strong>ענין <strong>עבדים</strong> — <strong>לא,</strong> <strong>וכל שכן סוריא דמרחקא טובא</strong> <small>[ש</small>היא <small>מרוחקת הרבה יותר</small><small>],</small> מאשר עכו מארץ ישראל העיקרית, ולכן ודאי אין דינה כארץ ישראל והרי זה כמוכר עבדו לחוצה  לארץ.
 כיון שהזכרנו כאן את סוריה, מביאים מה ששנינו בתוספתא: <strong>תנו רבנן</strong> <small>[שנו חכמים]:</small> <strong>בשלשה דרכים שוותה סוריא לארץ ישראל, ובשלשה</strong> שווה היא <strong>לחוצה לארץ. (סימן: ע"ב ב"ר ר"ק).</strong> ואלו הם הדברים בהם היא שווה לחוצה לארץ: <strong>עפרה טמא</strong> — <strong>כ</strong>עפר <strong>חוצה לארץ, והמוכר עבדו לסוריא</strong> — <strong>כמוכר</strong> עבדו <strong>בחוצה לארץ</strong> וחייב לשחררו. <strong>והמביא גט מסוריא</strong> — <strong>כמביא מחוצה לארץ</strong> וצריך לומר "בפני נכתב ובפני נחתם".
 <strong>ובשלשה</strong> דברים דומה היא <strong>לארץ ישראל: חייבת במעשר ובשביעית</strong> — <strong>כארץ ישראל, והרוצה ליכנס לה בטהרה</strong> — <strong>נכנס</strong> כמו בארץ ישראל, <strong>והקונה שדה בסוריא</strong> —
## דף ח:
 — <strong>כקונה בפרוארי</strong> (שכונות סמוכות אל) <strong>ירושלים.</strong> ומבארים את הדברים: <strong>חייבת במעשר ובשביעית כארץ ישראל</strong> — <strong>קסבר</strong> <small>[סבור]</small> תנא זה: כי <strong>כיבוש יחיד שמיה</strong> <small>[שמו,</small> נחשב<small>]</small> <strong>כיבוש,</strong> ומאז שכבש דוד המלך את סוריה ("כיבוש יחיד") — נתקדשה בקדושת ארץ ישראל וחייבת במצוות הארץ.
 ועל מה ששנינו בברייתא <strong>והרוצה ליכנס לה בטהרה</strong> — <strong>נכנס,</strong> תוהים: <strong>והאמרת</strong> <small>[והרי אמרת]</small> ש<strong>עפרה טמא,</strong> ואם כן, איך אפשר להיכנס אליה בטהרה? ומשיבים: הכוונה היא באפון שנכנס אליה כשהוא <strong>ב</strong>תוך <strong>שידה,</strong> או <strong>תיבה,</strong> או <strong>מגדל</strong> (מיני ארונות), שכיון שאינו נוגע באדמה עצמה — הרי הוא טהור.
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הנכנס לארץ העמים</strong> (חוצה לארץ) <strong>בשידה תיבה ומגדל</strong> — <strong>רבי מטמא, ר' יוסי בר' יהודה מטהר. ואפילו רבי לא קא מטמא</strong> <small>[אינו מטמא]</small> את מי שאינו נוגע באדמה עצמה <strong>אלא</strong> דווקא <strong>בארץ העמים,</strong> ש<strong>גזרו</strong> טומאה גם <strong>על גושה</strong> (עפרה ממש) <strong>ו</strong>גם <strong>על אוירה</strong> (החלל שלה), <strong>אבל סוריא</strong> — לכל הדעות, <strong>על גושה</strong> (עפרה עצמה) <strong>גזרו</strong> טומאה, <strong>על אוירה לא גזרו,</strong> ולכן אפשר להיכנס לסוריה בטהרה אם אינו נוגע בקרקע עצמה.
 עוד שנינו בברייתא: <strong>והקונה שדה בסוריא</strong> — <strong>כקונה בפרוארי ירושלים.</strong> ושואלים: <strong>למאי הילכתא</strong> <small>[לאיזו הלכה]</small> נאמר הדבר, מה אנו למדים מכאן הלכה למעשה? <strong>אמר רב ששת: לומר, שכותבין עליו,</strong> על קנין זה, <strong>אונו</strong> (שטר מכירה) <strong>ואפילו בשבת.</strong>
 ותוהים: <strong>בשבת סלקא דעתך</strong> <small>[עולה על דעתך]</small> לומר?! כיצד התירו כתיבה בשבת, שהיא אב מלאכה וחייבים עליה סקילה! ומפרשים: <strong>כדאמר</strong> <small>[כפי שאמר]</small> <strong>רבא</strong> בענין דומה: <strong>אומר לגוי ועושה, הכא נמי</strong> <small>[כאן גם כן]</small> הכוונה היא ש<strong>אומר לגוי</strong> לכתוב שטר מכירה על קניה זו <strong>ועושה. ואף על גב</strong> <small>[ואף על פי]</small> שבדרך כלל <strong>אמירה לגוי שבות</strong> שגזרו חכמים שלא לעשות דברים שונים משום שיש בהם פגיעה בשביתת השבת, וביניהם לומר לגוי שיעשה מלאכה אסורה בשבת עבור ישראל, והעובר על כך — עובר על דברי חכמים, מכל מקום כאן מכיון שיש בכך <strong>משום</strong> מצוות <strong>ישוב ארץ ישראל</strong> — <strong>לא גזור רבנן</strong> <small>[גזרו חכמים].</small>
 <big>א</big> <strong>תנו רבנן</strong> <small>[שנו חכמים]:</small> <strong>עבד שהביא</strong> את <strong>גיטו,</strong> כלומר, את שטר שיחרורו, <strong>וכתוב בו</strong> נוסח זה: <strong>"עצמך ונכסיי קנויין לך", עצמו</strong> (את גופו) — <strong>קנה</strong> בשטר זה, ונשתחרר, אבל את ה<strong>נכסים</strong> — <strong>לא קנה</strong> אלא אם כן יתקיים שטר זה בבית דין, כשאר שטרות על פי עדים.
 <strong>איבעיא להו</strong> <small>[נשאלה להם,</small> ללומדים<small>]</small> שאלה זו: אם היה כתוב בגט <strong>"כל נכסיי קנויין לך", מהו</strong> הדין? <strong>אמר אביי: מתוך שקנה עצמו</strong> כבן חורין, שהרי הוא בכלל הנכסים הנזכרים בשטר — <strong>קנה</strong> גם את שאר ה<strong>נכסים.</strong>
 <strong>אמר ליה</strong> <small>[לו]</small> <strong>רבא: בשלמא</strong> <small>[נניח]</small> את <strong>עצמו ליקני</strong> <small>[יקנה],</small> <strong>מידי דהוה</strong> <small>[כפי שהוא</small> הדין<small>]</small> לגבי <strong>גט אשה</strong> שמתגרשת בגט שמביאה בידה, <strong>אלא</strong> את ה<strong>נכסים לא ליקני</strong> <small>[יקנה],</small> <strong>מידי דהוה</strong> <small>[כפי שהוא</small> הדין<small>]</small> ב<strong>קיום שטרות דעלמא</strong> <small>[בכלל],</small> שאם אדם מביא שטר רגיל בענייני ממונות שאין לו קיום — אין סומכים על שטר זה. ואף כאן, כיון שאין קיום על שטר השיחרור ועל הכתוב בו — לא יקנה את הנכסים!
 <strong>הדר</strong> <small>[חזר]</small> ו<strong>אמר אביי</strong> אחרי ששמע את דברי רבא: צריכים לומר להיפך, <strong>מתוך שלא קנה נכסים</strong> — <strong>לא קנה</strong> גם את <strong>עצמו. אמר ליה</strong> <small>[לו]</small> <strong>רבא: בשלמא</strong> <small>[נניח]</small> שאת ה<strong>נכסים לא ליקני</strong> <small>[יקנה],</small> <strong>מידי דהוה</strong> <small>[כפי שהוא</small> הדין<small>]</small> ב<strong>קיום שטרות דעלמא</strong> <small>[בכלל],</small> <strong>אלא</strong> את <strong>עצמו ליקני</strong> <small>[שיקנה]</small> <strong>מידי דהוה</strong> <small>[כפי שהוא</small> הדין<small>]</small> ביחס ל<strong>גט אשה,</strong> שהאשה יכולה להביא את גיטה ולהעיד עליו!
 <strong>אלא אמר רבא: אחד זה ואחד זה,</strong> בין שכתוב בנוסח "עצמך ונכסיי" ובין שכתוב בנוסח "כל נכסיי", <strong>עצמו</strong> — <strong>קנה, נכסים</strong> — <strong>לא קנה. אמר ליה</strong> <small>[לו]</small> <strong>רב אדא בר מתנה לרבא: כמאן</strong> <small>[כ</small>דעת <small>מי]</small> אתה אומר דבר זה? <strong>כ</strong>דעת <strong>ר' שמעון, דאמר</strong> <small>[שאומר]</small> <strong>פלגינן דיבורא</strong> <small>[מחלקים אנו</small> את <small>הדיבור]</small> שאף על פי שיש לפנינו שטר אחד או עדות אחת בנוסח כולל וסתמי, אין אנו רואים אותם כיחידה אחת מבחינה משפטית, אלא מחלקים — מקיימים חלק ומבטלים חלק.
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הכותב כל נכסיו לעבדו</strong> — <strong>יצא</strong> העבד ונעשה <strong>בן חורין,</strong> שהרי אף הוא בכלל הנכסים, אך אם <strong>שייר</strong> לעצמו <strong>קרקע כל שהוא,</strong> שלא נתן הכל לעבד — <strong>לא יצא</strong> גם העבד <strong>בן חורין,</strong> שאנו אומרים שכיון ששייר משהו, שמא גם את העבד עצמו שייר. <strong>ר' שמעון אומר:</strong>
## דף ט.
 <strong>לעולם</strong> בכל נוסח שטר <strong>הוא בן חורין,</strong> ואף אם שייר האדון קרקע לעצמו, <strong>עד שיאמר</strong> בנוסח השטר <strong>"כל נכסיי נתונין לפלוני עבדי חוץ מאחד מריבוא שבהן",</strong> שכיון שלא פירש מה שייר, שמא מה ששייר הוא העבד עצמו, ואם כן אין כאן שיחרור כלל. ומכל מקום רואים שלדעת ר' שמעון אנו מחלקים ומפרידים בנוסח הסתמי של השטר — "כל נכסיי", בין העבד לבין הנכסים, ומשום כך אף אם שייר האדון בנכסים — העבד משוחרר, וכדבריך רבא. ואולם כאן האם ניתן לקבל את שיטת ר' שמעון?
 <strong>והאמר</strong> <small>[והרי אמר]</small> <strong>רב יוסף בר מניומי אמר רב נחמן: אף על פי שקילס</strong> (שיבח) <strong>ר' יוסי את ר' שמעון</strong> בענין זה — מכל מקום <strong>הלכה כר' מאיר</strong> שהוא התנא הראשון באותה משנה. ואגב כך מסבירים מה היה עניינו של קילוס זה; <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>כשנאמרו דברים</strong> אלה שאמר ר' שמעון <strong>לפני ר' יוסי, קרא עליו המקרא הזה: "שפתים ישק משיב דברים נכחים"</strong> (משלי כד, כו), אך למרות שבח זה אין הלכה כמותו!
  לעצם ראייתו של רב אדא בר מתנה שואלים: <strong>ומי</strong> <small>[והאם]</small> <strong>אמר רב נחמן הכי</strong> <small>[כך]</small> שאין מחלקים את הדיבור? <strong>והאמר</strong> <small>[והרי אמר]</small> <strong>רב יוסף בר מניומי אמר רב נחמן: שכיב מרע</strong> (אדם הנוטה למות) <strong>שכתב כל נכסיו לעבדו ו</strong>אחרי כן <strong>עמד</strong> (הבריא) מחוליו — <strong>חוזר בנכסים,</strong> יכול לחזור בו ממה שנתן לעבד את הנכסים, <strong>ואינו חוזר ב</strong>מה ששיחרר את ה<strong>עבד.</strong>
 ומסבירים: <strong>חוזר בנכסים</strong> — שהרי <strong>מתנת שכיב מרע הוא,</strong> ומתנת שכיב מרע לא ניתנה אלא מתוך הנחה שהוא לא יקום מחוליו, ואם קם מחוליו — כל מתנותיו בטלות, <strong>ו</strong>אולם <strong>אינו חוזר בעבד</strong> — <strong>שהרי</strong> כבר <strong>יצא עליו שם בן חורין!</strong> אם כן, יוצא שאף רב נחמן מחלק בדיבור, שאותו דיבור עצמו מתקבל לדבר אחד ולא לדבר אחר.
 <strong>אלא אמר רב אשי: התם</strong> <small>[שם]</small> שפסק רב נחמן כשיטת ר' מאיר, אין זה משום שלדעתו אין אנו מחלקים את הדיבור, ולא זה הנושא שנחלקו בו. אלא <strong>היינו טעמא</strong> <small>[זהו הטעם],</small> <strong>משום דלאו כרות גיטא הוא</strong> <small>[שאין זה גט הכורת</small> לגמרי<small>],</small> שעל הגט לכרות ולנתק לגמרי את הזיקה שבין העבד לאדונו, וכיון שבתוך הגט עצמו שייר האדון לעצמו נכסים מסויימים, הרי אין הוא כורת לגמרי את הזיקה שביניהם. אבל לעצם השאלה האם מחלקים אנו בדיבור אחד — אף רב נחמן סבור כרבא.
 <big>א</big> שנינו במשנה ש<strong>אם יש עליו עוררין,</strong> על הגט שהובא ממקום אחר בארץ ישראל, שם אין צורך לומר "בפני נכתב" וכו' — <strong>יתקיים בחותמיו,</strong> על פי אימות חתימת העדים שבו. ושואלים: <strong>ערער</strong> (ערעור) זה ב<strong>כמה?</strong> כמה אנשים צריכים לערער כדי שנחשוש לו? <strong>אילימא</strong> <small>[אם תאמר]</small> ש<strong>ערער</strong> הוא על ידי <strong>חד</strong> <small>[</small>אדם <small>אחד]</small> שאומר שהגט מזוייף, <strong>והאמר</strong> <small>[והרי אמר]</small> <strong>ר' יוחנן: דברי הכל אין ערער</strong> על כל שטר <strong>פחות משנים!</strong>
 <strong>אלא</strong> אתה אומר ש<strong>ערער</strong> הוא <strong>תרי</strong> <small>[שניים],</small> אם כן, הרי יש שניים שטוענים שהוא מזוייף, ושניים שמקיימים אותו, ונמצא כי <strong>תרי ותרי נינהו</strong> <small>[שניים ושניים הם]</small> שמעידים אלה כנגד אלה, ואם כן <strong>מאי חזית דסמכת אהני</strong> <small>[מה ראית שאתה סומך על אלה],</small> <strong>סמוך אהני</strong> <small>[על אלה]!</small> ומדוע אתה סומך יותר על העדים המקיימים אותו מאשר על העדים הבאים לפסול אותו? אלא יש לומר שאין מדובר פה בערעור על ידי אדם אחר, <strong>אלא</strong> ה<strong>ערער</strong> הוא של ה<strong>בעל</strong> עצמו הטוען שהגט מזוייף.
 <big>ב משנה</big> שליח <strong>המביא גט ממדינת הים, ואינו יכול לומר "בפני נכתב ובפני נחתם", אם יש עליו,</strong> על הגט, <strong>עדים</strong> — <strong>יתקיים בחותמיו,</strong> והם או מי שמכיר את חתימתם יאשרו אותו כדרך שמקיימים שאר שטרות.
 <strong>אחד גיטי נשים ואחד</strong> שטרות של <strong>שחרורי עבדים,</strong> גם אלה וגם אלה, <strong>שוו</strong> בהלכה <strong>למוליך ולמביא,</strong> שצריך השליח המביאו ממדינת הים לארץ ישראל, או המוליכו מארץ ישראל למדינת הים, לומר שנכתב ונחתם בפניו, ונאמן על כך, <strong>וזו אחת מן הדרכים ששוו גיטי נשים לשחרורי עבדים.</strong>
 <big>ג גמרא</big> דובר במשנה על מי שאינו יכול לומר "בפני נכתב"' ושואלים: <strong>מאי</strong> <small>[מה</small> פירוש<small>]</small> <strong>"אינו יכול לומר"? אילימא</strong> <small>[אם תאמר]</small> שהוא <strong>חרש</strong> ומשום כך אינו יכול לומר — דבר זה תמוה, וכי <strong>חרש בר אתויי גיטא</strong> <small>[בן הבאת גט]</small> <strong>הוא? והתנן</strong> <small>[והרי שנינו</small> במשנה<small>]:</small> <strong>הכל כשרין להביא את הגט, חוץ מחרש שוטה וקטן!</strong>
 <strong>אמר רב יוסף: הכא במאי עסקינן</strong> <small>[כאן במה אנו עוסקים]</small> — <strong>כגון ש</strong>השליח <strong>נתנו לה,</strong> לאשה, <strong>כשהוא פיקח</strong> והשליחות נעשתה כדין, <strong>ולא הספיק לומר "בפני נכתב ובפני נחתם" עד שנתחרש,</strong> ומשום כך אינו יכול  לומר.
 <big>ד</big> שנינו במשנה ש<strong>אחד גיטי נשים ואחד שיחרורי עבדים</strong> שווים לענין שליח המביא אותם ממדינת הים לארץ ישראל או ממנה למדינת הים שצריך לומר "בפני נכתב" וכו'. <strong>תנו רבנן</strong> <small>[שנו חכמים]:</small> <strong>בשלשה דרכים שוו גיטי נשים לשיחרורי עבדים: שוו למוליך ולמביא,</strong> שאם מוליך גט למדינת הים או מביא אותו משם, צריך להעיד שבפניו נכתב ונחתם. ועוד: <strong>וכל גט</strong> (שטר) <strong>שיש עליו</strong> חתימתו של <strong>עד כותי</strong> — הרי זה שטר <strong>פסול, חוץ מגיטי נשים ושחרורי עבדים</strong> שאף עד כזה כשר בהם. <strong>וכל השטרות</strong>
## דף ט:
 <strong>העולים בערכאות</strong> (הנעשים בבתי משפט) <strong>של גוים, אף על פי שחותמיהן גוים</strong> — הריהם <strong>כשירין, חוץ מגיטי נשים ושחרורי עבדים</strong> שאינם כשרים כשנעשו על ידי גויים, אלא רק על ידי ישראל. <strong>ו</strong>אם נסבור אף <strong>כדברי ר' מאיר</strong> אם כן שווים גיטין של נשים ושחרורי עבדים <strong>בארבעה</strong> דברים, והם השלושה האמורים מקודם, ועוד שבעל <strong>האומר: "תן גט זה לאשתי", ו</strong>כן אדון האומר: <strong>"</strong>תן <strong>שטר שחרור זה לעבדי",</strong> אם <strong>רצה לחזור בשניהם</strong> קודם שהגיעו לידי האשה או העבד — <strong>יחזור,</strong> אלו <strong>דברי ר' מאיר.</strong>
 על סגנון הדברים שואלים: <strong>בשלמא לרבנן</strong> <small>[נניח לחכמים],</small> <strong>מנינא</strong> <small>[המנין]</small> שמנו בראשית דבריהם "שלושה דברים" בא <strong>למעוטי הא</strong> <small>[למעט</small> את <small>זו]</small> שאמר <strong>ר' מאיר,</strong> והדגישו שדווקא בשלושה ולא בארבעה. <strong>אלא לר' מאיר, מנינא למעוטי מאי</strong> <small>[המנין למעט</small> את <small>מה]</small> הוא בא? מדוע הוצרך לומר "בארבעה" דברים, והלא די היה לומר שר' מאיר מוסיף גם דבר זה!
  ומשיבים:  <strong>למעוטי הא</strong> <small>[למעט</small> את <small>זו],</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>עדים שאין יודעים לחתום</strong> (שאינם יודעים לכתוב את שמם), <strong>מקרעין להם נייר חלק,</strong> שמניחים נייר על גבי השטר, ובנייר זה עושים קרעים = חתכים של אותיות שמם <strong>ו</strong>הם <strong>ממלאים את הקרעים</strong> ב<strong>דיו</strong> וכך הם חותמים את שמם.
 <strong>אמר רבן שמעון בן גמליאל: במה דברים אמורים</strong> — <strong>בגיטי נשים,</strong> בהם עושים דבר זה, <strong>אבל שחרורי עבדים ושאר כל השטרות, אם יודעין</strong> העדים <strong>לקרות ולחתום</strong> — <strong>חותמין, ואם לאו</strong> <small>[לא]</small> — <strong>אין חותמין.</strong> וכך גם לדעת ר' מאיר, אין גיטי נשים ושחרורי עבדים שווים בדבר זה, ואת דבר זה בא המנין "ארבעה" למעט.
  ולעצם דברי רבן שמעון בן גמליאל תוהים: <strong>קרייה מאן דכר שמיה</strong> <small>[קריאה מי הזכיר</small> את <small>שמה]?</small> שהרי קודם לא דיברנו אם העדים יודעים לקרוא, אלא רק על ידיעתם לחתום, ומדוע בא רבן שמעון בן גמליאל לדבר על יכולת קריאה? ומשיבים: <strong>חסורי מחסרא והכי קתני</strong> <small>[חסרה</small> הברייתא <small>וכך</small> היא <small>שנויה]:</small> <strong>עדים שאין יודעין לקרות</strong> — <strong>קורין לפניהם</strong> את השטר <strong>ו</strong>הם <strong>חותמין, ושאין יודעין לחתום</strong> — <strong>מקרעין להם.</strong> ואז מובנים דברי רבן שמעון בן גמליאל.
 ושואלים: <strong>ותו</strong> <small>[ועוד]</small> דברים שבהם שווים גיטי נשים ושחרורי עבדים <strong>ליכא</strong> <small>[אין]?</small> <strong>והאיכא</strong> <small>[והרי יש]</small> גם דבר זה ששנינו: שכיב מרע <strong>האומר "תנו גט זה לאשתי"</strong> או שאמר <strong>"</strong>תנו <strong>שטר שחרור זה לעבדי", ומת</strong> — <strong>לא יתנו לאחר מיתה,</strong> אבל אם אמר <strong>"תנו מנה לפלוני", ומת</strong> — <strong>יתנו לאחר מיתה.</strong> נמצא שיש דבר שווה בגיטין ובשחרורי עבדים נוסף למה ששנינו!
  ומשיבים:  <strong>כי קתני</strong> <small>[כאשר שנה]</small> את הדברים השווים לגיטי נשים ולשחרורי עבדים, שנה דווקא <strong>מילתא דליתיה</strong> <small>[דבר שאינו]</small> קיים <strong>בשטרות</strong> אחרים, אבל <strong>מילתא דאיתיה</strong> <small>[דבר שישנו]</small> גם <strong>בשטרות</strong> אחרים <strong>לא קתני</strong> <small>[שנה].</small>
 ודין זה שאין נותנים לאחר מיתה קיים גם בשטרות אחרים, שכך מצינו ש<strong>שלח רבין</strong> מארץ ישראל <strong>משמיה</strong> <small>[משמו]</small> של <strong>ר' אבהו: הוו יודעין ששלח ר' אלעזר לגולה</strong> (לבבל) <strong>משום</strong> (משמו של) <strong>רבינו</strong> (ר' יוחנן): <strong>שכיב מרע שאמר "כתבו ותנו מנה לפלוני", ומת</strong> האיש לפני שהספיקו לכתוב שטר — <strong>אין כותבין ונותנין.</strong> ומדוע?
 <strong>שמא לא גמר</strong> בליבו <strong>להקנותו</strong> למנה זה <strong>אלא בשטר, ואין שטר לאחר מיתה.</strong> משמע שגם בשטרות אחרים אין שטר לאחר מיתה, ואין זה מיוחד לגיטי נשים ושחרורי עבדים, ולכן לא נמנה בין הדברים שהם שווים בהם.
  ומקשים עוד: <strong>והאיכא</strong> <small>[והרי יש]</small> דין נוסף שווה לגיטי נשים ושחרורי עבדים, שצריך שייכתבו גט אשה ושטר שחרור <strong>לשמה,</strong> דווקא עבור זה שנועד לו, ולא לאחר, ומדוע דין זה לא נכלל בין הדברים השווים לגיטי נשים ולשחרורי עבדים?
 <strong>בשלמא</strong> <small>[נניח]</small> <strong>ל</strong>שיטת <strong>רבה, היינו</strong> <small>[זהו]</small> מה שאמרו: שוו ל<strong>מוליך ומביא,</strong> שהרי לשיטתו עניין לשמה הוא הטעם העיקרי לצורך שיאמרו העדים "בפני נכתב" וכו', ואם כן, זה הוא בעצם הדין של כתיבה לשמה. <strong>אלא ל</strong>שיטת <strong>רבא</strong> הסבור שהטעם אינו אלא משום הצורך לקיים את הגט, <strong>קשיא</strong> <small>[קשה]!</small>
 <strong>ותו</strong> <small>[ועוד]</small> יש להקשות: <strong>בין לרבה בין לרבא האיכא</strong> <small>[הרי יש]</small> פסול <strong>מחובר,</strong> שאם היה גט אשה או שחרור עבד כתוב (וחתום) בהיותו מחובר לקרקע, אינו כשר! ומשיבים: <strong>כי קתני</strong> <small>[כאשר</small> הוא <small>שנה</small> שם<small>]</small> הרי זה רק דברים שהם <strong>פסולא דרבנן</strong> <small>[פסול שמדברי סופרים],</small> ואולם פסול <strong>דאורייתא</strong> <small>[שמן התורה]</small> <strong>לא קתני</strong> <small>[אינו שונה]</small> וכיון שפסול לשמה ופסול מחובר הריהם מן התורה, לא שנה אותו בין הדברים הללו.
  ומקשים:  <strong>והא</strong> <small>[והרי]</small> <strong>ערכאות של גוים דפסולא דאורייתא</strong> <small>[שפסול שמן התורה]</small> <strong>הוא, וקתני</strong> <small>[ו</small>הוא <small>שונה</small> אותו<small>]!</small> ומשיבים: צריך לומר שניתן הגט <strong>בעדי מסירה</strong> כשרים, <strong>וכ</strong>דעת <strong>ר' אלעזר,</strong> ש<strong>אמר: עדי מסירה כרתי</strong> <small>[כורתים],</small> כלומר, הם עיקרו של מעשה הגירושין, שלשיטתו חתימת הגט אינה עיקר, אלא מסירתו בעדים. ומשום כך פסול של גט שנחתם בערכאות של גויים אינו אלא מדברי חכמים.
  ומקשים:  <strong>והא מדקתני סיפא</strong> <small>[והרי ממה ש</small>הוא <small>שונה בסופה]</small> של אותה הלכה, במשנה להלן, <strong>ר' שמעון אומר: אף אלו,</strong> גיטי נשים ושחרורי עבדים, <strong>כשירין, ואמר ר' זירא: ירד</strong> (קיבל) <strong>ר' שמעון לשיטתו של ר' אלעזר,</strong> ש<strong>אמר עדי מסירה כרתי</strong> <small>[כורתים]</small> ומשום כך התיר שטרות אלה שנעשו בערכאות של גויים, <strong>מכלל</strong> הדברים אתה למד שה<strong>תנא קמא</strong> <small>[הראשון]</small> <strong>סבר לא</strong> כך, אלא סבור שעדי חתימה הם העיקר, ובכל זאת מנה פסול זה של גיטין שנעשו בערכאות של גויים, אף שהוא פסול שמן התורה!
## דף י.
 ודוחים: אפשר לומר כי גם התנא הראשון סבור כר' אלעזר שעדי מסירה הם עיקר תוקפו של הגט, ומכל מקום <strong>איכא בינייהו</strong> <small>[יש ביניהם</small> הבדל למעשה<small>]</small> כשהיו החתימות שבגט <strong>שמות מובהקין</strong> של גויים. שהתנא הראשון סבור שלמרות שמעיקר הדין כשר הגט אם יימסר בעדים כשרים, מכל מקום יש לחשוש שמא ימסרנו בפני אותם עדים גויים שחתמו עליו, ולכן פסל אותו, בגזירה מדברי חכמים. ואילו ר' שמעון סבור שאם היו בו שמות מובהקים של גויים, אין מקום לגזירה זו, שכיון שיודעים שאין הם עדים כשרים בודאי ימסרו את הגט בפני עדים כשרים, ויהא הגט כשר אם נמסר כדין.
  ומקשים עוד: <strong>והא</strong> <small>[והרי]</small> דין <strong>חזרה,</strong> שלדעת ר' מאיר יכול לחזור הבעל מן הגט או האדון מן השחרור ובטלה השליחות ואין הם חלים — הוא <strong>דאורייתא</strong> <small>[מן התורה],</small> <strong>וקתני</strong> <small>[ושנה]</small> אותו בין הדברים ששוו בהם גיטין ושחרורים, משמע שאינו מחלק בין דברים שהם מן התורה או מדברי סופרים!
 <strong>אלא,</strong> צריך לחזור מן ההסבר שאמרנו, ולומר באופן אחר: <strong>כי קתני</strong> <small>[כאשר שנה]</small> דברים שווים — שנה <strong>מילתא דליתא</strong> <small>[דבר שאינו]</small> קיים גם <strong>ב</strong>דיני <strong>קידושין,</strong> ואולם <strong>מילתא דאיתא</strong> <small>[דבר שישנו]</small> <strong>בקידושין</strong> — <strong>לא קתני</strong> <small>[שנה].</small>
 ומקשים: <strong>והא</strong> <small>[והרי]</small> <strong>חזרה גופה</strong> <small>[עצמה]</small> גם כן <strong>איתא</strong> <small>[ישנה]</small> <strong>בקידושין,</strong> שאם שלח שליח ובידו שטר אירוסין עבור אשה, יכול לחזור בו! ואומרים: מדובר כאן <strong>בשליחות בעל כורחה,</strong> ששלח לעשות דבר שאין המקבל רוצה בו, כגון שמקדש אשה בעל כורחה, או משחרר העבד שלא ברצונו ש<strong>בגירושין איתא</strong> <small>[ישנו]</small> דבר זה, שאין הגט צריך להינתן מרצונה של האשה, <strong>ובקידושין ליתא</strong> <small>[אינו],</small> שאין אשה מתקדשת אלא מדעתה.
 <big>א משנה</big> <strong>כל גט שיש עליו עד כותי</strong> (שומרוני) — <strong>פסול, חוץ מגיטי נשים ושחרורי עבדים. מעשה שהביאו לפני רבן גמליאל לכפר עותנאי גט אשה, והיו עדיו עדי כותים, והכשיר.</strong>
 <big>ב גמרא</big> ושואלים: <strong>מני מתניתין</strong> <small>[</small>כדעת <small>מי היא משנתנו</small> זו<small>]?</small> הרי אינה <strong>לא</strong> כדעת ה<strong>תנא קמא</strong> <small>[הראשון],</small> <strong>ולא</strong> כדעת <strong>ר' אלעזר, ולא</strong> כדעת <strong>רבן שמעון בן גמליאל,</strong> בברייתא המובאת להלן.
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מצת כותי</strong> — <strong>מותרת</strong> באכילה בפסח ואין בה חשש חמץ, <strong>ואדם</strong> מישראל אפילו <strong>יוצא בה ידי חובתו</strong> של אכילת מצת מצוה <strong>בפסח.</strong> <strong>ר' אלעזר אוסר</strong> מצת כותי, <strong>לפי שאין</strong> הכותים <strong>בקיאין בדקדוקי מצות. רבן שמעון בן גמליאל אומר: כל מצוה שהחזיקו בה כותים</strong> אין לחשוש שאינם בקיאים בה, אלא להיפך הם <strong>הרבה מדקדקין בה,</strong> ואפילו <strong>יותר מישראל.</strong>
 ומעתה נברר: משנתנו <strong>מני</strong> <small>[</small>כדעת <small>מי היא]?</small> <strong>אי</strong> <small>[אם]</small> כדעת ה<strong>תנא קמא</strong> <small>[הראשון]</small> שבברייתא, אם כן <strong>אפילו שאר שטרות נמי</strong> <small>[גם כן]</small> כשרים בעד כותי, שהרי אם הוא מתיר מצת כותים משמע שהוא מחשיב את הכותים כישראל, ואם כן יש לחשבם כישראל גם לגבי עדות בשטרות מכל סוג! <strong>אי</strong> <small>[אם]</small> כדעת <strong>ר' אלעזר</strong> שהוא חושש שאין הכותים בקיאים בדקדוקי מצוות, אם כן <strong>אפילו גט אשה נמי</strong> <small>[גם כן]</small> <strong>לא</strong> יכשיר בעדות כותי!
 <strong>ואי</strong> <small>[ואם]</small> כשיטת <strong>רבן שמעון בן גמליאל,</strong> יש לברר: <strong>אי דאחזוק</strong> <small>[אם שהחזיקו]</small> במצוה זו ומקיימים אותה — <strong>אפילו</strong> ב<strong>שאר שטרות נמי</strong> <small>[גם כן]</small> אפשר יהיה לסמוך עליהם, <strong>אי</strong> <small>[אם]</small> ש<strong>לא אחזוק</strong> <small>[החזיקו]</small> בה<small>,</small> אם כן <strong>אפילו גט אשה נמי</strong> <small>[גם כן]</small> <strong>לא</strong> נכשיר בעדותם!
 <strong>וכי תימא</strong> <small>[ואם תאמר]</small> כי משנתנו שיטת <strong>רבן שמעון בן גמליאל היא, ו</strong>אולם מדובר באופן <strong>דאחזוק בהא</strong> <small>[שהחזיקו בזה],</small> בגיטי נשים, <strong>ולא אחזוק בהא</strong> <small>[החזיקו בזה],</small> בשאר שטרות<small>,</small> אולם <strong>אי הכי</strong> <small>[אם כך]</small> שהחזיקו בגיטי נשים ומדקדקים בהם, אם כן, <strong>מאי איריא חד</strong> <small>[מדוע דווקא</small> כשר רק עד <small>אחד]</small> כותי? <strong>אפילו תרי נמי</strong> <small>[שניים גם כן]!</small> <strong>אלמה</strong> <small>[</small>ו<small>מדוע]</small> <strong>אמר ר' אלעזר: לא הכשירו בו,</strong> בגט אשה, <strong>אלא עד אחד כותי בלבד?</strong>
 ומשיבים: <strong>לעולם</strong> תפרש שמשנתנו כדעת <strong>ר' אלעזר</strong> היא, שבדרך כלל אין סומכים על כותי, <strong>ו</strong>אולם במשנתנו מדובר <strong>כגון דחתים</strong> <small>[שחתום]</small> <strong>ישראל לבסוף,</strong>
## דף י:
 <strong>דאי לאו</strong> <small>[שאם לא]</small> ש<strong>כותי חבר הוה</strong> <small>[היה]</small> שקיבל עליו לשמור מצוות ולדקדק בהן, <strong>לא</strong> היה אותו ישראל <strong>מחתים ליה מקמיה</strong> <small>[אותו לפניו].</small> ובמקרה הזה אפשר לסמוך על עד כותי זה, למרות שסתם כותי אין סומכים עליו. ומקשים: <strong>אי הכי</strong> <small>[אם כך]</small> שבמקרה כזה מדובר, אם כן <strong>אפילו שאר שטרות נמי</strong> <small>[גם כן]</small> אפשר יהיה להכשיר, אם עד ישראל חתום בסוף!
 <strong>אלא</strong> אין הדין כך משום ש<strong>אמרינן</strong> <small>[אנו אומרים]</small> שאין זו ראיה שהיה זה כותי חבר, ושמא חתום היהודי למטה כי <strong>רווחא שבק למאן דקשיש מיניה</strong> <small>[רווח השאיר למי שזקן ממנו],</small> שבשעה שחתם חשב שיחתום לפניו אדם אחר גדול ממנו, ולבסוף בא הכותי וחתם, ולכן אין לסמוך על כך, ואם כן <strong>הכא נמי</strong> <small>[כאן גם כן],</small> בגט, אפשר לומר ש<strong>רווחא שבק למאן דקשיש מיניה</strong> <small>[רווח השאיר למי שזקן ממנו]</small> ומדוע נכשיר במקרה כזה גט ושחרור ולא שטרות אחרים!
 <strong>אמר רב פפא, זאת אומרת,</strong> מכאן אפשר ללמוד כי <strong>עדי הגט אין חותמין זה בלא זה,</strong> כלומר, זה שלא בפני זה. ומפני שהם צריכים לחתום יחד, רואה העד היהודי שכותי הוא זה החותם עימו, ואם הניחו לחתום לפניו בוודאי יודע בו שהוא כשר, ומשום כך חתם גם הוא. אבל בשטרות אחרים שאין העדים צריכים לחתום בבת אחת, אי אפשר לסמוך על העד הכותי.
  ושואלים:  <strong>מאי טעמא</strong> <small>[מה הטעם]</small> שבגט אין העדים חותמים זה בלא זה? <strong>אמר רב אשי: גזירה</strong> היא, <strong>משום</strong> האומר: <strong>"כולכם</strong> היו עדים על גט זה <strong>".</strong> שאז צריך שכולם יחתמו יחד ואם לא יעשו כן אין הגט כשר, ומשום כך גזרו שבכל מקרה יחתמו עדי הגט יחד. 
 <big>א</big> כיון שהזכרנו את ההלכה של ר' אלעזר, באים לדון בה <strong>גופא</strong> <small>[עצמה],</small> <strong>אמר ר' אלעזר: לא הכשירו בו,</strong> בגט אשה, <strong>אלא עד אחד כותי בלבד</strong> מתוך עדיו. ושואלים: <strong>מאי קא משמע לן</strong> <small>[מה השמיע לנו</small> בכך<small>]?</small> הלא <strong>תנינא</strong> <small>[שנינו]</small> כבר דבר זה, שהרי נאמר במשנה: <strong>כל גט שיש עליו עד כותי</strong> — <strong>פסול</strong> חוץ מגיטי נשים ושחרורי עבדים, משמע: עד אחד ולא שניים!
  ודוחים:  <strong>אי ממתניתין</strong> <small>[אם ממשנתנו]</small> בלבד <strong>הוה אמינא</strong> <small>[הייתי אומר]</small> <strong>אפילו תרי נמי</strong> <small>[שניים</small> בגט <small>גם כן]</small> כשרים, <strong>והאי דקתני חד</strong> <small>[וזה ש</small>הוא <small>שונה אחד]</small> — הרי זה כדי להדגיש את ההבדל, <strong>משום</strong> ש<strong>בשטרות אפילו חד נמי</strong> <small>[אחד גם כן]</small> <strong>לא</strong> כשר, על כן <strong>קא משמע לן</strong> <small>[השמיע לנו]</small> ר' אלעזר שאף בגיטין רק אחד כשר ולא יותר.
  ושואלים:  <strong>ותרי</strong> <small>[ושניים],</small> שני עדים כותים, <strong>לא? והא קתני</strong> <small>[והרי</small> הוא <small>שונה]</small> במשנתנו במפורש: <strong>מעשה והביאו לפני רבן גמליאל לכפר עותנאי גט אשה, והיו עדיו עדי כותים והכשיר! אמר אביי, תני</strong> <small>[שנה]</small> שם: לא "עדיו" אלא <strong>"עדו",</strong> שלא הכשיר רבן גמליאל את הגט אלא בחתימתו של עד כותי אחד ואכן בשנים אף הוא אינו מכשיר.
 <strong>רבא אמר: לעולם</strong> תשנה שם <strong>תרי</strong> <small>[שניים],</small> <strong>ו</strong>אלא <strong>רבן גמליאל מיפלג פליג</strong> <small>[חולק]</small> על חכמים, <strong>וחסורי מיחסרא והכי קתני</strong> <small>[וחסרה</small> המשנה <small>וכך</small> יש <small>לשנותה]:</small> <strong>ורבן גמליאל מכשיר</strong> אפילו <strong>בשנים, ומעשה נמי</strong> <small>[גם כן]</small> <strong>שהביאו לפני רבן גמליאל לכפר עותנאי גט אשה, והיו עדיו עדי כותים והכשיר.</strong>
 <big>ב משנה</big> <strong>כל השטרות העולים בערכאות</strong> (הנעשים בבתי משפט) <strong>של גוים</strong>, <strong>אף על פי שחותמיהם גוים</strong> — כולם <strong>כשירים</strong> לכל ענין שבהלכה, <strong>חוץ מגיטי נשים ושחרורי עבדים. ר' שמעון אומר: אף אלו כשירין,</strong> ו<strong>לא הוזכרו</strong> בבית המדרש ששטרות של גויים פסולים <strong>אלא בזמן שנעשו בהדיוט</strong> (על ידי אדם פשוט) ולא בבית משפט.
 <big>ג גמרא</big> במשנה שנינו שכל השטרות שנכתבו בערכאות של גויים כשרים, ומעירים: התנא <strong>קא פסיק ותני</strong> <small>[פוסק,</small> קובע <small>ושונה</small> במשנתנו<small>]</small> הלכה כללית, <strong>לא שנא</strong> <small>[שונה]</small> הדבר ב<strong>מכר ולא שנא</strong> <small>[שונה]</small> ב<strong>מתנה,</strong> שבכל מקרה כשר.
  ויש לשאול: <strong>בשלמא</strong> <small>[נניח]</small> <strong>מכר,</strong> מובן הדבר, שכן כבר <strong>מכי יהיב זוזי קמייהו</strong> <small>משעה שנתן</small> הקונה <small>כסף</small> למוכר <small>לפניהם,</small> לפני הדיינים הגויים<small>]</small> <strong>הוא</strong> ש<strong>קנה</strong> שנעשה הקנין, <strong>ושטרא</strong> <small>[והשטר]</small> <strong>ראיה בעלמא</strong> <small>[בלבד]</small> <strong>הוא</strong> לכך שהיה קנין, משום <strong>דאי</strong> <small>[שאם]</small> <strong>לא יהיב זוזי קמייהו</strong> <small>[</small>היה <small>נותן</small> את <small>הכסף לפניהם]</small> <strong>לא הוו מרעי נפשייהו</strong> <strong>וכתבין ליה שטרא</strong> <small>[היו מריעים,</small> מזיקים, <small>לעצמם,</small> לשמם הטוב <small>וכותבים לו</small> את <small>השטר],</small> ואם כן, השטר אינו אלא שטר ראיה הגון לקנין שנעשה כדין.
 <strong>אלא מתנה במאי קא קני</strong> <small>[במה</small> המקבל <small>קונה]</small> אותה מן הנותן — <strong>לאו בהאי שטרא</strong> <small>[האם לא בשטר זה]?</small> <strong>ו</strong>אולם <strong>האי שטרא חספא בעלמא</strong> <small>[שטר זה חרס סתם]</small> <strong>הוא,</strong> ששטר שנכתב על ידי גויים אין לו דין של שטר מבחינת דיני ישראל! <strong>אמר שמואל: דינא דמלכותא</strong> <small>[דין המלכות]</small> — <strong>דינא</strong> <small>[דין ]</small> הוא<small>,</small> ולכן לכל העניינים השייכים להעברת נכסים יש תוקף גם להלכה.
 <strong>ואי בעית אימא</strong> <small>[ואם תרצה אמור],</small> <strong>תני</strong> <small>[שנה]</small> כך במשנתנו: לא "כל השטרות העולים בערכאות של גוים כשרים חוץ מגיטי נשים", אלא <strong>"חוץ מכגיטי נשים".</strong> שיש להבחין בין שטרות שונים: שטרות שאינם אלא לראיה — כשרים אף אם נעשו בערכאות של גויים, ואילו שטרות שהם עצמם יוצרים את המעשה המשפטי, כמו גיטי נשים — הריהם פסולים אם נעשו בערכאות של גויים.
 <big>ד</big> שנינו במשנה ש<strong>ר' שמעון אומר: אף אלו,</strong> גיטי נשים, <strong>כשירין</strong> אם נעשו בערכאות של גויים וחתמו עליהם עדים גויים. ותוהים: <strong>והא</strong> <small>[והרי]</small> גויים <strong>לאו</strong> <small>[לא]</small> <strong>בני כריתות נינהו</strong> <small>[הם],</small> וכיון שאינם בכלל עניינו של גט ושל כריתות הכתובים בתורה, כיצד יכולים הם לחתום על גט?
 <strong>אמר ר' זירא: ירד</strong> (הלך) <strong>ר' שמעון לשיטתו של ר' אלעזר,</strong> ש<strong>אמר עדי מסירה כרתי</strong> <small>[כורתים,</small> גומרים<small>]</small> את הגירושין, ומשום כך חתימת הגט אינה עיקרו של הגט, אלא מסירתו, ולכן אין מתחשבים בחותמיו.
  ומקשים:  <strong>והאמר</strong> <small>[והרי אמר]</small> <strong>ר' אבא:</strong> אף שר' אלעזר מכשיר גט בלא שני עדים, מכל מקום <strong>מודה ר' אלעזר ב</strong>גט ה<strong>מזויף מתוכו</strong> שיש פגם בעצם העדות שבו, <strong>ש</strong>הוא <strong>פסול,</strong> אף שנמסר כדין, מחשש שמא יבואו לסמוך על אותם עדים כעדי מסירה! ומשיבים: <strong>הכא במאי עסקינן</strong> <small>[כאן במה אנו עוסקים]</small> —
## דף יא.
 <strong>בשמות מובהקין</strong> של גויים, שבהם אין כל חשש של "מזוייף מתוכו" שיבואו לסמוך על עדים אלה כעדי מסירה, כיון שברור לכל שגויים הם.
  ומבררים:  <strong>היכי דמי</strong> <small>[כיצד</small> הם <small>בדיוק]</small> <strong>שמות מובהקין? אמר רב פפא:</strong> שמות <strong>כגון: הורמיז, ואבודינא, בר שיבתאי, ובר קידרי, ובאטי, ונקים אונא.</strong>
 ושואלים, לפי שיטה זו יש לדייק: <strong>אבל</strong> אם נחתמו גיטין על ידי עדים גוים בעלי <strong>שמות שאין</strong> הם שמות <strong>מובהקים</strong> של גויים <strong>מאי</strong> <small>[מה]</small> יהא הדין — האם <strong>לא</strong> יהא זה גט? <strong>אי הכי</strong> <small>[אם כך],</small> <strong>אדתני סיפא</strong> <small>[עד ש</small>ר' שמעון <small>שונה</small> ב<small>סוף</small> המשנה<small>]:</small> <strong>לא הוזכרו</strong> גיטין ושחרורי עבדים להיפסל <strong>אלא בזמן שנעשו בהדיוט,</strong> אבל לא כן הדין בערכאות, <strong>לפלוג וליתני בדידה</strong> <small>[שיחלק וישנה בה</small> <small>עצמה</small> בערכאות<small>],</small> חלוקה יותר מדוקדקת: <strong>במה דברים אמורים</strong> שכשחתמו בגט עדים גוים הרי זה כשר — <strong>בשמות מובהקין, אבל שמות שאין מובהקין</strong> — <strong>לא!</strong>
 ומשיבים: <strong>הכי נמי קאמר</strong> <small>[כך גם כן אמר],</small> כך צריכים להבין את דברי ר' שמעון, שאף אלו (גיטין ושחרורים) כשרים, <strong>במה דברים אמורים</strong> — <strong>בשמות מובהקין, אבל בשמות שאין מובהקין, נעשה</strong> הדבר <strong>כמי שנעשו</strong> שטרות אלה <strong>בהדיוט ופסולין.</strong>
 <strong>ואיבעית אימא</strong> <small>[ואם תרצה אמור]</small> באופן אחר: <strong>סיפא</strong> <small>[</small>ב<small>סוף</small> המשנה<small>]</small> אין אנו ממשיכים בענין גיטי נשים, אלא <strong>אתאן</strong> <small>[באנו]</small> <strong>לגיטי</strong> (שטרות) <strong>ממון,</strong> ואין זה מדברי ר' שמעון, אלא חוזר לדברי חכמים, <strong>והכי קאמר</strong> <small>[וכך אמר]:</small> <strong>לא הוזכרו גיטי ממון</strong> ש<strong>פסולים אלא בזמן שנעשו בהדיוט,</strong> אבל כשנעשו בערכאות — הרי הם כשרים.
 וכהעמדה זאת של דברי חכמים <strong>תניא</strong> <small>[שנויה</small> ברייתא<small>]:</small> <strong>אמר ר' אלעזר בר' יוסי, כך אמר ר' שמעון לחכמים ב</strong>עיר <strong>צידן: לא נחלקו ר' עקיבא וחכמים על כל השטרות העולין בערכאות של גוים, שאף על פי שחותמיהן גוים</strong> — <strong>כשרים</strong> הם, <strong>ואפילו גיטי נשים ושחרורי עבדים. לא נחלקו אלא בזמן שנעשו בהדיוט,</strong> שלא בבית דין גמור, <strong>שר' עקיבא מכשיר, וחכמים פוסלים חוץ מגיטי נשים ושחרורי עבדים.</strong>
 <strong>רבן שמעון בן גמליאל אומר: אף אלו,</strong> גיטי נשים ושחרורי עבדים, <strong>כשירין במקום שאין ישראל חותמין,</strong> שאין הגויים מניחים לעדים יהודים לחתום, והכל יודעים ששטרות של גויים אינם חתומים על ידי יהודים. <strong>אבל במקום שישראל חותמין</strong> — <strong>לא,</strong> משום שאפשר לטעות ולחשוב שישראל הם שחתמו על הגט הזה, ויבואו למסור אותו בפני אותם עדים, שלאמיתו של דבר הם גויים, ואין הגירושין חלים.
  ושואלים: ב<strong>מקום שאין ישראל חותמין נמי ליגזור</strong> <small>[גם כן נגזור]</small> <strong>אטו</strong> <small>[משום]</small> <strong>מקום שישראל חותמין!</strong> ומשיבים: <strong>שמא בשמא מחליף</strong> <small>[שם בשם</small> עלול <small>להתחלף],</small> ופעמים סבורים שהוא יהודי אף ששמו הוא שם מובהק של גוי, אבל <strong>אתרא באתרא לא מחליף</strong> <small>[מקום במקום אינו</small> עלול <small>להתחלף]</small> ויודעים הכל שבמקום הזה כל החתימות הם של גויים, ודואגים למסור את הגט שלא בפני החתומים עליו, אלא בעדים ישראלים.
 <big>א</big> מסופר כי <strong>רבינא סבר לאכשורי בכנופיאתה דארמאי</strong> <small>[חשב להכשיר</small> שטר שנכתב <small>על ידי חבורה של גויים].</small> <strong>אמר ליה</strong> <small>[לו]</small> <strong>רפרם: "ערכאות" תנן</strong> <small>[שנינו</small> במשנה<small>],</small> שאין שטרות של גויים כשרים אלא אם נעשה הדבר בבית משפט חשוב, ולא בחבורה כלשהי.
  ובענין דומה <strong>אמר רבא: האי שטרא פרסאה</strong> <small>[שטר פרסי זה]</small> שנכתב על ידי השלטונות הפרסים <strong>דמסריה ניהליה באפי סהדי</strong> <small>[שמסר אותו לו,</small> <strong>למקבל</strong> <small>בפני עדי]</small> <strong>ישראל</strong> — <strong>מגבינן</strong> <small>[מגבים אנו],</small> בית דין מתיר לגבות, <strong>ביה</strong> <small>[בו]</small> <strong>מ</strong>נכסים <strong>בני חרי</strong> <small>[חורין].</small> שאף על פי שאין דינו כשטר ממש, לגבות בו גם מנכסים משועבדים, מכל מקום העובדות שבשטר נחשבות כבדוקות, ומשום כך אפשר לסמוך עליו לפחות לגבות בו מנכסים שאינם משועבדים.
  ושואלים:  <strong>והא</strong> <small>[והרי]</small> העדים על מסירת השטר הזה <strong>לא ידעי למיקרא</strong> <small>[אינם יודעים לקרוא],</small> שאינם מבינים פרסית, ואם כן, כיצד אפשר לסמוך על מה שכתוב בו? ומשיבים: מדובר פה <strong>בדידעי</strong> <small>[בש</small> העדים <small>יודעים]</small> לקרוא.
  ושואלים:  <strong>והא בעינא</strong> <small>[והרי צריכים אנו]</small> שיהיה בשטר <strong>כתב שאינו יכול לזייף, וליכא</strong> <small>[ואין כאן]</small> דבר זה, כיון שאין הפרסים מקפידים על זה! ומשיבים: מדובר כאן <strong>בדאפיצן</strong> <small>[ב</small>קלף <small>שמעובד בעפצים]</small> ואינו ניתן לזיוף. ושואלים עוד: <strong>והא בעינא</strong> <small>[והרי צריכים אנו]</small> את מה שנאמר בהלכות שטרות: <strong>צריך שיחזיר מענינו של שטר בשיטה אחרונה,</strong> ששטר שנכתב כדין צריך שבשורה האחרונה שבו תהיה חזרה על עיקר עניינו של השטר, כדי לברר שלא היתה טעות בחלקו הראשון, <strong>וליכא</strong> <small>[ואין</small> דבר <small>זה]</small> בשטרות פרסיים! ומשיבים: <strong>בדמהדר</strong> <small>[בשחזרו</small> עליו<small>],</small> שנוסח השטר היה כזה שחזרו בשורה האחרונה על עיקרו של השטר.
  ותוהים:  <strong>אי הכי</strong> <small>[אם כך]</small> <strong>ממשעבדי נמי</strong> <small>[מ</small>נכסים <small>משועבדים גם כן]</small> יגבה, שהרי שטר זה הוא בכל ענייניו כשטר שכותבים ישראל, ומדוע נאמר שאינו גובה בו אף מן המשועבדים? ומשיבים: מכל מקום <strong>לית ליה קלא</strong> <small>[אין לו קול],</small> כלומר, אינו מפורסם ברבים. כי דבר שנעשה בערכאות ובכתב של פרסים אין ישראל שומעים עליו, ומשום כך הוא נחשב כמילווה בעל פה שאין לו קול וגובה רק מנכסים בני חורין, אבל לא  ממשועבדים. 
 <big>ב</big>  <strong>בעא מיניה</strong> <small>[שאל אותו]</small> <strong>ריש לקיש מר' יוחנן:</strong>
## דף יא:
 <strong>עדים החתומין על הגט ושמותן כשמות גוים, מהו</strong> דינו של גט זה ומה עושים בדבר זה? <strong>אמר ליה</strong> <small>[לו]:</small> <strong>לא בא לידינו</strong> למעשה <strong>אלא</strong> גיטין שעליהם היו חתומים שמות, כגון <strong>לוקוס ולוס, והכשרנו</strong> אותם על ידי עדי מסירה כשרים.
  ומדייקים:  <strong>ודוקא לוקוס ולוס,</strong> ש<strong>לא שכיחי</strong> <small>[מצויים]</small> <strong>ישראל דמסקי בשמהתייהו</strong> <small>[שנקראים בשמותיהם],</small> <strong>אבל שמהתא אחריני דשכיחי</strong> <small>[שמות אחרים</small> של גויים, <small>שמצויים]</small> גם <strong>ישראל דמסקי בשמהתייהו</strong> <small>[שנקראים בשמותיהם]</small> — <strong>לא.</strong>
 <strong>איתיביה</strong> <small>[הקשה לו]</small> ריש לקיש ממה ששנינו בברייתא: <strong>גיטין הבאים ממדינת הים ועדים חתומים עליהם, אף על פי ששמותיהן</strong> של העדים <strong>כשמות גוים</strong> — <strong>כשירין, מפני שרוב ישראל שבחוצה לארץ שמותיהן כשמות גוים.</strong> משמע שמכשירים אפילו בשמות שאינם שמות מובהקים של גויים!
  ומשיבים:  <strong>התם</strong> <small>[שם]</small> הטעם הוא שונה, <strong>כדקתני טעמא</strong> <small>[כפי ששנה</small> במפורש מה <small>הטעם]:</small> <strong>מפני שרוב ישראל שבחוצה לארץ שמותיהן כשמות גוים,</strong> ולכן יש לשער שבדקו היטב בשעת חתימה, והחותמים היו יהודים. אבל בגיטין שבארץ ישראל יש לחשוש שהיו אלה גויים ואין מכשירים אלא בשמות גויים מובהקים. זה היה נוסח אחד של הדברים.
 <strong>ואיכא דאמרי</strong> <small>[ויש שאומרים]</small> שמה ששאל ריש לקיש את ר' יוחנן היה במקרה <strong>כי מתניתא בעא מיניה</strong> <small>[כמו בברייתא שאל אותו],</small> <strong>ופשט ליה ממתניתא</strong> <small>[ופתר לו</small> את הדבר <small>מן הברייתא]</small> שגיטין הבאים מחוץ לארץ, אף על פי ששמות העדים החתומים כשמות גויים — כשרים.
 <big>א משנה</big> <strong>האומר</strong> לחבירו: <strong>"תן גט זה לאשתי" ו</strong>כן האומר: <strong>"</strong>תן <strong>שטר שחרור זה לעבדי", אם רצה</strong> הנותן <strong>לחזור</strong> בו <strong>בשניהן</strong> לפני שיגיעו ליד האשה או העבד — <strong>יחזור,</strong> אלו <strong>דברי ר' מאיר.</strong>
 <strong>וחכמים אומרים: בגיטי נשים</strong> יכול לחזור בו, <strong>אבל לא בשחרורי עבדים,</strong> וטעמו של דבר: <strong>לפי שזכין</strong> (זוכים) <strong>לאדם שלא בפניו,</strong> ומשום כך מיד כשנותן את השטר לשליח כבר זכה בו השליח עבור העבד. <strong>ואין חבין לו,</strong> לאדם, <strong>אלא בפניו,</strong> וקבלת גט היא חוב לאשה, ולכן אין אדם אחר יכול לחייב אותה בקבלתו כשלא מרצונה, ואינה זוכה בגט בקבלתו של השליח.
  וראיה לדבר ששחרור העבד הוא זכות לו, למרות שהעבד בזמן עבדותו נהנה מרבו ומקבל ממנו מזונות — משום שאין זכות זו של המזונות של העבד הכרחית, <strong>שאם ירצה</strong> האדון <strong>שלא לזון את עבדו</strong> — <strong>רשאי,</strong> ונמצא שבעיקר העבדות יש חוב לעבד ואין בה צד זכות. <strong>ו</strong>אולם אם ירצה <strong>שלא לזון את אשתו</strong> — <strong>אינו רשאי,</strong> ולכן מצב הנישואין זכות הוא לאשה.
 <strong>אמר להם</strong> ר' מאיר: בכל זאת חוב הוא לעבד שהוא משתחרר, <strong>והרי הוא,</strong> האדון, <strong>פוסל את עבדו מן התרומה</strong> אם היה עבד של כהן, שעד עכשיו היה מותר לו לאכול תרומה, ועכשיו הוא נאסר בכך, <strong>כשם שהוא פוסל את אשתו</strong> שהיתה ישראלית מלאכול בתרומה לאחר גירושיה! <strong>אמרו לו:</strong> הטעם שהעבד מותר בתרומה אינו מכוח זכותו למזונות אלא <strong>מפני שהוא קניינו.</strong>
 <big>ב גמרא</big> מסופר: <strong>יתיב</strong> <small>[ישב]</small> <strong>רב הונא ורב יצחק בר יוסף קמיה</strong> <small>[לפני]</small> <strong>ר' ירמיה, ויתיב</strong> <small>[וישב]</small> <strong>ר' ירמיה וקא</strong> <small>[והיה]</small> <strong>מנמנם</strong> ובינתיים שוחחו השניים ביניהם, <strong>ויתיב</strong> <small>[וישב]</small> <strong>רב הונא וקאמר</strong> <small>[ואמר]:</small> <strong>שמע מינה מדרבנן</strong> <small>[למד מכאן מ</small>דברי <small>חכמים]</small> שאמרו שאין האדון יכול לחזור בו בשטר שחרור עבד אחר שכבר ניתן לשליח, מפני שכבר זכה השליח עבור העבד, הלכה כללית יותר: אדם סתם <strong>התופס</strong> נכסים עבור <strong>בעל חוב</strong> (מלווה) מנכסיו של הלווה, והרי זו, בודאי, זכות למלווה — <strong>קנה</strong> בכך את הנכסים עבור בעל החוב. שהרי גם כאן השליח נעשה כתופס עבור העבד את שחרורו.
 <strong>אמר ליה</strong> <small>[לו]</small> <strong>רב יצחק בר יוסף:</strong> האם אתה אומר כלל זה <strong>ואפילו במקום ש</strong>הוא <strong>חב לאחרים,</strong> כלומר, גם במקרה שאם הוא לוקח מן החייב את מה שתופס ממנו — נמצא מחייב אחרים. כגון שהיו עוד בעלי חובות, וכשהוא תופס עבור אחד מהם, שוב אין לאחרים ממה לגבות את חובם, ונמצא שאחרים מפסידים על ידי תפיסתו זו? <strong>אמר ליה</strong> <small>[לו]:</small> <strong>אין</strong> <small>[כן].</small>
 <strong>אדהכי איתער בהו</strong> <small>[בינתיים התעורר בהם,</small> בגללם<small>]</small> <strong>ר' ירמיה,</strong> שלא היה ישן ממש אלא מנמנם ושמע את דבריהם, ואז התעורר. <strong>אמר להו</strong> <small>[להם]:</small> <strong>דרדקי</strong> <small>[ילדים,</small> תינוקות<small>]!</small> <strong>הכי</strong> <small>[כך]</small> <strong>אמר ר' יוחנן: התופס לבעל חוב במקום שחב לאחרים</strong> — <strong>לא קנה. ואם תאמר: משנתינו,</strong> שלכאורה מורה להיפך, שיכול לתפוס עבור העבד למרות שהוא גורם בכך הפסד לאדון!
  יש להבדיל: כי <strong>כל האומר "תנו</strong> לפלוני <strong>" כאומר "זכו</strong> עבורו <strong>" דמי</strong> <small>[נחשב],</small> וכיון שאמר "תנו שטר שחרור זה לעבד" — הרי זה כמזכה לו, ויש לו דין אחר. אבל במקום שתופס מדעת עצמו ובכך הוא חב לאחרים — אין לכך תוקף.
 <strong>אמר רב חסדא:</strong> בבעיה זו של <strong>התופס לבעל חוב במקום שחב לאחרים, באנו למחלוקת ר' אליעזר ורבנן</strong> <small>[וחכמים].</small> ומהי מחלוקת זו? — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מי ש</strong>אינו עני ו<strong>ליקט את הפאה</strong> בין העניים, <strong>ואמר: "הרי זו,</strong> מה שליקטתי, עבור <strong>פלוני</strong> ה<strong>עני", ר' אליעזר אמר: זכה לו</strong> (עבורו), <strong>וחכמים אומרים:</strong> לא זכה לו, אלא <strong>יתננו,</strong> את מה שליקט, <strong>לעני הנמצא ראשון.</strong> ולכאורה, ר' אליעזר הסבור שהמלקט את הפאה עבור העני זכה לו, למרות שהוא מפסיד בכך את העניים האחרים שנמצאים בשדה, ויכלו לזכות הם בפאה זו סובר שהתופס לבעל חוב במקום שחב לאחרים — קנה. וחכמים סוברים שלא.
 <strong>אמר</strong> <strong>אמימר, ואיתימא</strong> <small>[ויש אומרים]</small> שאמר זאת <strong>רב פפא:</strong>
## דף יב.
 <strong>דלמא</strong> <small>[שמא]</small> <strong>לא</strong> זו <strong>היא</strong> נקודת המחלוקת בין ר' אליעזר וחכמים. ובשני אופנים; ראשית, <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' אליעזר התם</strong> <small>[שם]</small> שזכה לעני בפאה <strong>אלא</strong> מפני הטעם <strong>דמיגו דאי בעי מפקר להו לנכסיה והוי</strong> <small>[שמתוך שאם היה</small> המלקט <small>רוצה היה</small> יכול <small>להפקיר את נכסיו והיה</small> נעשה<small>]</small> בכך <strong>עני וחזי ליה</strong> <small>[ו</small>אז <small>היה ראוי לו]</small> מה שליקט, <strong>ומיגו דזכי ליה לנפשיה זכי לחבריה</strong> <small>[ומתוך ש</small>הוא יכול <small>לזכות לעצמו</small> יכול <small>לזכות</small> גם <small>עבור חבירו],</small> <strong>אבל הכא</strong> <small>[כאן]</small> בתופס לבעל חוב, שהתופס אינו יכול לתפוס נכסים אלו לעצמו — <strong>לא</strong> שמענו שהוא סבור שיכול לתפוס במקום שמחייב אחרים.
  ועוד יש לחלק לצד האחר: <strong>ועד כאן לא</strong> שמענו כי <strong>קאמרי רבנן התם</strong> <small>[אומרים חכמים שם]</small> שאינו יכול לזכות עבור העני <strong>אלא</strong> משום <strong>דכתיב</strong> <small>[שנאמר]:</small> <strong>"לא תלקט לעני"</strong> (ויקרא כג, כב), ודרשו חכמים: <strong>לא תלקט לו לעני,</strong> אלא העני ילקט בעצמו, <strong>אבל הכא</strong> <small>[כאן]</small> במקרה של תופס לבעל חוב, שאין גזירת הכתוב על כך — <strong>לא</strong> שמענו לשיטתם שאין הוא קונה. ונמצא שאין מחלוקת ר' אליעזר וחכמים תלויה במחלוקת בדין התופס לבעל חוב במקום שחב לאחרים.
  אגב כך שואלים: לפי פירוש זה <strong>ור' אליעזר, האי</strong> <small>[</small>הכתוב <small>הזה]</small> <strong>"לא תלקט"</strong> — <strong>מאי עביד ליה</strong> <small>[מה עושה</small> הוא <small>בו],</small> כיצד מבין הוא אותו? שהרי חכמים דרשוהו כשיטתם שאין לתפוס פאה לעני, וכיצד דורש הוא אותו? ומשיבים: <strong>מיבעי ליה</strong> <small>[צריך</small> הוא <small>אותו]</small> <strong>להזהיר</strong> (לחייב) <strong>לעני על שלו,</strong> שאם היה לעני שדה משלו, אינו רשאי ללקט בעצמו את הפאה, ואינו יכול לומר שמתוך שהוא עני יקח אותה לעצמו.
 <big>א</big> שנינו במשנה <strong>שאם ירצה</strong> האדון <strong>שלא לזון</strong> את עבדו — רשאי. ומעירים: <strong>שמעת מינה</strong> <small>[לומד אתה מכאן]</small> ש<strong>יכול הרב</strong> (האדון) <strong>לומר לעבד "עשה עמי</strong> (עבוד למעני) <strong>ואיני זנך".</strong>
 ודוחים: משם אין ראיה, כי <strong>הכא</strong> <small>[כאן],</small> במשנתנו, <strong>במאי עסקינן</strong> <small>[במה אנו עוסקים]</small> — במקרה ש<strong>אמר ליה</strong> <small>[לו],</small> לעבד <strong>"צא מעשה ידיך למזונותיך".</strong> כלומר, אני איני מפרנס אותך אלא אתה תעבוד ותרוויח בעצמך את מזונותיך. אבל לא למדנו מכאן שיכול האדון גם להכריח את העבד לעבוד עבורו וגם לא להאכיל אותו.
  ומקשים: אם כן  <strong>דכוותה</strong> <small>[כיוצא בו]</small> יש לפרש במשנתנו ל<strong>גבי אשה</strong> — ש<strong>אמר לה "צאי מעשה ידיך במזונותיך",</strong> שאינו רשאי לפטור עצמו מחובתו לפרנסה על ידי ויתור על מעשה ידיה, ואולם <strong>אשה אמאי</strong> <small>[מדוע]</small> <strong>לא?</strong> הרי ודאי שמותר לעשות הסכם כזה עם אשתו, ונמצא שגם לגבי האשה אין הגירושין חובה לה בדבר זה יותר מאשר לעבד! ומשיבים: <strong>אשה</strong> שמזכירים במשנתנו — הרי זה מדובר <strong>ב</strong>ש<strong>לא ספקא</strong> <small>[מספקת]</small> במעשי ידיה את מזונותיה, ואז אין הבעל יכול לומר לה דבר זה.
  ומקשים: אם כן  <strong>עבד</strong> שבמשנתנו <strong>נמי</strong> <small>[גם כן]</small> מדובר לכאורה <strong>בדלא ספיק</strong> <small>[בשאינו מספק],</small> שאינו מסוגל לפרנס את עצמו, ובכל זאת יכול אדונו לומר לו "איני זנך", והרי זה כ"עשה עמי ואיני זנך", ומשיבים: <strong>עבדא דנהום כרסיה לא שויא, למריה ולמרתיה למאי מיתבעי</strong> <small>[עבד</small> כזה <small>שאת</small> ה<small>לחם</small> שמכניס ל<small>כריסו אינו שווה, לאדונו ולגבירתו למה</small> הוא <small>נצרך]?</small> שוודאי קונים עבד שעבודתו תספיק גם למזונו וליותר מכן, שאם עבודתו אינה מספיקה אפילו כדי מזונותיו, לשם מה צריכים הם אותו? ועל כן אין אנשים מחזיקים עבד כזה שלא יספיקו מעשה ידיו למזונותיו, ולא עליו מדברת המשנה. אבל אשה — חובה עליו לזונה, ואין נישואיה תלויים בכך שיכולה לפרנס את עצמה במעשה ידיה. ואם כן, אין להוכיח ממשנתנו שיכול האדון לומר לעבד "עשה עמי ואיני זנך".
  ומציעים ראיה אחרת: <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו: <strong>עבד ש</strong>הרג בשגגה ו<strong>גלה לערי מקלט</strong> — <strong>אין רבו חייב לזונו, ולא עוד אלא שמעשה ידיו</strong> שהוא עושה שם — שייכים <strong>לרבו. שמע מינה</strong> <small>[למד מכאן]</small> ש<strong>יכול הרב לומר לעבד "עשה עמי ואיני זנך"!</strong> ודוחים גם כאן: <strong>הכא במאי עסקינן</strong> <small>[כאן במה אנו עוסקים]</small> — כגון ש<strong>אמר לו "צא מעשה ידיך למזונותיך".</strong>
 ומקשים: <strong>אי הכי</strong> <small>[אם כך]</small> אמר לו, <strong>מעשה ידיו אמאי</strong> <small>[מדוע]</small> שייכים <strong>לרבו?</strong> הרי לפי מה שאמרנו הרי התנה אתו רבו שיפרנס את עצמו! ומשיבים: מדובר פה <strong>להעדפה,</strong> כלומר, שאם הוא עובד ומרוויח יותר מכדי מזונותיו, שייך העודף הזה לאדון.
  ותוהים:  <strong>העדפה, פשיטא</strong> <small>[פשוט,</small> מובן מאיליו<small>]</small> שהיא שייכת לאדון, הרי שלו הוא העבד! ומשיבים: <strong>מהו דתימא</strong> <small>[שתאמר],</small> <strong>כיון דכי לית ליה לא יהיב ליה</strong> <small>[שכאשר אין לו</small> מספיק <small>אין</small> האדון <small>נותן לו]</small> כדי להשלים לצורכו, ואם כן <strong>כי אית ליה</strong> <small>[כאשר יש לו]</small> עודף על ידי עבודתו <strong>נמי</strong> <small>[גם כן]</small> <strong>לא לישקול מיניה</strong> <small>[יקח ממנו],</small> על כן <strong>קא משמע לן</strong> <small>[השמיע לנו]</small> שבכל זאת העודף שייך לאדון.
 ושואלים: <strong>ומאי שנא</strong> <small>[ומדוע שונה]</small> הדבר בעבד שגלה <strong>לערי מקלט</strong> שבו דווקא נאמר דבר זה? הרי לשיטה זו הוא הדין בכל עבד ובכל מקום! ומשיבים: <strong>סלקא דעתך אמינא</strong> <small>[יעלה על דעתך לומר]</small> שכיון שנאמר במי שגולה לעיר מקלט <strong>"</strong>ונס אל אחת הערים האל <strong>וחי"</strong> (דברים ד, מב), שמשמיע הכתוב שצריך לדאוג באופן מיוחד לחייו, ולפי זה יכולים היינו לפרש: <strong>עביד ליה חיותא טפי</strong> <small>[עשה,</small> תן לו, <small>חיות יתירה],</small> ויזכה העבד במה שמעדיף, על כן <strong>קא משמע לן</strong> <small>[השמיע לנו]</small> שאין בכך חובה מיוחדת, אף שהוא הדין בכל עבד.
  ומקשים:  <strong>והא מדקתני סיפא</strong> <small>[והרי ממה ששנה</small> ב<small>סופה]</small> של אותה ברייתא: <strong>אבל אשה שגלתה לערי מקלט</strong> — <strong>בעלה חייב במזונותיה, מכלל</strong> הדברים אתה למד כי מדובר באופן ש<strong>לא אמר לה</strong> "צאי מעשה ידיך במזונותיך", ולכן חייב במזונותיה, <strong>דאי</strong> <small>[שאם]</small> <strong>אמר לה בעלה</strong> כך, <strong>אמאי</strong> <small>[מדוע]</small> הוא <strong>חייב</strong> במזונותיה?
 <strong>ומדסיפא</strong> <small>[ומכיון שבסופה]</small> של הברייתא מדובר במקרה ש<strong>לא אמר לה,</strong> אלא בסתם, אם כן <strong>רישא</strong> <small>[</small>ב<small>תחילתה]</small> ודאי <strong>נמי</strong> <small>[גם כן]</small> מדובר במקרה ש<strong>לא אמר ליה</strong> <small>[לו],</small> לעבד "צא מעשה ידיך במזונותיך", אלא בסתם, שאם לא כן מה טעם להשוואה בין הדברים!
  ודוחים:  <strong>לעולם</strong> תפרש ש<strong>אמר ליה</strong> <small>[לו,</small> לעבד<small>],</small> "צא מעשה ידך למזונותיך" ואמר כמו כן גם לאשה, <strong>ו</strong>אולם ב<strong>אשה</strong> מדובר <strong>בדלא ספקה</strong> <small>[בשאינה מספקת].</small>
 ומקשים: <strong>והא מדקתני סיפא</strong> <small>[והרי מ</small>מה <small>ש</small>הוא <small>שונה</small> ב<small>סופה],</small> בהמשכה של אותה ברייתא: <strong>ואם אמר לה "צאי מעשה ידיך במזונותיך"</strong> — <strong>רשאי, מכלל</strong> הדברים אתה למד <strong>דרישא</strong> <small>[שבתחילה]</small> מדובר באופן ש<strong>לא אמר לה!</strong> ודוחים: <strong>הכי קאמר</strong> <small>[כך</small> הוא <small>אומר],</small> כך יש לפרש: <strong>ואם מספקת, ואמר לה: "צאי מעשה ידיך במזונותיך"</strong> — <strong>רשאי.</strong>
 ושואלים: <strong>מספקת, מאי למימרא</strong> <small>[מה</small> בא <small>לומר</small> בכך<small>]?</small> הרי דין זה שווה בכל אשה, ולאו דווקא בזו שגולה לעיר מקלט! ומשיבים: <strong>מהו דתימא</strong> <small>[שתאמר],</small> הרי נאמר: <strong>"כל כבודה בת מלך פנימה"</strong> (תהלים מה, יד), ואולי משום כך צריך הבעל לדאוג דווקא בעיר מקלט שהאשה לא תעשה עבודה בחוץ, אלא רק מלאכה שעושה בבית, על כן <strong>קא משמע לן</strong> <small>[השמיע לנו]</small> שאין קפידה בדבר, ואף בעיר מקלט יכול לומר לה דבר זה.
 לעצם הבעיה אם יכול הרב שלא לפרנס את עבדו למרות שהוא עובד עבורו, מציעים: <strong>לימא</strong> <small>[האם לומר]</small> שדבר זה הוא <strong>כתנאי</strong> <small>[כ</small>מחלוקת <small>תנאים]</small> בנושא זה, ששנינו, <strong>רבן שמעון בן גמליאל אומר: יכול העבד לומר לרבו בשני</strong> (בשנות) <strong>בצורת: "או פרנסני</strong> משלך, <strong>או הוציאני לחירות". וחכמים אומרים: הרשות ביד רבו</strong> להשאירו ברשותו ולא לפרנסו.
 <strong>מאי לאו בהא קמיפלגי</strong> <small>[האם לא ב</small>נושא <small>זה</small> הם <small>חלוקים],</small> <strong>דמר</strong> <small>[שחכם זה,</small> חכמים<small>]</small> <strong>סבר: יכול</strong> האדון לומר לעבדו שיעבוד בשבילו ולא יפרנסנו, וכן אינו חייב לשחררו בשל כך, <strong>ומר</strong> <small>[וחכם זה,</small> רבן שמעון בן גמליאל<small>]</small> <strong>סבר: אינו יכול</strong> ולכן הוא צריך לשחררו?!
  על כך תוהים: <strong>ותיסברא</strong> <small>[וכי יכול אתה לסבור כך]</small> שבדבר זה הם חולקים? הלא <strong>האי</strong> <small>[</small>ביטוי <small>זה]</small> <strong>"או פרנסני או הוציאני לחירות"</strong> אינו מתאים כאן, ובמקומו <strong>"או פרנסני או תן לי מעשה ידי בפרנסתי" מיבעי ליה</strong> <small>[צריך היה לו</small> לומר<small>]!</small> <strong>ועוד:</strong> אם זוהי השאלה הכללית, אם כן <strong>מאי שנא</strong> <small>[במה שונה]</small> הדבר שמדובר דווקא <strong>בשני בצורת?</strong> הרי אותה מחלוקת יכולה להיות בכל זמן אחר!
 <strong>אלא</strong> יש לומר כי <strong>הכא במאי עסקינן</strong> <small>[כאן במה אנו עוסקים]</small> — במקרה ש<strong>אמר לו</strong> האדון לעבד <strong>"צא מעשה ידיך למזונותיך", ובשני בצורת לא ספק</strong> <small>[אין</small> העבד <small>יכול לספק]</small> לפרנסה לעצמו בעבודתו, כיון שהמחירים גבוהים ואין שכר עבודתו מספיק למזונותיו.
 <strong>רבן שמעון בן גמליאל סבר:</strong> יכול העבד לומר לאדון: <strong>או פרנסני או הוציאני לחירות, כי היכי דחזו לי אינשי ומרחמין</strong> <small>[כדי שיראו אותי אנשים</small> שאין מי שמפרנסני <small>וירחמו]</small> <strong>עלי</strong> ויסייעו בידי. <strong>ורבנן סברי</strong> <small>[וחכמים סבורים]</small> שאין זה נימוק לשחרר את העבד, כי <strong>מאן דמרחם אבני חרי, אעבד נמי רחומי מרחם</strong> <small>[מי שמרחם על בני חורין, על עבד גם כן מרחם]</small> ואם כן, אין סיבה לעבד להשתחרר כדי שיעזרו לו אנשים. ואם כן, אין מכאן ראיה שיש מי שסבור שיכול האדון לומר לעבדו "עשה עמי ואיני זנך".
  ומציעים עוד: <strong>תא שמע</strong> <small>[בוא</small> ו<small>שמע],</small> ראיה ממה ש<strong>אמר רב: המקדיש ידי עבדו,</strong> שכל מלאכה שיעשה נעשית הקדש, ונמצא שהעבד אינו יכול לעבוד עבור עצמו, <strong>אותו העבד לוה ואוכל, ו</strong>לאחר מכן <strong>עושה</strong> מלאכה <strong>ופורע</strong> עבור מה שלווה. על כל פנים <strong>שמע מינה</strong> <small>[למד מכאן]</small> ש<strong>יכול הרב לומר לעבד "עשה עמי ואיני זנך"!</strong> שהרי האדון שלל מן העבד את יכולתו לעבוד עבור עצמו, ובכל זאת אינו צריך לפרנס אותו.
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> — <strong>ב</strong>מקרה שהאדון <strong>מעלה</strong> (מספק) <strong>לו מזונות.</strong> ומקשים: <strong>אי הכי</strong> <small>[אם כך],</small> <strong>למאי</strong> <small>[למה]</small>
## דף יב:
 <strong>לוה ואוכל?</strong> והרי אדוניו מפרנס אותו! ומשיבים: מדובר כאן <strong>להעדפה</strong> שהוא רוצה אוכל נוסף.
  ומקשים: אם כן,  <strong>ולימא ליה</strong> <small>[ויאמר לו]</small> <strong>הקדש: עד השתא סגי</strong> <small>[עכשיו היה מספיק]</small> <strong>לך בלא העדפה והשתא נמי תיסגי</strong> <small>[ועכשיו גם כן יהיה מספיק]</small> <strong>לך בלא העדפה</strong> ומדוע דווקא עכשיו רוצה אתה יותר? ויחול ההקדש גם על זה! ומשיבים: <strong>הקדש גופיה</strong> <small>[עצמו]</small> <strong>ניחא ליה</strong> <small>[נוח לו]</small> שיעבוד העבד ויאכל <strong>כי היכי דלשבח עבדיה</strong> <small>[כדי שיושבח עבדו]</small> על ידי אכילתו היתירה.
 על עצם הענין הזה שאמרנו שהעבד <strong>עושה ופורע,</strong> תוהים: כיצד יכול הוא לעשות זאת, הלא <strong>קמא קמא קדיש ליה</strong> <small>[ראשון ראשון</small> שהוא עושה מיד <small>נעשה לו קדוש],</small> שהרי ידיו מוקדשות לשמים, ואם כן, כיצד יכול הוא לפרוע? ומשיבים: מדובר כאן כשהעבד עושה <strong>בפחות פחות משוה פרוטה</strong> ואין הקדש חל על פחות משווה פרוטה, ובסכומים הקטנים הללו הוא יכול לפרוע מעט מעט את חובו.
  ומעירים לפרש את דברי רב שההקדש חל על ידיו של העבד דווקא אם מעלה לו רבו מזונות: <strong>הכי נמי מסתברא</strong> <small>[כך גם כן מסתבר],</small> ש<strong>אמר רב: המקדיש ידי עבדו</strong> — <strong>אותו העבד עושה ואוכל, דאי</strong> <small>[שאם]</small> <strong>לא עבדא</strong> <small>[העבד]</small> עצמו <strong>מאן פלח ליה</strong> <small>[מי יעבוד לו,</small> בשבילו<small>]</small> ומה יאכל? ומשמע מכאן שלדעת רב אין ההקדש חל על ידיו של העבד.
  ומעתה, <strong>אי אמרת בשלמא</strong> <small>[נניח אם אתה אומר]</small> שהלכה <strong>הך</strong> <small>[זו]</small> שאמר רב שהעבד לווה ופורע, עוסקת <strong>ב</strong>זמן שאדונו <strong>מעלה</strong> לו מזונות <strong>ו</strong>הרי זה משום ש<strong>אינו יכול</strong> לומר לו שיעשה ולא יאכל, <strong>והא</strong> <small>[ו</small>אילו הלכה <small>זו]</small> <strong>בשאינו מעלה</strong> לו רבו מזונות, ולכן אינו יכול להקדיש את ידי העבד — <strong>שפיר</strong> <small>[יפה],</small> ואין שתי האימרות של רב חלוקות ביניהן.
 <strong>אלא אי אמרת</strong> <small>[אם אתה אומר]</small> שגם <strong>הך</strong> <small>[</small>ההלכה <small>ההיא]</small> מדברת <strong>בשאינו מעלה</strong> לו רבו מזונות, <strong>ו</strong>הקדשו חל משום ש<strong>יכול</strong> לומר לו שיעשה ולא יאכל, האם יש מקום לנימוק <strong>דאי</strong> <small>[שאם]</small> <strong>לא עבדא</strong> <small>[העבד]</small> עצמו <strong>מאן פלח ליה</strong> <small>[מי יעבוד לו]?</small> <strong>מאן דבעי ניפלחיה</strong> <small>[מי שרוצה שיעבוד לו,</small> בשבילו<small>],</small> שהרי אמרנו שהאדון יכול לומר לו שיתפרנס מן הצדקה!
 <strong>אלא לאו שמע מינה</strong> <small>[האם לא תלמד מכאן]</small> שלדעת רב <strong>אינו יכול</strong> לומר לעבדו שיעבוד עבורו והוא לא יפרנס אותו. ומסכמים: אכן <strong>שמע מינה</strong> <small>[למד מכאן]</small> שכן הוא.
  ומציעים:  <strong>תא שמע</strong> <small>[בוא</small> ו<small>שמע]</small> שיטה אחרת באותה בעיה, ש<strong>אמר ר' יוחנן: הקוטע יד עבדו של חבירו</strong> — <strong>נותן שבתו</strong> (פיצוי עבור מה שהעבד שובת ממלאכה כתוצאה מהפגיעה בו) <strong>ו</strong>דמי <strong>רפואתו</strong> של העבד <strong>לרבו, ואותו העבד</strong> שאינו יכול לעבוד <strong>ניזון מן הצדקה. שמע מינה</strong> <small>[למד מכאן]</small> ש<strong>יכול הרב לומר לעבד "עשה עמי ואיני זנך",</strong> שאם לא כן מדוע האדון נוטל דמי שבתו, כלומר, דמי מעשי ידיו של העבד, ועם זה ניזון הלה מן הצדקה?
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> — <strong>ב</strong>זמן שרבו <strong>מעלה לו מזונות.</strong> ושואלים: <strong>אי הכי</strong> <small>[אם כך]</small> אתה מפרש, <strong>אמאי</strong> <small>[מדוע]</small> <strong>ניזון</strong> הוא <strong>מן הצדקה?</strong> הרי יש לו מזונות! ומשיבים: <strong>להעדפה,</strong> לדברים שמעבר למזונות שמקציב לו האדון.
  ומקשים:  <strong>אי הכי</strong> <small>[אם כך]</small> הלשון <strong>"ניזון</strong> מן הצדקה <strong>"</strong>שמשמעה מזונות בכדי צורכו בלבד, אינה מדוייקת, אלא <strong>"מתפרנס</strong> מן הצדקה <strong>" מיבעי ליה</strong> <small>[צריך היה לו</small> לומר<small>]!</small> <strong>אלא לאו שמע מינה</strong> <small>[האם לא תלמד מכאן]</small> שלדעת ר' יוחנן <strong>יכול</strong> הרב לומר לעבדו "עשה עמי ואיני זנך". ומסכמים: אכן, <strong>שמע מינה</strong> <small>[למד מכאן]</small> שכן הוא. כיון שהזכרנו את ההלכה הזו, דנים בה.
 <strong>אמר מר</strong> <small>[החכם]:</small> <strong>נותן שבתו ורפואתו לרבו.</strong> ותוהים: <strong>שבתו, פשיטא</strong> <small>[פשוט]</small> הוא שכך הדין, שהרי האדון מפסיד מכך שהעבד אינו עובד! ומשיבים: <strong>רפואתו איצטריכא ליה</strong> <small>[הוצרכה לו</small> לומר<small>]</small> שהיא לרבו.
  ומקשים: ואכן מדוע דמי רפואתו לרבו? הרי  <strong>רפואתו דידיה</strong> <small>[שלו]</small> <strong>היא, דבעי איתסויי ביה</strong> <small>[ש</small>הרי הוא <small>צריך להתרפא בה]</small> ולמה יתנה לרבו? ומשיבים: <strong>לא צריכא</strong> <small>[נצרכה]</small> אלא במקרה <strong>דאמדוה</strong> <small>[שאמדוהו],</small> העריכו הרופאים שהמכה או הפציעה הזו צריכה להתרפא <strong>לחמשא יומי</strong> <small>[בחמישה ימים],</small> <strong>ועבדו ליה סמא חריפא ואתסי בתלתא יומי</strong> <small>[ועשו לו סם חריף והתרפא בשלושה ימים]</small> במקום חמישה, <strong>מהו דתימא</strong> <small>[שתאמר]:</small> <strong>צערא</strong> <small>[הצער]</small> שהוא סבל על ידי הסם החריף והוזיל את דמי הריפוי — <strong>דידיה</strong> <small>[שלו,</small> של העבד<small>]</small> <strong>הוא,</strong> ומשום כך יהא מותר דמי הריפוי של העבד, על כן <strong>קא משמע לן</strong> <small>[השמיע לנו]</small> שלא, שאף דמים אלו שייכים לאדון ולא לעבד.
 <big>א</big> על הדיון במשנתנו בין ר' מאיר וחכמים <strong>תניא</strong> <small>[שנויה</small> ברייתא<small>]:</small> <strong>אמר ר' אלעזר, אמרנו לו למאיר: והלא זכות הוא לעבד שיוצא מתחת ידי רבו לחירות! אמר לנו: חוב הוא לו,</strong> ומדוע? <strong>שאם היה עבד כהן</strong> — <strong>פוסלו</strong> על ידי כך <strong>מן</strong> אכילת <strong>התרומה. אמרנו לו: והלא מה אם ירצה</strong> הרב <strong>שלא לזונו ושלא לפרנסו,</strong> הלא <strong>רשאי</strong> הוא. ואם כן בעצם אין העבד מפסיד דבר בזה ששוחרר!
 <strong>אמר לנו:</strong> למרות זאת, אף אם יכול האדון שלא לזונו, עדיין רשאי העבד לאכול תרומה, <strong>ומה אילו עבד כהן</strong> אפילו <strong>שברח</strong> מרבו, או <strong>אשת כהן שמרדה על בעלה</strong> (מסרבת למלא התחייבותיה כאשת איש) — <strong>הלא</strong> בכל זאת <strong>אוכלין בתרומה</strong> ממקום אחר, אף אם לא משל הבעל, <strong>ו</strong>אולם <strong>זה,</strong> עבד ששיחררו, <strong>אינו אוכל</strong> כלל מן התרומה וגם לא משל אחרים. <strong>אבל</strong> גט <strong>אשה</strong> — <strong>חוב הוא לה, שכן פסלה מן התרומה ומפסידה מן המזונות.</strong>
 על דברי הברייתא הזו תוהים: <strong>מאי קאמרו ליה, ומאי קא מהדר להו</strong> <small>[מה אמרו לו</small> חכמים לר' מאיר, <small>ומה</small> הוא <small>החזיר,</small> השיב <small>להם]?</small> כלומר, נראים הדברים שאינם מדברים באותו נושא, ואין פה שאלה ותשובה באותו ענין. ומסבירים: <strong>הכי קאמר להו</strong> <small>[כך אמר להם]</small> ר' מאיר: <strong>השבתוני על המזונות,</strong> ואמרתם לי שהאדון אינו חייב לפרנס את העבד, <strong>מה תשיבוני על התרומה?</strong>
 <strong>וכי תימרו</strong> <small>[ואם תאמרו],</small> <strong>אי בעי זריק ליה גיטא ופסיל ליה</strong> <small>[אם רוצה</small> האדון <small>זורק לו שטר</small> שיחרור בתוך ארבע אמות שלו <small>ופוסל אותו</small> בכך<small>],</small> אולם במקרה כזה אף לעבד יש עצה: <strong>שביק ליה ועריק ואזיל לעלמא</strong> <small>[יעזוב אותו,</small> את אדונו, <small>ויברח ויילך לעולם]</small> ולא יניח לאדונו לשחררו בעל כרחו, והוא ימשיך להתפרנס מן התרומה;
## דף יג.
 והוא שאמר להם: <strong>ומה אילו עבד כהן שברח</strong> <strong>ו</strong>כן <strong>אשת כהן שמרדה על בעלה הלא אוכלים בתרומה, ו</strong>אילו <strong>זה,</strong> עבד ששיחרר אותו אדונו, <strong>אינו אוכל,</strong> והרי זה איפוא חוב הוא לו מה ששיחררו האדון.
  ושואלים: אם כן,  <strong>שפיר קאמר להו</strong> <small>[יפה אמר להם]</small> ר' מאיר! ומה עונים חכמים על כך? <strong>אמר רבא: היינו דקא מהדרי ליה במתניתין</strong> <small>[זהו</small> מה <small>ש</small>הם <small>השיבו</small> ואמרו <small>לו במשנתנו]:</small> <strong>מפני שהוא קנינו.</strong> וכך יש להבין את דבריהם: <strong>דאי בעי</strong> <small>[שאם ירצה]</small> האדון לפסול את עבדו מזכותו לאכילת תרומה, הרי גם אם יברח העבד יכול האדון לעשות כן בדרך אחרת — <strong>שקיל</strong> <small>[יטול]</small> <strong>ארבעה זוזי</strong> <small>[זוזים]</small> <strong>מישראל</strong> תמורת העבד <strong>ופסיל ליה כל היכא דאיתיה</strong> <small>[ופוסל אותו</small> מלאכול בתרומה <small>בכל מקום ש</small>הוא <small>נמצא].</small>
 ושואלים: <strong>ול</strong>דעת <strong>ר' מאיר, תינח</strong> <small>[נניח]</small> הסבר זה ביחס ל<strong>עבד כהן</strong> שנפסל מן התרומה על ידי שיחרורו, אפשר לומר ששיחרורו חוב הוא לו, אבל <strong>עבד ישראל מאי איכא למימר</strong> <small>[מה יש לומר</small> בזה<small>]?</small> <strong>אמר ר' שמואל בר רב יצחק:</strong> גם לעבד כזה יש הפסד בדבר, <strong>מפני</strong> <strong>ש</strong>בזה שמשחררו <strong>מפסידו משפחה כנענית,</strong> שעד עכשיו היה מותר בשפחה כנענית ועכשיו כשהוא משוחרר אסור בה.
  ומקשים:  <strong>אדרבה</strong> <small>[להיפך],</small> <strong>הרי</strong> על ידי השיחרור <strong>הוא מתירו בבת חורין!</strong> ומשיבים: מכל מקום <strong>עבדא בהפקירא ניחא ליה</strong> <small>[העבד ב</small>חיי <small>הפקר נוח לו]</small> ומעדיף הוא שפחה כנענית, כי <strong>זילא ליה, שכיחא ליה, פריצה ליה</strong> <small>[מזולזלת,</small> בזוייה היא <small>לו,</small> בעיניו, <small>מצויה</small> היא <small>לו, פרוצה</small> היא <small>לו,</small> עבורו<small>]</small> ובת חורין אינה כזו, ומשום כך נמצא מפסיד את הנאותיו בשפחה, ולכן אין השיחרור נחשב זכות עבורו לדעת ר' מאיר.
 <big>א משנה</big> <strong>האומר "תנו גט זה לאשתי",</strong> או שאומר <strong>"</strong>תנו <strong>שטר שחרור זה לעבדי", ומת</strong> — <strong>לא יתנו לאחר מיתה,</strong> שאין גט או שטר שיחרור עבד חלים אלא מכוחו של האיש המקנה אותם, וכיון שמת — בטל כוחו, ובטלה גם השליחות מטעמו. אבל אם אמר <strong>"תנו מנה</strong> (מאה זוז) <strong>לאיש פלוני", ומת</strong> המצוה — <strong>יתנו לאחר מיתה.</strong>
 <big>ב גמרא</big> <strong>אמר רב יצחק בר שמואל בר מרתא משמיה</strong> <small>[משמו]</small> של <strong>רב:</strong> מה שאמרנו שיתנו מנה מכוח הציווי, ואף לאחר מות המצוה — <strong>והוא</strong> דווקא <strong>ש</strong>אותן הזוזים שעליהם ציווה <strong>צבורין ומונחין בקרן זוית</strong> בשעת הציווי.
  ושואלים:  <strong>במאי עסקינן</strong> <small>[במה,</small> באיזה מקרה <small>אנו עוסקים]?</small> <strong>אילימא</strong> <small>[אם תאמר]</small> שמדובר פה <strong>ב</strong>אדם <strong>בריא</strong> שציווה לתת את המנה, <strong>כי</strong> <small>[כאשר]</small> הנכסים <strong>צבורין מאי הוי</strong> <small>[מה יש</small> בכך<small>]?</small> <strong>הא</strong> <small>[הרי]</small> <strong>לא משך</strong> המקבל, ואין אדם זוכה במיטלטלין ללא פעולה של קנין! <strong>ואלא</strong> צריך אתה לומר שמדובר <strong>בשכיב מרע</strong> שציוויו בדיבור בלבד מועיל, אם כן, <strong>מאי איריא</strong> <small>[מה שייך,</small> למה דווקא<small>]</small> צריך שיהיו הכספים <strong>צבורין?</strong> והרי <strong>כי</strong> <small>[כאשר]</small> <strong>אין</strong> הם <strong>צבורין נמי</strong> <small>[גם כן]</small> הוא הדין <strong>דהא קיימא לן</strong> <small>[שהרי מוחזק בידינו]</small> הכלל ש<strong>דברי שכיב מרע</strong> המצווה לתת מנכסיו — <strong>ככתובים וכמסורין דמו</strong> <small>[נחשבים],</small> ואינם צריכים כל קנין אחר!
 <strong>אמר רב זביד: לעולם</strong> מדובר <strong>בבריא,</strong> <strong>ו</strong>יש לפרש את הדבר <strong>כ</strong>דברי <strong>רב הונא אמר רב,</strong> ש<strong>אמר רב הונא אמר רב,</strong> האומר לחבירו: <strong>"מנה לי בידך,</strong> כלומר, אותו מנה שאתה חייב לי, <strong>תנהו לו לפלוני",</strong> אם היה הדבר <strong>במעמד שלשתן</strong> — <strong>קנה</strong> אותו פלוני. ואם כן מדובר שהיה הזוכה באותו מקום והנותן הורה לזה לשלם לו, וקנה הזוכה על ידי "מעמד שלושתם", ואין סוג כזה של קנין חל אלא בצבורים.
 <strong>רב פפא אמר: לעולם</strong> תפרש שמדובר <strong>בשכיב מרע, וכאידך</strong> <small>[וכ</small>הלכה <small>אחרת]</small> של <strong>רב,</strong> ש<strong>אמר רב: שכיב מרע שאמר "תנו מנה לפלוני מנכסי",</strong> אם אמר: <strong>"</strong>תנו <strong>מנה זה"</strong> הנמצא באותו מקום — הרי <strong>נותנין,</strong> ואם אמר <strong>"מנה" סתם</strong> — <strong>אין נותנין,</strong> ומדוע?
 <strong>חיישינן</strong> <small>[חוששים אנו]</small> <strong>שמא מנה קבור קאמר</strong> <small>[אמר],</small> שלא היתה כוונתו אלא למנה מסויים שאין אנו יודעים היכן הוא נמצא, ומנה אחר לא נתן. ומשום כך צריכים אנו לפרש את משנתנו במנה המונח במקום מוגדר ("צבורים") והמצוה מציין במפורש שאליו כוונתו ("מנה זה").
  ומעירים:  <strong>והלכתא</strong> <small>[והלכה ]</small> היא: <strong>לקבורה,</strong> למנה קבור, <strong>לא חיישינן</strong> <small>[אין אנו חוששים],</small> ושלא כדברי רב. ובבירור הענין שואלים: <strong>רב פפא מאי טעמא</strong> <small>[מה טעם]</small> <strong>לא אמר כרב</strong> <strong>זביד</strong> בפירוש דברי רב?
## דף יג:
 ומשיבים: <strong>קסבר</strong> <small>[סבור]</small> <strong>רב פפא</strong> שאם היה מדובר במשנתנו בהקנאה במעמד שלושתם, אין צורך להעמידה לדעת רב במעות צבורים דווקא, שכן לדעתו <strong>כי</strong> <small>[כאשר]</small> <strong>אמר רב</strong> שניתן להקנות במעמד שלושתם — <strong>לא שנא</strong> <small>[שונה]</small> <strong>במלוה</strong> שבו אין מקנים מעות מסויימים, <strong>ולא שנא</strong> <small>[שונה]</small> <strong>בפקדון,</strong> אלא בכלל אמר, ולכן אין הכרח שיהיו המעות צבורים, ומשום כך הוצרך רב פפא להסביר את דברי רב שמדובר במשנתנו בצבורים רק משום חשש למנה קבור.
  ושואלים מצד שני: <strong>רב זביד מאי טעמא</strong> <small>[מה טעם]</small> <strong>לא אמר כרב פפא</strong> בפירוש דברי רב? ומשיבים: כי הוא סבור ש<strong>לא מיתוקמא מתניתין</strong> <small>[אין</small> אפשרות <small>להעמיד</small> את <small>משנתנו]</small> <strong>בשכיב מרע. ממאי</strong> <small>[ממה]</small> הוא מסיק דברים אלה? — <strong>מדקתני</strong> <small>[ממה ששנה]</small> בתחילת המשנה: <strong>האומר "תנו גט זה לאשתי ושטר שחרור זה לעבדי", ומת</strong> — <strong>לא יתנו לאחר מיתה.</strong>
 ונדייק: <strong>טעמא</strong> <small>[הטעם]</small> דווקא ש<strong>מת</strong> האיש, <strong>הא</strong> <small>[הרי]</small> אם היה הדבר <strong>מחיים</strong> — <strong>נותנין.</strong> ונדייק עוד: אף בחייו של האיש, <strong>טעמא</strong> <small>[הטעם]</small> דווקא כש<strong>אמר "תנו", הא</strong> <small>[הרי]</small> אם <strong>לא אמר "תנו",</strong> אלא אמר רק "כתבו גט" — <strong>אין נותנין.</strong> <strong>ו</strong>אולם <strong>שכיב מרע</strong> שאמר כגון זה <strong>אף על גב</strong> <small>[אף על פי]</small> ש<strong>לא אמר "תנו"</strong> אלא רק "כתבו" — בכל זאת <strong>נותנין</strong> את הגט.
 <strong>דתנן</strong> <small>[ש</small>כן <small>שנינו</small> במשנה<small>],</small> <strong>בראשונה היו אומרים: היוצא בקולר</strong> (מעין שרשרת שעל הצוואר) שמוליכים בו את המחוייבים מיתה למלכות, <strong>ואמר "כתבו גט לאשתי"</strong> — <strong>הרי אלו יכתבו ויתנו,</strong> ואף שלא אמר במפורש "תנו", מכל מקום אנו מבינים שזו היתה כוונתו. <strong>חזרו לומר</strong> שאותו דין קיים <strong>אף</strong> ב<strong>המפרש</strong> (היוצא לים) <strong>והיוצא בשיירא</strong> לדרך רחוקה, שנותנים את הגט לאשה גם אם אמר הבעל רק "כתבו".
 <strong>ר' שמעון שזורי אומר: אף המסוכן,</strong> כלומר, אדם שנוטה למות. ואם כן, יוצא מכאן שמי שמסוכן = שכיב מרע, אינו צריך לומר "תנו", אלא די לו שיאמר "כתבו". ואילו ממשנתנו עולה שמדובר דווקא כשהוא אומר "תנו", ואם כן ודאי אין המשנה מדברת בשכיב מרע.
 <strong>מתקיף לה</strong> <small>[מקשה על כך]</small> <strong>רב אשי: ומאן נימא לן דמתניתין</strong> <small>[ומי יאמר לנו שמשנתנו]</small> כדעת <strong>ר' שמעון שזורי היא? דלמא רבנן</strong> <small>[שמא</small> כשיטת <small>חכמים]</small> <strong>היא</strong> והם אינם מונים את המסוכן בין אלה שאין צורך שיאמרו "תנו"! ואם כן, אפשר לפרש יפה את המשנה אפילו בשכיב מרע, ואין מכאן הוכחה.
 <big>א</big> ודנים עתה <strong>גופא</strong> <small>[לגופו]</small> של אותו דבר ש<strong>אמר רב הונא אמר רב,</strong> האומר לחבירו: <strong>"מנה לי בידך תנהו לו לפלוני",</strong> אם היה זה <strong>במעמד שלשתן</strong> — <strong>קנה</strong> בכך אותו פלוני באותה שעה את המנה. <strong>אמר רבא: מסתברא מילתיה</strong> <small>[מסתברים דבריו]</small> של <strong>רב</strong> דווקא <strong>בפקדון,</strong> כאשר בעל הפקדון מורה לשומר הפקדון להעביר את המטבעות המסויימים שברשותו לאדם אחר הנמצא אף הוא באותו מעמד, ואנו מחשיבים את פעולת הקנין כאילו נתבצעה. <strong>אבל במלוה</strong> — <strong>לא,</strong> שהרי ההלוואה אינה דבר מסויים שניתן להקנות אותו.
  ורבא עצמו מוסיף, ובלשון שבועה: <strong>והאלהים! אמר רב: אפילו במלוה.</strong> ומוסיפים: <strong>אתמר נמי</strong> <small>[נאמר גם כן],</small> ש<strong>אמר שמואל משמיה</strong> <small>[משמו]</small> של <strong>לוי</strong> במפורש: האומר לחבירו <strong>"מלוה לי בידך, תנהו לו לפלוני",</strong> אם היה זה <strong>במעמד שלשתן</strong> — <strong>קנה.</strong>
 ושואלים: <strong>וטעמא מאי</strong> <small>[ומהו טעם</small> הדבר<small>],</small> מדוע באמת הוא קונה? <strong>אמר אמימר: נעשה</strong> הלווה <strong>כאומר לו</strong> למלווה <strong>בשעת מתן מעות</strong> בזמן קבלת ההלוואה: בזה <strong>שעבדנא לך לדידך</strong> <small>[משועבד אני לך]</small> <strong>ולכל</strong> מי <strong>דאתו מחמתך</strong> <small>[שבאים מכוחך]</small> ונעשה עתה זה המקבל במעמד שלושתם כבא כוחו של המלווה.
 <strong>אמר ליה</strong> <small>[לו]</small> <strong>רב אשי לאמימר: אלא מעתה,</strong> לפי ההסבר שנתת לדבר, שהשיעבוד למקבל חל בזמן ההלוואה, אם <strong>הקנה</strong> במעמד שלושתם <strong>לנולדים,</strong> לאנשים ש<strong>לא הוו</strong> <small>[היו]</small> עדיין בעולם <strong>בשעת מתן מעות, הכי נמי דלא קנו</strong> <small>[כך גם כן</small> יהיה הדין <small>שאינם קונים</small> המקבלים<small>],</small> שהרי בשעה שנתן את הכסף ללווה לא היה הזוכה הזה קיים בעולם, ולא יכול היה הלווה להשתעבד לו.
  ש<strong>אפילו ל</strong>דעת <strong>ר' מאיר,</strong> ש<strong>אמר</strong> ש<strong>אדם מקנה</strong> לחבירו <strong>דבר</strong> אף <strong>שלא בא</strong> עדיין אותו דבר <strong>לעולם, הני מילי</strong> <small>[דברים אלה]</small> אמורים כשהוא מקנה <strong>לדבר ש</strong>כבר <strong>ישנו בעולם, אבל</strong> להקנות <strong>לדבר שאינו בעולם</strong> — בוודאי ש<strong>לא</strong> יכול להקנות. ואולם כיון שרב אמר את דבריו בדרך כללית וללא הסתייגויות — משמע שדין ההקנייה של מעמד שלושתם חל בכל מקרה וגם על נולדים, ואינו תלוי בשיעבוד שבשעת מתן החוב!
 <strong>אלא אמר רב אשי,</strong> זהו טעמו של דבר:
## דף יד.
 <strong>בההיא</strong> <small>[באותה]</small> <strong>הנאה</strong> שיש ללווה <strong>דקא משתניא ליה</strong> <small>[שמשתנה לו]</small> עתה חובו <strong>בין מלוה ישנה למלוה חדשה,</strong> כי עכשיו החוב אינו עוד למלווה הראשון אלא לאדם אחר, ונוח לו שיש לו עכשיו נושה חדש שיכול לבקש ממנו ארכה עד שיצטרך לשלם לו את חובו — מכוח הנאה זו <strong>גמר ומשעביד נפשיה</strong> <small>[גומר</small> בדעתו <small>ומשעבד</small> את <small>עצמו]</small> עכשיו למלווה החדש.
 <strong>אמר ליה</strong> <small>[לו]</small> <strong>הונא מר בריה</strong> <small>[בנו]</small> של <strong>רב נחמיה לרב אשי: אלא מעתה,</strong> לפי דבריך, <strong>כגון הני דבי בר</strong> <small>[אלה</small> האנשים <small>של בית בן]</small> <strong>אלישיב דכפתי ושקלי לאלתר</strong> <small>[ש</small>הם <small>כופתים</small> באזיקים <small>ולוקחים</small> את ממונם <small>מיד]</small> כאשר מגיע זמן פרעון של הלוואה שנתנו, והם בוודאי לא יתנו ללווה ארכה יתירה על זמן ההלוואה הראשונה ואין הוא משעבד עצמו להם, <strong>הכי נמי</strong> <small>[כך גם כן]</small> תאמר ש<strong>לא קנו</strong> בדרך קנין זו של מעמד שלושתם? שהרי לגבי הלווה אין הבדל בין מילוה הישנה לבין המילוה החדשה.
 <strong>וכי תימא הכי נמי</strong> <small>[ואם תאמר</small> ש<small>כך</small> הוא <small>גם כן],</small> ודין זה אמנם אינו שייך בהם, <strong>אם כן נתת דבריך לשיעורין,</strong> שחלות קנין "מעמד שלושתם" אינה מוחלטת אלא תלויה כל פעם במידה שנוח לו ללווה להעביר את השיעבוד מאיש אחד לחבירו,
 <strong>אלא</strong> יש לחזור מן ההסברים הקודמים, ולנקוט כפי ש<strong>אמר מר זוטרא: הני תלת מילי</strong> <small>[שלושה דברים אלה]</small> <strong>שוינהו רבנן כהלכתא</strong> <small>[עשו אותם חכמים כהלכה]</small> <strong>בלא טעמא</strong> <small>[טעם],</small> כלומר, קבעו הלכה שאין עניינה ברור לנו: <strong>חדא</strong> <small>[האחד]</small> — <strong>הא</strong> <small>[זו]</small> של מעמד שלושתם, <strong>ואידך</strong> <small>[והאחר],</small> זו ש<strong>אמר רב יהודה אמר שמואל: הכותב כל נכסיו לאשתו</strong> במתנה — <strong>לא עשאה אלא אפיטרופיא</strong> (אפוטרופסית), כלומר, ממונה על הנכסים, אבל לא נתן לה אותם במתנה. <strong>ואידך</strong> <small>[והאחר],</small> זו ש<strong>אמר רב חנניא: המשיא אשה לבנו גדול</strong> ועושה את משתה החתונה <strong>בבית</strong> — <strong>קנאו</strong> הבן לאותו בית.
  ובענין זה של מעמד שלושתם מסופר: <strong>אמר ליה</strong> <small>[לו]</small> <strong>רב לרב אחא ברדלא: קבא דמוריקא אית לי גבך</strong> <small>[קב של כרכום יש לי אצלך]</small> שאתה חייב לי, <strong>יהביה</strong> <small>[תן אותו]</small> <strong>לפלוני</strong> זה, שיקנהו בקנין מעמד שלושתם. והוסיף רב: <strong>באפיה קאמינא</strong> <small>[בפניו אני אומר]</small> <strong>לך</strong> ש<strong>לא הדרנא</strong> <small>[אחזור]</small> <strong>בי</strong> מקנין זה.
  ושואלים:  <strong>מכלל</strong> הדברים אתה למד <strong>דאי בעי הדר ביה, מצי הדר ביה</strong> <small>[שאם היה רוצה לחזור בו, היה יכול לחזור בו]</small> ונמצא שאין מעמד שלושתם קונה קנין גמור? ומשיבים: <strong>הכי קאמר</strong> <small>[כך אמר]:</small> בפניו אני אומר לך דבר זה, שכן <strong>דברים הללו</strong> הנעשים במעמד שלושתם <strong>לא ניתנו לחזרה,</strong> שיש בכך נתינה שאין הנותן יכול לחזור בו ממנה.
  ושואלים: לשם מה הובאו דברי רב אלה?  <strong>הא</strong> <small>[הרי]</small> כבר <strong>אמר רב</strong> הלכה זו <strong>חדא זימנא</strong> <small>[פעם אחת],</small> ש<strong>אמר רב הונא אמר רב: "מנה לי בידך, תנהו לו לפלוני", במעמד שלשתן</strong> — <strong>קנה!</strong>
 ודוחים: <strong>אי</strong> <small>[אם]</small> קנין מעמד שלושתם היה נלמד רק <strong>מההיא</strong> <small>[מאותה</small> הלכה<small>]</small> בלבד, <strong>הוה אמינא</strong> <small>[הייתי אומר]</small> כי <strong>הני מילי</strong> <small>[דברים אלה]</small> שיש צורך במעמד שלושתם אמורים דווקא ב<strong>מתנה מרובה,</strong> שרק בה צריך לעשות דווקא כך, <strong>אבל מתנה מועטת לא ליבעי</strong> <small>[יצטרך]</small> לעשות אותה <strong>בפניו</strong> של המקבל, אלא יכול המקנה לתת הוראה בלבד, ובכך ייקנה הדבר לאותו פלוני, שאין מסתבר שיחזור בו, על כן <strong>קא משמע לן</strong> <small>[השמיע לנו]</small> שאין הדבר כן, ושרק מעמד שלושתם מחיל קנין גמור.
 מסופר: <strong>הנהו גינאי דעביד חושבנא בהדי הדדי</strong> <small>[אותם גננים שעשו חשבון זה עם זה],</small> <strong>פש חמש איסתרי זוזי גבי חד מנייהו</strong> <small>[נשארו חמישה איסרים אצל אחד מהם]</small> יותר מן המגיע לו, ונמצא חייב סכום זה לאחרים, <strong>אמרי ליה</strong> <small>[אמרו לו]</small> האחרים: <strong>"יהבינהו ניהליה למרי ארעא"</strong> <small>[תן אותם,</small> את המעות, <small>לבעל הקרקע],</small> ואמרו זאת <strong>באפי מרי ארעא</strong> <small>[בפני בעל הקרקע],</small> <strong>וקנה מיניה</strong> <small>[וקנו ממנו],</small> כלומר, עשו קנין לגבי זה.
 <strong>לסוף אזל עבד חושבנא בין דיליה לנפשיה</strong> <small>[הלך ועשה</small> אותו אדם <small>חשבון בינו לבין עצמו],</small> והתברר לו ש<strong>לא פש גביה</strong> <small>[נשאר אצלו]</small> <strong>ולא מידי</strong> <small>[דבר],</small> שבאמת לא היה עודף כזה בידיו. <strong>אתא לקמיה</strong> <small>[בא לפני]</small> <strong>רב נחמן</strong> לשאול מה לעשות. <strong>אמר ליה</strong> <small>[לו]</small> רב נחמן: <strong>מאי איעביד</strong> <small>[מה אעשה]</small> <strong>לך? חדא</strong> <small>[אחת],</small> ש<strong>אמר רב הונא אמר רב,</strong> שמעמד שלושתם קונה קנין מיידי וכבר קנה בעל הקרקע את המעות. <strong>ועוד, הא קנו מינך</strong> <small>[הרי עשו קנין איתך].</small>
 <strong>אמר ליה</strong> <small>[לו]</small> <strong>רבא: אטו האי מי קאמר "לא יהבינא"</strong> <small>[האם</small> אדם <small>זה אומר "איני נותן"],</small> שאינו רוצה לתת מה שהתחייב? הלא <strong>"דליכא גבאי" קאמר</strong> <small>["שאין אצלי"</small> הוא <small>אומר],</small> שהרי אמרו לו חביריו לתת חמישה איסרים שנשארו בידו, והוא טוען שכלל לא נשאר בידו סכום כזה! <strong>אמר ליה</strong> <small>[לו]:</small> <strong>אם כן, קנין בטעות הוא</strong> זה, <strong>וכל קנין בטעות חוזר.</strong>
 <big>א</big> <strong>איתמר</strong> <small>[נאמר]</small> שנחלקו אמוראים בבעיה הבאה, מי שאמר לשלוחו: <strong>"הולך מנה לפלוני שאני חייב לו", אמר רב: חייב</strong> המשלח <strong>באחריותו,</strong> ואם יאבד המנה לשליח צריך המשלח לתת מנה אחר לאיש שהוא חייב לו. <strong>ו</strong>אולם <strong>אם</strong> <strong>בא</strong> (מבקש) המשלח <strong>לחזור</strong> בו מנתינה זו לאחר שנתן לשליחו — <strong>אינו חוזר. ושמואל אמר: מתוך שחייב</strong> המשלח <strong>באחריותו,</strong> הרי המנה נחשב עדיין ברשותו, ומשום כך <strong>אם בא לחזור</strong> — <strong>חוזר.</strong>
 ושואלים: <strong>לימא בהא קמיפלגי</strong> <small>[</small>האם <small>לומר</small> ש<small>ב</small>דבר <small>זה</small> הם <small>חלוקים],</small> <strong>דמר סבר</strong> <small>[שחכם זה,</small> רב, <small>סבור]:</small> <strong>"הולך" כ</strong>אילו אמר לו <strong>"זכי" דמי</strong> <small>["זכה" נחשב],</small> וזכה השליח מיד בקבלתו עבור המקבל, ולכן אין המשלח יכול לחזור בו. <strong>ומר סבר</strong> <small>[וחכם זה,</small> שמואל, <small>סבור]:</small> <strong>"הולך" לאו כ"זכי" דמי</strong> <small>[לא כמו "זכה"</small> הוא <small>נחשב]</small> ומשום שעדיין לא זכה המקבל בדבר, יכול המשלח לחזור בו?
  ודוחים:  <strong>לא,</strong> אפשר לומר <strong>דכולי עלמא</strong> <small>[שלדעת הכל]</small> <strong>"הולך" כ"זכי" דמי</strong> <small>[כמו "זכה"</small> הוא <small>נחשב],</small> <strong>והכא</strong> <small>[ו</small>אולם <small>כאן]</small> במקרה זה שהאחריות חלה עדיין על המשלח <strong>בהא קמיפלגי</strong> <small>[ב</small>דבר <small>זה</small> הם <small>חלוקים],</small> <strong>מר סבר</strong> <small>[חכם זה,</small> רב, <small>סבור]:</small> <strong>לא אמרינן</strong> <small>[אין אנו אומרים]:</small> <strong>מיגו</strong> <small>[מתוך]</small> שחייב המשלח באחריותו — יכול גם לחזור בו. <strong>ומר סבר</strong> <small>[וחכם זה,</small> שמואל, <small>סבור]:</small> <strong>אמרינן</strong> <small>[אומרים אנו]</small> <strong>מיגו</strong> <small>[מתוך].</small> שבמקום שאנו מחייבים את המשלח באחריות (כגון בהלוואה) נמצא שאין אנו סבורים שהשליח זכה עבור המקבל זכייה גמורה, וכיון שלא יצא הדבר מרשות המשלח — יכול המשלח אף לחזור בו.
  ומעירים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב:</strong> מי שאמר לחבירו <strong>"הולך מנה לפלוני שאני חייב לו",</strong> או שאמר <strong>"תן מנה לפלוני שאני חייב לו",</strong> או <strong>"הולך מנה לפלוני פקדון שיש לו בידי",</strong> או <strong>"תן מנה לפלוני פקדון שיש לו בידי"</strong> — <strong>חייב באחריותו, ואם בא לחזור</strong> — <strong>אינו חוזר.</strong>
 ושואלים לגבי אותה ברייתא: במקרה שבו השליח קיבל להביא <strong>פקדון</strong> לבעליו, <strong>לימא ליה</strong> <small>[שיאמר לו]</small> המשלח, שומר הפקדון, לשליח: <strong>אין רצונו</strong> של בעל הפקדון <strong>שיהא פקדונו ביד אחר!</strong> וכיון שנעשה דבר שאינו לזכות בעל הפקדון — אין כאן זכייה, וממילא יכול המשלח לחזור בו. <strong>אמר ר' זירא:</strong> כאן מדובר <strong>כשהוחזק</strong> המשלח, שומר הפקדון <strong>כפרן,</strong> אדם שאינו נאמן. ומשום כך בוודאי מרוצה בעל הפקדון שהפקדון יוצא מידו לידי אדם אחר.
  מסופר:  <strong>רב ששת הוה ליה אשרתא דסרבלי</strong> <small>[היה לו אשראי של מעילים]</small> <strong>ב</strong>עיר <strong>מחוזא,</strong> שהיה לו הסכם קבוע שהוא נותן להם מעילים לסחור בהם בעיר מחוזא, והם משלמים עבורם אחר כך מעות. <strong>אמר ליה</strong> <small>[לו]</small> <strong>לרב יוסף בר חמא: בהדי דאתית, אייתינהו ניהלי</strong> <small>[כאשר אתה בא</small> לכאן ממחוזא עירך, <small>הבא אותם לי].</small> <strong>אזל, יהבינהו ליה</strong> <small>[הלך,</small> ו<small>נתנום לו].</small> <strong>אמרי ליה</strong> <small>[אמרו לו]</small> הנותנים: <strong>ניקני מינך</strong> <small>[נעשה איתך קנין]</small> על זה שקיבלת, שאם יקרה דבר תהיה אחראי עליהם. <strong>אמר להו</strong> <small>[להם]:</small> <strong>אין</strong> <small>[כן].</small>
 <strong>לסוף אישתמיט להו</strong> <small>[השתמט מהם]</small> ולא עשה את הקנין. <strong>כי אתא לגביה</strong> <small>[כאשר בא אליו],</small> לרב ששת וסיפר לו על כך, <strong>אמר ליה</strong> <small>[לו]</small> רב ששת: <strong>שפיר עבדת</strong> <small>[יפה,</small> נכון <small>עשית]</small> ש<strong>לא שוית נפשך</strong> <small>[עשית</small> את <small>עצמך]</small> על ידי קנין שכזה <strong>"עבד לוה לאיש מלוה"</strong> (משלי כב, ז), שכן לולא כן היית מחייב את עצמך לחינם כאילו לווית מהם. <strong>לישנא אחרינא</strong> <small>[</small>ב<small>לשון אחרת]</small> אומרים שכך אמר לו רב ששת: <strong>שפיר עבדת</strong> <small>[יפה עשית],</small> <strong>"עבד לוה לאיש מלוה",</strong> ואנשי מחוזא שלוו ממני צריכים להיות אחראים לכך שיגיעו הדברים לידי.
  עוד מסופר: <strong>ר' אחי בר' יאשיה הוה ליה איספקא דכספא</strong> <small>[היה לו כלי כסף]</small> <strong>ב</strong>עיר <strong>נהרדעא,</strong>
## דף יד:
 <strong>אמר</strong> ר' אחי <strong>להו</strong> <small>[להם]</small> <strong>לר' דוסתאי בר ר' ינאי ולר' יוסי בר כיפר: בהדי דאתיתו אתיוה ניהלי</strong> <small>[כאשר אתם באים</small> משם <small>הביאו אותו,</small> את הכלי, <small>אלי].</small> <strong>אזול</strong> <small>[הלכו</small> לנהרדעא<small>],</small> <strong>יהביה ניהליה</strong> <small>[נתנוהו</small> המחזיקים בכלי <small>להם].</small> לאחר שנתנו להם את הכלי <strong>אמרי להו</strong> <small>[אמרו להם]</small> המחזיקים בכלי: <strong>נקני מינייכו</strong> <small>[נעשה קנין איתכם]</small> לגבי אחריותכם על הכלי עד שיגיע לידי ר' אחא. <strong>אמרי להו</strong> <small>[אמרו להם]</small> השליחים: <strong>לא,</strong> אין אנו רוצים, שהרי כאמור, בדבר כזה האחריות על המשלח. <strong>אמרי להו</strong> <small>[אמרו להם]:</small> אם כן, <strong>אהדריה ניהלן</strong> <small>[החזירו אותו,</small> את הכלי, <small>לנו]</small> שאין אנו רוצים לתת אותו באופן זה שתהיה האחריות עלינו.
 <strong>ר' דוסתאי בר' ינאי אמר להו</strong> <small>[להם]:</small> <strong>אין</strong> <small>[כן],</small> שהוא מוכן להחזיר, <strong>ר' יוסי בר כיפר אמר להו</strong> <small>[להם]:</small> <strong>לא,</strong> שהרי כאמור, אין הנותן יכול לחזור בו לאחר שנתנו לשליח. <strong>הוו קא מצערו ליה</strong> <small>[היו מצערים,</small> מענים, <small>אותו]</small> את ר' יוסי בר כיפר, שיסכים להחזיר את הכלי, <strong>אמר ליה</strong> <small>[לו]</small> ר' יוסי בר כיפר לר' דוסתאי: <strong>חזי מר היכי קא עביד</strong> <small>[ראה אדוני איך</small> הוא <small>עושה</small> לי<small>]!</small> <strong>אמר להו</strong> <small>[להם]:</small> <strong>טב רמו ליה</strong> <small>[טוב</small> אתם עושים, <small>הכו אותו].</small>
 <strong>כי אתו לגביה</strong> <small>[כאשר באו</small> שני השליחים הללו <small>אליו,</small> אל ר' אחי<small>],</small> <strong>אמר ליה</strong> <small>[לו]</small> ר' יוסי בר כיפר: <strong>חזי מר</strong> <small>[ראה אדוני],</small> <strong>לא מיסתייה</strong> <small>[די לו]</small> ש<strong>לא סייען</strong> <small>[סייע לי]</small> ר' דוסתאי, <strong>אלא</strong> עוד <strong>אמר להו נמי</strong> <small>[להם גם כן]</small> <strong>"טב רמו ליה"</strong> <small>[טוב הכו אותו]!</small> <strong>אמר ליה</strong> <small>[לו]</small> ר' אחי לר' דוסתאי: <strong>אמאי תיעבד הכי</strong> <small>[מדוע עשית כך]?</small>
 <strong>אמר ליה</strong> <small>[לו]:</small> <strong>אותן בני אדם</strong> שהחזיקו בכלי <strong>הן אמה, וכובען אמה, ומדברין מחצייהן, ושמותיהן מבוהלין</strong> (מוזרים): <strong>ארדא וארטא ופילי בריש,</strong> אם <strong>אומרין להם "כפותו"</strong> — <strong>כופתין</strong> את האדם, <strong>אומרין</strong> להם <strong>"הרוגו"</strong> — <strong>הורגין,</strong> ומה היה קורה <strong>אילו הרגו את דוסתאי,</strong> כלומר, אותי, <strong>מי נתן</strong> (ייתן) <strong>לינאי אבא בר</strong> <small>[בן]</small> <strong>כמותי!</strong>
 <strong>אמר ליה</strong> <small>[לו]</small> ר' אחי: רצונך לומר ש<strong>בני אדם הללו קרובים למלכות הן? אמר ליה</strong> <small>[לו]:</small> <strong>הן</strong><small>.</small> שאל אותו: <strong>יש להן סוסים ופרדים שרצים אחריהן?</strong> כלומר, משרתים וכוח לעשות את הדברים הללו? <strong>אמר ליה</strong> <small>[לו]:</small> <strong>הן. אמר ליה</strong> <small>[לו]</small> ר' אחי: <strong>אי הכי, שפיר עבדת</strong> <small>[אם כך, יפה עשית],</small> שהיה זה אונס גמור.
 <big>א</big> לאחר שנידונה אמירת "הולך" האם היא כ"זכה" לענין מילוה ופקדון, דנים בה לענין מתנה. מי שאמר לשלוחו <strong>"הולך מנה לפלוני", והלך</strong> השליח <strong>ובקשו</strong> (חיפש את פלוני זה) <strong>ולא מצאו,</strong> שכבר מת. <strong>תני חדא</strong> <small>[שנויה</small> ברייתא <small>אחת]:</small> במקרה שכזה <strong>יחזרו</strong> המעות <strong>למשלח, ותניא אידך</strong> <small>[ושנויה</small> ברייתא <small>אחרת]:</small> יינתנו המעות <strong>ליורשי מי שנשתלחו לו</strong> (אליו).
  ומציעים:  <strong>לימא בהא קמיפלגי</strong> <small>[האם לומר</small> ש<small>ב</small>ענין <small>זה</small> הם <small>חלוקים],</small> <strong>דמר סבר</strong> <small>[שחכם זה</small> שבברייתא השניה <small>סבור]:</small> <strong>"הולך"</strong> נחשב <strong>כ"זכי"</strong> <small>[כ"זכה"]</small> ולכן זכה השליח עבור מי שנשתלחו לו, וממילא כמותו ירשו בניו את זכותו זו, <strong>ומר סבר</strong> <small>[וחכם זה</small> שבברייתא הראשונה <small>סבור]:</small> <strong>"הולך" לאו כ"זכי"</strong> <small>[אינו</small> נחשב <small>כ"זכה"]</small> ולכן צריך להחזיר את המעות למשלח?
 <strong>אמר ר' אבא בר ממל:</strong> לא, <strong>דכולי עלמא</strong> <small>[לדעת הכל]</small> <strong>"הולך" לאו</strong> <small>[אינו</small> נחשב<small>]</small> <strong>כ"זכי", ולא קשיא</strong> <small>[ואין</small> זה <small>קשה],</small> אין סתירה בין שתי הברייתות; <strong>הא</strong> <small>[זו]</small> הברייתא האומרת שיחזיר למשלח, עוסקת <strong>ב</strong>מקרה שהיה הנותן <strong>בריא</strong> בשעה שציווה לתת את המנה, ומתנה כזו אינה נקנית למקבל מייד אלא כשזוכה בה, וכאן הרי מת. <strong>הא</strong> <small>[זו]</small> האומרת שייתן ליורשי מי שנשתלחו לו, עוסקת <strong>ב</strong>מקרה שהיה זה <strong>שכיב מרע</strong> שציווה לתת, ובמתנת שכיב מרע מזכה מייד למקבל, ונמצא שזכה מיד במנה ומכוחו זכו יורשיו.
 <strong>רב זביד אמר:</strong> לדרך זו ש"הולך" אינו כ"זכה" יש לפרש עוד, כי <strong>הא והא</strong> <small>[זו וזו]</small> עוסקות <strong>ב</strong>מקרה שהיה הנותן <strong>שכיב מרע,</strong> אלא <strong>הא</strong> <small>[זו]</small> האומרת: ליורשי מי שנשתלחו לו — במקרה <strong>דאיתיה</strong> <small>[שישנו]</small> <strong>למקבל בשעת מתן מעות,</strong> שבשעה שנתן את הכסף לשליח היה המקבל עדיין חי, ולכן כשנתן לשליח מייד זכה המקבל בכסף, וזכו יורשיו מכוחו, <strong>הא</strong> <small>[זו]</small> האומרת: למשלח — במקרה <strong>דליתיה</strong> <small>[שלא היה]</small> כבר <strong>למקבל בשעת מתן מעות</strong> לשליח, שנמצא שלא היה עבור מי לזכות.
  ואילו <strong>רב פפא אמר,</strong> אפשר לפרש באופן אחר את שתי הברייתות לדרך זו ש"הולך" אינו כ"זכה": <strong>הא והא</strong> <small>[זו וזו]</small> עוסקות <strong>בבריא</strong> ששלח מתנה זו ומת, אלא <strong>הא</strong> <small>[זו]</small> האומרת שיחזיר למשלח, עוסקת במקרה <strong>דמית</strong> <small>[שמת]</small> ה<strong>מקבל בחיי</strong> ה<strong>נותן,</strong> ומשום שלא זכה בעצמו במעות, גם יורשיו אינם זכאים להם. <strong>הא</strong> <small>[זו]</small> האומרת שהמעות ינתנו ליורשי מי שנשתלחו אליו, עוסקת במקרה <strong>דמית</strong> <small>[שמת]</small> ה<strong>נותן בחיי</strong> ה<strong>מקבל.</strong> שכיון שמת, מצוה לקיים את דבריו, ומשום כך זכה המקבל במעות, ויורשיו אחריו.
  ועוד מציעים: <strong>לימא</strong> <small>[האם לומר]</small> שהשאלה האם <strong>"הולך" כ"זכי"</strong> מחלוקת <strong>תנאי</strong> <small>[תנאים]</small> <strong>היא? דתניא</strong> <small>[ש</small>כן <small>שנינו</small> בברייתא<small>]:</small> מי שאמר לחבירו <strong>"הולך מנה לפלוני", והלך ובקשו ולא מצאו,</strong> לפי שכבר מת — <strong>יחזרו</strong> המעות <strong>למשלח. מת משלח</strong> — <strong>ר' נתן ור' יעקב אמרו: יחזרו ליורשי משלח, ויש אומרים: ליורשי מי שנשתלחו לו.</strong>
 <strong>ר' יהודה הנשיא אמר משום</strong> (בשם) <strong>ר' יעקב שאמר משום</strong> (בשם) <strong>ר' מאיר: מצוה לקיים דברי המת,</strong> ולכן יש לתת אותם ליורשי המקבל. <strong>וחכמים אומרים:</strong> מספק <strong>יחלוקו. וכאן</strong> (בבבל) <strong>אמרו: כל מה שירצה שליח</strong> — <strong>יעשה. אמר ר' שמעון הנשיא: על ידי</strong> (אצלי) <strong>היה מעשה</strong> כגון זה, ושאלתי כיצד לנהוג, <strong>ואמרו</strong> לי חכמים: <strong>יחזרו ליורשי משלח.</strong>
 ומעתה, <strong>מאי לאו בהא קמיפלגי</strong> <small>[האם לא ב</small>ענין <small>זה</small> הם <small>חלוקים],</small> שה<strong>תנא קמא סבר</strong> <small>[הראשון סבור]:</small> <strong>"הולך" לאו כ"זכי"</strong> <small>[אינו</small> נחשב <small>כ"זכה"],</small> ולכן יחזור הכסף למשלח. <strong>ור' נתן ור' יעקב נמי</strong> <small>[גם כן]</small> סבורים: <strong>"הולך" לאו כ"זכי"</strong> <small>[אינו</small> נחשב <small>כ"זכה"],</small> <strong>ו</strong>אולם מוסיפים עוד ש<strong>אף על גב דמית</strong> <small>[אף על פי שמת]</small> המשלח, <strong>לא אמרינן</strong> <small>[אין אנו אומרים]:</small> <strong>מצוה לקיים דברי המת,</strong> ולכן יחזרו המעות ליורשיו. <strong>ו</strong>דעת <strong>יש אומרים</strong> כי <strong>"הולך"</strong> נחשב <strong>כ"זכי"</strong> <small>[כ"זכה],</small> ולכן זכה המקבל מיד, ומכוחו זכו יורשיו.
 <strong>ר' יהודה הנשיא אמר משום</strong> (בשם) <strong>ר' יעקב שאמר משום</strong> (בשם) <strong>ר' מאיר</strong> סבור כי אמנם <strong>"הולך" לאו כ"זכי"</strong> <small>[לא</small> נחשב <small>כ"זכה"],</small> <strong>מיהו היכא דמית</strong> <small>[אולם במקום שמת]</small> המשלח <strong>אמרינן</strong> <small>[אומרים אנו]</small> <strong>מצוה לקיים דברי המת</strong> ולכן יתנו את המנה למקבל או ליורשיו.
 <strong>וחכמים אומרים: יחלוקו,</strong> כי <strong>מספקא להו</strong> <small>[מסופק להם]</small> מה הדין בענין זה. <strong>ו</strong>דעת חכמים המכונים <strong>"כאן אמרו":</strong> במקרה זה שיש ספק בדבר — <strong>שודא עדיף</strong> <small>[הכרעה עדיפה],</small> הם סבורים שבמקום לחלק את המעות בין שני הצדדים, מוטב לקבוע את הדבר הזה בהכרעה שרירותית כרצון השליח. <strong>ור' שמעון הנשיא</strong> אין לו שיטה משלו, אלא <strong>מעשה אתא לאשמועינן</strong> <small>[בא להשמיע,</small> לספר <small>לנו]</small> שכך נפסקה הלכה.
  ודוחים:  <strong>לא,</strong> אפשר לומר כי <strong>ב</strong>מקרה שהיה הנותן <strong>בריא</strong> בשעת השליחות <strong>דכולי עלמא לא פליגי</strong> <small>[הכל אינם חלוקים]</small> ש"הולך" אינו כ"זכה", <strong>והכא במאי עסקינן</strong> <small>[וכאן במה אנו עוסקים]</small> — <strong>בשכיב מרע</strong> ששלח מנה זה, <strong>ובפלוגתא</strong> <small>[ובמחלוקת]</small> של <strong>ר' אלעזר ורבנן קמיפלגי</strong> <small>[חלוקים</small> הם<small>].</small>
 <strong>דתנן</strong> <small>[ש</small>כן <small>שנינו</small> במשנה]: <strong>המחלק נכסיו על פיו,</strong> שמצווה בחייו לתת נכסיו לאנשים שונים — <strong>ר' אלעזר אומר: אחד בריא ואחד מסוכן, נכסים שיש להן אחריות</strong> כגון קרקעות וכיוצא בהם — <strong>נקנין בכסף ובשטר ובחזקה, ו</strong>נכסים <strong>שאין להן אחריות</strong> (מיטלטלים) — <strong>אין נקנין אלא במשיכה.</strong> <strong>ו</strong>אילו <strong>חכמים אומרים:</strong> אם היה הנותן שכיב מרע <strong>אלו ואלו נקנין באמירה,</strong> ואין צורך בקנין נוסף.
 <strong>אמרו לו</strong> לר' אלעזר: הלא <strong>מעשה</strong> היה <strong>באמן של</strong> משפחת <strong>בני רוכל שהיתה חולה, ואמרה: "תינתן</strong>
## דף טו.
 <strong>כבינתי</strong> (סיכת קישוט שלי) <strong>לבתי, והיא</strong> הסיכה <strong>ב</strong>שווי של <strong>שנים עשר מנה", ומתה</strong> האשה, <strong>וקיימו חכמים את דבריה! אמר להם</strong> ר' אלעזר: אין להביא משם ראיה, <strong>בני רוכל תקברם אמם</strong> (לשון קללה), אין מקום להביא ראיה מהם מפני שאנשים רשעים היו, ולכן עשו חכמים בהם מעשה שאינו כשורת הדין ונתנו תכשיט יקר זה לאחותם.
  ומעתה נאמר כי ה<strong>תנא קמא</strong> <small>[הראשון]</small> סבור <strong>כר' אלעזר</strong> שצריך קנין ממש, ואם לא עשה קנין, הכסף שייך עדיין לנותן. <strong>ור' נתן ור' יעקב נמי</strong> <small>[גם כן]</small> סבורים <strong>כר' אלעזר, אף על גב דמית</strong> <small>[אף על פי שמת]</small> המצווה, <strong>לא אמרינן</strong> <small>[אין אנו אומרים]</small> <strong>מצוה לקיים דברי המת. ו</strong>המכונים <strong>"יש אומרים"</strong> סבורים <strong>כרבנן</strong> <small>[כחכמים]</small> האומרים שדברי שכיב מרע נקנים באמירה.
 <strong>ור' יהודה הנשיא שאמר משום</strong> (בשם) <strong>ר' מאיר</strong> סבור <strong>כר' אלעזר, מיהו היכא דמית</strong> <small>[אמנם במקום שמת]</small> הנותן <strong>אמרינן</strong> <small>[אומרים אנו]</small> <strong>מצוה לקיים דברי המת. וחכמים אומרים יחלוקו</strong> — <strong>מספקא להו</strong> <small>[מסופק להם]</small> מה לעשות, <strong>ו</strong>בעלי הדעה המכונה <strong>"כאן אמרו"</strong> סבורים ש<strong>שודא עדיף</strong> <small>[הכרעה עדיפה],</small> <strong>ור' שמעון הנשיא —</strong> <strong>מעשה אתא לאשמועינן</strong> <small>[בא להשמיע לנו]</small> ולא דעה נוספת.
 אגב הבאת דברי הברייתא, מביאים: <strong>אבעיא להו</strong> <small>[נשאלה להם</small> שאלה ללומדים<small>]:</small> <strong>ר' שמעון הנשיא</strong> הנזכר כאן, <strong>נשיא הוא, או</strong> הכוונה היא ש<strong>משמיה</strong> <small>[משמו]</small> של ה<strong>נשיא קאמר</strong> <small>[</small>הוא <small>אומר]?</small> והכוונה כאן, ר' שמעון אומר: אמר הנשיא וכו'. ואומרים: <strong>תא שמע</strong> <small>[בוא</small> ו<small>שמע],</small> ממה ש<strong>אמר רב יוסף</strong> במילים אלה בדיוק: <strong>הלכה כר' שמעון הנשיא.</strong> ושואלים: <strong>ו</strong>אף על פי שקבע הלכה כמותו <strong>עדיין תיבעי</strong> <small>[תישאל]</small> <strong>לך</strong> השאלה: <strong>נשיא הוא, או דקאמר משמיה דנשיא</strong> <small>[ש</small>הוא <small>אומר משמו של הנשיא]?</small> ואומרים: אין תשובה לשאלה זו, ו<strong>תיקו</strong> <small>[תעמוד]</small> השאלה במקומה.
 <strong>גופא</strong> <small>[לגופם]</small> של הדברים ש<strong>אמר רב יוסף: הלכה כר' שמעון הנשיא,</strong> תוהים: <strong>והא קיימא לן</strong> <small>[והרי מוחזק בידינו]</small> ש<strong>דברי שכיב מרע ככתובין וכמסורין דמו</strong> <small>[נחשבים],</small> ולכן היה צריך השליח למסור את הכספים ליורשי המקבל, ואילו פסק ההלכה הזה אינו כן!
  ומשיבים:  <strong>רב יוסף מוקי לה</strong> <small>[מעמיד,</small> מסביר, <small>אותה]</small> את ההלכה הזו <strong>בבריא</strong> ולא בחולה. ותוהים: <strong>והא</strong> <small>[וזה]</small> <strong>ליורשי משלח קאמר</strong> <small>[אמר],</small> <strong>וקיימא לן</strong> <small>[ומוחזק בידינו]:</small> <strong>מצוה לקיים דברי המת</strong> אף על פי שציווה על כך כשהיה בריא! ומשיב: <strong>תני</strong> <small>[שנה]</small> ותקן כאן בדברי ר' שמעון הנשיא: <strong>יחזרו למשלח</strong> ולא ליורשי המשלח, שאין אנו עוסקים במקרה שמת המשלח.
 
 <big>א משנה</big> <strong>המביא גט ממדינת הים, ואמר "בפני נכתב</strong> הגט <strong>אבל לא בפני נחתם",</strong> או <strong>"בפני נחתם אבל לא בפני נכתב",</strong> או שאמר <strong>"בפני נכתב כולו ובפני נחתם חציו",</strong> שראיתי רק חתימה של עד אחד, או <strong>"בפני נכתב חציו ובפני נחתם כולו" —</strong> הרי זה <strong>פסול.</strong>
 היה עד <strong>אחד אומר "בפני נכתב" ו</strong>עד <strong>אחד אומר "בפני נחתם" — פסול.</strong> היו <strong>שנים אומרים "בפנינו נכתב" ואחד אומר "בפני נחתם" —</strong> <strong>פסול, ור' יהודה מכשיר.</strong> היה <strong>אחד אומר "בפני נכתב" ושנים אומרים "בפנינו נחתם" —</strong> <strong>כשר.</strong>
 <big>ב גמרא</big> על כל דברי המשנה שואלים: <strong>הא תו</strong> <small>[זו עוד]</small> <strong>למה לי? הא תנא ליה חדא זימנא</strong> <small>[הרי שנה אותו,</small> את הדינים הללו, כבר <small>פעם אחת],</small> שכן <strong>שנינו:</strong> <strong>המביא גט ממדינת הים, צריך שיאמר "בפני נכתב ובפני נחתם"</strong> ומשמע שאם לא אמר כמו כן — הרי זה פסול! ודוחים: <strong>אי מההיא הוה אמינא</strong> <small>[אם מאותה</small> משנה בלבד <small>הייתי אומר]:</small> אמנם <strong>צריך</strong> לומר כן, <strong>ואי</strong> <small>[ו</small>אולם <small>אם]</small> <strong>לא אמר —</strong> בכל זאת <strong>כשר</strong> הגט בדיעבד, ועל כן <strong>קא משמע לן</strong> <small>[השמיע לנו]</small> שהגט פסול.
 <big>ג</big> שנינו במשנה שאם אמר <strong>"בפני נכתב חציו ובפני נחתם כולו" —</strong> <strong>פסול.</strong> ושואלים: <strong>הי</strong> <small>[באיזה]</small> <strong>חציו</strong> של הגט מדובר? <strong>אלימא</strong> <small>[אם תאמר]</small> שראה השליח שנכתב <strong>חציו</strong> ה<strong>ראשון, והאמר</strong> <small>[והרי אמר]</small> <strong>ר' אלעזר: אפילו לא כתב בו אלא שיטה</strong> (שורה) <strong>אחת לשמה, שוב אינו צריך</strong> לבדוק! <strong>אלא אמר רב אשי:</strong> שראה שנכתב <strong>חציו אחרון</strong> ואינו מעיד על חציו הראשון, שעליו בעיקר הוא צריך להעיד.
 <big>ד</big> שנינו במשנה שאם אמר <strong>"בפני נכתב כולו ובפני נחתם חציו"</strong> — <strong>פסול. אמר רב חסדא: ואפילו</strong> היו <strong>שנים מעידים על חתימת יד</strong> העד ה<strong>שני</strong> ומקיימים אותה בחתימתו — <strong>פסול. מאי טעמא</strong> <small>[מה טעם]</small> הדבר? הרי לכאורה יש לנו את עדות השליח שהיא מועילה לעד אחד, וקיום שלם של חתימת העד השני!
  אלא הטעם הוא: <strong>או</strong> שיהיה <strong>כולו בקיום הגט,</strong> שיקיימו את הגט כפי שעושים בכל קיום שטרות, שמעידים שניים על חתימות שני העדים שבגט, <strong>או כולו בתקנת חכמים,</strong> שיש לומר על כולו בשלימות "בפני נכתב ובפני נחתם".
 <strong>מתקיף לה</strong> <small>[מקשה על כך]</small> <strong>רבא: מי איכא מידי</strong> <small>[האם יש דבר]</small> ש<strong>אילו אמר</strong> אותו <strong>חד</strong> <small>[אחד]</small> היה <strong>כשר,</strong> שהרי אם השליח היה אומר שהוא מכיר את חתימת העד השני היה די בכך, <strong>השתא דאיכא תרי</strong> <small>[עכשיו שיש שני</small> עדים<small>]</small> האומרים כך הרי הוא <strong>פסול? אלא אמר רבא:</strong> יש לומר <strong>אפילו</strong>
## דף טו:
 <strong>הוא,</strong> השליח, <strong>ואחר מעידין על חתימת יד</strong> ה<strong>שני</strong> — <strong>פסול</strong> הגט. <strong>מאי טעמא</strong> <small>[מה טעם]</small> הדבר? שמא <strong>אתו לאיחלופי</strong> <small>[יבואו להחליף]</small> את הדבר ולהכשיר אף <strong>בקיום שטרות דעלמא</strong> <small>[בכלל],</small> ויסמכו על עד אחד שמעיד על חתימת אחד החתומים, ועוד יצטרף עם אחר להעיד על חתימה אחרת, <strong>ו</strong>נמצא כי <strong>קא נפיק נכי ריבעא דממונא אפומא דחד סהדא</strong> <small>[יוצא הכל פחות רבע</small> (כלומר, שלושה רבעים) <small>של הממון על פיו של עד אחד].</small>
 <strong>מתקיף לה</strong> <small>[מקשה על כך]</small> <strong>רב אשי: מי איכא מידי</strong> <small>[האם יש דבר],</small> ש<strong>אילו מסיק ליה איהו לכוליה דיבורא</strong> <small>[הוא</small> עצמו <small>היה גומר את כל דיבורו]</small> שאילו היה אומר רק "בפני נכתב ובפני נחתם" היה <strong>כשר, השתא דאיכא חד בהדיה</strong> <small>[עכשיו שיש</small> עוד <small>אחד איתו]</small> <strong>פסול?!</strong>
 <strong>אלא אמר רב אשי: אפילו אומר</strong> השליח <strong>"אני הוא עד שני"</strong> החתום על הגט — <strong>פסול. מאי טעמא</strong> <small>[מה טעם]</small> הדבר? — אין הגט כשר על ידי צירוף שני סוגים שונים של נאמנות. ולכן <strong>או</strong> שיהיה <strong>כולו בקיום הגט</strong> כפי שמקיימים שטרות אחרים, ובזה אדם נאמן להעיד על חתימת עצמו בכל שטר שהוא, <strong>או כולו בתקנת חכמים</strong> שהאמינו לשליח הגט כשניים להעיד על חתימת אחרים.
  ומנסים להביא ראיה לכך, <strong>תנן</strong> <small>[שנינו</small> במשנה<small>]:</small> שליח הגט שאמר <strong>"בפני נכתב כולו, בפני נחתם חציו"</strong> — אותו הגט <strong>פסול.</strong> ונברר: <strong>אידך</strong> <small>[אותו]</small> <strong>חציו</strong> האחר <strong>היכי דמי</strong> <small>[איך הוא בדיוק]?</small> <strong>אילימא דליכא דקא מסהיד עליה</strong> <small>[אם תאמר שאין</small> מי <small>שמעיד עליו]</small> <strong>כלל,</strong> יש לשאול: <strong>השתא</strong> <small>[עכשיו,</small> הרי<small>]</small> שנינו במשנה שאם <strong>אחד אומר "בפני נכתב" ואחד אומר: "בפני נחתם", דהאי קמסהיד אכולה</strong> <small>[שזה מעיד על כל]</small> ה<strong>כתיבה והאי קמסהיד אכולה</strong> <small>[וזה מעיד על כל]</small> ה<strong>חתימה</strong> — <strong>פסול,</strong> אם כן כאשר מעיד <strong>"</strong>בפני נחתם <strong>חציו" מיבעיא</strong> <small>[נצרכה</small> לומר<small>]</small> שפסול?
 <strong>אלא</strong> חידוש יש כאן, שאף אם יש עדות נוספת על החתימה השניה — הגט פסול. ודבר זה יש לפרש <strong>או כ</strong>דברי <strong>רבא</strong> כשמצרף לעדות על חצי החתימה עדות אחרת של אחר, <strong>או כ</strong>דברי <strong>רב אשי</strong> כשמעיד על חתימתו שלו,
 <strong>ולאפוקי</strong> <small>[ולהוציא]</small> <strong>מ</strong>דברי <strong>רב חסדא</strong> שפוסל אף כשיש קיום מלא לחתימה השניה, שדבר כזה צריכה היתה המשנה לומר בפירוש.
  ודוחים:  <strong>אמר</strong> <small>[</small>יכול היה <small>לומר]</small> <strong>לך רב חסדא: ולטעמיך</strong> <small>[ולטעמך,</small> לשיטתך<small>]</small> שכך אתה מדייק, אם כן מה ששנינו שם שאם אמר השליח <strong>"בפני נכתב אבל לא בפני נחתם"</strong> שהגט פסול, <strong>למה לי?</strong> הרי היה יכול לומר רק שאם אמר "בפני נכתב כולו ובפני נחתם חציו" — פסול, וכל שכן אם אינו מעיד כלל על החתימה! <strong>אלא</strong> צריך אתה לומר כי התנא של המשנה בסגנון <strong>לא זו אף זו קתני</strong> <small>[שנה]</small> את המשנה, שמוסיף חידוש יתר בכל פיסקה, אם כן,
 <strong>הכא נמי</strong> <small>[כאן גם כן]</small> תפרש ש<strong>לא זו אף זו קתני</strong> <small>[שנה]</small> ואין לדייק מכאן להוציא מדברי רב חסדא.
 אגב הבאת מחלוקת זו, מביאים דיון בנושא שהעיקרון שבו דומה לדברים הללו; <strong>אמר רב חסדא:</strong> הדבר המועיל להבדיל בין שתי רשויות לענין איסור טלטול בשבת הוא מחיצה בת עשרה טפחים, בין שעשויה בגובה (כגדר) ובין שהיא בעומק (כחפירה, תעלה), אבל אם היה <strong>גידוד</strong> (חפירה) בעומק של <strong>חמשה</strong> טפחים <strong>ו</strong>מעליו <strong>מחיצה</strong> של <strong>חמשה</strong> טפחים — <strong>אין מצטרפין</strong> לשיעור עשרה טפחים, <strong>עד שיהא או כולו במחיצה או כולו בגידוד.</strong>
 לעומת זאת <strong>דרש מרימר</strong> ברבים: <strong>גידוד חמשה ומחיצה חמשה</strong> — <strong>מצטרפין.</strong> ומסכמים: <strong>והלכתא</strong> <small>[והלכה</small> היא<small>]:</small> <strong>מצטרפין.</strong>
 ואגב כך, מובא נושא נוסף שיש בו עקרון דומה, <strong>בעי</strong> <small>[שאל]</small> <strong>אילפא: ידים</strong> לנטילת ידיים, <strong>טהורות לחצאין, או אין טהורות לחצאין?</strong> ושואלים: <strong>היכי דמי</strong> <small>[כיצד</small> הוא <small>בדיוק</small> הדבר <small>]</small> שדן בו אילפא שידיים טהורות לחצאין? <strong>אילימא דקא משו בי תרי</strong> <small>[אם תאמר שנוטלים שני</small> אנשים<small>]</small> <strong>מרביעית</strong> אחת של מים, ונמצא שכל אחד מהם בפועל נוטל רק במחצית, <strong>והא תנן</strong> <small>[והרי שנינו</small> במשנה במפורש<small>]:</small> <strong>מרביעית</strong> אחת <strong>נוטלין לידים,</strong> <strong>ל</strong>אדם <strong>אחד ואפילו לשנים,</strong> וזה ודאי כשר!
 <strong>ואלא</strong> תאמר כך: <strong>דקא משי חדא חדא ידיה</strong> <small>[ש</small>הוא <small>נוטל אחת אחת,</small> את שתי <small>ידיו]</small> ולא את שתיהן יחד, <strong>והתנן</strong> <small>[והרי שנינו</small> במשנה<small>]:</small> <strong>הנוטל ידו אחת בנטילה</strong> מכלי <strong>ו</strong>ידו <strong>אחת בשטיפה,</strong> שטובל אותה בנהר — <strong>ידיו טהורות,</strong> משמע שהנטילה אינה צריכה להיות בשתי ידיים כאחת!
 <strong>ואלא</strong> כך צריך לפרש את שאלתו של אילפא: מדובר <strong>דקא משי פלגא פלגא דידיה</strong> <small>[ש</small>הוא <small>נוטל חצי חצי של ידו],</small> כלומר, נוטל קודם מחצית היד ואחר כך מחצית שניה, <strong>והאמרי</strong> <small>[והרי אמרו]</small> חכמים <strong>דבי</strong> <small>[מבית</small> מדרשו<small>]</small> של <strong>ר' ינאי: ידים</strong> — <strong>אין טהורות לחצאין</strong> ואם כן, כשהוא נוטל כל פעם מחצית ידו אינו מועיל בכך כלל! ומשיבים: <strong>לא צריכא</strong> <small>[נצרכה]</small> שאלה זו של אילפא אלא במקרה <strong>דאיכא</strong> <small>[שיש]</small> עדיין <strong>משקה טופח,</strong> שבשעה שנוטל מחצית היד השניה נותרה עדיין רטיבות כלשהי על מחצית היד שכבר נטל, ואפשר היה לחשוב שהיא מצטרפת עם המים שנוטל בהם את החצי השני.
  ושואלים:  <strong>וכי איכא</strong> <small>[וכאשר יש]</small> <strong>משקה טופח, מאי הוי</strong> <small>[מה יש]?</small> האם דבר זה מועיל? <strong>והתנן</strong> <small>[והרי שנינו</small> במשנה<small>]:</small>
## דף טז.
 <strong>הנצוק</strong> (קילוח של מים), <strong>והקטפרס</strong> (מים היורדים במדרון משופע), <strong>ומשקה טופח</strong> — <strong>אינו</strong> נחשב <strong>חיבור לא לטומאה ולא לטהרה!</strong> לטומאה — שאם היו מים טמאים במקום אחד, ונתחברו למים אחרים שלמעלה מהם על ידי ניצוק — אין המים שלמעלה נחשבים כמחוברים ואינם נטמאים. ולטהרה — שאם היו שני מקווי מים המחוברים בניצוק, אין הם מצטרפים לידי שיעור מקווה לטהר. ואם כן, אף בנטילת ידיים לא ייחשב משקה טופח לחבר בין שני חצאי היד שנטלם!
  ומשיבים:  <strong>לא צריכא</strong> <small>[נצרכה]</small> אלא במקרה <strong>דאיכא</strong> <small>[שיש]</small> משקה שהוא <strong>טופח להטפיח,</strong> שחצי היד שכבר ניטלה אינה רטובה במעט, אלא שרטיבות זו היא רבה כל כך עד שיכולה להרטיב דבר אחר. ותוהים: <strong>הא נמי תנינא</strong> <small>[</small>הלא <small>זו גם כן שנינו]</small> במפורש: <strong>טופח להטפיח</strong> — <strong>חיבור</strong> הוא, ומה מקום לשאלתו של אילפא!
  ודוחים:  <strong>דלמא</strong> <small>[שמא]</small> מה שאמרו שם שהוא חיבור הרי זה <strong>לענין מקואות</strong> בלבד, <strong>ו</strong>הלכה זו ששנה <strong>ר' יהודה היא. דתנן</strong> <small>[ש</small>כן <small>שנינו</small> במשנה<small>]:</small> <strong>מקוה שיש בו ארבעים סאה מכוונות</strong> בדיוק, ולא יותר מזה, <strong>וירדו שנים וטבלו</strong> בו, אם טבלו <strong>שניהם בבת אחת</strong> — <strong>טהורים,</strong> ואם טבלו
 <strong>בזה אחר זה</strong> — <strong>ראשון</strong> בהם <strong>טהור,</strong> שהרי טבל במקווה שיש בו שיעור שלם, <strong>והשני טמא</strong> משום שמקצת מהמים שבמקווה בוודאי דבקו בראשון והוציאם עמו, ונמצא שעכשיו יש במקווה פחות מעט מארבעים סאה.
 <strong>ר' יהודה אומר: אם היו רגליו של ראשון נוגעות</strong> עדיין <strong>במים</strong> שבמקווה כאשר טבל בו השני — <strong>אף השני טהור.</strong> שלדעת ר' יהודה המים שעל גופו של הטובל מצטרפים עם המים שבתוך המקוה להשלים לשיעור מקווה. ולמדנו איפוא שלדעתו טופח להטפיח הוא חיבור. אבל הלכה זו שמענו רק לענין מקווה, ואין זה ברור מה הדין לענין נטילת ידיים כאשר יש טופח להטפיח בין נטילת מחצית ראשונה של ידיו למחציתן השניה. ואם כן לא נמצא פתרון לשאלתו של אילפא.
 ומביאים שאלה נוספת בענין זה: <strong>אמר ר' ירמיה</strong> והקדים לכך, <strong>הרי אמרו</strong> במשנה: <strong>הבא ראשו ורובו,</strong> שנכנס כל גופו (או רובו) <strong>במים שאובין,</strong> או <strong>טהור שנפלו</strong> (נשפכו) <strong>על ראשו ועל רובו שלשה לוגין מים שאובין</strong> — <strong>טמא</strong> משום גזירת חכמים. בעקבות זה <strong>בעי</strong> <small>[שאל]</small> <strong>ר' ירמיה:</strong> אם <strong>חציו בביאה,</strong> חצי גופו הכניס במים, <strong>וחציו בנפילה</strong> של מים עליו, <strong>מאי</strong> <small>[מה]</small> יהא הדין, האם מצטרפים הם לטמא אותו, או לא? לא נמצא פתרון לשאלה ועל כן <strong>תיקו</strong> <small>[תעמוד]</small> במקומה.
 <strong>אמר רב פפא</strong> כיוצא בזה, <strong>הרי אמרו: בעל קרי חולה</strong> <strong>ש</strong>אינו יכול לטבול ולכך <strong>נתנו</strong> (שפכו) <strong>עליו תשעה קבין מים</strong> — <strong>טהור</strong> ומותר להתפלל וללמוד תורה. <strong>בעי</strong> <small>[שאל]</small> <strong>רב פפא: חציו בטבילה וחציו בנתינה, מאי</strong> <small>[מה]</small> יהא הדין? גם לשאלה זו לא נמצא פתרון, ועל אף היא <strong>תיקו</strong> <small>[תעמוד]</small> במקומה. 
 <big>א</big> שנינו במשנה: <strong>אחד אומר "בפני נכתב" ואחד אומר</strong> "בפני נחתם" — פסול. <strong>אמר רב שמואל בר יהודה אמר ר' יוחנן: לא שנו</strong> שבמקרה שכזה הגט פסול <strong>אלא שאין הגט יוצא</strong> בבית הדין <strong>מתחת ידי שניהם,</strong> שלא היו שניהם שליחים בהבאתו אלא רק אחד מהם, והוא לא אמר "בפני נכתב ובפני נחתם" כתקנת חכמים. <strong>אבל</strong> אם היה <strong>גט יוצא מתחת ידי שניהם</strong> —
## דף טז:
 <strong>כשר.</strong> ומעירים: <strong>אלמא קסבר</strong> <small>[מכאן</small> שהוא <small>סבור]</small> ש<strong>שנים שהביאו גט ממדינת הים, אין צריכין שיאמרו: "בפנינו נכתב ובפנינו נחתם".</strong>
 <strong>אמר ליה</strong> <small>[לו]</small> <strong>אביי: אלא מעתה</strong> שהמשנה מדברת באופן זה דווקא, אם כן <strong>סיפא דקתני</strong> <small>[סופה</small> של המשנה <small>ששנה</small> בה<small>]:</small> <strong>שנים אומרים "בפנינו נכתב" ואחד אומר "בפני נחתם"</strong> — <strong>פסול, ור' יהודה מכשיר.</strong>
 ונדייק: <strong>טעמא</strong> <small>[הטעם]</small> דווקא כש<strong>אין הגט יוצא מתחת ידי שניהם, הא</strong> <small>[הרי]</small> אם היה ה<strong>גט יוצא מתחת ידי שניהם</strong> — <strong>מכשרי רבנן</strong> <small>[מכשירים</small> היו <small>חכמים]?</small> <strong>אמר ליה</strong> <small>[לו]:</small> <strong>אין</strong> <small>[כן],</small> אכן חכמים מכשירים בזה.
   ושואלים: <strong>וכי</strong> <small>[וכאשר]</small> <strong>אין גט יוצא מתחת ידי שניהם במאי פליגי</strong> <small>[במה,</small> באיזה עקרון הם <small>חלוקים]?</small> ומסבירים: <strong>מר סבר</strong> <small>[חכם זה,</small> חכמים, <small>סבור]:</small> כי <strong>גזרינן דלמא אתיא לאיחלופי</strong> <small>[גוזרים אנו שמא יבואו להחליף]</small> את הדבר הזה <strong>בקיום שטרות דעלמא</strong> <small>[סתם]</small> ויקיימו כל סוגי שטרות <strong>ב</strong>עדות <strong>עד אחד. ומר סבר</strong> <small>[וחכם זה,</small> ר' יהודה, <small>סבור]:</small> ש<strong>לא גזרינן</strong> <small>[אין אנו גוזרים]</small> גזירה זו.
 <strong>לישנא אחרינא אמרי לה</strong> <small>[</small>ב<small>לשון אחרת אומרים</small> כל <small>אותה]</small> סוגיה באופן אחר: <strong>אמר רב שמואל בר יהודה אמר ר' יוחנן: אפילו גט יוצא מתחת ידי שניהם</strong> — <strong>פסול.</strong> ומעירים: <strong>אלמא קסבר</strong> <small>[מכאן</small> שהוא <small>סבור]</small> ש<strong>שנים שהביאו גט ממדינת הים, צריכין שיאמרו "בפנינו נכתב ובפנינו נחתם".</strong>
 <strong>אמר ליה</strong> <small>[לו]</small> <strong>אביי: אלא מעתה, סיפא דקתני</strong> <small>[סופה</small> של המשנה <small>ששנה</small> בה<small>]:</small> <strong>שנים אומרים "בפנינו נכתב", ואחד אומר "בפני נחתם"</strong> — <strong>פסול, ור' יהודה מכשיר,</strong> האם <strong>אפילו</strong> כאשר <strong>גט יוצא מתחת ידי שניהם פסלי רבנן</strong> <small>[פוסלים חכמים]?</small> <strong>אמר ליה</strong> <small>[לו]:</small> <strong>אין</strong> <small>[כן].</small>
 ושואלים: <strong>במאי קא מיפלגי</strong> <small>[במה</small> הם <small>חלוקים]?</small> ומשיבים: <strong>מר סבר</strong> <small>[חכם זה,</small> חכמים, <small>סבור]</small> שהטעם לאמירת "בפני נכתב ובפני נחתם" הוא <strong>לפי שאין</strong> בני מדינת הים <strong>בקיאין</strong> בכתיבת גט <strong>לשמה</strong> ויש צורך שיעיד אותו עד גם על הכתיבה וגם על החתימה לשמה, כתקנת חכמים, אף אם שנים הביאו את הגט. <strong>ומר סבר</strong> <small>[וחכם זה,</small> ר' יהודה, <small>סבור]:</small> שהטעם הוא <strong>לפי שאין עדים מצויין לקיימו,</strong> וכשיש שנים שהביאו את הגט, הרי יש מי שמצוי לקיימו.
  ושואלים: אם כן,  <strong>לימא</strong> <small>[האם לומר]</small> שמחלוקת <strong>רבה ורבא</strong> באותו נושא מחלוקת <strong>תנאי</strong> <small>[תנאים]</small> <strong>היא?</strong> ודוחים: <strong>לא, רבא מתרץ</strong> <small>[מיישב]</small> את כל הענין <strong>כלישנא קמא</strong> <small>[כמו הלשון הראשונה]</small> לפיה שנים שהביאו גט אינם צריכים לומר "בפנינו נכתב ובפנינו נחתם", ואפשר להסביר את שתי הדעות החולקות כמי שסבורות שהטעם לתקנת "בפני נכתב ובפני נחתם" הוא כדי שיהיו עדים מצויים לקיימו.
 <strong>ורבה אמר</strong> <small>[</small>יכול היה <small>לומר]</small> <strong>לך</strong> כלשון השניה בדברי רב שמואל בר יהודה, לפיה אף שניים שהביאו גט צריכים לומר "בפנינו נכתב ובפנינו נחתם", <strong>דכולי עלמא בעינן</strong> <small>[</small>לדעת <small>הכל צריכים אנו]</small> שיעידו על כתיבה <strong>לשמה, והכא במאי עסקינן</strong> <small>[וכאן במה אנו עוסקים]</small> — <strong>לאחר שלמדו</strong> במדינת הים לכתוב גט לשמה,
 <strong>ו</strong>אולם <strong>בגזירה שמא יחזור הדבר לקלקולו</strong> ושוב לא יהיו בני מדינת הים בקיאים לשמה <strong>קמיפלגי</strong> <small>[חלוקים</small> הם<small>],</small> <strong>דמר סבר</strong> <small>[שחכם זה,</small> חכמים, <small>סבור]:</small> <strong>גזרינן</strong> <small>[גוזרים אנו]</small> גזירה זו, ולכן אנו מצריכים עדות גם לאחר שלמדו, <strong>ומר סבר</strong> <small>[וחכם זה,</small> ר' יהודה, <small>סבור]:</small> <strong>לא גזרינן</strong> <small>[אין אנו גוזרים]</small> גזירה זו.
  ושואלים:  <strong>ו</strong>אם כן, <strong>ליפלוג נמי</strong> <small>[ושיחלוק גם כן]</small> <strong>ר' יהודה ברישא</strong> <small>[בתחילתה</small> של המשנה<small>]</small> בעד אחד אומר "בפני נכתב" והשני אומר "בפני נחתם"! ומדוע חולק הוא רק במקרה זה? ומשיבים: אכן חלוק הוא גם על הרישא, שכן <strong>הא אתמר עלה</strong> <small>[הרי</small> כבר <small>נאמר עליה],</small> ש<strong>אמר עולא: חלוק היה ר' יהודה אף בראשונה</strong> (בתחילת המשנה).
 <strong>מתיב</strong> <small>[מקשה]</small> <strong>רב אושעיא לעולא</strong> ממה ששנינו: <strong>ר' יהודה מכשיר בזו ולא באחרת. מאי לאו</strong> <small>[האם לא]</small> בא זה <strong>למעוטי</strong> <small>[למעט]</small> את המקרה של <strong>אחד אומר "בפני נכתב" ואחד אומר "בפני נחתם"?</strong>
 ודוחים: <strong>לא,</strong> הדבר בא <strong>למעוטי</strong> <small>[למעט]</small> במקרה שהעיד רק עד אחד <strong>"בפני נחתם אבל לא בפני נכתב",</strong> ומדוע יש צורך להדגיש זאת? — כי <strong>סלקא דעתך אמינא</strong> <small>[היה עולה על דעתך לומר]:</small> <strong>הואיל ולא גזר ר' יהודה גזירה שמא יחזור דבר לקלקולו,</strong> אם כן באותה מידה גם את גזירת <strong>דלמא אתי לאחלופי</strong> <small>[שמא יבואו להחליף]</small> את הדבר <strong>בקיום שטרות דעלמא</strong> <small>[סתם]</small> <strong>בעד אחד נמי</strong> <small>[גם כן]</small> <strong>לא גזר,</strong> על כן <strong>קא משמע לן</strong> <small>[השמיע לנו]</small>
 שאף על פי שלא חשש לקלקול, והוא סבור שאין לחשוש עוד בזמן הזה לכתיבה לשמה, מכל מקום להשוואה לקיום שטרות חשש. <strong>אתמר נמי</strong> <small>[נאמר גם כן]</small> כיוצא בדברי ר' יוחנן בשם אמורא אחר, <strong>אמר רב יהודה: שנים שהביאו גט ממדינת הים, באנו למחלוקת ר' יהודה ורבנן</strong> <small>[וחכמים].</small> משמע שאף הוא סבור שלדעת חכמים שניים המביאים גט צריכים לומר "בפני נכתב ובפני נחתם".
 מסופר: <strong>רבה בר בר חנה חלש</strong> <small>[חלה],</small> <strong>עול לגביה</strong> <small>[נכנסו אליו]</small> <strong>רב יהודה ורבה לשיולי ביה</strong> <small>[לשאול בו,</small> בשלומו<small>].</small> וכיון שבאו לבקרו <strong>בעו מיניה</strong> <small>[שאלו אותו]</small> שאלה זו: <strong>שנים שהביאו גט ממדינת הים,</strong> האם <strong>צריכין שיאמרו "בפנינו נכתב ובפנינו נחתם", או אין צריכין? אמר להם: אין צריכין,</strong> וטעמו של דבר: <strong>מה אילו יאמרו "בפנינו גירשה" מי</strong> <small>[האם]</small> <strong>לא מהימני</strong> <small>[יהיו נאמנים]?</small> ואם כן, אפילו אם לא היו מביאים גט לא היו צריכים לכך, וכל שכן כשמביאים גט. ומספרים אגב כך: <strong>אדהכי</strong> <small>[בינתיים],</small> בעוד הם יושבים שם, <strong>אתא ההוא</strong> <small>[נכנס אותו]</small>
## דף יז.
 <strong>חברא</strong> <small>[כומר פרסי],</small> <strong>שקלה לשרגא מקמייהו</strong> <small>[לקח את הנר מלפניהם],</small> שהיה זה יום חג שלהם שבו לא הניחו שיהיה אור אלא בבית מקדשם, <strong>אמר</strong> רבה בר בר חנה שהיה מארץ ישראל: <strong>רחמנא</strong> <small>[ריבונו של עולם]!</small> <strong>או בטולך, או בטולא דבר עשו</strong> <small>[או בצילך, או בצל של בני עשו,</small> הרומאים<small>]</small> כי קשה מאד לחיות תחת השלטון הפרסי.
  ושואלים:  <strong>למימרא, דארומאי מעלו מפרסאי</strong> <small>[האם</small> ניתן מדבר זה <small>לומר, שהרומאים מעולים מהפרסיים]?</small> <strong>והתני</strong> <small>[והרי שנה]</small> <strong>ר' חייא, מאי דכתיב</strong> <small>[מהו שנאמר]:</small> <strong>"אלהים הבין דרכה והוא ידע את מקומה"</strong> (איוב כח, כג) — <strong>יודע הקדוש ברוך הוא בישראל שאין יכולין לקבל גזירת ארומיים, עמד והגלה אותם לבבל.</strong> משמע שהבבליים טובים יותר!
  ודוחים:  <strong>לא קשיא</strong> <small>[אין</small> זה <small>קשה]:</small> <strong>הא מקמי דניתו חברי</strong> <small>[זה לפני שהגיעו החברים]</small> <strong>לבבל,</strong> שאז היה שם נוח יותר, <strong>הא לבתר דאתו חברי</strong> <small>[זה לאחר שהגיעו החברים]</small> <strong>לבבל</strong> ואז השתנה המצב ונהיה קשה יותר.
 <big>א</big> שנינו במשנה שאם <strong>אחד אומר "בפני נכתב", ושנים אומרים "בפנינו נחתם"</strong> — <strong>כשר. אמר ר' אמי אמר ר' יוחנן : לא שנו</strong> שהגט כשר <strong>אלא</strong> כ<strong>שהגט יוצא מתחת יד עד</strong> ה<strong>כתיבה</strong> שהוא השליח להביא את הגט, ש<strong>נעשו כשנים על זה וכשנים על זה,</strong> שכיון שהוא שליח הגט, הריהו נאמן כשניים בעדותו על הכתיבה, <strong>אבל</strong> אם יוצא הגט <strong>מתחת ידי עדי</strong> ה<strong>חתימה</strong> — <strong>פסול,</strong> שהרי רק עד אחד שאינו שליח הגט מעיד על הכתיבה.
  ומעירים:  <strong>אלמא קסבר</strong> <small>[מכאן</small> שהוא <small>סבור]:</small> <strong>שנים שהביאו גט ממדינת הים, צריכין שיאמרו: "בפנינו נכתב ובפנינו נחתם",</strong> ואם לא אמרו — הריהו פסול. <strong>אמר ליה</strong> <small>[לו]</small> <strong>ר' אסי</strong> לר' יוחנן: <strong>אלא מעתה, רישא דקתני</strong> <small>[</small>ב<small>ראשה</small> של המשנה <small>ששנה</small> בה<small>]:</small> <strong>שנים אומרים "בפנינו נכתב", ואחד אומר "בפני נחתם"</strong> — <strong>פסול, ור' יהודה מכשיר, ו</strong>כי <strong>אפילו</strong> כאשר ה<strong>גט יוצא מתחת ידי שניהם פסלי רבנן</strong> <small>[פוסלים חכמים]?</small> <strong>אמר ליה</strong> <small>[לו]:</small> <strong>אין</strong> <small>[כן].</small>
 ומסופר: <strong>זימנין אשכחיה דיתיב וקאמר</strong> <small>[פעם</small> אחרת <small>מצא</small> ר' אסי, <small>אותו,</small> את ר' יוחנן שהוא <small>יושב ואומר]</small> ש<strong>אפילו גט יוצא מתחת ידי עדי חתימה</strong> — <strong>כשר.</strong> ומעירים: <strong>אלמא קסבר</strong> <small>[מכאן</small> שהוא <small>סבור]</small> כי <strong>שנים שהביאו גט ממדינת הים, אין צריכין שיאמרו: "בפנינו נכתב ובפנינו נחתם".</strong>
 <strong>אמר ליה</strong> <small>[לו]</small> <strong>ר' אסי: אלא מעתה,</strong> לדרך זו, <strong>רישא דקתני</strong> <small>[בראשה</small> של המשנה <small>ששנה</small> בה]: <strong>שנים אומרים "בפנינו נכתב" ואחד אומר "בפני נחתם"</strong> — <strong>פסול, ור' יהודה מכשיר,</strong> נדייק: <strong>טעמא</strong> <small>[הטעם,</small> דווקא<small>]</small> ש<strong>אין הגט יוצא מתחת ידי שניהם, הא</strong> <small>[הרי]</small> אם היה ה<strong>גט יוצא מתחת ידי שניהם</strong> — <strong>מכשרי רבנן</strong> <small>[מכשירים חכמים]?</small>
 <strong>אמר ליה</strong> <small>[לו]</small> ר' יוחנן: <strong>אין</strong> <small>[כן].</small> אמר לו ר' אסי: <strong>והא זמנין</strong> <small>[והרי</small> ב<small>פעם</small> אחרת<small>]</small> <strong>לא אמרת לן הכי</strong> <small>[לנו כך]!</small> <strong>אמר ליה</strong> <small>[לו]:</small> מה שאני אומר לך עכשיו <strong>יתד היא שלא תמוט,</strong> ויכול אתה לסמוך על כך, ואני חוזר בי ממה שאמרתי קודם.
 <big>ב משנה</big> <strong>נכתב</strong> הגט <strong>ביום ונחתם ב</strong>אותו <strong>יום,</strong> או נכתב <strong>בלילה ונחתם ב</strong>אותו <strong>לילה,</strong> או נכתב <strong>בלילה ונחתם ביום</strong> שלאחריו — <strong>כשר,</strong> שהרי היום הולך אחר הלילה, ולכתיבה ולחתימה יש איפוא תאריך אחד. אבל אם נכתב <strong>ביום ונחתם בלילה</strong> שלאחריו — <strong>פסול. ר' שמעון מכשיר.</strong>
 <strong>שהיה ר' שמעון אומר: כל הגיטין</strong> (שטרות) <strong>שנכתבו ביום ונחתמו בלילה</strong> — <strong>פסולין,</strong> משום שעל ידי כך קודם התאריך הכתוב בו לזמן של חלות השטר, <strong>חוץ מגיטי נשים</strong> שאין לחשוש בהם לענין זה לפי שהגט אינו עשוי לגביית כספים, ואין חשש אם הזמן הכתוב בו קודם לזמן החתימה.
 <big>ג גמרא</big> <strong>איתמר</strong> <small>[נאמר]</small> שנחלקו אמוראים בשאלה: <strong>מפני מה תיקנו</strong> לכתוב <strong>זמן</strong> (תאריך) <strong>בגיטין?</strong> הרי לכאורה השטר הזה אינו שטר גבייה! <strong>ר' יוחנן אמר: משום בת אחותו,</strong> שאם יש לו אשה החביבה עליו, כגון שהיא בת אחותו, וחושש שזנתה תחתיו והוא רוצה להצילה מעונש על כך, יתן לה גט בלי תאריך, ואם יבואו עדים ויעידו שזנתה בזמן מסויים תוכל לטעון שהיתה כבר גרושה באותו זמן, וכדי שלא תיעשה עורמה כזו תיקנו שייכתב זמן בגט.
 <strong>ריש לקיש אמר: משום פירות,</strong> שמזמן הגט והלאה אם מוכר הבעל את פירות הנכסים שלה, יכולה האישה לגבות מן הקונים את מחיר הפירות, ואם אין זמן בגט אינה יכולה להוכיח שנמכרו הפירות לאחר שנתגרשה ולא תגבה מן הקונים את המגיע לה.
  ושואלים:  <strong>ריש לקיש מאי טעמא</strong> <small>[מה טעם]</small> <strong>לא אמר כר' יוחנן</strong> ובחר בהסבר אחר? ומשיבים: <strong>אמר</strong> <small>[</small>יכול היה <small>לומר]</small> <strong>לך</strong> ריש לקיש:
## דף יז:
 <strong>זנות לא שכיחא</strong> <small>[מצוייה]</small> ולא היו חכמים מתקנים כתיבת הזמן בגט משום דבר שאינו מצוי.
  ושואלים:  <strong>ור' יוחנן מאי טעמא</strong> <small>[מה טעם]</small> <strong>לא אמר כריש לקיש?</strong> ומשיבים: <strong>קסבר</strong> <small>[סבור</small> הוא<small>]:</small> <strong>יש לבעל פירות עד שעת נתינה</strong> של הגט, ורק לאחר מכן זוכה האשה בפירות נכסיה. ולכן אם תבוא לטרוף את פירות נכסיה מן הלקוחות, ידרשו הם ממנה ראיה על הזמן בו הגיע הגט לידיה, ומאותה שעה בה הגיע הגט לידיה ודאי תוכל למנוע ממנו מלאכול פירות.
  ועוד שואלים: <strong>בשלמא</strong> <small>[נניח]</small> <strong>ל</strong>שיטת <strong>ריש לקיש, משום הכי</strong> <small>[כך]</small> <strong>קא מכשיר ר' שמעון</strong> במשנתנו גט שנחתם לאחר יום כתיבתו — משום שהוא סבור שיש לבעל פירות רק עד שעת כתיבת הגט, ואם תבוא לגבות מן הקונים את מה שמכר הבעל אחרי כתיבת הגט — מן הדין היא עושה. <strong>אלא ל</strong>שיטת <strong>ר' יוחנן</strong> הסבור שהסיבה לכתיבת זמן בגט היא משום חשש זנות, אם כן <strong>מאי טעמא</strong> <small>[מה הטעם]</small> של <strong>ר' שמעון</strong> ש<strong>מכשיר?</strong>
 ומשיבים: <strong>אמר</strong> <small>[</small>יכול היה <small>לומר]</small> <strong>לך ר' יוחנן: אליבא</strong> <small>[על דעתו]</small> של <strong>ר' שמעון לא קאמינא</strong> <small>[איני אומר],</small> שהוא בוודאי אינו סבור שהטעם לכתיבת זמן בגט הוא משום זנות, אלא משום טעם אחר. <strong>כי קאמינא, אליבא דרבנן</strong> <small>[כאשר אני אומר,</small> הרי זה <small>לדעת חכמים].</small>
 ושואלים: <strong>בשלמא</strong> <small>[נניח]</small> <strong>ל</strong>דעת <strong>ר' יוחנן, היינו דאיכא</strong> <small>[זהו</small> ההבדל העקרוני <small>שיש]</small> <strong>בין</strong> שיטת <strong>ר' שמעון ל</strong>שיטת <strong>רבנן</strong> <small>[לחכמים],</small> שלשיטתו הם נחלקו בעצם השאלה מה טעם כותבים תאריך בגט. <strong>אלא ל</strong>דעת <strong>ריש לקיש, מאי איכא</strong> <small>[מה</small> הבדל <small>יש]</small> <strong>בין ר' שמעון לרבנן</strong> <small>[לחכמים]?</small>
 ומשיבים: <strong>פירי</strong> <small>[פירות]</small> הנכסים שהגיעו <strong>משעת כתיבה ועד שעת חתימה איכא בינייהו</strong> <small>[יש ביניהם],</small> שחכמים סבורים שיש לבעל פירות עד שעת חתימת הגט, ולכן אם תאריך כתיבת הגט מוקדם לחתימתו — תטרוף האשה מן הלקוחות שמכר להם בעלה פירות שלא כדין. ואילו לדעת ר' שמעון כבר מזמן הכתיבה אין הבעל זכאי לפירות הנכסים, ואם תגבה האשה פירות שמכר הבעל מאותה שעה — כדין היא עושה.
  על הסבר זה למחלוקת ר' יוחנן וריש לקיש מקשים: <strong>והא איפכא שמעינן להו</strong> <small>[והרי ההיפך</small> מזה <small>אנו שומעים אותם],</small> את ר' יוחנן וריש לקיש, <strong>דאתמר</strong> <small>[שנאמר]</small> שנחלקו בשאלה: <strong>מאימתי מוציאין לפירות?</strong> כלומר, ממתי יכולים להוציא את הפירות מרשות הבעל שלא ימכרם? <strong>ר' יוחנן אמר: משעת כתיבה, וריש לקיש אמר: משעת נתינה</strong> ומן הסתם שניהם סבורים כדעת חכמים!
  ומתרצים:  <strong>איפוך</strong> <small>[הפוך]:</small> את השיטות במחלוקת האחרונה הזאת, כדי להתאים אותן למה שאמרנו קודם.
 <big>א</big> <strong>אמר ליה</strong> <small>[לו]</small> <strong>אביי לרב יוסף:</strong> הרי שנינו: <strong>שלשה גיטין פסולים</strong> הם, <strong>ואם ניסת</strong> (נישאת) האשה לאחר שקיבלה אחד מהגיטין הללו — <strong>הולד כשר,</strong> ואחד מהם הוא זה שאין בו זמן, ואם כן, <strong>מה הועילו חכמים בתקנתן</strong> להצריך זמן בגט? שהרי בדיעבד הגט כשר אף בלא זמן! ומשיבים: <strong>אהנו</strong> <small>[הועילו]</small> ש<strong>לכתחילה לא תינשא</strong> על סמך גט כזה. ואם כן נמצא שהם ממעטים בנזק שיכול להיגרם.
  שאל עוד אביי את רב יוסף: אם אחרי שנכתב הגט <strong>גזייה לזמן דידיה ויהביה ניהלה, מאי</strong> <small>[גזז,</small> חתך הבעל <small>את הזמן שלו,</small> של הגט, <small>ונתנו לה,</small> את הגט, <small>מה</small> יהיה הדין<small>]?</small> <strong>אמר ליה</strong> <small>[לו]:</small> <strong>לרמאי לא חיישינן</strong> <small>[אין אנו חוששים]</small> עד כדי פסילה מוחלטת של גט שאין בו זמן.
  שאל אותו עוד: אם <strong>כתוב בו,</strong> בגט, כגון באיזה <strong>שבוע</strong> (מחזור שבע שנות שמיטה) היה הדבר, או באיזו <strong>שנה,</strong> או באיזה <strong>חדש,</strong> או באיזה <strong>שבת</strong> (שבוע), ולא נכתב היום המדוייק, <strong>מאי</strong> <small>[מה]</small> יהא הדין? <strong>אמר ליה</strong> <small>[לו]:</small> <strong>כשר.</strong> שאל אותו: <strong>ו</strong>אם כן, <strong>מה הועילו חכמים בתקנתן,</strong> בין משום החשש לגביית פירות שלא כדין, ובין משום החשש שמא יחפה על בת אחותו?
  השיב לו: בכל מקרה של כתיבת תאריך ישנה תועלת מסויימת, ואפילו כשנכתב באיזו שמיטה היה הדבר, <strong>אהנו</strong> <small>[הועילו]</small> <strong>לשבוע דקמיה</strong> <small>[שלפניו]</small> <strong>ולשבוע דבתריה</strong> <small>[שלאחריו],</small> שאם יבואו עדים שזנתה קודם לשמיטה זו — תתחייב האשה, ואם יבוא הבעל לקחת פירות לאחר שמיטה זו — תוכל האשה להוציא מידו. <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> שהתאריך אינו צריך להיות מדוייק לגמרי, אם כן <strong>יומא גופיה מי ידעינן אי מצפרא אי מפניא</strong> <small>[</small>באותו <small>יום עצמו האם אנו יודעים אם</small> היה זה <small>בבוקר או בערב]?</small> וכל המכשולים שעלולים לקרות, הלא עלולים לקרות אף באותו יום! <strong>אלא</strong> התאריך מועיל <strong>ליומא דקמיה וליומא דבתריה</strong> <small>[ליום שלפניו וליום שלאחריו],</small> <strong>הכא נמי אהני</strong> <small>[כך גם כן מועיל]</small> לפחות <strong>לשבוע דקמיה</strong> <small>[שלפניו]</small> <strong>ולשבוע דבתריה</strong> <small>[שלאחריו].</small>
 <strong>אמר ליה</strong> <small>[לו]</small> <strong>רבינא לרבא: כתביה</strong> <small>[כתבו</small> את הגט<small>]</small> 
## דף יח.
 <strong>ואותביה בכיסתיה</strong> <small>[ושם אותו בכיסו]</small> ולא נתנו בינתיים, כיון שחשב <strong>דאי מפייסה, תיפייס</strong> <small>[שאם תתפייס</small> עימו, <small>תתפייס]</small> ולא יתן לה את הגט, ולבסוף לא התפייסו, ונתן לה את הגט, <strong>מאי</strong> <small>[מה]?</small> והרי אותם חששות שבגללם התקינו לכתוב זמן בגט קיימים אף שיש בו זמן!
 <strong>אמר ליה</strong> <small>[לו]</small> רבא: <strong>לא מקדים אינש פורענותא לנפשיה</strong> <small>[אדם פורענות לעצמו],</small> שאין אדם רגיל להכין גט מראש, שאין אדם טורח בדבר שאינו נעים לו להקדימו, ועושה אותו רק כאשר הוא נזקק לכך, ומשום כך לא חששו חכמים למקרה שכזה.
 <strong>אמר ליה</strong> <small>[לו]</small> <strong>רבינא לרב אשי: גיטין הבאים ממדינת הים, דמיכתבי</strong> <small>[שכתובים]</small> זמניהם <strong>ב</strong>חודש <strong>ניסן ולא מטו</strong> <small>[מגיעים]</small> לידי האשה <strong>עד</strong> חודש <strong>תשרי</strong> ורק אז הם חלים. אם כן, <strong>מה הועילו חכמים בתקנתם?</strong> שהרי כל החששות בגט שאין בו תאריך מצויים גם בזה! <strong>אמר ליה</strong> <small>[לו]:</small> <strong>הנהו, קלא אית להו</strong> <small>[אלה, קול,</small> פירסום, <small>יש להם],</small> שגט הבא ממדינה רחוקה הכל יודעים שלא חל מזמן כתיבתו, וכשיבוא הדבר לדיון, על האשה להביא עדות על זמן מסירתו.
 <big>א</big> <strong>איתמר</strong> <small>[נאמר]</small> שנחלקו חכמים בשאלה: <strong>מאימתי מונין לגט?</strong> כיון שאסרו חכמים לאשה גרושה להינשא עד שיעברו שלושה חודשים מאז שנתגרשה, ממתי מונים שלושה חודשים אלה? <strong>רב אמר: משעת נתינה</strong> של הגט, <strong>ושמואל אמר: משעת כתיבה</strong> של הגט.
 <strong>מתקיף לה</strong> <small>[מקשה על כך]</small> <strong>רב נתן בר הושעיא: ל</strong>דברי <strong>שמואל,</strong> מעתה <strong>יאמרו</strong> אנשים בתמיהה: <strong>שתי נשים</strong> הגרות <strong>בחצר אחת</strong> שקיבלו גיטיהן באותו זמן, וגט אחד נכתב מוקדם, והשני נכתב מאוחר יותר, <strong>זו אסורה</strong> עדיין (כי טרם עברו שלושה חודשים מזמן כתיבת גיטה) <strong>וזו</strong> כבר <strong>מותרת!? אמר ליה</strong> <small>[לו]</small> <strong>אביי:</strong> אין זו קושיה, כי <strong>זו זמן גיטה מוכיח עליה, וזו זמן גיטה מוכיח עליה.</strong>
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב, תניא כוותיה</strong> <small>[שנויה</small> ברייתא <small>כשיטתו]</small> של <strong>שמואל.</strong> ומפרטים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב</strong> שמונים משעת הנתינה: <strong>השולח גט לאשתו ונשתהה</strong> ה<strong>שליח בדרך שלשה חדשים, כשהגיע גט לידה</strong> — <strong>צריכה להמתין שלשה חדשים</strong> נוספים, <strong>ולגט ישן</strong> (גט שנכתב בשעתו ואחר כך חזר האיש ובא על אשתו) <strong>אין חוששין, שהרי לא נתייחד עמה</strong> במשך הזמן הזה.
  ומאידך גיסא: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>שמואל</strong> שמונים משעת כתיבה: <strong>המשליש</strong> (מניח בידי שליש, ממונה) <strong>גט לאשתו, ואמר לו</strong> לשליש: <strong>אל תתנהו לה אלא לאחר שלשה חדשים, משנתנו לה</strong> — <strong>מותרת לינשא מיד</strong> ואינה צריכה להמתין עוד שלושה חודשים, <strong>ולגט ישן אין חוששין, שהרי לא נתייחד עמה.</strong>
 מסופר כי <strong>רב כהנא ורב פפי ורב אשי עבדי</strong> <small>[היו עושים]</small> הלכה למעשה שימתינו שלושה חודשים רק <strong>משעת</strong> ה<strong>כתיבה,</strong> ואילו <strong>רב פפא ורב הונא בריה</strong> <small>[בנו]</small> של <strong>רב יהושע עבדי</strong> <small>[היו עושים]</small> שימתינו שלושה חודשים <strong>משעת נתינה. והלכתא</strong> <small>[וההלכה]</small> בענין זה, שמונים את הזמן <strong>משעת כתיבה.</strong>
 <big>ב</big> ומביאין מחלוקת נוספת של רב ושמואל בענייני שטרות. <strong>איתמר</strong> <small>[נאמר]</small> שנחלקו בשאלה: <strong>מאימתי</strong> ההתחייבות הכלולה ב<strong>כתובה</strong> לשלם לאשה סכום מסויים במקרה של גירושין או מות הבעל <strong>משמטת?</strong> כלומר, ממתי חל עליה דין חוב העומד לפרעון, וכמו כל שאר החובות, שנת השמיטה משמטת גם אותו? לפי שכל זמן שאין השטר עומד לגבייה אין שביעית משמטת אותו.
 <strong>רב אמר: משתפגום,</strong> משעה שתיקח חלק מן הכתובה את שאר הכסף המגיע לה, <strong>ו</strong>את שאר הכסף המגיע לה <strong>תזקוף</strong> כחוב בבית דין, ואז דינו של שטר הכתובה כשאר שטרי חוב, ושביעית משמטתו. <strong>ושמואל אמר:</strong> אם <strong>פגמה</strong> (לקחה מקצת) <strong>אף על פי שלא זקפה,</strong> או ש<strong>זקפה</strong> את כל הכלול בכתובה כחוב <strong>אף על פי שלא פגמה</strong> — נעשה בכך כחוב ומשמטתו שביעית.
  ואף במחלוקת זו <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב,</strong> ו<strong>תניא כוותיה</strong> <small>[שנויה</small> ברייתא <small>כשיטתו]</small> של <strong>שמואל. תניא כוותיה</strong> <small>[שנויה</small> ברייתא <small>כשיטתו]</small> של <strong>רב: מאימתי כתובה משמטת? - משתפגום ותזקוף.</strong> אבל אם <strong>פגמה ולא זקפה,</strong> או <strong>זקפה ולא פגמה</strong> — <strong>אינה משמטת, עד שתפגום ותזקוף.</strong>
 וכן <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>שמואל: אונס,</strong> כלומר, הכסף שמשלם האונס (קנס ושאר נזיקין), <strong>וקנס</strong> שמשלם המוציא שם רע על אשתו, <strong>ופיתוי</strong> (הקנס שמשלם המפתה), <strong>וכתובת אשה, שזקפן במלוה</strong> — <strong>משמטין</strong> בשביעית, <strong>ואם לאו</strong> <small>[לא]</small> זקפם במילווה — <strong>אין משמטין. מאימתי נזקפים במלוה,</strong> מתי נחשבים כענין של הלוואה? — <strong>משעת העמדה בדין,</strong> שברגע שעמד הנתבע לדין ופסקו בית דין שצריך לשלם, הרי זה נעשה כחוב.
 <big>ג</big> ועוד בענייני כתובה, <strong>אמר שמואל: כתובה כמעשה בית דין דמיא</strong> <small>[</small>היא <small>נחשבת],</small> <strong>מה</strong> כל <strong>מעשה בית דין נכתבין ביום ו</strong>יכולים שיהיו <strong>נחתמין</strong> גם <strong>בלילה</strong> שלאחריו, ואין מקום לחשש שאין זה אותו תאריך, <strong>אף כתובה נכתבת ביום ונחתמת בלילה.</strong> מסופר: <strong>כתובתיה</strong> <small>[כתובתו]</small> של <strong>ר' חייא בר רב איכתוב</strong> <small>[נכתבה]</small> <strong>ביום ואיחתום</strong> <small>[ונחתמה]</small> <strong>בלילה, הוה</strong> <small>[היה]</small> <strong>רב התם</strong> <small>[שם]</small> <strong>ולא אמר להו</strong> <small>[להם]</small> <strong>ולא מידי</strong> <small>[דבר,</small> כלום<small>].</small>
 ושואלים: <strong>לימא</strong> <small>[האם לומר,</small> אפשר להסיק], ש<strong>כשמואל סבירא ליה</strong> <small>[סבור הוא]</small> בענין זה? ודוחים: מכאן אין להוכיח, כי <strong>עסוקין באותו ענין</strong> של הכתובה <strong>הוו</strong> <small>[היו]</small> עד שעת החתימה בלילה, ובמקרה זה הכל מודים. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אמר ר' אלעזר בר ר' צדוק: לא שנו</strong> ששטר הנכתב ביום ונחתם בלילה פסול <strong>אלא כשאין עסוקין</strong> העדים <strong>באותו ענין אבל</strong> אם <strong>עסוקין</strong> הם <strong>באותו ענין</strong> עד הלילה — <strong>כשר.</strong>
 <big>ד</big> שנינו במשנה שגט שנכתב ביום ונחתם בלילה — <strong>ר' שמעון מכשיר. אמר רבא: מאי טעמא</strong> <small>[מה הטעם]</small> של <strong>ר' שמעון</strong> שמכשיר? <strong>קסבר</strong> <small>[סבור</small> הוא<small>]:</small> <strong>כיון שנתן</strong> הבעל <strong>עיניו לגרשה, שוב אין לו פירות,</strong> ואין הוכחה ברורה יותר שנתן עיניו לגרשה מזה שכותב לה גט. ולשיטתו עולה כי לא זמן החתימה הוא הקובע, אלא זמן כתיבת הגט, ולכן גם אם נחתם לאחר מכן, לא יגרום הדבר נזק שלא כדין ללקוחות, כי ממילא זכות הבעל לפירות כבר פקעה.
 <strong>אמר ריש לקיש: לא הכשיר ר' שמעון אלא לאלתר,</strong> שחתמו את הגט בלילה שלאחר תאריך כתיבתו, <strong>אבל מכאן ועד עשרה ימים</strong> — <strong>לא</strong> התיר, ומדוע?
## דף יח:
 <strong>חיישינן</strong> <small>[חוששים אנו]</small> <strong>שמא פייס</strong> את אשתו בינתיים ובא עליה, ונמצא הגט גט ישן. <strong>ור' יוחנן אמר: אפילו מכאן ועד עשרה ימים</strong> הכשיר ר' שמעון, ומדוע אין מקום לחשש פיוס? — כי <strong>אם איתא</strong> <small>[יש,</small> קרה<small>]</small> הדבר ש<strong>פייס, קלא אית ליה למילתא</strong> <small>[קול,</small> פירסום, <small>יש לו לדבר</small> זה<small>]</small> והיו הכל יודעים זאת.
 <big>א</big> <strong>איתמר</strong> <small>[נאמר]</small> שנחלקו אמוראים בבעיה הבאה: <strong>אמר</strong> הבעל <strong>לעשרה</strong> אנשים <strong>"כתבו גט לאשתי",</strong> <strong>אמר ר' יוחנן:</strong> כוונתו שכולם חותמים בגט, <strong>שנים</strong> מהם חתומים בו <strong>משום עדים</strong> שתפקידם הוא להעיד על הדבר, <strong>וכולם</strong> (השאר), אינם חתומים בגט אלא <strong>משום תנאי</strong> שהרי תלה בכך את הגט, ובלי זה לא יהא זה גט, אך לא התכוון שכולם יהיו עדים ממש. <strong>וריש לקיש אמר: כולם משום עדים.</strong>
 ושואלים: <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> ש<strong>לא אמר להו</strong> <small>[להם]:</small> <strong>"כולכם</strong> כתבו גט לאשתי <strong>"</strong>— <strong>והא תנן</strong> <small>[והרי שנינו</small> במשנה<small>]:</small> <strong>אמר לעשרה: "כתבו גט לאשתי"</strong> — <strong>אחד כותב ושנים חותמין,</strong> ואין צורך שיחתמו כולם! <strong>אלא</strong> מדובר ש<strong>אמר להו</strong> <small>[להם]</small> <strong>"כולכם",</strong> ועל כך שנינו במשנה להלן שאחד כותב וכולם חותמים.
  ושואלים:  <strong>מאי בינייהו</strong> <small>[מה</small> ההבדל <small>ביניהם</small> הלכה למעשה<small>]</small> בין ר' יוחנן וריש לקיש אם השאר חתומים בגט משום עדים או משום תנאי? ומשיבים: <strong>איכא בינייהו</strong> <small>[יש ביניהם</small> הבדל<small>]</small> במקרה <strong>דחתום בי תרי מינייהו ביומיה</strong> <small>[שחתמו שניים מהם בו ביום]</small> <strong>ואינך</strong> <small>[והאחרים]</small> <strong>מכאן ועד עשרה ימים</strong> ולא ביום הכתיבה; <strong>מאן דאמר</strong> <small>[</small>לדעת <small>מי שאומר]</small> שחתימת האחרים היא <strong>משום תנאי</strong> — הגט <strong>כשר,</strong> שהרי יש חתימה של שני עדים על הגט ביום הכתיבה ואילו התנאי גם הוא התקיים. <strong>ומאן דאמר</strong> <small>[ו</small>לדעת <small>מי שאומר]</small> <strong>משום עדים</strong> — <strong>פסול,</strong> מפני שלדעתו התכוון הבעל שגט זה ייחתם בעשרה עדים דווקא, וכיון שלא כולם חתמו בזמן הראוי — בטל הגט.
 <strong>אי נמי</strong> <small>[או גם כן]</small> יש ביניהם הבדל אחר: <strong>כגון שנמצא אחד מהם,</strong> מן העשרה הללו <strong>קרוב, או פסול</strong> לעדות מטעם אחר, <strong>למאן דאמר</strong> <small>[ל</small>דעת <small>מי שאומר]</small> שחתימת האחרים היא <strong>משום תנאי</strong> — <strong>כשר,</strong> שהרי חתימתו של הקרוב או הפסול אינה עדות אלא כדי לקיים את התנאי, ויש שני עדים כשרים חתומים על הגט. <strong>למאן דאמר</strong> <small>[ל</small>דעת <small>מי שאומר]</small> שהוא <strong>משום עדים</strong> — <strong>פסול</strong> כדין כל כת עדים שנמצא אחד מהם קרוב או פסול.
  ומוסיפים: אף לדעת האומר ששאר העדים הם משום תנאי,  <strong>אי חתום</strong> <small>[אם חתם]</small> <strong>בתחילה</strong> של גט כזה <strong>קרוב או פסול, אמרי לה</strong> <small>[יש אומרים]</small> שהגט <strong>כשר, ואמרי לה</strong> <small>[ויש אומרים]</small> שהוא <strong>פסול.</strong> טעמם של <strong>אמרי לה</strong> <small>[יש אומרים]</small> שהוא <strong>כשר</strong> — שכן <strong>תנאי הוא.</strong> שכיון שעשרה אלה לא נועדו לשמש עדים אלא למלא את התנאי, אין הבדל אם חתמו בתחילה או בסוף. ואילו טעמם של <strong>אמרי לה</strong> <small>[יש אומרים]</small> שהוא <strong>פסול</strong> — משום החשש שמא <strong>אתי לאיחלופי</strong> <small>[יבואו להחליף</small> אותו<small>]</small> <strong>בשטרות דעלמא</strong> <small>[סתם]</small> ויבואו להכשיר עדים פסולים.
  מסופר:  <strong>ההוא</strong> <small>[אדם אחד]</small> ש<strong>אמר להו</strong> <small>[להם]</small> <strong>לעשרה "כתבו גט לאשתי", חתום בי תרי מינייהו ביומיה</strong> <small>[חתמו שניים מהם בו ביום]</small> <strong>ואינך</strong> <small>[והאחרים]</small> <strong>מכאן ועד עשרה ימים, אתא לקמיה</strong> <small>[בא לפני]</small> <strong>ר' יהושע בן לוי,</strong> לשאול מה דינו של גט זה. <strong>אמר ליה</strong> <small>[לו]</small> ר' יהושע בן לוי: 
## דף יט.
 <strong>כדאי</strong> (ראוי) <strong>הוא ר' שמעון</strong> שהכשיר גט שנכתב ביום ונחתם בלילה, <strong>לסמוך עליו בשעת הדחק.</strong> וכיון שכבר נכתב הגט הזה וניתן — אין לבטלו.
  ומקשים:  <strong>והאמר</strong> <small>[והרי אמר]</small> <strong>ריש לקיש: לא הכשיר ר' שמעון אלא לאלתר</strong> <small>[מיד],</small> <strong>אבל מכאן ועד עשרה ימים, לא!</strong> ומשיבים: <strong>בההיא</strong> <small>[באותה]</small> בעיה של הזמן, <strong>כ</strong>שיטת <strong>ר' יוחנן סבירא ליה</strong> <small>[סבור הוא]</small> ר' יהושע בן לוי.
  ומקשים:  <strong>והאמר</strong> <small>[והרי אמר]</small> <strong>ר' יוחנן: שנים משום עדים, וכולן,</strong> האחרים, <strong>משום תנאי,</strong> ואם כן אינו סובר כר' יוחנן, שהרי ברור שהוא חושש משום העדים האחרים! ומשיבים: <strong>בההיא</strong> <small>[בזו],</small> בענין הטעם לעשרה, <strong>כריש לקיש סבירא ליה</strong> <small>[סבור הוא]</small> שכולם הם משום עדות. 
 <big>א משנה</big> <strong>בכל</strong> חומר שאפשר לכתוב בו <strong>כותבים</strong> את הגט — <strong>בדיו, בסם, בסיקרא, ובקומוס, ובקנקנתום, ובכל דבר</strong> אחר <strong>שהוא</strong> עושה כתב <strong>של קיימא</strong> (קיום). אבל <strong>אין כותבין לא במשקין</strong> (נוזלים) שונים <strong>ולא במי פירות, ולא בכל דבר</strong> <strong>ש</strong>הכתב שלו <strong>אינו מתקיים.</strong>
 וכן הוא לגבי גוף שטר הגט; <strong>על הכל כותבין,</strong> אפילו <strong>על העלה של זית, ועל הקרן של פרה.</strong> <strong>ו</strong>אם נכתב הגט על קרן של פרה — <strong>נותן לה את הפרה</strong> כולה. וכן יכול לכתוב את הגט <strong>על יד של עבד ונותן לה את העבד. ר' יוסי הגלילי אומר: אין כותבין</strong> גט <strong>לא על דבר שיש בו רוח חיים, ולא על האוכלים.</strong> 
 <big>ב גמרא</big> תחילה מפרשים את המילים הנזכרות במשנה, ומסבירים: <strong>דיו</strong> — הוא מה שקרוי בארמית <strong>דיותא. סם</strong> — הוא <strong>סמא. סיקרא</strong> — <strong>אמר רבה בר בר חנה: סקרתא שמה</strong> בארמית. <strong>קומוס</strong> — הוא הנקרא בארמית <strong>קומא. קנקנתום</strong> — <strong>אמר רבה בר בר חנה אמר שמואל:</strong> זהו <strong>חרתא דאושכפי</strong> <small>[שחור ש</small>משתמשים בו <small>הסנדלרים].</small>
 <big>ג</big> שנינו במשנה שניתן לכתוב את הגט <strong>בכל דבר שהוא מתקיים וכו'.</strong> ושואלים: <strong>לאתויי מאי</strong> <small>[להביא,</small> לרבות את <small>מה</small> הוא בא<small>]?</small> ומשיבים: <strong>לאתויי הא דתני</strong> <small>[להביא,</small> לרבות את <small>זו ששנה]</small> <strong>ר' חנינא: כתבו במי טריא</strong> <small>[מים ששורים בהן פירות]</small> או ב<strong>אפצא</strong> <small>[עפצים]</small> — הרי זה <strong>כשר,</strong> כיון שהכתב מתקיים. <strong>תני</strong> <small>[שנה]</small> <strong>ר' חייא: כתבו באבר</strong> (עופרת), <strong>בשחור</strong> (פחמים), <strong>ובשיחור</strong> (קנקנתום) — הרי זה <strong>כשר.</strong>
 <big>ד</big> <strong>איתמר</strong> <small>[נאמר]</small> שנחלקו בשאלה: <strong>המעביר</strong> (חוזר וכותב) <strong>דיו על גבי</strong> דבר הכתוב ב<strong>סיקרא,</strong> ועושה זאת <strong>ב</strong>יום ה<strong>שבת, ר' יוחנן וריש לקיש דאמרי תרוייהו</strong> <small>[שאמרו שניהם]</small> ולא נחלקו שבמקרה זה <strong>חייב</strong> על כך <strong>שתים: אחת משום כותב,</strong> שהוא כותב עכשיו אותיות בדיו, <strong>ואחת משום מוחק,</strong> שמוחק על ידי כך את האותיות של הסיקרא. וכן לא נחלקו ביניהם אם כתב <strong>דיו על גבי דיו,</strong> או <strong>סיקרא על גבי סיקרא,</strong> שלדעת הכל הרי זה <strong>פטור,</strong> שהרי לא שינה דבר בכתיבתו זו. אבל אם כתב ב<strong>סיקרא על גבי דיו, אמרי לה</strong> <small>[יש אומרים]:</small> <strong>חייב, ואמרי לה</strong> <small>[ויש אומרים]:</small> <strong>פטור.</strong>
 ומסבירים את השיטות: <strong>אמרי לה</strong> <small>[יש אומרים]</small> ש<strong>חייב</strong> משום שמלאכת <strong>מוחק הוא,</strong> שמוחק את הכתב הראשון שהיה משובח יותר. <strong>אמרי לה</strong> <small>[יש אומרים]</small> ש<strong>פטור</strong> משום ש<strong>מקלקל הוא</strong> ומקלקל פטור במלאכת שבת.
  דבר זה נאמר לענין הלכות שבת, אולם <strong>בעא מיניה</strong> <small>[שאל אותו]</small> <strong>ריש לקיש מר' יוחנן: עדים שאין יודעים לחתום, מהו שיכתבו להם</strong> אחרים את שמותיהם <strong>בסיקרא, ו</strong>הם <strong>יחתמו</strong> עליהם בדיו? והשאלה היא: האם <strong>כתב עליון,</strong> כתב שנכתב באופן זה על גבי כתב אחר, נחשב הוא ל<strong>כתב, או</strong> ש<strong>אינו כתב? אמר ליה</strong> <small>[לו]:</small> <strong>אינו כתב</strong> ולכן אין עושים כן לעדים שאין יודעים לחתום.
 <strong>אמר ליה</strong> <small>[לו]</small> ריש לקיש: <strong>והלא לימדתנו רבינו,</strong> כי <strong>כתב עליון</strong> נחשב <strong>כתב לענין</strong> מלאכת <strong>שבת! אמר ליה</strong> <small>[לו]:</small> <strong>וכי מפני שאנו מדמין</strong> הלכות גיטין להלכות שבת <strong>נעשה מעשה</strong> ונורה לכתחילה לכתוב גט כזה? אין בכוחנו לסמוך על כך.
 <big>ה</big> <strong>איתמר</strong> <small>[נאמר]</small> שנחלקו בשאלה הבאה: <strong>עדים שאין יודעים לחתום</strong> מה עושים בהם? <strong>רב אמר: מקרעין להם נייר חלק,</strong> מניחים על המסמך נייר חלק וקורעים, חותכים, את שמותיהם בתוך הנייר, <strong>ו</strong>העדים <strong>ממלאים את הקרעים דיו</strong> ועל ידי כך נכתבים שמותיהם במסמך, <strong>ושמואל אמר: באבר</strong> (עופרת) כותבים להם תחילה בגוף המסמך, והעדים כותבים על הסימון שנעשה עבורם.
  ותוהים:  <strong>באבר סלקא דעתך</strong> <small>[עולה על דעתך</small> לומר<small>]?</small> <strong>והתני</strong> <small>[והרי שנה]</small> <strong>ר' חייא: כתבו באבר, בשחור, ובשיחור</strong> — <strong>כשר!</strong> אם כן, כתיבה מעולה היא זו, וכפי שאמרנו אם כותבים על גבי כתב אחר אין הכתיבה השנייה נחשבת כתיבה גמורה לענין גיטין! ומשיבים: זה <strong>לא קשיא</strong> <small>[קשה]:</small> <strong>הא</strong> <small>[זה]</small> שהתיר שמואל לעדים לחתום על גבי סימון שנעשה להם — הרי זה כאשר נעשה הסימון <strong>באברא</strong> <small>[בעופרת]</small> עצמה ואין זה עצמו נחשב ככתב, <strong>הא</strong> <small>[זה]</small> שאמר ר' חייא שכשר לכתיבת הגט — הרי זה <strong>במיא דאברא</strong> <small>[במים של עופרת].</small>
 <strong>ר' אבהו אמר:</strong> אפשר לכתוב לעדים הללו תחילה <strong>במי מילין</strong> <small>[במים של עפצים].</small> ומקשים: <strong>והתני</strong> <small>[והרי שנה]</small> <strong>ר' חנינא</strong> שגט ש<strong>כתבו במי טריא ואפצא</strong> — <strong>כשר,</strong> ואם כן שוב כל כתיבה נוספת מעליו לא תיחשב ככתיבה גמורה!
 ומשיבים: זה <strong>לא קשיא</strong> <small>[קשה]:</small> <strong>הא</strong> <small>[זה]</small> שהתיר ר' אבהו לעדים לחתום על גביו, הרי זה באופן <strong>דאפיץ</strong> <small>[ש</small>היה הקלף <small>מעובד בעפצים],</small> <strong>הא</strong> <small>[זה]</small> שכשר הוא עצמו לכתיבת הגט, הרי זה באופן ש<strong>לא אפיץ</strong> <small>[</small>היה <small>מעובד</small> הקלף <small>בעפצים],</small> והטעם שהתיר ר' אבהו לעדים לחתום על גבי מי מילין בקלף מעובד הוא, לפי <strong>שאין מי מילין</strong> מתקיימים <strong>על גבי מי מילין</strong> שקדמו להם בעיבוד הקלף, ואין חתימת העדים נחשבת כבאה על גבי כתב.
 <strong>רב פפא אמר:</strong> כותבים להם תחילה את שמותיהם <strong>ברוק</strong> והם כותבים עליו בדיו את שמותיהם. <strong>וכן אורי ליה</strong> <small>[הורה לו]</small> <strong>רב פפא לפפא תוראה</strong> <small>[רועה השוורים]</small> שלא ידע לכתוב, שיעשו לו כך <strong>ברוק.</strong> ומעירים: <strong>והני מילי</strong> <small>[ודברים אלה]</small> לגבי חתימה התקינו דווקא <strong>בגיטין,</strong> משום שפעמים לא ימצאו עדים ותישאר האישה עגונה, <strong>אבל בשטרות</strong> של ממון — <strong>לא</strong> תיקנו כן,
 אלא יחפשו עדים היודעים לחתום. וכפי שמסופר, <strong>דההוא דעבד עובדא</strong> <small>[שאדם אחד שעשה מעשה]</small> כעין זה <strong>בשאר שטרות</strong> שאינם גיטין, <strong>ונגדיה</strong> <small>[והלקה,</small> ציווה להלקותו<small>]</small> <strong>רב כהנא,</strong> בשל כך.
## דף יט:
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב: עדים שאין יודעין לחתום, מקרעין להן נייר חלק ו</strong>הם <strong>ממלאים את הקרעים דיו.</strong>
 <strong>אמר רבן שמעון בן גמליאל: במה דברים אמורים</strong> — <strong>בגיטי נשים, אבל בשחרורי עבדים ושאר כל השטרות, אם יודעין</strong> העדים <strong>לקרות</strong> (לקרוא) <strong>ולחתום</strong> — <strong>חותמין, ואם לאו</strong> <small>[לא]</small> — <strong>אין חותמין.</strong>
 ותוהים: <strong>קרייה מאן דכר</strong> <small>[קריאה מי הזכיר]</small> את <strong>שמה,</strong> מדוע בא רבן שמעון בן גמליאל והזכיר ענין של קריאה, כאשר דנו קודם רק במי שאינו יודע לחתום? ומשיבים: <strong>חסורי מיחסרא והכי קתני</strong> <small>[חסרה</small> הברייתא <small>וכך</small> היא <small>שנויה]:</small> <strong>עדים שאין יודעין לקרות</strong> — <strong>קורין</strong> (קוראים) <strong>לפניהם וחותמים, ושאין יודעין לחתום</strong> — מקרעים להם נייר והם חותמים. על כך <strong>אמר רבן שמעון בן גמליאל: במה דברים אמורים</strong> — <strong>בגיטי נשים, אבל</strong> בשטרי <strong>שחרורי עבדים ושאר כל השטרות, אם יודעין</strong> גם <strong>לקרות ו</strong>גם <strong>לחתום</strong> — <strong>חותמין, ואם לאו</strong> <small>[לא]</small> — <strong>אין חותמין,</strong> ואין סומכים על מה שקוראים לפניהם.
 <strong>אמר ר' אלעזר: מאי טעמא</strong> <small>[מה הטעם]</small> של <strong>רבן שמעון בן גמליאל</strong> שהתיר לעשות כן בגיטין? — שהוא סבור שיש להקל בגיטין כדי <strong>שלא יהו בנות ישראל עגונות,</strong> שאם לא נקל עליהן באופן עריכת הגט וחתימתו, הרי שבמקרה שהבעל רוצה לצאת לדרך רחוקה ורוצה לתת גט לאשתו ואין במקומם עדים היודעים גם לקרוא וגם לחתום, ייצא הבעל דרכו בלא לתת לה גט ונמצאו הן עגונות.
 <strong>אמר רבא: הלכה כרבן שמעון בן גמליאל. ורב גמדא משמיה</strong> <small>[משמו]</small> של <strong>רבא אמר: אין הלכה</strong> כרבן שמעון בן גמליאל. ושואלים: <strong>ואלא כמאן</strong> <small>[כמי]</small> תהיה ההלכה — <strong>כרבנן</strong> <small>[כחכמים]</small> ובכל השטרות מותר לעשות זאת?
 <strong>והא ההוא דעבד עובדא</strong> <small>[והרי</small> היה <small>אדם אחד שעשה מעשה</small> שכזה<small>]</small> <strong>בשאר שטרות,</strong> שקרע את הנייר עבור עדים שאינם יודעים לחתום, <strong>ונגדיה</strong> <small>[והלקה אותו]</small> <strong>רב כהנא</strong> על כך! ומתרצים: <strong>תרגמא אקריאה</strong> <small>[תרגם,</small> הסבר, דברי רב גמדא רק <small>לגבי קריאה]</small> שלענין ידיעת קריאה אין הלכה כרבן שמעון בן גמליאל אלא כחכמים, וסומכים אף בשאר שטרות על זה שמקריאים את השטר בפני העד.
  ומסופר כי <strong>רב יהודה</strong> בזיקנתו היה מתקשה לראות, והיה מתאמץ לקרוא ו<strong>מיצטער</strong> עד שהיה <strong>קרי וחתים</strong> <small>[קורא</small> את השטר <small>וחותם</small> עליו כעד, או כדיין<small>].</small> <strong>אמר ליה</strong> <small>[לו]</small> <strong>עולא: לא צריכת</strong> <small>[צריך אתה]</small> לכך, <strong>דהא</strong> <small>[שהרי]</small> <strong>ר' אלעזר מרא</strong> <small>[אדון,</small> המורה] של <strong>ארץ ישראל קרו קמיה וחתים</strong> <small>[</small>והיו <small>קוראים לפניו ו</small>הוא <small>חותם]</small> ואם כן, יכול אף אתה לנהוג כמותו. <strong>ורב נחמן קרו קמיה ספרי דייני וחתים</strong> <small>[היו קוראים לפניו סופרי הדיינים</small> את השטר <small>והיה חותם].</small> ומעירים: <strong>ודווקא רב נחמן וספרי דייני</strong> <small>[וסופרי הדיינים],</small> <strong>דאית להו אימתא</strong> <small>[שיש להם אימה]</small> מלפניו, שהיה אדם גדול ודיין והם היו כפופים לו, ולכן אין לחשוש שמא לא קראו כדין, <strong>אבל</strong> אם היה <strong>רב נחמן וספרי אחריני</strong> <small>[וסופרים אחרים],</small> או <strong>ספרי דייני ואיניש אחרינא</strong> <small>[סופרי הדיינים ואדם אחר]</small> — <strong>לא,</strong> ואי אפשר לסמוך על כך.
  ועוד, בענין הסתמכות על קריאה של אדם אחר בשטר, מסופר: <strong>רב פפא כי הוה אתי לקמיה שטרא פרסאה דעביד</strong> <small>[כאשר היה בא לפניו שטר פרסי שהיה עשוי]</small> <strong>בערכאות של כותים,</strong> והוא לא ידע לקרות פרסית, <strong>מקרי להו</strong> <small>[היה נותן לקרוא]</small> <strong>לשני כותים</strong> את השטר <strong>זה שלא בפני זה, ב</strong>אופן שיהיה כל אחד מהם <strong>מסיח לפי תומו,</strong> לא בתורת עדות, אלא שהיה מבקש ממנו כאילו לקרוא סתם. <strong>ו</strong>כשהיה מתברר מה כתוב בשטר <strong>מגבי ביה ממשעבדי</strong> <small>[היה גובה בו</small> אפילו <small>מ</small>נכסים <small>משועבדים],</small> שסבר שלדיני ממונות שטר כזה נחשב לשטר גמור.
 <strong>אמר רב אשי: אמר לי רב הונא בר נתן, הכי</strong> <small>[כך]</small> <strong>אמר אמימר: האי שטרא פרסאה</strong> <small>[שטר פרסי זה]</small> <strong>דחתימי עליה סהדי ישראל</strong> <small>[שחתומים עליו עדים יהודים],</small> <strong>מגבינן ביה ממשעבדי</strong> <small>[גובים אנו בו</small> אפילו <small>מ</small>נכסים <small>משועבדים].</small>
 ושואלים: <strong>והא לא ידעי למיקרי</strong> <small>[והרי אין</small> העדים <small>יודעים לקרוא]</small> את השטר! ומשיבים: מדובר פה <strong>בדידעי</strong> <small>[ב</small>עדים <small>שיודעים</small> לקרוא<small>].</small> ושואלים עוד: <strong>והא בעינן</strong> <small>[והרי צריכים אנו]</small> שיהיה <strong>כתב שאינו יכול להזדייף, וליכא</strong> <small>[ואין כאן]</small> בשטר זה, כיון שאין הפרסים מקפידים על כך! אומרים: מדובר פה <strong>בדאפיצן</strong> <small>[ב</small>מקרה <small>ש</small>היו הקלפים של השטרות <small>עשויים בעפצים]</small> ואז אי אפשר לזייף את הכתב. ומקשים עוד: <strong>והא בעינן</strong> <small>[והרי צריכים אנו]</small> בכתיבת שטרות <strong>לחזור מענינו של שטר בשיטה</strong> (שורה) <strong>אחרונה</strong> של השטר, <strong>וליכא</strong> <small>[ואין כאן]</small> דבר זה בדרך כלל בשטרות הפרסיים! ומשיבים: מדובר פה <strong>בדמהדר</strong> <small>[ב</small>מקרה <small>שחזר]</small> על עניינו של שטר בשורה אחרונה.
  ושואלים:  <strong>ו</strong>אם כל אלה היו בו <strong>אלא מאי קא משמע לן</strong> <small>[מה השמיע לנו]</small> בכך — ששטר שנכתב כדינו ולא היה בו דבר אלא שנכתב ב<strong>כל לשון</strong> — <strong>כשר?</strong> הלא כבר <strong>תנינא</strong> <small>[שנינו]</small> דבר זה: <strong>גט שכתבו</strong> (הכתב שלו) <strong>עברית ועדיו</strong> חתומים ב<strong>יונית,</strong> או היה כתבו <strong>יונית ועדיו</strong> חתומים ב<strong>עברית</strong> — <strong>כשר!</strong>
 ודוחים: משם אין ראיה ברורה, שכן <strong>אי מההיא הוה אמינא</strong> <small>[אם מאותה</small> ברייתא, <small>הייתי אומר]:</small> <strong>הני מילי</strong> <small>[דברים אלה]</small> אמורים דווקא <strong>בגיטין,</strong> שהקלו בהם הרבה כדי שלא תישאר האישה עגונה, <strong>אבל בשאר שטרות</strong> — <strong>לא,</strong> על כן <strong>קא משמע לן</strong> <small>[השמיע לנו]</small> אמימר שאף בשאר שטרות הרי זה כשר.
 <big>א</big> <strong>אמר שמואל: נתן לה</strong> הבעל לאשתו <strong>נייר חלק ואמר לה: "הרי זה גיטיך"</strong> — <strong>מגורשת</strong> בו. ומדוע? <strong>חיישינן</strong> <small>[חוששים אנו]</small> <strong>שמא במי מילין כתבו</strong> והכתב נבלע בנייר ואינו נראה בו עתה, אבל היה כתוב בו גט כהלכתו.
 <strong>מיתיבי</strong> <small>[מקשים]</small> ממה ששנינו בברייתא: האומר לאישה <strong>"הרי זה גיטך",</strong> <strong>ו</strong>לא פתחתו לראותו אלא <strong>נטלתו וזרקתו לים, או לאור</strong> (אש), <strong>או לכל דבר האבד, וחזר</strong> הבעל <strong>ואמר:</strong> לא היה זה גט, אלא <strong>שטר פסים</strong> (שטר שלא נועד אלא למראית עין בלבד, שייחשב המחזיק בו כעשיר) <strong>הוא,</strong> או <strong>שטר אמנה</strong> (בטחון) <strong>הוא</strong> — <strong>מגורשת, ולא כל הימנו</strong> (אין בכוחו) <strong>לאוסרה</strong> על אחרים כאשת איש, כשאומר שלא היה זה גט ועדיין היא נשואה לו.
  ומדקדקים:  <strong>טעמא</strong> <small>[הטעם,</small> דווקא<small>]</small> <strong>דאיכא</strong> <small>[שיש</small> בו], בגט הזה <strong>כתב, הא ליכא</strong> <small>[הרי</small> אם <small>אין</small> בו<small>]</small> <strong>כתב</strong> — <strong>לא,</strong> ואין אומרים שהיה זה גט שנכתב במי מילין! ומשיבים: <strong>כי קאמר</strong> <small>[כאשר אמר]</small> <strong>שמואל</strong> שמגורשת באותו נייר חלק, הרי זה במקרה <strong>דבדקינן ליה במיא דנרא</strong> <small>[שבודקים אנו אותו,</small> את הנייר <small>במי צבע מיוחדים],</small> <strong>אי פליט</strong> <small>[אם פולט]</small> את האותיות והן נראות — <strong>פליט</strong> <small>[פולט]</small> הוא והרי זה גט, <strong>ואי לא פליט</strong> <small>[ואם אינו פולט]</small> — <strong>לאו</strong> <small>[לא]</small> <strong>כלום הוא</strong> ואין היא מגורשת.
  ושואלים:  <strong>וכי פליט מאי הוי</strong> <small>[ואם</small> הוא <small>פולט מה בכך]?</small> הרי ייתכן כי רק <strong>השתא</strong> <small>[עכשיו]</small> <strong>הוא דפליט</strong> <small>[שפולט]</small> ונראות בו האותיות, אבל מתחילתו לא היה כתוב בכתב הראוי להיקרא כלל! ואומרים: <strong>שמואל נמי</strong> <small>[גם כן]</small> <strong>"חיישינן" קאמר</strong> <small>["חוששים אנו", אמר],</small> ולא שאנו סומכים על כך לומר שזהו גט גמור, אלא אנו חוששים שמא מתחילה נכתב כראוי ואחר כך נבלעו האותיות, ומפני כן תהא האשה כספק מגורשת.
 <strong>אמר רבינא: אמר לי אמימר, הכי</strong> <small>[כך]</small> <strong>אמר מרימר משמיה</strong> <small>[משמו]</small> של <strong>רב דימי: הני בי תרי דיהיב גיטא קמייהו</strong> <small>[שניים</small> שהיו עדים <small>שניתן גט לפניהם],</small> <strong>צריכי למיקרייה</strong> <small>[צריכים לקרוא אותו],</small> את הגט. <strong>מיתיבי</strong> <small>[מקשים</small> על כך<small>]</small> ממה ששנינו בברייתא: האומר לאישה <strong>"הרי זה גיטך", ונטלתו וזרקתו לים, או לאור, או לכל דבר האבד, וחזר ואמר:"שטר פסים הוא",</strong> או שאמר <strong>"שטר אמנה הוא"</strong> — <strong>מגורשת, ולא כל הימנו לאוסרה. ואי אמרת</strong> <small>[ואם אומר אתה]</small> כי <strong>צריכי למיקרייה</strong> <small>[צריכים</small> העדים <small>לקרוא אותו],</small> את הגט, אם כן <strong>בתר דקריוה</strong> <small>[אחרי שקראו אותו]</small> <strong>מי מצי אמר לה הכי</strong> <small>[האם</small> הבעל <small>יכול לומר לה כך]?</small>
 ומשיבים: <strong>לא צריכא</strong> <small>[נצרכה],</small> אלא לאופן <strong>דבתר דקריוה עייליה לבי ידיה ואפקיה</strong> <small>[שאחר שקראוהו הכניסו</small> הבעל <small>לחיקו,</small> את הגט הזה וחזר <small>והוציא אותו]</small> ונתנו לאשה; <strong>מהו דתימא</strong> <small>[שתאמר]:</small> <strong>חלופי חלפיה</strong> <small>[החליף אותו]</small> בשטר אחר, ומה שנתן לאשה לא היה שטר גט אלא שטר פסים או שטר אמנה כטענתו, על כן <strong>קא משמע לן</strong> <small>[השמיע לנו]</small> שאין אנו חוששים לחילוף.
  מסופר:  <strong>ההוא גברא דזרק לה גיטא לדביתהו לביני דני</strong> <small>[אדם אחד שזרק לה גט ל</small>חצר <small>אשתו לבין החביות],</small> ולבסוף <strong>אשתכח מזוזתא</strong> <small>[נמצאה</small> שם <small>מזוזה],</small> והשאלה היתה: האם יש לחשוש שזרק לה גט והגט אבד, והמזוזה הגיעה לשם בדרך אחרת, או שמא מזוזה הוא שזרק לה? <strong>אמר רב נחמן: מזוזתא ביני דני לא שכיחא</strong> <small>[מזוזה בין החביות אינה מצוייה]</small> ומן הסתם זה היה הדבר שזרק, ולא גט.
  ומעירים:  <strong>והני מילי דאשתכח חדא</strong> <small>[ודברים אלה</small> אמורים <small>שנמצאה</small> רק מזוזה <small>אחת],</small> <strong>אבל</strong> אם נמצאו שם <strong>שנים שלשה</strong> קלפים של מזוזות, אומרים אנו: <strong>מדהא הואי</strong> <small>[מכיון שזו</small> האחרת <small>היתה]</small> — <strong>הא נמי הואי</strong> <small>[זו גם כן היתה]</small> שם לפני שזרק את הגט, <strong>ו</strong>אילו <strong>גיטא</strong> <small>[הגט]</small> שלא מצאוהו — <strong>אימור</strong> <small>[אמור]</small> שה<strong>עכברים שקלוה</strong> <small>[לקחו אותו],</small> ולכן אינו מצוי כעת אבל האשה כבר התגרשה בכך שהגט ניתן בחצירה.
  מסופר:  <strong>ההוא גברא דעל לבי כנישתא</strong> <small>[אדם אחד שנכנם לבית הכנסת],</small> <strong>שקל</strong> <small>[לקח]</small> <strong>ספר תורה יהיב</strong> <small>[נתן]</small> <strong>לה לדביתהו</strong> <small>[לאשתו],</small> <strong>ואמר לה: הא</strong> <small>[זה]</small> <strong>גיטך. אמר רב יוסף: למאי ליחוש לה</strong> <small>[למה נחשוש</small> כאן<small>]</small> לומר שאשה זו מגורשת? <strong>אי</strong> <small>[אם]</small> תאמר שנחשוש <strong>משום מי מילין,</strong> שמא כתב לה גט על גבי הגוויל של ספר התורה הזה מבחוץ במי מילין ולכן אין הכתב נראה — הלא <strong>אין מי מילין על גבי מי מילין,</strong> וכיון שכבר יש עיבוד בעפצים של הגווילים עצמם, לא ייתכן שיכתוב עוד משהו בעפצים על גביו.
## דף כ.
 <strong>אי</strong> <small>[אם]</small> <strong>משום כריתות דאית</strong> <small>[שיש]</small> <strong>בה</strong> בתורה, שהרי כתובה בה הפרשה של "וכתב לה ספר כריתות", אולם גם זה אינו מועיל — שכן <strong>הא בעינא</strong> <small>[הרי צריכים אנו]</small> בדיני הגט <strong>"וכתב לה"</strong> (דברים כד, א), כלומר, <strong>לשמה</strong> של האשה המתגרשת, <strong>וליכא</strong> <small>[ואין]</small> דבר זה בספר תורה.
 <strong>וכי תימא</strong> <small>[ואם תאמר],</small> <strong>ליחוש דילמא אקדים ויהב ליה זוזא לספרא מעיקרא</strong> <small>[נחשוש שמא הקדים ונתן לו זוז</small> כסף <small>לסופר מתחילה]</small> כאשר כתב את הספר, ואמר לו לכתוב את פרשת כריתות שבספר לשם אשתו, אולם <strong>הא בעינן</strong> <small>[הרי צריכים אנו]</small> בדיני הגט שיהיו כתובים בו גם דברים אחרים, ואם אין אותם הדברים כתובים — הרי הגט פסול. ואפילו כתובים הם אלא ש<strong>שינה</strong> את <strong>שמו ושמה, שם עירו ושם עירה</strong> — הרי זה גט פסול, הרי שכשרותו של הגט תלויה בכך <strong>ו</strong>הרי <strong>ליכא</strong> <small>[אין]</small> בכל בספר תורה כל שם.
  ושואלים: אם כן,  <strong>ורב יוסף מאי קא משמע לן</strong> <small>[מה השמיע לנו]</small> בדבריו? הרי פשוט שאי אפשר לחשוש שספר תורה ישמש כגט! ואומרים: השמיע לנו <strong>שאין מי מילין על גבי מי מילין.</strong> וזהו החידוש שבדבר, שאין חוששים כלל לכך. 
 <big>א</big> <strong>אמר רב חסדא: גט שכתבו שלא לשמה והעביר עליו קולמוס,</strong> שחזר וכתב על גבי אותם הדברים <strong>לשמה, באנו</strong> בזה <strong>למחלוקת ר' יהודה ורבנן</strong> <small>[וחכמים].</small>
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הרי שהיה</strong> הסופר הכותב ספר תורה <strong>צריך לכתוב את השם</strong> (שם הויה), אבל הוא טעה <strong>ונתכוין</strong> לא <strong>לכתוב</strong> שם הויה אלא את השם <strong>"יהודה",</strong> <strong>ו</strong>אולם <strong>טעה</strong> גם אז בכתיבה <strong>ולא הטיל בו דל"ת,</strong> ואם כן, נמצא שכתב שם הויה וכתבו במקום הראוי לו, אלא שכתב אותו שלא לשם כוונת כתיבת שם קודש, אלא כשם אדם — <strong>מעביר עליו קולמוס,</strong> כלומר, כותב שוב על גבי הכתוב <strong>ומקדשו</strong> בכוונה שהפעם הוא כותב את השם לשמו, אלו <strong>דברי ר' יהודה. וחכמים אומרים: אין השם מן המובחר</strong> כשכותב אותו כך. ואם כן לדעת ר' יהודה גם גט שהעביר על הכתוב בו קולמוס לשמה כשר, ולדעת חכמים הוא פסול.
 <strong>אמר רב אחא בר יעקב: דילמא</strong> <small>[שמא]</small> <strong>לא היא,</strong> כלומר, שמא אין זה אותו עיקרון, שכן <strong>עד כאן לא</strong> שמענו כי <strong>קאמרי רבנן התם</strong> <small>[אמרו חכמים שם]</small> בענין כתיבת השם שאין זה כשר, אלא משום <strong>דבעינא</strong> <small>[שצריכים אנו]</small> לקיים בדבר שבקדושה כגון זה — בכתיבת ספר תורה — <strong>"זה אלי ואנוהו"</strong> (שמות טו, כ) <strong>וליכא</strong> <small>[ואין כאן],</small> שהרי בוודאי אין זה דבר נאה ("אנוהו") כשהוא חוזר וכותב את השם בפעם השניה לשמה, <strong>אבל הכא</strong> <small>[כאן]</small> בגט — <strong>לא,</strong> משום שבגט אין צורך בכתיבה שיש בה נוי, ושמא העברת קולמוס תועיל בגט גם לדעת חכמים. 
 <big>ב</big> <strong>אמר רב חסדא: יכילנא למיפסלינהו לכולי גיטי דעלמא</strong> <small>[יכול אני לפסול את כל הגיטין שבעולם],</small> שאם היו רוצים לעמוד ולדקדק בכמה דברים, הרי רוב הגיטין הכתובים אפשר היה לפסול אותם. <strong>אמר ליה</strong> <small>[לו]</small> <strong>רבא: מאי טעמא</strong> <small>[מה הטעם],</small> משום מה היית יכול לפסול אותם? <strong>אילימא</strong> <small>[אם נאמר]</small> <strong>משום דכתיב</strong> <small>[שנאמר]</small> בתורה: <strong>"וכתב</strong> לה ספר כריתות<strong>"</strong> (דברים כד, א), <strong>והכא</strong> <small>[וכאן]</small> ברוב הגיטין שבעולם <strong>איהי קא כתבה ליה</strong> <small>[היא כותבת לו],</small> שכן המנהג הוא שהאשה היא זו שנותנת שכר לסופר לכתוב את הגט. אולם בכך אין קושי, <strong>ודילמא אקנויי אקנו ליה רבנן</strong> <small>[ושמא הקנו לו חכמים]</small> את הגט, למרות שלא הוא עצמו כתבו!
 <strong>ואלא</strong> תאמר שהוא <strong>משום דכתיב</strong> <small>[שנאמר]:</small> <strong>"ונתן"</strong> (שם), שיהא הדבר הניתן בעל ערך, <strong>והכא</strong> <small>[וכאן]</small> ברוב גיטין שבעולם <strong>לא יהיב</strong> <small>[נותן]</small> <strong>לה מידי</strong> <small>[דבר]</small> — גם על זה יש להעיר <strong>דלמא</strong> <small>[שמא]</small> <strong>נתינת גט</strong> <strong>היא</strong> הנתינה האמורה בתורה ולא נתינת דבר שיש לו ערך! <strong>תדע</strong> שאין צורך בנתינה של דבר בעל ערך לצורך הגירושין, שכן <strong>שלחו מתם</strong> <small>[משם,</small> מארץ ישראל<small>]:</small> גט ש<strong>כתבו על</strong> דברים שהם <strong>איסורי הנאה</strong> אף על פי שחומר הגט אסור בהנאה והוא חסר ערך ממוני כלשהו — מכל מקום הגט עצמו <strong>כשר.</strong>
 <big>ג</big> <strong>גופא</strong> <small>[לגופה]</small> של ההלכה שהזכרנו, <strong>שלחו מתם</strong> <small>[משם,</small> מארץ ישראל<small>]:</small> גט ש<strong>כתבו על איסורי הנאה</strong> — <strong>כשר. אמר רב אשי: אף אנן נמי תנינא</strong> <small>[אנו גם כן שנינו]</small> מעין הדברים הללו במשנה, שכותבים את הגט <strong>על העלה של זית,</strong> והרי עלה של זית חסר כל ערך! משמע שאין צורך שהגט עצמו יהיה בעל ערך כלשהו, ואף איסורי הנאה אף שאין להם ערך כלל, ראויים שגט ייכתב עליהם. ודוחים: <strong>דילמא שאני</strong> <small>[שמא שונה]</small> <strong>עלה של זית,</strong> משום <strong>דחזי לאיצטרופי</strong> <small>[ש</small>הוא <small>ראוי להצטרף],</small> שאמנם העלה הזה עצמו שווה פחות משווה פרוטה, אבל יש לו ערך כלשהו, שאם אוספים עלים רבים אפשר להשתמש בהם למטרה מסויימת ויש להם ערך, אבל איסורי הנאה הם חסרי ערך לחלוטין, אף בכמות רבה.
  ובאותו ענין מביאים, <strong>תניא</strong> <small>[שנויה</small> ברייתא<small>],</small> <strong>רבי אומר: כתבו על איסורי הנאה</strong> — <strong>כשר. נפק</strong> <small>[יצא]</small> <strong>לוי, דרשה,</strong> את ההלכה הזאת, <strong>משמיה</strong> <small>[משמו]</small> של <strong>רבי ולא קלסוה</strong> <small>[שיבחו אותו],</small> דרש אותה אחר כך <strong>משמיה דרבים</strong> <small>[משם רבים]</small> כסתם הלכה, <strong>וקלסוה</strong> <small>[ושיבחו אותו].</small> ולמדים ממה ששיבחוהו: <strong>אלמא</strong> <small>[מכאן]</small> ש<strong>הלכתא כותיה</strong> <small>[הלכה כמותו],</small> ומשום כך כשאמר את הדברים בשם רבי בלבד ואפשר היה לחשוב שזו דעת יחיד שאינה כהלכה — לא שיבחוהו. 
 <big>ד</big> <strong>תנו רבנן</strong> <small>[שנו חכמים],</small> נאמר בתורה בענין הגט: <strong>"וכתב</strong> לה ספר כריתות <strong>"</strong>ויש בכך הדגשה: <strong>ולא חקק.</strong> ושואלים: <strong>למימרא</strong> <small>[האם לומר]</small> מכאן ש<strong>חקיקה לאו</strong> <small>[לא]</small> <strong>כתיבה היא? ורמינהו</strong> <small>[ומשליכים,</small> מראים סתירה<small>]</small> ממה ששנינו בברייתא: <strong>עבד שיצא</strong> לחירות בשטר שחרור שהיה <strong>בכתב ש</strong>חקוק <strong>על גבי טבלא</strong> (לוח), או על גבי <strong>פינקס</strong> — <strong>יצא לחירות</strong> על ידי קבלת הטבלה או הפינקס הללו, <strong>אבל לא</strong> יצא לחירות <strong>בכתב שעל גבי כיפא ואנדוכתרי</strong> (בגד רקום). שאם רקם עליהם האדון את כתב השיחרור ונתנו לו — אין זה נחשב לכתיבת שטר. על כל פנים, כתב שעל גבי פינקס הריהו כתב חקוק, ובכל זאת יוצא בו לחירות!
 <strong>אמר עולא אמר ר' אלעזר, לא קשיא</strong> <small>[אין זה קשה];</small> <strong>הא</strong> <small>[זה]</small> שחקיקה אינה נחשבת כתיבה, מדובר באופן ש<strong>חק</strong> (חקק) את ה<strong>תוכות.</strong> שחקק את צורת האותיות על ידי זה שגילף מבחוץ, ועל ידי כך נוצרה צורת אות, שאין זו נקראת כתיבה משום שגוף האותיות עצמן לא נכתב. ואילו <strong>הא</strong> <small>[זה]</small> שחקיקה נחשבת לכתיבה, מדובר באופן ש<strong>חק</strong> (חקק) <strong>יריכות,</strong> שחקק ולחץ את צורת האותיות עצמן מצידו האחד של החפץ עליו הן צריכות להיכתב ונמצאו בכך בולטות מצידו האחר, ובמקרה כזה כתב גמור הוא.
  ושואלים:  <strong>ו</strong>אם הוא חוקק רק <strong>תוכות</strong> — <strong>לא?</strong> אין זה נחשב לכתיבה? <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>לא היה כתבו</strong> של הציץ שבראשו של הכהן הגדול <strong>שוקע,</strong> שלא היה חרוט בו, <strong>אלא בולט,</strong> כלומר, האותיות היו בולטות ממנו <strong>כדינרי זהב. והא</strong> <small>[והרי]</small> האותיות שעל גבי <strong>דינרי זהב תוכות הן,</strong> שהאופן שבו נעשה הכתב בדינרי זהב הוא באופן של חקיקת תוכות על ידי לחץ על סביבות האותיות, ומשמע שגם זו נקראת כתיבה!
  ומשיבים: הכוונה היא  <strong>כדינרי זהב,</strong> אבל <strong>לא כדינרי זהב</strong> לגמרי; <strong>כדינרי זהב</strong> הכוונה — ש<strong>בולט</strong> הכתב, <strong>ולא כדינרי זהב</strong> — ש<strong>אילו התם</strong> <small>[שם]</small> בדינרי זהב חוקק <strong>תוכות, הכא</strong> <small>[כאן]</small> בציץ, החקיקה היתה חקיקת <strong>יריכות,</strong> שהיו חורטים ולוחצים את האותיות מהצד האחורי של הציץ ונמצאות האותיות בולטות מלפניו, וכתיבתו היתה כתיבת אותיות ממש.
  ובאותו נושא, <strong>אמר ליה</strong> <small>[לו]</small> <strong>רבינא לרב אשי:</strong> האם <strong>רושמא</strong> (החותם) היוצר את פני המטבע, האם הוא <strong>מיחרץ חריץ</strong> <small>[חורץ]</small> את הרקע בתוך הזהב וצורת המטבע נוצרת מאליה, <strong>או כנופי מכניף</strong> <small>[אוסף,</small> מכניס את הזהב לתוכו<small>],</small> שהמתכת נלחצת כלפי המקום החלול שבחותם, ואז נוצרות האותיות? <strong>אמר ליה</strong> <small>[לו]:</small> <strong>מיחרץ חריץ</strong> <small>[חורץ</small> הוא<small>].</small>
 <strong>איתיביה</strong> <small>[הקשה לו]</small> ממה ששנינו: <strong>לא היה כתבו</strong> של ציץ <strong>שוקע, אלא בולט כדינרי זהב. ואי סלקא דעתך</strong> <small>[ואם עולה על דעתך]</small> לומר שהחותם רק <strong>מיחרץ חריץ</strong> <small>[</small>ש<small>עושה</small> רק <small>חריץ]</small> —
## דף כ:
 <strong>הא בעינא</strong> <small>[הרי צריכים אנו]</small> לקיים בו ככתוב <strong>"מכתב</strong> פיתוחי חותם<strong>"</strong> (שמות לט, ל) <strong>וליכא</strong> <small>[ואין כאן]</small> כתב! ומשיבים: הציץ היה אמנם עשוי <strong>כדינרי זהב ו</strong>אולם <strong>לא</strong> היה <strong>כדינרי זהב</strong> לגמרי, <strong>כדינרי זהב</strong> — שהיה הכתב <strong>בולט, ולא כדינרי זהב,</strong> ש<strong>אילו התם</strong> <small>[שם]</small> לחיצת החותם נעשתה <strong>מגואי</strong> <small>[מבפנים,</small> מהצד הנראה<small>],</small> <strong>והכא מאבראי</strong> <small>[וכאן</small> נעשה <small>מבחוץ]</small> שהיו דוחפים מהצד האחר עד שהאותיות היו יוצאות ובולטות החוצה, אבל היו חוקקים את האותיות עצמן והרי זה בכלל "מכתב". 
 <big>א</big> <strong>בעא מיניה</strong> <small>[שאל אותו]</small> <strong>רבא מרב נחמן: כתב לה</strong> הבעל <strong>גט על טס</strong> (לוח) <strong>של זהב, ואמר לה</strong> לאשתו <strong>"התקבלי גיטך והתקבלי</strong> בזה גם את סכום <strong>כתובתך",</strong> שדי היה בזהב שבטס כדי לפרוע לה את סכום כתובתה, <strong>מהו</strong> הדין? <strong>אמר ליה</strong> <small>[לו]:</small> <strong>נתקבלה גיטה ונתקבלה כתובתה.</strong>
 <strong>איתיביה</strong> <small>[הקשה לו]</small> על כך ממה ששנינו שאם נתן לאשה את גיטה כשהוא כתוב על דבר גדול, ואמר לה <strong>"התקבלי גיטך, והשאר,</strong> החלק שאין הגט כתוב עליו, מיועד <strong>ל</strong>פרעון <strong>כתובתך"</strong> — <strong>נתקבלה גיטה, והשאר</strong> יהיה <strong>לכתובתה.</strong>
 ונדייק מכאן: <strong>טעמא</strong> <small>[הטעם,</small> דווקא<small>]</small> <strong>דאיכא</strong> <small>[שיש]</small> <strong>שאר, הא ליכא</strong> <small>[הרי</small> אם <small>אין]</small> <strong>שאר</strong> — <strong>לא,</strong> ואף כאן נכתב הגט על כל הטס ואין שאר!
  והשיב לו רב נחמן: <strong>הוא הדין אף על גב</strong> <small>[אף על פי]</small> <strong>דליכא</strong> <small>[שאין]</small> <strong>שאר,</strong> כגון שכתוב הגט על כל הדבר כולו, <strong>והא קא משמע לן</strong> <small>[וזה</small> ששנינו שיש שאר <small>השמיע לנו],</small> <strong>דאף על גב דאיכא</strong> <small>[שאף על פי שיש]</small> <strong>שאר,</strong> דווקא <strong>אי</strong> <small>[אם]</small> <strong>אמר לה</strong> בפירוש שהשאר הוא לכתובתה — <strong>אין</strong> <small>[כן]</small> ייחשב הדבר כתשלום כתובתה, ואולם <strong>אי</strong> <small>[אם]</small> <strong>לא</strong> אמר לה כן בפירוש — <strong>לא,</strong> וצריך לתת לה כתובתה בנפרד, בשלימות.
  ומסבירים:  <strong>מאי טעמא</strong> <small>[מה טעם]</small> הדבר? — שאנו אומרים שאם לא ציין במפורש שהשאר מיועד לכתובתה, השאר <strong>אוירא דמגילתא</strong> <small>[הגליון,</small> השוליים <small>של מגילת</small> הגט<small>]</small> <strong>הוא</strong> נחשב, ואם כן, כולו גט. ולכן צריך להודיע לה בפירוש שהשאר הוא לכתובה. 
 <big>ב</big> <strong>תנו רבנן</strong> <small>[שנו חכמים]:</small> אמר הבעל לאשתו <strong>"הרי זה גיטך ו</strong>אולם <strong>הנייר</strong> ישאר <strong>שלי"</strong> — <strong>אינה מגורשת,</strong> שצריך שיהיו הגירושין נעשים בנתינה של גט, וכיון שהנייר הוא שלו גם לאחר הנתינה — נמצא שלא נתן לה אלא אותיות שאין בהן ממש. ואולם אם אמר לה <strong>"על מנת שתחזירי לי את הנייר"</strong> — <strong>הרי זו מגורשת,</strong> הואיל והגט שלה לגמרי באותה שעה, והחזרת הנייר אינה אלא תנאי.
 <strong>בעי</strong> <small>[שאל]</small> <strong>רב פפא:</strong> אם אמר שהנייר ש<strong>בין שיטה לשיטה</strong> (שורה לשורה) <strong>ובין תיבה לתיבה</strong> (מלה למלה) בגט יהיה שלו, אבל לא הנייר שתחת המילים, <strong>מאי</strong> <small>[מה]</small> יהא הדין? לשאלה זו לא נמצאה תשובה ולכן <strong>תיקו</strong> <small>[תעמוד]</small> במקומה.
  ושואלים: מדוע לא ניתנה תשובה לשאלת רב פפא?  <strong>ותיפוק ליה</strong> <small>[ותצא לו]</small> תשובה לשאלה זו ממקור אחר, שהרי <strong>"ספר"</strong> שמשמעו ספר <strong>אחד אמר רחמנא</strong> <small>[אמרה תורה]</small> בענין מתן גט ("וכתב לה ספר כריתות". דברים כד, א) <strong>ולא</strong> שיהיו <strong>שנים ושלשה ספרים.</strong> ואם מה שמקבלת האשה מיד בעלה אינו אלא הנייר שתחת המילים, ואילו הנייר האחר שבגט שייך לבעל, נמצא שאין זה כבר ספר אחד אלא כמה וכמה ספרים, ולא יהא זה גט! ומשיבים: <strong>לא צריכא</strong> <small>[נצרכה]</small> השאלה אלא במקרה ש<strong>מעורה</strong> (מחובר), שהיו האותיות כתובות כך שגם אם ינטל הנייר שביניהן נשאר כל כתב הגט קשור יחד כדבר אחד.
 <strong>בעי</strong> <small>[שאל]</small> <strong>רמי בר חמא:</strong> <strong>היו</strong> הדיינים <strong>מוחזקים</strong> (יודעים כבירור) <strong>בעבד שהוא שלו,</strong> של האיש, <strong>וגט</strong> שכתב אותו האיש לאשתו היה <strong>כתוב על ידו</strong> של אותו עבד, שהשתמש בעבד כחומר עליו נכתב הגט, <strong>ו</strong>עתה <strong>הרי הוא,</strong> העבד, <strong>יוצא מתחת ידה</strong> (ברשותה), <strong>מהו</strong> <small>[מה]</small> דינו של גט זה?
  וצדדי השאלה: <strong>מי אמרינן אקנויי אקני לה</strong> <small>[האם אומרים אנו שהקנה לה]</small> הבעל את העבד לאשתו, ואם כן, הרי זה כאילו נתן לה גט באופן כשר, וכפי שמפורש במשנתנו, והרי היא מגורשת בו. <strong>או דלמא</strong> <small>[שמא]</small> נאמר כי <strong>הוא,</strong> העבד <strong>מנפשיה עייל</strong> <small>[מעצמו,</small> מרצונו, <small>בא]</small> לאשה, שמעדיף הוא להיות תחת ידה ולא תחת ידי הבעל, ואילו הבעל לא נתנו כלל לאשה, ולכן אינה מגורשת?
 <strong>אמר רבא: ותיפוק ליה</strong> <small>[ותצא לו]</small> לרמי בר חמי תשובה לשאלה זו מטעם אחר, ש<strong>כתב שיכול להזדייף הוא</strong> שהרי כתב שנכתב על יד של אדם, הריהו כתב שאפשר בקלות למחוק אותו ולכתוב אחר, וגט שנכתב בכתב כזה פסול! ושואלים: <strong>ולרבא</strong> שהקשה קושיה זו, <strong>קשיא מתניתין</strong> <small>[קשה משנתנו]</small> ששנינו בה שיכול לכתוב גט גם <strong>על היד של עבד!</strong>
 ואומרים: <strong>בשלמא</strong> <small>[נניח]</small> <strong>מתניתין</strong> <small>[משנתנו]</small> <strong>לרבא לא קשיא</strong> <small>[קשה],</small> שכן אפשר לומר שמדובר שנתן לה את העבד הזה <strong>בעדי מסירה, ו</strong>כשיטת <strong>ר' אלעזר היא,</strong> שלדעתו לא כתיבת השטר או הגט עצמו היא הקובעת, אלא מסירתו בעדים, וכאן היתה מסירה כדין, ואף על פי שהכתב ראוי להזדייף — אינו פסול לדעת ר' אלעזר. <strong>אלא לרמי בר חמא קשיא</strong> <small>[קשה],</small> שהרי במקרה שהעלה בשאלתו לא נמסר העבד לאשה בפני עדי מסירה, ומדוע לא נפסול הגט משום כתב שיכול להזדייף!
  ומשיבים:  <strong>לרמי בר חמא נמי לא קשיא</strong> <small>[גם כן אין</small> זה <small>קשה],</small> שהוא לא שאל את שאלתו במקרה שנכתב הגט על ידו של העבד בדיו, אלא <strong>בכתובת קעקע,</strong> שבודאי אינה ניתנת להימחק ולהזדייף. ואומרים: <strong>השתא דאתית להכי</strong> <small>[עכשיו שהגעת לכך],</small> <strong>מתניתין</strong> <small>[משנתנו]</small> שמכשירה גט שנכתב על גבי עבד <strong>לרבא נמי לא תיקשי</strong> <small>[גם כן לא תהיה קשה],</small> שגם בה מדובר <strong>בכתובת קעקע.</strong>
 על כל פנים השאלה ששאל רמי בר חמא נשארה בעינה, ואם כן, <strong>מאי הוי עלה</strong> <small>[מה היה עליה],</small> על שאלה זו, למעשה? ומציעים: <strong>תא שמע</strong> <small>[בוא</small> ו<small>שמע],</small> פתרון לדבר ממה ש<strong>אמר ריש לקיש: הגודרות</strong> (צאן), כיון שהן נודדות ממקום למקום, <strong>אין להן חזקה</strong> בידי מי שמחזיק בהן, ואינו יכול לטעון ששלו הן כיון שהן בידו, כי כל דבר שיכול לנוע מדעת עצמו, אין חזקה למחזיק בו. ואם כן, הוא הדין גם לגבי עבד, שאם אין עדים על מסירתו ליד האשה, אין הימצאותו ברשותה ("יוצא מתחת ידה") עדות לכך שהגט ניתן לה כדין, ואין האשה מגורשת.
  שאלה נוספת <strong>בעי</strong> <small>[שאל]</small> <strong>רמי בר חמא: היו</strong> הדיינים <strong>מוחזקין בטבלא</strong> (לוח) <strong>שהיא שלה,</strong> של האשה <strong>וגט כתוב עליה, והרי היא</strong> עכשיו הטבלא הזו <strong>יוצאה מתחת ידו</strong> של הבעל, והוא רוצה לגרש את אשתו בטבלא זו, <strong>מהו? מי אמרינן</strong> <small>[האם אנו אומרים]</small> כי <strong>אקנויי אקניתא ליה</strong> <small>[הקנתה לו]</small> את הטבלא הזו במתנה גמורה, ונמצא זה גט כשר. <strong>או דלמא</strong> <small>[שמא]</small> <strong>אשה לא ידעה לאקנויי</strong> <small>[יודעת להקנות]</small> קנין גמור בדבר שחוזר בסוף אליה, ולכן לא גמרה בליבה להקנותה בשלימות לבעלה, ונמצא איפוא שלא היתה כאן נתינת גט מהבעל לאשה, ואין הגט כשר.
 <strong>אמר אביי: תא שמע</strong> <small>[בוא</small> ו<small>שמע]</small> תשובה לשאלה זו ממה שמסופר במשנה: <strong>אף הוא,</strong> ר' יהודה בן בבא, שדבריו הקודמים נזכרו באותה משנה <strong>העיד על כפר קטן שהיה בצד ירושלים, והיה בו זקן אחד והיה מלוה לכל בני הכפר, וכותב</strong> את השטרות <strong>בכתב ידו ואחרים</strong> היו <strong>חותמים, ובא מעשה</strong> זה <strong>לפני חכמים והכשירוהו. ו</strong>לכאורה <strong>אמאי</strong> <small>[מדוע]</small> הכשירוהו? <strong>הא בעינא</strong> <small>[הרי צריכים אנו]</small> <strong>"ספר מקנה"</strong> (ירמיה לב, יא), שהשטר עצמו צריך לעבור מרשות המקנה לרשות הקונה, <strong>וליכא</strong> <small>[ואין כאן],</small> שהרי היה אותו זקן כותב את השטרות עבור האנשים, על הנייר שלו!
 <strong>אלא לאו</strong> <small>[האם לא]</small> <strong>משום דאמרינן אקנויי מקנה להו</strong> <small>[שאנו אומרים</small> שבוודאי <small>מקנה להם]</small> את השטרות כראוי, למרות שידע שמיד אחר כך יחזרו לרשותו. ואם כן הוא הדין בגט שנכתב על גבי טבלא של האשה שניתנה לבעל!
 <strong>אמר רבא: ומאי קושיא</strong> <small>[ומה הקושיה],</small> כלומר, כיצד אפשר להוכיח מכאן? <strong>דילמא</strong> <small>[שמא]</small> 
## דף כא.
 <strong>זקן שאני</strong> <small>[שונה],</small> שהיה זה זקן = חכם, <strong>דידע לאקנויי</strong> <small>[שיודע להקנות]</small> במקרה כזה, מה שאין כן אשה.
 <strong>אלא אמר רבא:</strong> יש לפתור את הבעיה <strong>מהכא</strong> <small>[מכאן],</small> ממה ששנינו: <strong>ערב היוצא לאחר חיתום שטרות,</strong> שאחרי שנחתם שטר ההלוואה הוסיף הערב בכתב ידו שהוא ערב לפרעון החוב — <strong>גובה</strong> המלווה מן הערב רק <strong>מנכסים בני חורין</strong> אבל לא מנכסים משועבדים, שהם נכסים שהיו של הערב ונמכרו לאחר לאחר חתימת הערבות, שכיון שלא היו עדים על הערבות של ערב זה, נחשב הדבר כעין הלוואה בעל פה, שאין נגבית אלא מנכסים בני חורין. וההוכחה היא מכך, שאם אין המלווה מקנה את השטר לערב על מנת שיחתום בו, כיצד בכלל חל שעבוד כלשהו על ידי כתב זה? הרי גוף הכתב אינו שייך לערב והשטר שייך למלווה!
 <strong>אמר רב אשי: מאי קושיא</strong> <small>[מה הקושי</small> שבדבר<small>]?</small> <strong>דלמא גברא שאני, דידע לאקנויי</strong> <small>[שמא גבר שונה, ש</small>הוא <small>יודע להקנות],</small> ואולם השאלה שלנו היתה לגבי אשה! <strong>אלא אמר רב אשי:</strong> יש להביא ראיה <strong>מהכא</strong> <small>[מכאן],</small> ממה ששנינו: יכולה <strong>אשה</strong> שתהא <strong>כותבת</strong> בעצמה, או נותנת לסופר שיכתוב עבורה <strong>את גיטה,</strong> ונותנת אותו לבעלה על מנת שיתנו לה, <strong>ו</strong>כן <strong>האיש כותב את שוברו</strong> (הקבלה שתתן לו האשה לאחר שתקבל את המגיע לה בכתובתה), משום שלא הכתיבה היא הקובעת, <strong>שאין קיום הגט אלא בחותמיו,</strong> כלומר, בעדים שעליו. מכל מקום אפשר ללמוד מכאן לענייננו שאשה יודעת להקנות כראוי את גוף הגט שעתידה לחזור ולקבל מבעלה. 
 <big>א</big> <strong>אמר רבא: כתב לה,</strong> לאשתו, <strong>גט ונתנו,</strong> לגט זה, <strong>ביד עבדו, וכתב לה שטר מתנה עליו,</strong> על העבד הזה — <strong>קנאתהו,</strong> את העבד, בשטר המתנה <strong>ומתגרשת בו,</strong> בגט שבידו, שאנו אומרים שהעבד נחשב כקרקע שלה, וכאילו ניתן הגט לרשותה באותה שעה וקנאתו בקנין חצר.
  ושואלים:  <strong>ואמאי</strong> <small>[ומדוע]</small> יהיה הדין כך? הלא <strong>חצר מהלכת היא</strong> העבד, <strong>וחצר מהלכת לא קנה!</strong> שרשותו של אדם קונה לו רק כאשר היא קבועה, ולא כאשר אינה כזו, והעבד גם אם דינו כקרקע לשאר דברים — הרי הוא כחצר מהלכת! <strong>וכי תימא</strong> <small>[ואם תאמר]</small> שמדובר כאן <strong>ב</strong>עבד <strong>עומד, והאמר</strong> <small>[ו</small>אולם <small>הרי אמר]</small> <strong>רבא: כל שאילו</strong> היה <strong>מהלך</strong> באותה שעה <strong>לא קנה,</strong> גם אם היה <strong>עומד ויושב</strong> — <strong>לא קנה!</strong> ואומרים: <strong>והלכתא</strong> <small>[והלכה</small> זו<small>]</small> יכולה להתקיים <strong>ב</strong>מקרה שהיה העבד <strong>כפות</strong> ואינו יכול לזוז ממקומו, שאז אינו בגדר חצר מהלכת, ואז האשה קונה אותו ואת הגט שבידו.
 <strong>ו</strong>עוד <strong>אמר רבא: כתב לה,</strong> לאשתו <strong>גט ונתנו בחצרו, וכתב לה שטר מתנה עליו,</strong> על החצר — <strong>קנאתהו</strong> לחצר, <strong>ומתגרשת</strong> בגט הנמצא <strong>בו.</strong>
 ומעירים: <strong>וצריכא</strong> <small>[וצריך]</small> שייאמרו שני דבריו אלה של רבא, גם בעבד וגם בקרקע, ואינם יכולים להילמד זה מזה, ומה ההבדל? — <strong>דאי אשמעינן</strong> <small>[שאם היה משמיע לנו]</small> רק ב<strong>עבד,</strong> <strong>הוה אמינא</strong> <small>[הייתי אומר]:</small> <strong>דוקא</strong> על ידי <strong>עבד</strong> יכול להקנות כך, <strong>אבל</strong> במקרה של <strong>חצר</strong> — <strong>ליגזר</strong> <small>[</small>יש מקום <small>לגזור]</small> שלא יהיה זה גט, <strong>משום</strong> מקרה אחר של <strong>חצרה הבאה לאחר מכאן.</strong> שיטעו אנשים להכשיר גם אם הניח הבעל גט במקום מסויים שאינו שלו, ואחר כך קנתה האשה את המקום הזה. ואולם אין זה גט, משום שבשעה שהניח הבעל את הגט באותה חצר לא היתה זו חצר שלה, ולא הוא זה שבסופו של דבר נתן לה את החצר עם הגט בתוכה. ולכן השמיע לנו שאין גוזרים גזירה זו.
  ומצד שני: <strong>ואי אשמעינן</strong> <small>[ואם היה משמיע לנו]</small> רבא <strong>חצר</strong> בלבד, <strong>הוה אמינא</strong> <small>[הייתי אומר]</small> <strong>דוקא</strong> על ידי <strong>חצר</strong> מתגרשת באופן זה, <strong>אבל</strong> ב<strong>עבד</strong> — <strong>ליגזר</strong> <small>[</small>יש מקום <small>לגזור]</small> בעבד <strong>כפות אטו</strong> <small>[משום]</small> עבד <strong>שאינו כפות,</strong> ונאמר שאף בכפות אינו גט, על כן <strong>קא משמע לן</strong> <small>[השמיע לנו]</small> שבכל זאת הרי זה גט.
 <strong>אמר אביי</strong> להקשות על רבא: <strong>מכדי</strong> <small>[הרי]</small> <strong>חצר מהיכא איתרבי</strong> <small>[מהיכן נתרבתה]?</small> מאיזה ריבוי במקרא למדנו שאשה מתגרשת גם אם ניתן הגט בחצירה? <strong>מ</strong>מה שנאמר <strong>"</strong>ונתן ב<strong>ידה"</strong> (דברים כד, א) ואנו אומרים שלאו דווקא בידה ממש, אלא כל דבר שהוא ברשותה.
  אולם כיון שהלימוד הוא מ"ידה", והחצר נחשבת כהרחבה של ידה, צריך להשוות את החצר ליד גם בדין אחר; <strong>מה ידה דאיתא</strong> <small>[שישנה,</small> שמועילה<small>]</small> ומתגרשת בה <strong>בין מדעתה ובין בעל כורחה, אף חצרה</strong> צריך להיות <strong>דאיתא</strong> <small>[שישנה]</small> <strong>בין מדעתה ובין בעל כורחה. והא</strong> <small>[והרי]</small> <strong>מתנה</strong> — <strong>מדעתה איתא</strong> <small>[ישנה],</small> ואילו <strong>בעל כורחה ליתא</strong> <small>[אינה]</small> שהרי אם לא תרצה לקבל את המתנה — אין זו מתנה. ואם כן, חצר זו שמקנה הבעל לאשה בדרך מתנה אינה דומה לידה ולא תועיל לקנות עימה את הגט!
 <strong>מתקיף לה</strong> <small>[מקשה על כך]</small> <strong>רב שימי בר אשי:</strong> לדברי אביי, <strong>והא</strong> <small>[והרי]</small> <strong>שליחות לקבלה,</strong> אם שולחת האשה שליח לקבל עבורה את הגט, ש<strong>מדעתה איתא</strong> <small>[יש]</small> שליחות כזו, ואילו <strong>בעל כורחה ליתא</strong> <small>[אין],</small> שהרי אין אחר יכול למנות שליח לקבלת הגט מלבד האשה, <strong>ו</strong>בכל זאת <strong>קא הוי</strong> <small>[הריהו]</small> <strong>שליח לקבלה!</strong> ומשמע אם כן שאין עומדים על כך שתהיה השוואה שלימה לידה!
 <strong>ואביי</strong> טוען כנגד זה: <strong>אטו</strong> <small>[וכי]</small> דין <strong>שליחות מ"ידה" איתרבי</strong> <small>[נתרבה]?</small> שדין שליחות אינו נלמד מהריבוי של "ידה", אלא <strong>מ</strong>שינוי המילים, שלא נאמר בכתוב <strong>"ושלח</strong> את אשתו <strong>",</strong> אלא <strong>"ושלחה"</strong> (דברים כד, א), <strong>איתרבי</strong> <small>[נתרבה],</small> ללמד שגם האשה יכולה לשלוח שליח לקבל את הגט. ואם כן, דין שליחות שמקורו אחר אינו קשור להגבלות שיש בדין יד, אך חצר צריכה שתהיה בין מדעתה ובין בעל כורחה.
 <strong>ואיבעית אימא</strong> <small>[ואם תרצה אמור]</small> באופן אחר: <strong>שליחות לקבלה נמי אשכחן</strong> <small>[גם כן מצאנו]</small> שהיא יכולה להיות <strong>בעל כורחה,</strong> כיצד? <strong>שכן אב מקבל גט לבתו</strong> כשהיא <strong>קטנה בעל כורחה,</strong> ואם כן, יש גם בשליחות לקבלה ענין של קבלה בעל כורחה, ואם כן הריהי דומה לידה.
 <big>ב</big> שנינו במשנה שיכול הבעל לכתוב גט גם <strong>על העלה של זית</strong> ועל הקרן של פרה ועל יד של עבד, ונותן לה את העבד או הפרה. ושואלים: <strong>בשלמא</strong> <small>[נניח]</small> בענין <strong>יד</strong> של <strong>עבד</strong>
## דף כא:
 <strong>לא אפשר למקצייה</strong> <small>[לקצוץ אותה],</small> שוודאי אסור לקצוץ את ידו של העבד, <strong>אלא קרן של פרה</strong> — <strong>ליקצייה וליתביה</strong> <small>[שיקצוץ אותה ויתן אותה]</small> <strong>לה,</strong> לאשה!
  ומשיבים:  <strong>אמר קרא</strong> <small>[הכתוב]:</small> <strong>"וכתב... ונתן לה"</strong> (ראה דברים כד, א), לומר שאין גט כשר אלא <strong>מי</strong> (דבר) <strong>שאינו מחוסר אלא כתיבה ונתינה, יצא זה,</strong> קרן של פרה <strong>שמחוסר כתיבה, קציצה, ונתינה,</strong> ולכן גט שצריך לקצוץ אותו על מנת ליתנו בו אינו גט, אלא אם כן נותן את הדבר כולו. 
 <big>א</big> שנינו במשנה ש<strong>ר' יוסי הגלילי אומר</strong> שאין כותבים על דבר שיש בו רוח חיים ולא על האוכלים. ושואלים: <strong>מאי טעמא</strong> <small>[מה הטעם]</small> של <strong>ר' יוסי הגלילי?</strong> ומשיבים, שדבר זה שנינו במפורש, <strong>דתניא</strong> <small>[ש</small>כן <small>שנינו</small> בברייתא<small>]:</small> נאמר בתורה בענין גט "וכתב לה <strong>ספר</strong> כריתות" (שם) — <strong>אין לי אלא ספר</strong> בלבד, <strong>מנין לרבות כל דבר? תלמוד לומר: "וכתב לה"</strong> — <strong>מכל מקום,</strong> כל צורת כתיבה, על כל דבר. <strong>אם כן,</strong> כיון שיכול לכתוב על כל דבר, <strong>מה תלמוד לומר "ספר"?</strong> ללמד: <strong>מה ספר</strong> הוא <strong>דבר שאין בו רוח חיים ואינו אוכל</strong> (מאכל), <strong>אף כל דבר</strong> אחר ראוי לכתיבת גט עליו, ובלבד שיתקיימו בו תנאים אלו — <strong>שאין בו רוח חיים ואינו אוכל.</strong>
 ושואלים: <strong>ורבנן</strong> <small>[וחכמים]</small> המכשירים כתיבת גט אף על דבר שאין בו רוח חיים ועל אוכלים, מה אומרים הם על כך? ומשיבים: <strong>אי כתיב</strong> <small>[אם</small> היה <small>כתוב]</small> <strong>"</strong>וכתב <strong>בספר",</strong> הייתי מפרש <strong>כדקאמרת</strong> <small>[כפי שאתה אומר],</small> שהכוונה לדבר שכותבים עליו, <strong>השתא דכתיב</strong> <small>[עכשיו שנאמר]</small> <strong>"ספר",</strong> אין משמעותו הדבר שכותבים עליו את הגט, אלא <strong>לספירת</strong> (סיפור) <strong>דברים הוא דאתא</strong> <small>[שבא].</small> כלומר, "ספר" הוא שם עצם מופשט, שפירושו: סיפור ענין הכריתות.
  ושואלים:  <strong>ורבנן</strong> <small>[וחכמים]</small> <strong>האי</strong> <small>[</small>ריבוי <small>זה]</small> של <strong>"וכתב" מאי עבדי ליה</strong> <small>[מה עושים</small> הם <small>בו]?</small> ומשיבים: הם רואים אותו כמיעוט; <strong>מיבעי להו</strong> <small>[צריכים</small> הם <small>אותו]</small> כדי לומר שדווקא <strong>בכתיבה</strong> האשה <strong>מתגרשת, ואינה מתגרשת בכסף.</strong> ומסבירים: <strong>סלקא דעתך אמינא</strong> <small>[יעלה על דעתך לומר]</small> שמתגרשת בכסף, שהרי הכתוב <strong>אקיש</strong> <small>[השווה]</small> <strong>יציאה</strong> (גירושין) של האשה מבית בעלה <strong>להוייה</strong> של אישות (קידושין), ומשום כך נלמד: <strong>מה הוייה</strong> של קידושין היא <strong>בכסף, אף יציאה נמי</strong> <small>[גם כן]</small> תהיה <strong>בכסף,</strong> על כן <strong>קא משמע לן</strong> <small>[השמיע לנו]</small> הכתוב שאינה מתגרשת בכסף.
  ושואלים:  <strong>ואידך</strong> <small>[והאחר],</small> ר' יוסי הגלילי, מהיכן לומד הוא דבר זה? ומשיבים: <strong>נפקא ליה</strong> <small>[יוצא,</small> נלמד <small>לו]</small> הדבר <strong>מ</strong>מה שנאמר <strong>"ספר כריתות",</strong> לומר: <strong>ספר כורתה</strong> מבעלה, <strong>ואין דבר אחר,</strong> כגון כסף <strong>כורתה.</strong>
 ושואלים: <strong>ואידך</strong> <small>[ול</small>בעל הדעה <small>האחרת]</small> של חכמים, מה עושה הוא בהדגשה זו של "כריתות"? ומשיבים: <strong>מיבעי ליה</strong> <small>[נצרכה לו]</small> ההדגשה "כריתות" לומר שהגט צריך להיות <strong>דבר הכורת</strong> ומבדיל לגמרי <strong>בינו לבינה,</strong> ואינו משאיר כל קשר ביניהם. <strong>כדתניא</strong> <small>[כפי ששנינו</small> בברייתא<small>],</small> האומר לאשתו: <strong>"הרי זה גיטיך על מנת שלא תשתי יין",</strong> או <strong>"על מנת שלא תלכי לבית אביך",</strong> אם אמר לה שתנאי זה הוא <strong>"לעולם"</strong> — <strong>אין זה כריתות,</strong> כיון שלא כרת וניתק לגמרי את הקשר ביניהם, שהרי מוטלת על האשה הגבלה זו מכוח נישואיה לבעלה. אבל אם אמר לה שלא תעשה דבר זה <strong>"עד שלשים יום"</strong> — <strong>הרי זה כריתות,</strong> כיון שתנאי זה קצוב בזמן — ועם מילואו ניתק הקשר בינה לבינו לחלוטין. 
 ושואלים: <strong>ואידך</strong> <small>[והאחר],</small> ר' יוסי הגלילי, מהיכן לומד הוא הלכה זו? ומשיבים:  <strong>מ</strong>מה שהיה יכול להיכתב <strong>"</strong>ספר <strong>כרת",</strong> ונכתב <strong>"כריתות",</strong> הרי זה בא ללמד שני דברים במלה אחת.  
 <strong>ואידך</strong> <small>[והאחר],</small> חכמים, מה הם דורשים מכך?ומשיבים: הם <strong>"כרת" "כריתות" לא דרשי</strong> <small>[דורשים],</small> שאינם סבורים שיש ללמוד הלכה משינוי הלשון בכתוב זה. 
 <big>ב משנה</big> <strong>אין כותבין</strong> גט <strong>ב</strong>דבר ה<strong>מחובר לקרקע.</strong> אם <strong>כתבו במחובר</strong> לקרקע, ואחר כך <strong>תלשו וחתמו ונתנו לה</strong> — <strong>כשר. ר' יהודה פוסל</strong> גט <strong>עד שתהא כתיבתו וחתימתו בתלוש.</strong>
 <strong>ר' יהודה בן בתירא אומר: אין כותבין</strong> גט <strong>לא על הנייר המחוק ולא על הדיפתרא</strong> (עור שלא נגמר עיבודו), והטעם — <strong>מפני שהוא יכול להזדייף. וחכמים מכשירין</strong> אם נכתב גט על אלה. 
 <big>ג גמרא</big> שנינו במשנה: <strong>כתבו על המחובר</strong> ותלשו — הרי זה כשר. ומקשים: <strong>והאמרת רישא</strong> <small>[והרי אמרת</small> ב<small>תחילת</small> המשנה<small>]</small> ש<strong>אין כותבין</strong> במחובר! <strong>אמר רב יהודה אמר שמואל: ו</strong>זה ששנינו שאם נתלש ונחתם הגט כשר, <strong>הוא</strong> דווקא באופן <strong>ששייר מקום התורף,</strong> שכאשר כתבו במחובר — לא כתב את כולו אלא רק את הנוסח הכללי, הטופס של הגט, ואת החלק המיוחד והפרטי שבו שמות האיש והאשה ועוד, שהוא עיקרו של הגט, לא כתב.
 <strong>וכן אמר ר' אלעזר אמר ר' אושעיא: והוא ששייר מקום התורף. וכן אמר רבה בר בר חנה אמר ר' יוחנן: והוא ששייר מקום התורף. ו</strong>כל זה שיטת <strong>ר' אלעזר היא,</strong> ש<strong>אמר: עדי מסירה כרתי</strong> <small>[</small>הם ה<small>כורתים],</small> המסיימים את חלותו של הגט.
  שלא חתימת העדים של הגט היא המכשירה אותו, אלא מסירתו על ידי עדים היא העיקר, ולפי זה "וכתב" האמור בתורה מתייחס לכתיבת הגט עצמו ולא לחתימתו, <strong>ו</strong>משום כך, <strong>הכי קאמר</strong> <small>[כך אמר]</small> במשנתנו: לכתחילה <strong>אין כותבין</strong> אפילו <strong>טופס</strong> במחובר <strong>שמא יכתוב</strong> כך גם את ה<strong>תורף,</strong> אבל אם <strong>כתבו לטופס ותלשו,</strong> ואחר כך <strong>כתבו לתורף ונתנו לה</strong> — <strong>כשר.</strong>
 <strong>וריש לקיש אמר:</strong> אין לפרש "וחתמו" שבמשנה במשמעות של כתיבת התורף, אלא <strong>חתמו</strong> ממש <strong>שנינו, ו</strong>שיטת <strong>ר' מאיר היא</strong> ש<strong>אמר עדי חתימה כרתי</strong> <small>[</small>הם ה<small>כורתים].</small>
 <strong>והכי קאמר</strong> <small>[וכך אמר]:</small> <strong>אין כותבין תורף</strong> במחובר, והטעם — <strong>גזרה שמא</strong> אף <strong>יחתום</strong> במחובר, ואולם אם <strong>כתבו</strong> אפילו <strong>לתורף</strong> במחובר, <strong>תלשו, חתמו ונתנו לה</strong> — <strong>כשר.</strong> 
 <big>ד</big> אגב דיון זה דנים בכמה הלכות שבהגדרת תלוש ומחובר. אם <strong>כתבו,</strong> את הגט, <strong>על חרס של עציץ נקוב</strong> — <strong>כשר, דשקיל ליה ויהיב ליה ניהלה</strong> <small>[שלוקח אותו,</small> את העציץ הזה, <small>ונותן אותו לה].</small> אבל אם כתב אותו <strong>על עלה של</strong> צמח הנמצא ב<strong>עציץ נקוב,</strong> מה יהא הדין? <strong>אביי אמר: כשר, ורבא אמר: פסול.</strong> ומפרטים: <strong>אביי אמר כשר,</strong>
## דף כב.
 <strong>דשקיל ליה ויהיב ליה ניהלה</strong> <small>[שלוקח אותו,</small> את העציץ ובו העלה <small>ונותן אותו לה].</small> <strong>רבא אמר פסול,</strong> שאמנם מעיקר הדין אם יתן לה את העלה כפי שהוא מחובר לצמח הגדל בעציצו, הרי זה כשר. אבל בכל זאת פוסלים אותו משום <strong>גזרה שמא יקטום</strong> (יתלוש) רק את העלה הזה ויתן אותו לה, ונמצא שנתן לה גט מדבר שנתלש מן המחובר לאחר כתיבתו.
 <big>א</big> באותו ענין עצמו של עציץ נקוב דנים עוד: היה <strong>עציץ של אחד וזרעים</strong> שבו היו <strong>של אחר,</strong> ו<strong>מכר בעל</strong> ה<strong>עציץ</strong> את עציצו <strong>לבעל</strong> ה<strong>זרעים, כיון שמשך</strong> בעל הזרעים את העציץ — <strong>קנה,</strong> שהעציץ עצמו נחשב כמיטלטלים ומיטלטלים נקנים במשיכה. אבל אם <strong>מכר בעל זרעים לבעל עציץ</strong> את הזרעים — <strong>לא קנה</strong> בעל עציץ את הזרעים <strong>עד שיחזיק</strong> (יעשה מעשה חזקה) <strong>בזרעים</strong> עצמם, כגון לעדור או לנכש את האדמה שסביבם. שכיון שהזרעים מחוברים לקרקע — הם נחשבים כקרקע, וקרקע אינה נקנית במשיכה.
  היו <strong>עציץ וזרעים של אחד, ומכרן לאחר,</strong> כיון ש<strong>החזיק</strong> הקונה <strong>בזרעים</strong> ונקנו לו בכך — <strong>קנה</strong> איתם גם את ה<strong>עציץ. וזו היא ששנינו: נכסים שאין להם אחריות</strong> (מיטלטלים) <strong>נקנין עם נכסים שיש להן אחריות</strong> (קרקעות) <strong>בכסף ובשטר ובחזקה.</strong> ולכן המחזיק בזרעים, שדינם כקרקע, קנה אגב כך גם את העציץ שהוא מיטלטלים.
  אבל אם <strong>החזיק</strong> הקונה <strong>בעציץ</strong> בלבד — <strong>אף</strong> את ה<strong>עציץ לא קנה,</strong> שאין מיטלטלים נקנים בחזקה, <strong>עד שיחזיק בזרעים</strong> ואז יקנה אף את העציץ,
 ועוד בנושא זה: היה עציץ נקוב עומד על גבולה של ארץ ישראל, והיה <strong>נקבו</strong> (הנקב שלו) <strong>בארץ</strong> (ארץ ישראל) <strong>ונופו</strong> של הצומח בעציץ יוצא <strong>בחוצה לארץ,</strong> מה דינו של הצמח לענין המצוות התלויות בארץ, כגון תרומות ומעשרות? <strong>אביי אמר: בתר</strong> <small>[אחרי]</small> <strong>נקבו אזלינן</strong> <small>[הולכים אנו]</small> ודינו כצמח שצמח בארץ. <strong>רבא אמר: בתר</strong> <small>[אחרי]</small> <strong>נופו אזלינן</strong> <small>[הולכים אנו]</small> ודינו כדבר הגדל בחוצה לארץ.
  ומעירים:  <strong>בדאשרוש</strong> <small>[ב</small>מקרה <small>שהשריש],</small> שהצמח שבתוך העציץ שלח שורשים בתוך הקרקע שמחוץ לעציץ <strong>כולי עלמא לא פליגי</strong> <small>[הכל אינם חולקים]</small> שדינו כדין המקום שממנו הוא יונק. <strong>כי פליגי</strong> <small>[כאשר חלוקים</small> הם<small>]</small> — הרי זה <strong>ב</strong>מקרה ש<strong>לא אשרוש</strong> <small>[השריש]</small> בקרקע, ואז יש לדון האם הולכים אחרי הנקב או אחר הנוף.
  ומקשים:  <strong>ובדאשרוש</strong> <small>[ו</small>האם <small>ב</small>מקרה <small>שהשריש]</small> הצמח בקרקע <strong>לא פליגי</strong> <small>[נחלקו]</small> והכל מודים שהולכים אחר מקום הנקב? <strong>והתנן</strong> <small>[והרי שנינו</small> במשנה<small>]:</small> היו <strong>שתי גנות</strong> של שני אנשים העשויות כמדרגות <strong>זו על גב זו, וירק</strong> צומח <strong>בינתים</strong> (באמצע) על דופן המדרגה שבין הגינות, <strong>ר' מאיר אומר:</strong> הירק הזה <strong>של עליון,</strong> בעל הקרקע העליונה. <strong>ר' יהודה אומר: של תחתון,</strong> בעל הקרקע התחתונה. משמע שאפילו כאשר הצמח היכה שורשים בקרקע העליון ויונק ממנה, ואולם נופו נמצא במקום אחר, יש דעה שהולכים אחר נופו!
  ומשיבים:  <strong>התם</strong> <small>[שם]</small> יש סיבה אחרת למחלוקת, <strong>כדקתני טעמא</strong> <small>[כפי שנשנה הטעם]</small> במפורש, <strong>אמר ר' מאיר: מה אם ירצה</strong> ה<strong>עליון ליטול את עפרו,</strong> ואז <strong>אין כאן ירק</strong> עוד, ולכן הירק הוא של עליון.
  וכנגדו <strong>אמר ר' יהודה: מה אם ירצה התחתון למלאות את</strong> אויר <strong>גנתו עפר, אין כאן ירק,</strong> ולכן הירק שייך לתחתון. ואם כן לא נחלקו בשאלת חשיבותם של מקום היניקה ושל הנוף, אלא במידת שליטתם של בעלי הגינות בקיומם של גידולים אלה, ואין להוכיח לענייננו ממחלוקת זו.
  ושואלים עוד: <strong>ואכתי, בדאשרוש</strong> <small>[ועדיין</small> האם במקרה <small>שהשריש]</small> <strong>לא פליגי</strong> <small>[נחלקו]?</small> <strong>והא תניא</strong> <small>[והרי שנינו</small> בברייתא<small>]:</small> <strong>אילן</strong> שהיה <strong>מקצתו בארץ</strong> ישראל <strong>ומקצתו בחוצה לארץ</strong> — <strong>טבל וחולין מעורבין זה בזה,</strong> בכל אחד מפירות האילן, אלו <strong>דברי רבי. רבן שמעון בן גמליאל אומר:</strong> פירותיו של חלק האילן <strong>הגדל בחיוב,</strong> כלומר, בארץ — <strong>חייב, והגדל בפטור,</strong> בחוצה לארץ — <strong>פטור.</strong>
 <strong>מאי לאו</strong> <small>[האם לא]</small> מדובר שם ש<strong>מקצת נופו</strong> היה <strong>בארץ</strong> ישראל <strong>ומקצת נופו בחוצה לארץ</strong> למרות ששורשיו נמצאים במקום אחד? ואם כן, בין לדעת רבי ובין לדעת רבן שמעון בן גמליאל אין מקום ההשרשה לבדו קובע!
  ודוחים:  <strong>לא,</strong> מדובר פה ש<strong>מקצת שרשין בארץ</strong> ( ארץ ישראל) <strong>ומקצת שרשין בחוצה לארץ.</strong> ושואלים: <strong>ומאי טעמא</strong> <small>[ומה הטעם]</small> של <strong>רבן שמעון בן גמליאל?</strong> הרי כל פירות העץ יונקים גם מן הארץ וגם מחוצה לארץ! ומשיבים: מדובר שם ש<strong>מפסיק צונמא</strong> <small>[סלע]</small> באמצע השורשים עד הגזע ולכן אפשר להבחין בין חלקי האילן היונקים מארץ ישראל לבין אלו היונקים מחוצה לארץ.
  ושואלים: אם כן, במקרה זה  <strong>מאי טעמא</strong> <small>[מה הטעם]</small> של <strong>רבי?</strong> ומשיבים: סבור הוא שלמרות שבתוך השורשים יש הפסק, בכל זאת <strong>דהדרי ערבי</strong> <small>[שחוזרים ומתערבים]</small> יניקות השורשים בגוף האילן.
  ושואלים:  <strong>במאי קמיפלגי</strong> <small>[במה,</small> באיזה עקרון הם <small>חלוקים]?</small> ומשיבים: <strong>מר סבר</strong> <small>[חכם זה,</small> רבי, <small>סבור]:</small> <strong>אוירא</strong> <small>[האויר,</small> מה שנמצא מעל לקרקע<small>]</small> <strong>מבלבל,</strong> מערב את היניקות של השורשים השונים, <strong>ומר סבר</strong> <small>[וחכם זה,</small> רבן שמעון בן גמליאל, <small>סבור]:</small> <strong>האי לחודיה קאי והאי לחודיה קאי</strong> <small>[זה לבדו עומד וזה לבדו עומד]</small> מן השורשים ועד הנוף. 
 <big>ב</big> שנינו במשנה ש<strong>ר' יהודה בן בתירא אומר</strong> שאין כותבים גט על דבר שעשוי להזדייף, לא על נייר מחוק ולא על הדיפתרא. ומבררים מהו עניינו של דיפתרא. <strong>אמר ר' חייא בר אסי משמיה</strong> <small>[משמו]</small> של <strong>עולא, שלשה עורות הן,</strong> כלומר, יש שלוש דרגות בעיבוד העור, והן קרויות: <strong>מצה, חיפה, ודיפתרא.</strong>
 <strong>מצה</strong> — <strong>כמשמעו,</strong> עור הדומה למצה, שהוא <strong>לא מליח</strong> <small>[עובד במלח]</small> <strong>ו</strong>ש<strong>לא קמיח</strong> <small>[עובד בקמח]</small> <strong>ו</strong>ש<strong>לא אפיץ</strong> <small>[עובד בעפצים].</small> ומבררים: <strong>למאי הלכתא</strong> <small>[למה,</small> לאיזו <small>הלכה]</small> נזכר סוג זה של עור — <strong>להוצאת שבת,</strong> לגבי קביעת השיעור הקטן ביותר של עור מסוג זה שחייבים עליו אם הוציאוהו בשבת מרשות היחיד לרשות הרבים. <strong>וכמה שיעורו</strong> של עור כזה? — <strong>כדקתני</strong> <small>[כפי ששנה]</small> <strong>רב שמואל בר יהודה: כדי לצור</strong> (לצרור) בו <strong>משקל</strong> (משקולת) <strong>קטנה. וכמה</strong> היא קטנה? — <strong>אמר אביי: כי ריבעא דריבעא</strong> <small>[כמו רבע רביעית]</small> של <strong>פומבדיתא,</strong> שזוהי משקולת קטנה.
 <strong>חיפה</strong> — זהו עור <strong>דמליח</strong> <small>[שעובד במלח]</small> <strong>ולא קמיח</strong> <small>[עובד בקמח]</small> <strong>ולא אפיץ</strong> <small>[עובד בעפצים].</small> <strong>למאי הילכתא</strong> <small>[למה,</small> לאיזו <small>הלכה]</small> נזכר עור זה? — <strong>להוצאת שבת. וכמה שיעורו?</strong> — <strong>כדתנן</strong> <small>[כפי ששנינו</small> במשנה<small>]:</small> <strong>עור</strong> — <strong>כדי לעשות</strong> בו <strong>קמיע,</strong> ומדובר בעור במצב עיבוד זה.
 <strong>דיפתרא</strong> — הוא עור <strong>דמליח וקמיח</strong> <small>[שעובד במלח ובקמח]</small> <strong>ו</strong>עדיין <strong>לא אפיץ</strong> <small>[עובד בעפצים].</small> <strong>למאי הילכתא</strong> <small>[למה,</small> לאיזו <small>הלכה</small> נזכר<small>]?</small> — <strong>להוצאת שבת. וכמה שיעורו?</strong> — <strong>כדי לכתוב עליו את הגט.</strong> 
 <big>ג</big> שנינו במשנה ש<strong>חכמים מכשירין</strong> גם בנייר מחוק ודיפתרא. ושואלים: <strong>מאן</strong> <small>[מי הם]</small> <strong>חכמים</strong> אלה? <strong>אמר</strong> האמורא <strong>ר' אלעזר:</strong>
## דף כב:
 שיטת התנא <strong>ר' אלעזר היא,</strong> ש<strong>אמר: עדי מסירה כרתי</strong> <small>[כורתים],</small> שעיקרו של הגט במסירתו בפני עדים, והואיל והעדים קראו אותו בשעה שנמסר בפניהם — עליהם אנו סומכים כדי לקיים את הגט בבית הדין ולא על הכתוב בגט, ולכן יש להכשיר אף גט שנכתב על נייר מחוק ודיפתרא.
 <strong>ואמר ר' אלעזר: לא הכשיר ר' אלעזר</strong> גט כזה <strong>אלא לאלתר,</strong> שמייד לאחר שנמסר לאשה מביאים אותו לבית הדין לקיימו. <strong>אבל מכאן עד עשרה ימים</strong> — <strong>לא,</strong> אין הוא כשר, ומדוע? — <strong>חיישינן דילמא הוה ביה תנאה וזייפתיה</strong> <small>[חוששים אנו שמא היה בו תנאי וזייפה אותו],</small> שהרי הוא כתוב על חומר שאפשר לזייף את הכתוב בו בנקל.
 <strong>ור' יוחנן אמר: אפילו מכאן עד עשרה ימים</strong> — <strong>כשר,</strong> ומדוע? — ש<strong>אם</strong> <strong>איתא דהוה ביה</strong> <small>[אכן היה בו]</small> <strong>תנאי</strong> — <strong>מידכר דכירי</strong> <small>[זוכרים]</small> העדים דבר זה, ולא היו שוכחים דבר בולט כזה, ואם זייפה אותו תנאי — לא יקיימו העדים את הגט.
 <strong>ו</strong>עוד <strong>אמר ר' אלעזר</strong> (האמורא): <strong>לא הכשיר</strong> התנא <strong>ר' אלעזר</strong> שטר העשוי להזדייף <strong>אלא בגיטין, אבל בשאר שטרות</strong> — <strong>לא, דכתיב</strong> <small>[שנאמר]</small> בקשר לשטרות מכר: <strong>"ונתתם בכלי חרש למען יעמדו ימים רבים"</strong> (ירמיה לב, יד), משמע ששטר מכר וכיוצא בו צריך להיות דבר שיכול להתקיים זמן רב מאז נתינתו בלא שייעשו בו שינויים. ואילו שטר שיכול להזדייף מעיקרו אינו שטר שאפשר לסמוך עליו לאורך זמן.
 <strong>ור' יוחנן אמר: אפילו ב</strong>שאר <strong>שטרות</strong> הכשיר ר' אלעזר. ושואלים לשיטת ר' יוחנן, <strong>והכתיב</strong> <small>[והרי נאמר]:</small> <strong>"למען יעמדו ימים רבים"!</strong> ומשיבים: <strong>התם</strong> <small>[שם]</small> <strong>עצה טובה</strong> בלבד <strong>קא משמע לן</strong> <small>[השמיע לנו]</small> ולא כעיכוב להלכה. שיעץ שמוטב שיהא השטר כתוב כך שיוכל להישאר זמן רב, שמא יזדקקו לו לראיה, ויסמכו על חותמיו. 
 <big>א משנה</big> <strong>הכל כשרין לכתוב את הגט, אפילו חרש, שוטה וקטן.</strong> וכן <strong>האשה כותבת את גיטה</strong> בעצמה, ותתננו לבעל, ואחר כך ימסרנו לה הבעל, <strong>והאיש כותב את שוברו,</strong> את הקבלה שצריכה האשה לתת לו לאישור לאחר שנפרעה ממנו את כתובתה. <strong>וטעם הדבר — לפי</strong> <strong>שאין קיום הגט אלא בחותמיו,</strong> ולפיכך אין זה משנה מי כתבו. 
 <big>ב גמרא</big> ושואלים: כיצד יכולים חרש שוטה וקטן לכתוב גט? <strong>והא לאו</strong> <small>[והרי לא]</small> <strong>בני דיעה נינהו</strong> <small>[הם]</small> ואינם יודעים לכתוב הגט לשמה! <strong>אמר רב הונא:</strong>
## דף כג.
 <strong>והוא שהיה גדול עומד על גביו</strong> של זה שאינו בר דעת, ואומר לו שיכתוב לשמו ולשם אשתו, והדבר מועיל כיון שלדעתו של הגדול הוא כותב.
 <strong>אמר ליה</strong> <small>[לו]</small> <strong>רב נחמן: אלא</strong> לדבריך, שכל הפסול לכתיבת גט, אם כתבו כאשר גדול עומד על גביו — כשר, <strong>מעתה,</strong> אם היה הכותב <strong>גוי, וישראל עומד על גביו</strong> ואומר לו לכתוב לשמה <strong>הכי נמי</strong> <small>[כך גם כן]</small> תאמר שהוא <strong>כשר? וכי תימא הכי נמי</strong> <small>[ואם תאמר כך</small> הוא <small>גם כן],</small> <strong>והתניא</strong> <small>[והרי שנינו</small> בברייתא<small>]:</small> <strong>גוי פסול</strong> בכל אופן לכתיבת הגט! והשיב לו: <strong>גוי לדעתיה דנפשיה עבד</strong> <small>[לדעת עצמו</small> הוא <small>עושה]</small> גם אם גדול עומד על גביו, מה שאין כן אלה שאינם בני דעת, שעושים לפי מה שמורים להם לעשות.
 <strong>הדר</strong> <small>[חזר]</small> ו<strong>אמר רב נחמן: לאו מילתא היא דאמרי</strong> <small>[אין זה דבר</small> של ממש מה <small>שאמרתי,</small> שהקשיתי מגוי<small>],</small> שהרי <strong>דמדקא פסיל ליה</strong> <small>[מתוך ש</small>הוא <small>פוסל אותו]</small> <strong>לגוי לענין הבאה</strong> של הגט במשנה להלן בתוך שאר הפסולים, <strong>מכלל</strong> הדברים אתה למד כי <strong>לענין כתיבה</strong> במשנתנו, שלא נכלל בתוך הפסולים — <strong>כשר</strong> הוא.
  ושואלים: אף לשיטתו  <strong>והתניא</strong> <small>[והרי שנינו</small> בברייתא<small>]:</small> <strong>גוי פסול!</strong> ומשיבים: <strong>ההיא,</strong> אותה ברייתא — שיטת <strong>ר' אלעזר היא,</strong> ש<strong>אמר: עדי מסירה כרתי</strong> <small>[כורתים]</small> את הגט, ואם כן מה שנאמר "וכתב לה" <small>(דברים כד, א)</small> אין הכוונה לחתימה אלא לכתיבת הגט עצמו <strong>ובעינן</strong> <small>[וצריכים אנו]</small> לפיכך שתהא <strong>כתיבה</strong> של הגט <strong>לשמה, והא</strong> <small>[והרי]</small> <strong>ודאי גוי אדעתיה דנפשיה קעביד</strong> <small>[על דעת עצמו</small> הוא <small>עושה]</small> ולא לדעת מי שמכתיב לו, ואין כן שיטת משנתנו.
  ועוד בענין זה <strong>אמר רב נחמן, אומר היה ר' מאיר: אפילו מצאו</strong> הבעל את הגט <strong>באשפה,</strong> ונזדמן שהיו השמות הכתובים בו כשמו וכשם אשתו, והלך ו<strong>חתמו</strong> בעדים, <strong>ונתנו לה</strong> — הרי זה <strong>כשר,</strong> שהכל הולך אחר עדי החתימה.
 <strong>איתיביה</strong> <small>[הקשה לו]</small> <strong>רבא לרב נחמן:</strong> נאמר <strong>"וכתב לה"</strong> ודרשו: "לה" — <strong>לשמה. מאי לאו</strong> <small>[האם אין]</small> הכוונה ל<strong>כתיבת הגט</strong> ממש? ודחה: <strong>לא,</strong> הכוונה היא <strong>חתימת עדים.</strong>
 <strong>איתיביה</strong> <small>[הקשה לו]</small> <strong>רבא</strong> עוד ממה ששנינו: <strong>כל גט שנכתב שלא לשום</strong> (לשם) ה<strong>אשה</strong> המתגרשת בו — <strong>פסול!</strong> ענה לו: <strong>אימא</strong> <small>[אמור]</small> לשיטת ר' מאיר: <strong>שנחתם שלא לשום אשה</strong> — <strong>פסול.</strong>
 <strong>איתיביה</strong> <small>[הקשה לו]</small> רבא עוד ממה ששנינו: <strong>כשהוא כותבו</strong> — <strong>כאילו כותבו לשמה, מאי לאו</strong> <small>[האם אין]</small> פירוש הדבר כך: <strong>כשהוא כותבו לתורף,</strong> לעיקר הגט, שבו רשומים שם האיש והאשה והזמן, ונוסח "הרי את מותרת לכל אדם", <strong>לשמה</strong> — <strong>כאילו כותבו לטופס,</strong> לנוסח המלא של הגט <strong>לשמה!?</strong> הרי שצריך בגט כתיבה לשמה!
  ודחה רב נחמן: <strong>לא,</strong> לשיטת ר' מאיר הכוונה היא <strong>כשהוא חותמו,</strong> מחתים את העדים, <strong>לשמה</strong> — <strong>כאילו כותבו לשמה. ואיבעית אימא</strong> <small>[ואם תרצה אמור]:</small> <strong>הני מתניתין מני</strong> <small>[אותן המשניות</small> שהקשו מהן, שיטת <small>מי הן]?</small> — שיטת <strong>ר' אלעזר היא,</strong> ש<strong>אמר: עדי מסירה כרתי</strong> <small>[כורתים],</small> שהם גומרים את הכריתות, ולדעתו אכן צריך שתהא הכתיבה לשמה, ואילו דברי היו לשיטת ר' מאיר.
 <strong>ורב יהודה אמר שמואל:</strong> משנתנו המכשירה גט שכתבוהו חרש שוטה וקטן מדברת כשכתבו הם רק את הטופס של הגט, <strong>והוא ששייר מקום התורף,</strong> ותורפו, עיקרו של הגט, ייכתב אחר כך על ידי בן דעת לשמה. <strong>וכן אמר רב חגא משמיה</strong> <small>[משמו]</small> של <strong>עולא: והוא ששייר מקום התורף, ו</strong>שיטת <strong>ר' אלעזר היא.</strong>
 <strong>ור' זריקא אמר ר' יוחנן: אינה תורה.</strong> על דברים אלה שואלים: <strong>מאי</strong> <small>[מה]</small> פירוש הביטוי <strong>"אינה תורה"? אמר ר' אבא: כאן הודיעך</strong> ר' יוחנן <strong>שאין כח לשמה</strong> בכתיבה אלא דווקא בחתימה, <strong>ו</strong>שיטת <strong>ר' מאיר היא,</strong> ש<strong>אמר: עדי חתימה כרתי</strong> <small>[כורתים].</small>
 ושואלים: <strong>והאמר</strong> <small>[והרי אמר]</small> <strong>רבה בר בר חנה אמר ר' יוחנן</strong> על משנתנו ששיטת <strong>ר' אלעזר היא!</strong> ומשיבים: מחלוקת <strong>אמוראי נינהו</strong> <small>[אמוראים היא]</small> <strong>ו</strong>שניהם <strong>אליבא</strong> <small>[לשיטתו]</small> של <strong>ר' יוחנן,</strong> אם כר' מאיר או כר' אלעזר. 
 <big>א משנה</big> <strong>הכל כשרין</strong> להיות שליחים <strong>להביא את הגט</strong> לאשה <strong>חוץ מחרש, שוטה, וקטן, וסומא</strong> (עיוור), <strong>וגוי.</strong>
 <strong>קיבל הקטן</strong> את הגט <strong>והגדיל</strong> אחר כך, או קיבלו כשהיה <strong>חרש ונתפקח,</strong> או שקיבלו כשהוא <strong>סומא ונתפתח</strong> (החל לראות), וכן אם קיבלו כשהיה <strong>שוטה ונשתפה</strong> לאחר זמן, או שקיבלו כשהיה <strong>גוי ונתגייר</strong> — <strong>פסול</strong> בכל אלה.
 <strong>אבל</strong> אם קיבלו כשהיה <strong>פקח ונתחרש</strong> לאחר מכן <strong>וחזר ונתפקח,</strong> או שהיה <strong>פתוח ונסתמא</strong> (נתעוור) <strong>וחזר</strong> לאחר מכן <strong>ונתפתח,</strong> או שהיה <strong>שפוי ונשתטה וחזר ונשתפה</strong> — <strong>כשר. זה הכלל: כל שתחילתו וסופו בדעת</strong> — <strong>כשר,</strong> גם אם באמצע היה זמן שבו היה פסול. 
 <big>ב גמרא</big> על אותם שנאמר עליהם במשנה שאינם יכולים להביא את הגט, שואלים: <strong>בשלמא</strong> <small>[נניח]</small> פסולם של <strong>חרש, שוטה וקטן</strong> — משום <strong>דלאו</strong> <small>[שלא]</small> <strong>בני דיעה נינהו</strong> <small>[הם]</small> ושליחות יכולה להיות רק על ידי בן דעת, <strong>גוי נמי</strong> <small>[גם כן]</small> פסול — <strong>דלאו בר היתירא</strong> <small>[שלא בן היתר]</small> <strong>הוא</strong> על ידי גט, וכל דבר שאדם אינו יכול לעשות בעצמו, אינו יכול להיות שליח בו, <strong>אלא סומא אמאי</strong> <small>[מדוע]</small> <strong>לא</strong> כשר להביא גט? <strong>אמר רב ששת: לפי שאינו יודע ממי נוטלו ולמי נותנו.</strong> וכיון שאינו יודע, אינו יכול להעיד על כך.
 <strong>מתקיף לה</strong> <small>[מקשה על כך]</small> <strong>רב יוסף:</strong> אם חוששים שאין הסומא מבחין בין בני אדם, אם כן <strong>היאך</strong> <small>[איך]</small> ה<strong>סומא מותר באשתו?</strong> שמא אינה אשתו, וכן <strong>היאך</strong> סתם <strong>בני אדם מותרים בנשותיהם בלילה</strong> כשאינם רואים אותן? <strong>אלא</strong> צריך אתה לומר שמותרים הם <strong>בטביעות עינא דקלא</strong> <small>[בטביעת עין של הקול],</small> שמכירים זה את זה על פי קולם, <strong>הכא נמי</strong> <small>[כאן גם כן]</small> לגבי קבלת הגט יכול הסומא להכיר <strong>בטביעות עינא דקלא</strong> <small>[בטביעת עין של הקול]</small> את נותן הגט ומקבלו.
 <strong>אלא אמר רב יוסף: הכא</strong> <small>[כאן]</small> בבעל השולח גט <strong>בחוצה לארץ עסקינן</strong> <small>[עוסקים אנו],</small> <strong>דבעי למימר</strong> <small>[שצריך</small> השליח <small>לומר]:</small> <strong>"בפני נכתב ובפני נחתם", ולא מצי למימר</strong> <small>[ואינו יכול לומר]</small> זאת שהרי עיוור הוא ואינו יכול לראות את הדבר.
 <strong>אמר ליה</strong> <small>[לו]</small> <strong>אביי: אלא מעתה,</strong> מי שהיה <strong>פתוח</strong> (רואה) בזמן קבלת הגט <strong>ונסתמא</strong> אחר כך, <strong>דמצי אמר</strong> <small>[שיכול לומר]</small> "בפני נכתב ובפני נחתם", שהרי מעיד על הזמן שבו ראה את הדברים, <strong>הכי נמי</strong> <small>[כך גם כן]</small> תאמר שיהיה <strong>כשר? והא קתני</strong> <small>[והרי שנה</small> במשנה<small>]:</small> <strong>פתוח ונסתמא וחזר ונתפתח</strong> — <strong>כשר,</strong> ונדייק מכאן: דווקא <strong>חזר ונתפתח</strong> — <strong>אין</strong> <small>[כן],</small> אבל אם <strong>לא חזר ונתפתח</strong> — <strong>לא!</strong>
 את הקושיה הזו דוחים: באמת <strong>הוא הדין</strong> בסומא <strong>דאף על גב</strong> <small>[שאף על פי]</small> ש<strong>לא חזר ונתפתח</strong> יכול להיות שליח ולהעיד על מה שראה קודם לכן, <strong>ואיידי דקתני</strong> <small>[ומתוך ששנה]</small> <strong>שפוי ונשתטה וחזר ונשתפה,</strong> ושם <strong>טעמא</strong> <small>[הטעם,</small> דווקא<small>]</small> ש<strong>חזר ונשתפה, הא</strong> <small>[הרי]</small> אם <strong>לא חזר ונשתפה</strong> — <strong>לא,</strong> שבוודאי מי שאינו בן דעת אינו יכול להעיד על דבר, לכן <strong>תנא נמי</strong> <small>[שנה גם כן]</small> <strong>פתוח ונסתמא וחזר ונתפתח.</strong> אבל באמת בסומא אם היה פיקח בזמן כתיבת הגט וחתימתו תחילתו ורק אחר כך נסתמא — כשר.
 <strong>אמר רב אשי: דיקא נמי</strong> <small>[מדוייק גם כן]</small> לפרש כך, ומדוע — <strong>דקתני</strong> <small>[ששנה</small> במשנה<small>],</small> <strong>זה הכלל: כל שתחילתו וסופו בדעת</strong> — <strong>כשר, ולא קתני</strong> <small>[שנה]:</small> <strong>כל שתחילתו וסופו בכשרות</strong> — <strong>כשר, שמע מינה</strong> <small>[למד מכאן]</small> שאין מדקדקים שיהיה תחילתו וסופו בכשרות, שפעמים אם תחילתו בכשרות אין צורך שיהיה גם סופו בכשרות, אבל ברור שצריך להיות תחילתו וסופו בדעת, וסומא הריהו כזה. 
 <big>ג</big> <strong>בעו מיניה</strong> <small>[שאלו אותו]</small> <strong>מר' אמי: עבד, מהו שיעשה שליח לקבל גט אשה מיד בעלה?</strong> האם ראוי הוא לכך, או לא? <strong>אמר להו</strong> <small>[להם],</small> לשואלים: <strong>מדקא פסיל ליה</strong> <small>[מתוך ש</small>הוא <small>פוסל לו</small> במשנה<small>]</small> <strong>לגוי,</strong>
## דף כג:
 <strong>מכלל</strong> הדברים אתה למד ש<strong>עבד כשר.</strong> לעומת זאת <strong>אמר רב אסי אמר ר' יוחנן: אין העבד נעשה שליח לקבל גט לאשה מיד בעלה, לפי שאינו בתורת גיטין וקדושין.</strong> וכיון שאין בו דין גיטין — על כן אינו ראוי להיות שליח בגיטין.
 <strong>מתקיף לה</strong> <small>[מקשה על כך]</small> <strong>ר' אלעזר,</strong> לדרך זו של הסבר: <strong>טעמא</strong> <small>[הטעם]</small> לפסולו של עבד בשליחות הוא דווקא <strong>במילתא דליתיה</strong> <small>[בדבר שאינו</small> שייך <small>בו],</small> <strong>הא במילתא דאיתיה</strong> <small>[הרי בדבר שישנו בו],</small> כלומר, במצוה שעבד שייך בה, <strong>כשר</strong> להיות בה שליח?
 <strong>והא</strong> <small>[והרי]</small> <strong>גוי, והא</strong> <small>[והרי]</small> <strong>כותי</strong> (שומרוני) <strong>דאיתנהו</strong> <small>[שישנם]</small> <strong>בתורת תרומה דנפשייהו</strong> <small>[של עצמם],</small> שיכולים הם להרים תרומה משלהם, <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הגוי והכותי שתרמו משלהם</strong> — <strong>תרומתם תרומה, ותנן</strong> <small>[ושנינו</small> במשנה אחרת<small>]:</small> <strong>גוי שתרם</strong> מתוך תבואתו <strong>של ישראל, אפילו</strong> תרם <strong>ברשות</strong> הישראלי — <strong>אין תרומתו תרומה</strong> כל עיקר,
 <strong>מאי טעמא</strong> <small>[מה טעם</small> הדבר<small>]?</small> <strong>לאו</strong> <small>[האם לא]</small> <strong>משום דכתיב</strong> <small>[שנאמר]:</small> <strong>"</strong>כן תרימו גם <strong>אתם"</strong> (במדבר יח, כח), ודורשים את ההדגשה <strong>"גם אתם"</strong> — כמו אתם; <strong>מה אתם ישראל</strong> — <strong>אף שלוחכם ישראל,</strong> ואין עבד בכלל ישראל? והוא הדין אם כן לכל שליחות, ובכלל זה שליחות הגט!
 <strong>אמרי דבי</strong> <small>[אומרים</small> חכמים <small>מבית</small> מדרשו<small>]</small> של <strong>ר' ינאי: לא,</strong> כך יש לדרוש את הכתוב: <strong>מה אתם בני ברית, אף שלוחכם בני ברית,</strong> ומשום כך הגוי איננו יכול להיות שליח בדבר, שאין הוא בכלל בן ברית, אבל העבד שאדונו מצווה למול אותו, וחייב במקצת מצוות — בכלל בני ברית הוא, ולכן בכלל שליחות הוא.
  ומביאים:  <strong>אמר ר' חייא בר אבא אמר ר' יוחנן: אין העבד נעשה שליח לקבל גט אשה מיד בעלה, לפי שאינו בתורת גיטין וקידושין, ואף על פי ששנינו:</strong> האומר לשפחה כנענית <strong>"הרי את שפחה וולדך בן חורין", אם היתה עוברה</strong> (מעוברת) באותה שעה — <strong>זכתה לו</strong> לעובר את שחרורו.
  וקודם מבררים: <strong>מאי</strong> <small>[מה]</small> ענין <strong>"אם היתה עוברה זכתה לו"?</strong> כלומר, מה הקשר בין דברי ר' יוחנן בענין שליחות העבד בגיטין, לענין שחרור העבד? <strong>כי אתא</strong> <small>[כאשר בא]</small> <strong>רב שמואל בר יהודה, אמר: ר' יוחנן תרתי</strong> <small>[שני</small> דברים<small>]</small> שונים <strong>אמר;</strong> האחד, שאין העבד נעשה שליח לקבל גט אשה מיד בעלה. והאחר: <strong>נראים דברים שהעבד מקבל גט,</strong> שטר שחרור <strong>לחבירו</strong> העבד <strong>מיד רבו</strong> (אדוניו) <strong>של חבירו, אבל לא מיד רבו שלו,</strong> אם היו שניהם עבדים אצל אדון אחד.
 <strong>ואם לחשך</strong> (ילחש לך, יעלה לך קושיה) <strong>אדם לומר:</strong> הלא <strong>זו</strong> שאינו יכול לקבל גט עבור חבירו מיד אדונו שלו היא <strong>הלכה שנויה</strong> להיפך, שכן שנינו: <strong>אם היתה עוברה</strong> — <strong>זכתה לו,</strong> ונמצא שהשפחה נעשית כשליח לקבל את שחרור בנה מיד אדוניה! <strong>אמור לו</strong> כי <strong>שני גדולי הדור</strong> כבר <strong>פירשו את הדבר,</strong> והם: <strong>ר' זירא ור' שמואל בר רב יצחק.</strong>
 <strong>חד</strong> <small>[אחד]</small> מהם <strong>אמר: הא מני</strong> <small>[זו</small> כשיטת <small>מי היא]?</small> — שיטת <strong>רבי היא,</strong> ש<strong>אמר: המשחרר חצי עבדו</strong> — <strong>קנה, וחד</strong> <small>[ואחד]</small> מהם הוסיף ו<strong>אמר: מאי טעמא</strong> <small>[מה הטעם]</small> של <strong>רבי בהא</strong> <small>[בזו]?</small> — <strong>קסבר</strong> <small>[סבור</small> הוא<small>]:</small> <strong>עובר ירך אמו הוא, ונעשה כמי שהקנה לה אחד מאבריה.</strong> שכיון שהיתה השפחה מעוברת הרי הוולד נחשב כחלק ממנה, והרי זה כאילו שיחרר חלק מגופה, ושחרור זה חל. ולפי זה יש פה טעם מיוחד שאינו מדין שליחות, אלא משום שהעובר הוא חלק מגופה. 
 <big>א משנה</big> <strong>אף</strong> אלה <strong>הנשים שאינן נאמנות</strong> להעיד לאשה ו<strong>לומר "מת בעלה",</strong> משום שחזקה שהן שונאות אותה, ולכן הן חשודות שמא הן משקרות ובאות לקלקלה, שתינשא על פי עדותן ולבסוף תצטרך לצאת מבעלה השני, מכל מקום, אף הן <strong>נאמנות להביא את גיטה,</strong> ואלו הן: <strong>חמותה, ובת חמותה, וצרתה</strong> (אשתו האחרת של בעלה), <strong>ויבמתה</strong> (אשת אחי בעלה), <strong>ובת בעלה.</strong>
 ומסבירים: <strong>מה בין גט למיתה,</strong> ומדוע סומכים עליהן בגט? — שבגט <strong>הכתב מוכיח,</strong> ומה שמסתמכים על דבריהן הוא רק לסיוע בלבד. וכן <strong>האשה עצמה מביאה את גיטה, ובלבד שהיא צריכה לומר: "בפני נכתב ובפני נחתם",</strong> וכאשר יבואר הדבר בגמרא. 
 <big>ב גמרא</big> שואלים: <strong>והתניא</strong> <small>[והרי שנינו</small> בברייתא<small>]:</small> <strong>כשם שאין נאמנות</strong> אלה הנשים <strong>לומר "מת בעלה", כך אין נאמנות להביא</strong> את <strong>גיטה! אמר רב יוסף: לא קשיא</strong> <small>[אין</small> זה <small>קשה]:</small> <strong>כאן</strong> במשנתנו מדובר <strong>בארץ</strong> (ארץ ישראל), ואילו <strong>כאן</strong> בברייתא מדובר <strong>בחוצה לארץ.</strong>
 ומסביר את ההבדל: <strong>בארץ, דלאו אדיבורה דידה קא סמכינן</strong> <small>[שלא על הדיבור שלה אנו סומכים]</small> להכשיר את הגט באמירת "בפני נכתב ובפני נחתם", ואינה אלא שליחה בלבד — <strong>מהימנא</strong> <small>[נאמנת</small> היא<small>]</small> להביא את הגט. ואולם <strong>בחוצה לארץ, דאדיבורה דידה קא סמכינן</strong> <small>[שעל הדיבור שלה אנו סומכים]</small> ולא ניתן לערער עוד על הגט — <strong>לא מהימנא</strong> <small>[אינה נאמנת],</small> שהרי אנו חושדים בה שאומרת דברי שקר כדי לקלקלה.
 <strong>אמר ליה</strong> <small>[לו]</small> <strong>אביי: אדרבה</strong> <small>[להיפך],</small> <strong>איפכא מסתברא</strong> <small>[ההיפך מסתבר],</small> ויש לומר: <strong>בארץ, דאי אתי</strong> <small>[שאם יבוא]</small> ה<strong>בעל מערער</strong> <small>[</small>ו<small>יערער]</small> <strong>משגחינן ביה</strong> <small>[משגיחים אנו בו,</small> מקבלים אנו את דבריו<small>]</small> וערעורו על הגט מתקבל, שהרי לא אמרה "בפני נכתב ובפני נחתם", <strong>דאיכא למימר לקלקולא קא מיכוונה</strong> <small>[שיש לומר לקלקול</small> של האשה שהיא שונאת היא <small>מתכוונת],</small> שתביא לה גט ולבסוף יתברר שלא היה זה גט כשר, ותצטרך לצאת מהבעל השני שתינשא לו — שם <strong>לא מהימנא</strong> <small>[נאמנת].</small> ואילו <strong>בחוצה לארץ, דאי אתי</strong> <small>[שאם יבוא]</small> ה<strong>בעל מערער</strong> <small>[</small>ו<small>יערער]</small> <strong>לא משגחינן ביה</strong> <small>[משגיחים אנו בו]</small> — <strong>מהימנא</strong> <small>[נאמנת</small> היא<small>].</small>
 ומעירים: ואכן, <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>אביי: ר' שמעון בן אלעזר אומר משום</strong> (משם) <strong>ר' עקיבא: אשה נאמנת להביא גיטה מקל וחומר; ומה נשים שאמרו חכמים</strong> ש<strong>אין</strong> הן <strong>נאמנות לומר "מת בעלה"</strong> — <strong>נאמנות</strong> מכל מקום <strong>להביא</strong> את <strong>גיטה, היא</strong> עצמה <strong>שנאמנת לומר "מת בעלה"</strong> — <strong>אינו דין שנאמנת להביא</strong> את <strong>גיטה?</strong>
## דף כד.
 <strong>וממקום שבאת,</strong> כלומר, מתוך ראיה זו עצמה אנו למדים: <strong>מה להלן</strong> השליחות <strong>צריכות שיאמרו: "בפנינו נכתב ובפנינו נחתם", אף היא</strong> עצמה המביאה את גיטה <strong>צריכה שתאמר: "בפני נכתב ובפני נחתם".</strong> ומכאן נלמד לענייננו שמדובר בהבאת גט בחוצה לארץ, שהרי נזכר שאותן נשים עליהן דובר במשנה צריכות לומר "בפני נכתב" וכו'.
 <strong>אמר רב אשי: מתניתין נמי דיקא</strong> <small>[משנתנו גם כן מדוייקת</small> כך<small>],</small> <strong>דקתני</strong> <small>[ששנה</small> בה<small>]:</small> <strong>האשה עצמה מביאה</strong> את <strong>גיטה, ובלבד שתהא צריכה לומר</strong> "בפני נכתב ובפני נחתם", <strong>שמע מינה</strong> <small>[למד מכאן]</small> שמדובר בשליחות בחוצה לארץ.
  ושואלים:  <strong>ו</strong>לדעת <strong>רב יוסף,</strong> האם אפשר לומר ש<strong>רישא</strong> <small>[ראשה</small> של המשנה<small>]</small> הקודמת "הכל כשרים להביא את הגט" וכו' <strong>וסיפא</strong> <small>[וסופה</small> של המשנה<small>]</small> "האשה עצמה" וכו' מדברים בהבאת גט <strong>בחוצה לארץ,</strong> ואילו <strong>מציעתא</strong> <small>[אמצעה]</small> "אף הנשים" וכו' מדברת בהבאתו <strong>בארץ?</strong> ומשיבים: <strong>אין</strong> <small>[כן],</small> <strong>רישא וסיפא</strong> <small>[ראשה וסופה]</small> <strong>בחוצה לארץ, מציעתא</strong> <small>[</small>ו<small>אמצעה]</small> <strong>בארץ.</strong>
 ומסבירים: <strong>ממאי</strong> <small>[ממה]</small> הוא מוכיח זאת? — <strong>מדקתני</strong> <small>[ממה ששנה</small> במשנה<small>]:</small> <strong>מה בין גט למיתה</strong> — <strong>שהכתב מוכיח, ולא קתני</strong> <small>[שנה]:</small> <strong>שהכתב ופה מוכיח.</strong> משמע שאין כאן ענין של אמירה ("בפני נכתב" וכו'), ולכן הוא מפרש שמדובר כאן בארץ. 
 <big>א</big> שנינו במשנה ש<strong>האשה עצמה מביאה</strong> את גיטה ואומרת שבפניה נכתב ונחתם. ושואלים: לשם מה היא צריכה להביא ולהעיד? הלא <strong>אשה מכי מטי</strong> <small>[מכאשר הגיע]</small> <strong>גיטה לידה איגרשה</strong> <small>[התגרשה]</small> <strong>לה</strong> כבר! <strong>אמר רב הונא: באומר</strong> לאשתו: <strong>לא תתגרשי בו אלא בפני בית דין פלוני.</strong> ואומרים: <strong>סוף סוף כי מטיא התם איגרשה בה</strong> <small>[כאשר</small> היא <small>מגיעה לשם</small> בפני אותו בית דין, מייד היא <small>מתגרשת בו],</small> שהרי קיימה את התנאי של בעלה! ולשם מה היא צריכה להביא ולהעיד?
 <strong>אלא אמר רב הונא בר מנוח משמיה</strong> <small>[משמו]</small> של <strong>רב אחא בריה</strong> <small>[בנו]</small> של <strong>רב איקא:</strong> ש<strong>אמר לה</strong> הבעל כך: <strong>כי מטית התם, אתנחיה אארעא ושקליה</strong> <small>[כאשר את מגיעה לשם, הניחי אותו,</small> את הגט, <small>על הארץ וקחי אותו],</small> שתקבל את הגט רק באותו מקום.
  ומקשים:  <strong>אי הכי, הוה ליה</strong> <small>[אם כן, הרי זה]</small> כמו המקרה שאומר לאשתו: <strong>"טלי גיטך מעל גבי קרקע", ואמר רבא</strong> על כך: האומר לאשתו <strong>"טלי גיטך מעל גבי קרקע"</strong> — <strong>לא אמר כלום,</strong> שנמצא שלא הוא שנתן לה גט אלא היא לקחתו בעצמה!
 <strong>אלא,</strong> צריכים לפרש כך: ש<strong>אמר לה</strong> לאשתו: <strong>הוי</strong> <small>[היי]</small> <strong>שליח</strong> שלי <strong>להולכה</strong> של הגט <strong>עד דמטית התם</strong> <small>[שאת מגיעה לשם],</small> <strong>וכי מטית התם</strong> <small>[וכאשר את מגיעה לשם],</small> למקום שאני אומר לך <strong>הוי</strong> <small>[היי]</small> <strong>שליח לקבלה, וקבלי את גיטך</strong> כשליח.
  ומקשים:  <strong>והא</strong> <small>[והרי]</small> <strong>לא חזרה שליחות אצל הבעל!</strong> שהשליחות הראשונה שעשתה בתורת שליח להולכה לא נגמרה, שעל השליח להיות ראוי לחזור למשלח ולהודיע לו על ביצוע השליחות, וזו, כיון שבהגיעה לאותו מקום הריהי נעשית בעל המעשה עצמו ומכאן ואילך בטלה שליחותה, הרי שיש חיסרון בעצם השליחות, ואם כן, כיצד יכולה היא לקבל מיד עצמה את הגט! אלא צריך לומר כך, ש<strong>אמר לה: הוי</strong> <small>[היי]</small> <strong>שליח להולכה עד דמטית התם</strong> <small>[שאת מגיעה לשם],</small> <strong>וכי מטית התם</strong> <small>[וכאשר את מגיעה לשם]</small> <strong>שוי</strong> <small>[עשי]</small> <strong>שליח לקבלה</strong> עבורך, ותני לו את הגט.
  ושואלים:  <strong>הניחא למאן דאמר</strong> <small>[זה נוח ל</small>דעת <small>מי שאומר]:</small> <strong>אשה עושה שליח לקבל גיטה מיד שליח בעלה,</strong> ואינה צריכה לקבל את הגט בעצמה. <strong>אלא למאן דאמר</strong> <small>[ל</small>דעת <small>מי שאומר]:</small> <strong>אין האשה עושה שליח לקבל גיטה מיד שליח בעלה, מאי איכא למימר</strong> <small>[מה יש לומר]?</small>
 ומשיבים: <strong>טעמא מאי</strong> <small>[מהו הטעם]</small> של מי שאמר שאין האשה עושה שליח? <strong>משום דאיכא</strong> <small>[שיש]</small> בכך <strong>בזיון</strong> של ה<strong>בעל,</strong> שהוא רוצה למסור את הגט ביד האשה ולא ביד שליח, <strong>והכא</strong> <small>[וכאן]</small> <strong>בעל לא קפיד</strong> <small>[מקפיד],</small> שהרי הוא עצמו אמר לה לעשות כך.
  על כך שואלים: <strong>הניחא למאן דאמר</strong> <small>[זה נוח ל</small>דעת <small>מי שאומר]:</small> שהטעם בענין זה הוא <strong>משום</strong> החשש ל<strong>בזיון</strong> של ה<strong>בעל, אלא למאן דאמר</strong> <small>[ל</small>דעת <small>מי שאומר]:</small> שזוהי גזירה <strong>משום חצרה הבאה לאחר מיכן,</strong> שאם היו מתירים לה למנות שליח לקבלה מיד שליח הבעל, היו סבורים שגם בחצר הדין כן, באופן שנתן את הגט בחצר, ואחר כך קנתה האשה את החצר ועל ידי כך קיבלה את הגט. ובאמת, אין הדברים דומים, כי בחצר אינה זוכה מדין שליחות אלא כאילו היתה זאת ידה, וכשהחצר אינה שלה — אין כאן נתינה לידה, ואין זה גט. אם כן, <strong>מאי איכא למימר</strong> <small>[מה יש לומר],</small> כיצד יכולה היא לעשות שליח לקבלה?
  ומשיבים: צריכים לפרש כך, ש<strong>אמר לה,</strong> לאשה: <strong>הוי</strong> <small>[היי]</small> לגבי הגט <strong>שליח להולכה עד דמטית התם</strong> <small>[שאת מגיעה לשם],</small> <strong>וכי מטית התם</strong> <small>[וכאשר את מגיעה לשם]</small> <strong>שוי</strong> <small>[עשי]</small> <strong>שליח</strong> נוסף <strong>להולכה, וקבלי את גיטך מיניה</strong> <small>[ממנו],</small> משליח זה.
 <strong>ואיבעית אימא</strong> <small>[ואם תרצה אמור],</small> ש<strong>אמר לה</strong> כך: <strong>הוי</strong> <small>[היי]</small> <strong>שליח להולכה עד דמטית התם</strong> <small>[שאת מגיעה לשם],</small> <strong>וכי מטית התם</strong> <small>[וכאשר את מגיעה לשם]</small> <strong>אימר קמי בי דינא</strong> <small>[אמרי בפני בית הדין]</small> <strong>"בפני נכתב ובפני נחתם", ומשוי בי דינא</strong> <small>[ויעשו בית הדין]</small> <strong>שליח וליתבוה ניהליך</strong> <small>[ויתנו לך]</small> את הגט.
 
 <big>א משנה</big> <strong>כל גט שנכתב שלא לשום</strong> (לשם) <strong>אשה,</strong> אלא סתם — <strong>פסול. כיצד? היה</strong> אדם <strong>עובר בשוק, ושמע קול סופרים</strong> שכותבים גיטין <strong>מקרין</strong> (מקריאים) לתלמידיהם כתרגיל: <strong>איש פלוני מגרש את פלונית ממקום פלוני,</strong> ונכנס <strong>ואמר: זה שמי וזה שם אשתי,</strong> תנו לי את הגט הזה שכתבתם ואשתמש בו — גט כזה <strong>פסול לגרש בו,</strong> שהרי לא נכתב לשם גירושי אשה.
 <strong>יתר מיכן,</strong> אפילו <strong>כתב</strong> אדם <strong>לגרש את אשתו ונמלך</strong> ולא גירשה, ונשאר בידו הגט, <strong>מצאו בן עירו ואמר לו: שמי כשמך ושם אשתי כשם אשתך</strong> ומקומנו שווה, תן לי את הגט ואשתמש אני בו — <strong>פסול</strong> השני <strong>לגרש בו.</strong>
## דף כד:
 <strong>יתר מיכן</strong> — <strong>היו לו שתי נשים ושמותיהן שוות,</strong> ו<strong>כתב</strong> גט <strong>לגרש</strong> אחת מהן, כגון <strong>את הגדולה</strong> ונמלך — <strong>לא יגרש בו את הקטנה.</strong>
 <strong>יתר מיכן,</strong> אפילו <strong>אמר</strong> בעל של שתי נשים ששמותיהן שווים <strong>ללבלר: "כתוב</strong> גט, <strong>לאיזו</strong> מהן <strong>שארצה אגרש"</strong> — <strong>פסול לגרש בו.</strong>
 <big>א גמרא</big> שנינו במקרה השני במשנה: <strong>כתב לגרש את אשתו ונמלך וכו'.</strong> ושואלים: <strong>ואלא רישא</strong> <small>[בראשה</small> של המשנה<small>]</small> שנאמר "איש פלוני מגרש את פלונית" וכו' <strong>במאי</strong> <small>[במה</small> מדובר<small>],</small> האם לא במקרה כזה שציווה פלוני לכתוב גט לאשתו ונמלך ולא גירשה? ואם כן הרי המקרה הראשון במשנה זהה למקרה השני!
 <strong>אמר רב פפא: בסופרין העשויין להתלמד עסקינן</strong> <small>[עוסקים אנו]</small> שכותבים אותו כתרגול בלא שיאמר להם אדם לכתוב גט עבורו. <strong>אמר רב אשי: דיקא נמי</strong> <small>[מדוייק גם כן]</small> מלשון המשנה, <strong>דקתני</strong> <small>[ששנה</small> בה<small>]</small> <strong>"סופרין מקרין",</strong> שמשמעו — מקריאים לתלמידיהם, על מנת להרגיל אותם בכתיבת גיטין, <strong>ולא קתני</strong> <small>[שנה]</small> <strong>"סופרין קוראין".</strong> ומסכמים: אכן, <strong>שמע מינה</strong> <small>[למד מכאן]</small> שכך הוא.
  ושואלים:  <strong>מאי</strong> <small>[מה]</small> המשמעות של <strong>"יתר מיכן"?</strong> מה נתווסף בכל מקרה במשנה על קודמו? ומביאים מברייתא: <strong>תנא דבי</strong> <small>[שנה</small> החכם <small>מבית</small> מדרשו<small>]</small> של <strong>ר' ישמעאל: לא</strong> רק <strong>זה,</strong> במקרה הראשון שכתבו סופרים גט, <strong>שנכתב שלא לשום</strong> (לשם) <strong>גירושין</strong> כלל, אלא כתרגיל כתיבה — פסול, <strong>אלא אף זה</strong> שכתב אדם לגרש את אשתו ונמלך, <strong>שנכתב</strong> מתחילתו <strong>לשום גירושין</strong> — <strong>פסול</strong> ואין חבירו יכול לגרש בו.
 <strong>ולא</strong> רק <strong>זה שנכתב שלא לשום גירושין דידיה</strong> <small>[שלו]</small> אלא של איש אחר — פסול, <strong>אלא אף זה</strong> שכתבו על מנת לגרש את אשתו האחת <strong>שנכתב לשום גירושין דידיה</strong> <small>[שלו]</small> — <strong>פסול</strong> לגרש בו את אשתו האחרת שלא לשמה נכתב. <strong>ולא</strong> רק <strong>זה</strong> שכתבו לאשתו האחת, <strong>שלא נכתב לשום גירושין הא</strong> <small>[</small>של <small>זו],</small> אשתו האחרת — פסול, <strong>אלא אף זה</strong> שהתנה שכותב לאחת משתי נשיו כפי שירצה, <strong>ש</strong>מכל מקום <strong>נכתב לשום</strong> (לשם) <strong>גירושין הא</strong> <small>[</small>של <small>זו],</small> שהרי חשב גם עליה — גם כן <strong>פסול.</strong>
 ומסבירים: <strong>מאי טעמא</strong> <small>[מה טעם]</small> הדבר? מניין לנו שיש צורך בדיוק גדול כל כך של "לשמה"? — שנאמר בפרשת גירושין שבתורה (דברים כד, א): "וכתב לה ספר כריתות ונתן בידה". וכך אנו למדים: <strong>אי כתב</strong> <small>[אילו היה כתוב]</small> בתורה רק <strong>"ונתן ספר כריתות בידה", הוה אמינא</strong> <small>[הייתי אומר]</small> שדבר זה בא <strong>למעוטי האיך קמא</strong> <small>[למעט</small> ולפסול רק את <small>זה,</small> המקרה <small>הראשון]</small> שכתבו סופרים להתלמד, <strong>דלא עביד לשום</strong> <small>[שאין</small> הגט <small>עשוי לשם]</small> <strong>כריתות, אבל כתב</strong> אדם אחר <strong>לגרש את אשתו ונמלך, דעביד</strong> <small>[שעשוי]</small> <strong>לשום כריתות</strong> — <strong>אימא</strong> <small>[אמור]</small> שהוא גט <strong>כשר,</strong> על כן <strong>כתב רחמנא</strong> <small>[כתבה התורה]:</small> <strong>"וכתב"</strong> שצריך לכתוב בעצמו, לשם גירושיו שלו, ולא שייכתב על ידי אדם אחר.
 <strong>אי כתב רחמנא</strong> <small>[</small>ו<small>אילו היתה כותבת התורה]</small> רק <strong>"וכתב", הוה אמינא</strong> <small>[הייתי אומר]:</small> דבר זה בא <strong>למעוטי האי דלא איהו קא כתיב לה</strong> <small>[למעט</small> את <small>זה שלא הוא כתב אותו],</small> <strong>אבל</strong> מי ש<strong>יש לו שתי נשים</strong> ששמותיהן שווים, <strong>דאיהו קא כתיב לה</strong> <small>[שהוא</small> עצמו <small>כותב אותו</small> לעצמו<small>]</small> — <strong>אימא</strong> <small>[אמור]</small> שהוא גט <strong>כשר</strong> — <strong>כתב רחמנא</strong> <small>[כתבה התורה]:</small> <strong>"</strong>וכתב <strong>לה",</strong> וכוונתו <strong>לשמה</strong> של אותה אשה דווקא.
  ושואלים:  <strong>וסיפא</strong> <small>[וסופה</small> של המשנה<small>]</small> במי שרוצה לתת גט לאחת מנשותיו על תנאי, <strong>למה לי?</strong> והרי כבר ידוע לנו שיש צורך לכתוב את הגט לשם האשה המתגרשת! ואומרים: <strong>הא קא משמע לן</strong> <small>[</small>דבר <small>זה השמיע לנו],</small> ש<strong>אין ברירה,</strong> ואין אומרים שכיון שנתן לזו — התברר הדבר למפרע שלה התכוון מתחילה, אלא צריך לכתוב לשמה כבר מתחילת הכתיבה.
 <big>ב</big> שנינו במשנה: <strong>כתב לגרש את הגדולה</strong> — <strong>לא יגרש בו את הקטנה</strong> למרות ששמותיהן שווים. ומדייקים מכאן: <strong>קטנה הוא דלא מצי מגרש ביה</strong> <small>[שאינו יכול לגרש בו],</small> <strong>הא</strong> <small>[הרי]</small> <strong>גדולה</strong> שכתב בשבילה — <strong>מצי מגרש ביה</strong> <small>[יכול לגרש בו],</small> למרות שהפרטים שבגט זהים לחלוטין לאשה אחרת המצוייה באותו מקום, ואשה יכולה לגבות את כתובתה ולהינשא לאיש אחר על סמך גט זה.
 <strong>אמר רבא: זאת אומרת,</strong> ש<strong>שני</strong> אנשים ששמותיהם זהים, כגון ששניהם נקראים <strong>יוסף בן שמעון הדרין בעיר אחת</strong> למרות ששמותיהם שווים בדיוק — <strong>מוציאין</strong> (מציגים לפרעון) <strong>שטר</strong> <strong>חוב על אחרים,</strong> ואין הלווה יכול לומר ליוסף בן שמעון שהוא בעל השטר שהשטר נכתב עבור יוסף בן שמעון האחר.
 <strong>אמר ליה</strong> <small>[לו]</small> <strong>אביי: אלא מעתה,</strong> לפי אופן זה שאתה מדייק, <strong>רישא דקתני</strong> <small>[</small>ב<small>ראשה</small> של משנתנו <small>ששנה</small> בה<small>]</small> שפוגש את חבירו ואומר לו: <strong>שמי כשמך</strong> — <strong>פסול לגרש בו,</strong> אף כאן נדייק: <strong>שני הוא</strong> ש<strong>לא מצי מגרש ביה</strong> <small>[יכול לגרש בו],</small> <strong>הא</strong> <small>[הרי]</small> ה<strong>ראשון מצי מגרש ביה</strong> <small>[יכול לגרש בו]</small> למרות ששמותיהם שווים? <strong>והא אמרינן</strong> <small>[והרי אנו אומרים]</small> במשנה במפורש במקרה ששני אנשים ששמותיהם שווים: <strong>ולא אחר יכול להוציא עליהן שטר חוב,</strong> משום שכל אחד מהם יכול להשתמט ולומר שלא הוא החייב, ולא לשמו נכתב השטר! ואף כאן יש לחשוש שאשה שיש בידה גט כזה משתמשת לתביעת כתובתה ולנישואיה בגט שאינו שלה.
 <strong>אלא מאי אית לך למימר</strong> <small>[מה יש לך לומר],</small> כיצד יכול הראשון בכל זאת לגרש בו ונוכל לסמוך על גט זה כראיה? — שמסר את הגט <strong>בעדי מסירה</strong> ועליהם אנו סומכים לאשר את הגט בבית הדין, <strong>ו</strong>דעת <strong>ר' אלעזר היא,</strong> שסבור שעיקרו של הגט הוא במסירתו בפני עדים.
  אם כן, <strong>הכא נמי</strong> <small>[כאן גם כן]</small> בשתי נשים בעלות אותו שם, אפשר לפרש שמדובר כשנמסר הגט לאשה ב<strong>עדי מסירה,</strong> ואין לדייק מכאן, כפי שדייק רבא, שיכולים שני יוסף בן שמעון הדרים בעיר אחת להוציא שטר חוב על אחרים, <strong>ו</strong>שיטת <strong>ר' אלעזר היא.</strong>
 <big>ג</big> <strong>אמר רב:</strong> כל הגיטין הללו <strong>כולן</strong> שנמנו במשנה ואמרו שהם פסולים ואינם כשרים לגרש בהם אשה — בכל זאת <strong>פוסלין בכהונה.</strong> שאם ניתנו לאשה — הרי היא נפסלת על ידי כך להינשא לכהן משום דין גרושה, <strong>חוץ מן</strong> הגט <strong>הראשון</strong> שעסקה בו המשנה, שלא נכתב כלל לשם גירושין אלא להתלמד. <strong>ושמואל אמר: אף ראשון נמי</strong> <small>[גם כן]</small> <strong>פוסל.</strong>
 ומעירים: <strong>ואזדא</strong> <small>[והלך]</small> <strong>שמואל לטעמיה</strong> <small>[לטעמו,</small> לשיטתו<small>]</small> ש<strong>אמר שמואל: כל מקום ששנו חכמים "גט פסול"</strong> — כוונתו: <strong>פסול</strong> שאין האשה יכול להינשא מכוחו, <strong>ו</strong>אולם <strong>פוסל</strong> אותה מכהונה. ובכל מקום שאמרו <strong>"חליצה פסולה"</strong> — הכוונה היא ש<strong>פסולה,</strong> שאין היבמה יכולה עדיין להינשא לאדם אחר, כדין יבמה הזקוקה לייבום. <strong>ו</strong>אולם <strong>פוסלתה מן האחין,</strong> שגם האחים האחרים אינם יכולים עוד לייבם אותה, כדין יבמה שחלץ לה אחד מן האחים.
 <strong>במערבא אמרי משמיה</strong> <small>[בארץ ישראל אמרו משמו]</small> של <strong>ר' אלעזר:</strong> מי שחלץ ברגל <strong>שמאל</strong> או שחלץ ב<strong>לילה</strong> — הרי אלו חליצות <strong>פסולות,</strong> <strong>ו</strong>בכל זאת <strong>פוסלות</strong> את היבמה לאחים,
## דף כה.
 אבל אם היה החולץ <strong>קטן,</strong> או שחלץ לא בסנדל כי אם ב<strong>אנפיליא</strong> (גרב של בד) — הרי אלו חליצות <strong>פסולות</strong> לגמרי, <strong>ו</strong>לא רק שאינן מתירות אותה להינשא, אלא גם <strong>אין פוסלות</strong> אותה מן האחים.
  שיטה נוספת על אלה של רב ושמואל בענין הפוסלים לכהונה, היא של <strong>זעירי</strong> ש<strong>אמר:</strong> כל המקרים הללו <strong>כולן,</strong> כל המקרים שנשנו במשנה <strong>אין פוסלין</strong> את האשה מכהונה <strong>חוץ מן</strong> המקרה <strong>האחרון,</strong> ששמות נשיו שווים, והורה לסופר לכתוב גט סתם והשאיר בידו את הברירה למי מהן יתן את הגט.
 <strong>וכן אמר רב אסי: כולן אין פוסלין חוץ מן האחרון.</strong> <strong>ו</strong>אילו <strong>ר' יוחנן אמר</strong> שיטה אחרת בענין זה: <strong>אף אחרון נמי</strong> <small>[גם כן]</small> <strong>אינו פוסל</strong> לכהונה, שאין אנו חוששים כלל לדעה שיש ברירה לומר שהוברר בנתינת הגט שלשמה של אותה אשה נכתב.
  ומעירים:  <strong>ואזדא</strong> <small>[והולך]</small> <strong>ר' יוחנן לטעמיה</strong> <small>[לטעמו,</small> לשיטתו<small>].</small> ש<strong>אמר ר' אסי אמר ר' יוחנן: האחין שחלקו</strong> את ירושת אביהם <strong>לקוחות הן</strong> מבחינת ההלכה, ונחשבים כאילו קנו זה מזה, <strong>ו</strong>לכן <strong>מחזירין זה לזה ביובל</strong> כדין כל מי שקנה שדה מחבירו, וחולקים מחדש. ואין אנו אומרים יש ברירה — שבחלוקה הראשונה הוברר חלקו המיוחד של כל אחד מן האחים, והרי הוא שלו לצמיתות.
  ומעירים:  <strong>וצריכא</strong> <small>[וצריך]</small> שייאמרו דברי ר' יוחנן שאין ברירה גם בענין ירושה וגם בענין הגט. <strong>דאי איתמר בהא</strong> <small>[שאם היה נאמר</small> רק <small>בזה],</small> בגט, היינו אומרים: דווקא <strong>בהא קאמר</strong> <small>[בזה אומר]</small> <strong>ר' יוחנן</strong> ש<strong>אין ברירה, משום דבעינן</strong> <small>[שאנו צריכים]</small> שיהא הגט כתוב מתחילתו <strong>"לה",</strong> כלומר <strong>לשמה, אבל התם</strong> <small>[שם]</small> לענין ירושה, יכולים היינו לומר: דווקא <strong>מכר הוא דאמר רחמנא</strong> <small>[שאמרה תורה]</small> <strong>ליהדר</strong> <small>[שיחזור]</small> <strong>ביובל, אבל ירושה ומתנה לא</strong> יחזרו ביובל, לכן השמיע לנו שאין הדבר כן והאחים לקוחות הם, ואין ברירה.
 <strong>ו</strong>לצד האחר: <strong>אי אשמעינן</strong> <small>[אם היה משמיע לנו]</small> רק ב<strong>שדה,</strong> היינו אומרים שפסק כך <strong>משום דלחומרא</strong> <small>[שלהחמיר],</small> ושמא אין דעתו של ר' יוחנן מוחלטת בענין זה, אלא שמפני הספק הוא מחמיר להחזיר את הקרקעות זה לזה. <strong>אי נמי</strong> <small>[או גם כן]</small> לא פסק כך משום שאין ברירה, אלא מפני שביובל אנו מדברים על החזרת מצב הדברים <strong>כתחילה,</strong> כמו שהיו הנחלות בזמן החלוקה לשבטים. <strong>אבל הכא</strong> <small>[כאן],</small> בגט, <strong>אימא</strong> <small>[אמור]</small> ש<strong>לא,</strong> לכן, <strong>צריכא</strong> <small>[נצרכה]</small> שיאמר הדבר גם בגט, לומר שר' יוחנן סבור ככלל שאין ברירה.
 <big>א</big> <strong>בעא מיניה</strong> <small>[שאל אותו]</small> <strong>רב הושעיא מרב יהודה: אמר</strong> הבעל <strong>ללבלר "כתוב</strong> גט <strong>לאיזו</strong> מנשי <strong>שתצא בפתח תחילה", מהו?</strong> האם גט כשר הוא? <strong>אמר ליה</strong> <small>[לו]:</small> <strong>תניתוה</strong> <small>[</small>כבר <small>שניתם אותה</small> במשנה<small>]:</small> <strong>יתר מיכן, אמר ללבלר "כתוב לאיזו שארצה אגרש"</strong> — <strong>פסול לגרש בו, אלמא</strong> <small>[מכאן]</small> ש<strong>אין ברירה!</strong>
 <strong>איתיביה</strong> <small>[הקשה לו]</small> רב הושעיא ממה ששנינו, <strong>האומר לבניו: "הריני שוחט את הפסח</strong> בירושלים <strong>על מי שיעלה מכם ראשון לירושלים", כיון שנכנס ראשון ראשו ורובו</strong> לעיר — <strong>זכה בחלקו</strong> על ידי אביו, <strong>ומזכה את אחיו עמו.</strong> ומכאן שאומרים יש ברירה, שהרי כאן מתברר למפרע שעליו שחט האב את הפסח!
 <strong>אמר ליה</strong> <small>[לו]</small> רב יהודה: <strong>הושעיא ברי</strong> <small>[בני],</small> <strong>מה ענין פסחים אצל גיטין?</strong> אין הדברים דומים! <strong>הא אתמר עלה</strong> <small>[הרי נאמר עליה],</small> על משנה זו שבפסחים, <strong>אמר ר' יוחנן:</strong> אין כוונת האב שבאמת רק הראשון מבניו הוא שיזכה, ולא אמר זאת האב אלא רק <strong>כדי לזרזן במצות</strong> ובאמת זיכה את הפסח לכולם.
  מעירים:  <strong>דיקא נמי</strong> <small>[מדוייק</small> כך <small>גם כן]</small> מלשון המשנה, <strong>דקתני</strong> <small>[ששנה]:</small> <strong>כיון שנכנס ראשון ראשו ורובו</strong> — <strong>זכה בחלקו ומזכה את אחיו עמו;</strong> <strong>אי אמרת בשלמא דאמנינהו מעיקרא</strong> <small>[נניח אם אומר אתה ש</small>כבר <small>מינה אותם</small> האב על הפסח <small>מתחילה]</small> — <strong>שפיר</strong> <small>[יפה],</small> שכולם היו מנויים ולכן זכו כולם, <strong>אלא אי אמרת</strong> <small>[אם אומר אתה]</small> ש<strong>לא אמנינהו</strong> <small>[מינה אותם]</small> מתחילה בזמן שחיטת הפסח, <strong>לאחר שחיטה מי קמיתמנו</strong> <small>[האם</small> אפשר עוד <small>להתמנות]?</small> <strong>והתנן</strong> <small>[והרי שנינו</small> במשנה<small>]:</small> <strong>נמנין</strong> על הפסח בתוך חבורה מסויימת, <strong>ומושכין ידיהן</strong> (מבטלים) <strong>ממנו,</strong> ממה שנמנו על חבורה זו, <strong>עד שישחט</strong> קרבן הפסח, ואולם לאחר שנשחט הקרבן אי אפשר עוד להיכנס לחבורה ולא לצאת ממנה! אלא ודאי שהמנה האב מלכתחילה את כל בניו, ולא אמר כן אלא כדי לזרזם.
  ומעירים:  <strong>תניא נמי הכי</strong> <small>[שנויה</small> ברייתא <small>גם כן כך]</small> לחזק את דברי ר' יוחנן שאין מדובר כאן אלא בזירוז: ש<strong>מעשה</strong> היה שאמר אב לבניו דבר כגון זה, <strong>וקדמו בנות לבנים, ונמצאו בנות זריזות ובנים שפלים</strong> (עצלים). וכיון שלא נאמר שרק הבנות הן שזכו בפסח, אלא רק שהן נמצאו זריזות — משמע שכל זה לא היה ענין של זכייה ממשית אלא של זירוז בלבד.
  על משא ומתן זה שבין רב יהודה ורב הושעיא <strong>אמר אביי</strong> בתמיהה: רב הושעיא <strong>קא בעי מיניה</strong> <small>[שואל אותו],</small> את רב יהודה שאלה העוסקת במקרה של אדם ש<strong>תולה</strong> את הברירה <strong>בדעת אחרים,</strong> במי שתצא ראשונה מהפתח, <strong>ו</strong>אילו רב יהודה <strong>קא פשיט ליה</strong> <small>[פותר לו]</small> ממקרה שיש בו ברירה באופן של <strong>תולה בדעת עצמו,</strong> למי שהוא ירצה לתת לה את הגט, <strong>והדר מותיב ליה</strong> <small>[ו</small>אחר כך <small>חוזר</small> רב הושעיא <small>ומקשה לו]</small> ממקרה של <strong>תולה בדעת אחרים,</strong> במי שיעלה ראשון לירושלים? ומה ההגיון שבדבר?
 <strong>אמר רבא: מאי קושיא</strong> <small>[מה הקושי</small> שבזה<small>]?</small> <strong>דלמא דמאן דאית ליה</strong> <small>[שמא שמי שיש לו,</small> שסבור<small>]</small> שיש <strong>ברירה</strong> בכל האופנים: <strong>לא שנא</strong> <small>[שונה]</small> <strong>תולה בדעת עצמו ולא שנא</strong> <small>[שונה]</small> <strong>תולה בדעת אחרים</strong> — תמיד <strong>אית ליה</strong> <small>[יש לו,</small> הריהו מקבל<small>]</small> את העיקרון של <strong>ברירה, ומאן דלית ליה</strong> <small>[ומי שאין לו,</small> אינו מקבל<small>]</small> את העיקרון של <strong>ברירה</strong> גם הוא <strong>לא שנא</strong> <small>[שונה]</small> <strong>תולה בדעת עצמו ולא שנא</strong> <small>[שונה]</small> <strong>תולה בדעת אחרים</strong> — בכל אופן <strong>לית ליה</strong> <small>[אין לו,</small> אינו <small>מקבל</small><small>]</small> את העיקרון של <strong>ברירה!</strong>
 <strong>אמר ליה</strong> <small>[לו]</small> <strong>רב משרשיא לרבא:</strong> אי אפשר לומר כך, <strong>והא</strong> <small>[והרי]</small> התנא <strong>ר' יהודה,</strong> במקרה ש<strong>תולה בדעת עצמו לית ליה</strong> <small>[אין לו]</small> <strong>ברירה, ו</strong>כש<strong>תולה בדעת אחרים אית ליה</strong> <small>[יש לו]</small> <strong>ברירה!</strong>
 ומפרשים את הדבר: <strong>תולה בדעת עצמו לית ליה</strong> <small>[אין לו]</small> <strong>ברירה, דתניא</strong> <small>[ש</small>כן <small>שנינו</small> בברייתא<small>]:</small> <strong>הלוקח</strong> (קונה) <strong>יין מבין הכותים</strong> (שומרונים) ולשיטה זו הריהם כיהודים לענין חיובי תרומות ומעשרות, אלא שיש לחשוש שלא עישרו ונמצא שיש בידו יין של טבל, <strong>אומר</strong> כך: <strong>שני לוגין שאני עתיד להפריש</strong> לאחר זמן ממאה לוגים שיש לפני — <strong>הרי הן</strong> מעכשיו <strong>תרומה</strong> לכהן, <strong>עשרה</strong> לוגים הן <strong>מעשר ראשון</strong> ללוי, <strong>תשעה</strong> (עשירית מן הנותר) הם <strong>מעשר שני</strong> שהמפריש מעלהו לירושלים ואוכלו,
## דף כה:
 <strong>ומיחל</strong> (מחלל) את המעשר שני על כסף <strong>ו</strong>אם רוצה <strong>שותה מיד,</strong> וסומך על מה שיפריש לאחר מכן, שאז יתבררו הלוגים שהופרשו למעשר ולתרומה, אלו <strong>דברי ר' מאיר.</strong> ואילו <strong>ר' יהודה ור' יוסי ור' שמעון אוסרין,</strong> מפני שהם סבורים שאין ברירה. משמע שלדעת ר' יהודה במקרה שהדבר תלוי בדעתו, אין ברירה.
  ומצד שני: במקרה של <strong>תולה בדעת אחרים אית ליה</strong> <small>[יש לו,</small> לר' יהודה, הריהו מקבל<small>]</small> את העיקרון של <strong>ברירה, דתנן</strong> <small>[ש</small>כן <small>שנינו</small> במשנה<small>]:</small> חולה שאמר לאשתו "הרי זה גיטך מעכשיו אם אמות מחולי זה", אם ימות — יחול הגט מאותה שעה שאמר, והשאלה היתה: <strong>מה היא</strong> (מה דינה) <strong>באותן</strong> <strong>הימים</strong> של מחלתו?
  — <strong>ר' יהודה אומר: הרי היא כאשת איש לכל דבריה,</strong> לכל דיניה, <strong>ולכי מיית הוי גיטא</strong> <small>[וכאשר ימות יהא</small> זה <small>גט].</small> והתולה דבר במיתתו, הריהו כתולה בדעת אחרים, וסבור ר' יהודה שכאשר מתברר הדבר הוא חל למפרע.
  ועוד, <strong>אמר ליה</strong> <small>[לו]</small> <strong>רב משרשיא לרבא: הא</strong> <small>[הרי]</small> <strong>ר' שמעון</strong> גם כן מבדיל בין תולה בדעת עצמו לתולה בדעת אחרים, שבמקרה של <strong>תולה בדעת עצמו לית ליה</strong> <small>[אין לו,</small> אינו מקבל<small>]</small> את העיקרון של <strong>ברירה, ותולה בדעת אחרים אית ליה</strong> <small>[יש לו]</small> <strong>ברירה!</strong>
 ומבארים: <strong>תולה בדעת עצמו לית ליה</strong> <small>[אין לו]</small> <strong>ברירה</strong> — <strong>הא דאמרן</strong> <small>[זו שאמרנו]</small> בענין היין שקונה מן הכותים (שומרונים). <strong>תולה בדעת אחרים אית ליה</strong> <small>[יש לו]</small> <strong>ברירה, דתניא</strong> <small>[ש</small>כן <small>שנינו</small> בברייתא<small>]:</small> האומר לאשה <strong>"הריני בועליך</strong> לשם קידושין <strong>על מנת שירצה אבא</strong> (אבי) בקידושין אלה <strong>", אף על פי שלא רצה האב</strong> — <strong>מקודשת,</strong> שיש הנחה הלכתית שאין אדם עושה בעילתו בעילת זנות, ולכן אנו אומרים שגם אם לא ירצה האב, מתחילה היתה הבעילה לשם קידושין. <strong>ר' שמעון בן יהודה אומר משום</strong> (משם) <strong>ר' שמעון:</strong> אין הדבר כן, אלא רק אם <strong>רצה האב</strong> — האשה <strong>מקודשת,</strong>
## דף כו.
 ואם <strong>לא רצה האב</strong> — <strong>אינה מקודשת.</strong> משמע שבמקום שתולה בדעת אחרים סבור ר' שמעון שיש ברירה, שהרי לפי רצון האב מתברר אם היו אלה קידושין, או לא!
 <strong>אמר ליה</strong> <small>[לו]</small> רבא לרב משרשיא: <strong>בין ל</strong>שיטת <strong>ר' יהודה בין ל</strong>שיטת <strong>ר' שמעון, לא שנא</strong> <small>[אינו שונה]</small> אם היה <strong>תולה בדעת עצמו, ולא שנא</strong> <small>[ואינו שונה]</small> אם היה <strong>תולה בדעת אחרים</strong> — בכל מקרה <strong>אית להו</strong> <small>[יש להם,</small> הריהם מקבלים<small>]</small> את העיקרון של <strong>ברירה,</strong>
 <strong>והתם</strong> <small>[ושם]</small> במקרה של קונה יין מן הכותי אין הם אוסרים מחמת שהם סבורים שאין ברירה, אלא <strong>כדקתני טעמא</strong> <small>[כפי ששנה</small> שם את <small>הטעם]</small> במפורש: <strong>אמרו לו</strong> אותם חכמים <strong>לר' מאיר:</strong> וכי <strong>אי</strong> (אין) <strong>אתה מודה,</strong> שיש לחשוש <strong>שמא יבקע הנוד</strong> לאחר שישתה חלק מן היין, ויישפך כל מה שנשאר בתוכו בלא שהפריש דבר, <strong>ונמצא זה שותה טבלים למפרע?</strong> ולכן גזרו מחשש שלא יגיע הדבר כלל לידי ברירה, ולא משום שאין הם מקבלים באופן כללי את העיקרון של ברירה. <strong>אמר להם</strong> ר' מאיר: אין אני חושש לאפשרות כזו, אלא <strong>לכשיבקע</strong> אכן תיווצר פה בעיה. ומכל מקום, לכל הדעות כאשר יפריש תהא הפרשתו מועילה מטעם ברירה.
 <big>א משנה</big> סופר <strong>הכותב טופסי גיטין,</strong> שהוא כותב את הנוסח הכללי הקבוע של הגט ומכין אותו מראש, כדי שאם יבוא אדם אליו ויבקשו לכתוב עבורו גט יצטרך להוסיף רק את הפרטים המיוחדים, <strong>צריך שיניח</strong> פנוי את ה<strong>מקום</strong> בגט בו ייכתב שם <strong>האיש,</strong> וכן את ה<strong>מקום</strong> בו ייכתב שם <strong>האשה, ו</strong>כן את <strong>מקום הזמן</strong> בו נכתב הגט.
 ואם הסופר כותב טפסים של <strong>שטרי מלוה</strong> — <strong>צריך שיניח מקום</strong> שם <strong>המלוה, מקום</strong> שם <strong>הלוה, מקום המעות</strong> (סכום הכסף של ההלוואה), ו<strong>מקום הזמן</strong> בו נעשה <strong>ההלוואה.</strong>
 ואם כותב הסופר טפסים של <strong>שטרי מקח,</strong> שטרי מכירה של קרקע — <strong>צריך שיניח מקום</strong> בשטר בו ייכתב אחר כך שם <strong>הלוקח, ומקום</strong> שם <strong>המוכר, מקום</strong> סכום <strong>המעות, מקום השדה</strong> שאותו קונה, <strong>ומקום הזמן</strong> בו נקנה השדה, וכל זה עשו <strong>מפני התקנה</strong> כאשר יבואר בגמרא.
 <strong>ר' יהודה פוסל בכולן,</strong> בכל השטרות הללו אם נכתבו מראש טפסיהם בלבד. ואילו <strong>ר' אלעזר מכשיר בכולן, חוץ מגיטי נשים,</strong> <strong>ש</strong>הרי בהם <strong>נאמר: "וכתב לה"</strong> (דברים כד, א) — <strong>לשמה,</strong> ואינו יכול לכתוב מראש אף חלק מן הגט בלי שיידע לשם מי נכתב הגט, שהרי אין זו כתיבה לשמה. 
 <big>ב גמרא</big> <strong>אמר רב יהודה אמר שמואל: צריך</strong> הסופר <strong>שיניח</strong> בטופס הגט <strong>אף מקום</strong> לכתיבת הנוסח: <strong>"הרי את מותרת</strong> <strong>לכל אדם",</strong> שהוא עיקרו של הגט, <strong>ו</strong>סתם משנתנו שיטת <strong>ר' אלעזר היא,</strong> ש<strong>אמר: עדי מסירה כרתי</strong> <small>[כורתים],</small> הם העושים את הכריתות שבגט, את גמר הגט, <strong>ובעינן</strong> <small>[וצריכים אנו]</small> שתהיה <strong>כתיבה</strong> של עיקר הגט <strong>לשמה.</strong>
 ומעירים: <strong>וצריכא</strong> <small>[וצריך]</small> שייאמרו דברי שמואל שמשנתנו כשיטת ר' אלעזר, גם כאן לענין כתיבת טופסי גיטין וגם במשניות שבפרק הקודם לענין כתיבה במחובר לקרקע, ובענין כתיבת גט על ידי חרש שוטה וקטן.
 <strong>דאי אשמעינן הך קמייתא</strong> <small>[שאם היה משמיע לנו</small> רק את <small>זו,</small> את המשנה <small>הראשונה]</small> שאין כותבים על המחובר, הייתי אומר שדווקא <strong>בההיא</strong> <small>[באותה]</small> המשנה <strong>הוא דאיכא לאוקמה</strong> <small>[שיש להעמידה,</small> להסבירה<small>]</small> <strong>כ</strong>שיטת <strong>ר' אלעזר,</strong> כיון <strong>דקתני</strong> <small>[ששנה]</small> שם בלשון <strong>"אין כותבין" וקתני</strong> <small>[ושנה]</small> בה <strong>"כתבו",</strong> שעיקרו של הגט בכתיבה,
 <strong>אבל סיפא</strong> <small>[</small>ב<small>סוף</small> המשנה האחרת<small>]</small> בענין כתיבת הגט על ידי פסולים, שהתיר שיכתבו, <strong>דקתני</strong> <small>[ששנה]</small> ואמר טעמו <strong>"שאין קיום הגט אלא בחותמיו", אימא</strong> <small>[אמור]</small> ששיטת <strong>ר' מאיר היא,</strong> ש<strong>אמר: עדי חתימה כרתי</strong> <small>[כורתים],</small> הם הגומרים את הכריתות שבגט, ולכן היה צריך לומר שאלו דברי ר' אלעזר.
 <strong>ואי אשמעינן</strong> <small>[ואם היה משמיע לנו]</small> כך <strong>בההיא</strong> <small>[באותה]</small> משנה, אפשר לומר: <strong>ההיא נמי איכא לאוקמה</strong> <small>[אותה גם כן אפשר להעמיד]</small> <strong>כר' אלעזר</strong> כפי שהסברנו שמדובר בכתיבה של הטופס, והכוונה ב"חותמיו" היא לעדי מסירה, <strong>אבל הא</strong> <small>[</small>משנה <small>זו]</small> שלנו <strong>אימא</strong> <small>[אמור]:</small> <strong>מדסיפא</strong> <small>[מכיון שסופה]</small> שיטת <strong>ר' אלעזר הוי</strong> <small>[הוא]</small> ועליה נזכר שמו — <strong>רישא לאו</strong> <small>[תחילתה אינה]</small> כשיטת <strong>ר' אלעזר,</strong> על כן <strong>צריכא</strong> <small>[צריך]</small> שייאמר הדבר לגבי שלוש המשניות.
 <big>ג</big> שנינו במשנה: <strong>מפני התקנה.</strong> ושואלים: <strong>מאי</strong> <small>[מהי]</small> <strong>תקנה</strong> זו? <strong>אמר ר' יונתן: מפני תקנת סופר,</strong> שיוכל להכין לעצמו מראש טפסים כאלה, כדי שאם יבוא אליו לקוח, לא יצטרך לכתוב את הגט במהירות. <strong>ו</strong>שיטת <strong>ר' אלעזר היא,</strong> ש<strong>אמר: עדי מסירה כרתי</strong> <small>[כורתים],</small> <strong>ו</strong>לפי שיטה זו <strong>בדין הוא</strong> ש<strong>אפילו טופס נמי</strong> <small>[גם כן]</small> <strong>לא לכתוב</strong> <small>[יכתוב],</small> משום שלכתחילה ראוי שייכתב גם הוא לשמה, <strong>ומשום תקנת סופרים שרו רבנן</strong> <small>[התירו חכמים].</small>
 <big>ד</big> עוד שנינו במשנתנו: <strong>ר' יהודה פוסל בכולן,</strong> אף בשאר שטרות, אם לא נכתב השטר כולו לצורך אותו ענין. ומסבירים שר' יהודה <strong>גזר</strong> פסול על כתיבת <strong>טופס אטו</strong> <small>[משום]</small> החשש שמא יבואו מתוך כך גם לכתוב מראש גם <strong>תורף</strong> שהוא עיקרו של השטר. וכן <strong>גזר</strong> בשאר <strong>שטרות</strong> שאין בהם ענין של "לשמה" <strong>אטו</strong> <small>[משום]</small> <strong>גיטין.</strong>
 <big>ה</big> עוד שנינו במשנתנו: <strong>ור' אלעזר מכשיר בכולן חוץ מגיטי נשים.</strong> ומסבירים את טעמו: <strong>טופס אטו</strong> <small>[משום]</small> <strong>תורף גזר,</strong> ולכן אמר שאין כותבים טופס של גט, אבל <strong>שטרות אטו</strong> <small>[משום]</small> <strong>גיטין לא גזר,</strong> וסבור ששאר שטרות, מכיון שאינם צריכים כתיבה לשמה, יכול לכותבם מראש.
 <big>ו</big> על מה ששנינו בסוף המשנה שר' אלעזר פוסל משום <strong>שנאמר "וכתב לה"</strong> — לשמה, מקשים: <strong>והא כי כתיב</strong> <small>[והרי כאשר נאמר]</small> <strong>"</strong>וכתב <strong>לה"</strong> שמשם נלמד דין לשמה בגט — <strong>אתורף</strong> <small>[על</small> ענין ה<small>תורף]</small> <strong>הוא דכתיב</strong> <small>[שנאמר]</small> הדבר, ולא על הטופס של הגט, ומה שייך דבר זה לענייננו?
 <strong>אלא אימא</strong> <small>[אמור]:</small> ר' אלעזר פוסל בטופס <strong>משום שנאמר</strong> בתורף <strong>"וכתב לה"</strong> — <strong>לשמה,</strong> שכיון שכתיבת תורף לשמה היא מן התורה — גזר ר' אלעזר אף על כתיבת הטופס.
## דף כו:
 ושואלים: <strong>קשיא</strong> <small>[קשה]</small> מדברי <strong>ר' אלעזר אדר'</strong> <small>[על דברי ר']</small> <strong>אלעזר!</strong> שהרי אמרנו שראשית המשנה אף היא כדעת ר' אלעזר ושם נאמר שכותבים טופסי גיטין, ובסופה הוא אומר שאין כותבים! ומשיבים: מחלוקת <strong>תרי תנאי</strong> <small>[שני תנאים]</small> היא <strong>ו</strong>שניהם <strong>אליבא</strong> <small>[על פי שיטת]</small> <strong>ר' אלעזר.</strong>
 <strong>ר' שבתי אמר</strong> בשם <strong>חזקיה:</strong> תקנה זו שהוזכרה במשנה אינה מפני מה התירו לסופר לכתוב מראש טופסי גיטין, אלא להיפך — מדוע תיקנו שלא יכתוב גם את התורף באותם טפסים ובו שמות של אנשים ונשים. והטעם הוא <strong>משום קטטה,</strong> <strong>ו</strong>שיטת <strong>ר' מאיר היא,</strong> ש<strong>אמר: עדי חתימה כרתי</strong> <small>[כורתים],</small> וכתיבת הגט אינה צריכה להיות דווקא לשמה,
 <strong>ו</strong>לכן <strong>בדין הוא</strong> ש<strong>אפילו תורף נמי</strong> <small>[גם כן]</small> יכול היה הסופר <strong>לכתוב</strong> מראש, <strong>ו</strong>אולם <strong>זמנין דשמעה ליה לסופר דקא כתיב</strong> <small>[פעמים ש</small>האשה <small>שומעת את הסופר שכותב]</small> גט, וכתוב בו במקרה שמה, שהסופר מכין אותו מראש כשיזדמן גט לאשה בשם זה, <strong>וסברה איהו קאמר ליה</strong> <small>[ו</small>היא <small>סבורה</small> ש<small>הוא,</small> בעלה <small>אמר לו]</small> לכתוב עבורו גט, <strong>והוה</strong> <small>[ויש]</small> <strong>לה קטטה בהדיה</strong> <small>[איתו]</small> ולכן עשו תקנה שלא יכתבו מראש את תורף הגט שבו שם האיש והאשה.
  ואילו <strong>רב חסדא אמר</strong> בשם <strong>אבימי:</strong> יש לפרש את משנתנו <strong>משום תקנת עגונות,</strong> שלא תבוא האשה למצב שבו תישאר נעזבת, עגונה. כיצד? <strong>אמרי לה</strong> <small>[יש אומרים]</small> שפירש את משנתנו כשיטת <strong>ר' מאיר, ואמרי לה</strong> <small>[ויש אומרים]</small> שפירשה כשיטת <strong>ר' אלעזר.</strong>
 ומפרטים: <strong>אמרי לה</strong> <small>[יש אומרים]</small> שהוא כשיטת <strong>ר' מאיר,</strong> ש<strong>אמר:</strong> <strong>עדי חתימה כרתי</strong> <small>[כורתים],</small> גומרים את הגט, <strong>ובדין הוא</strong> ש<strong>אפילו תורף נמי</strong> <small>[גם כן]</small> היה יכול <strong>לכתוב, ו</strong>מדוע אסרו? <strong>זמנין דהוה ליה</strong> <small>[פעמים שיש לו]</small> <strong>קטטה בהדה</strong> <small>[איתה],</small> עם אשתו, <strong>ורתח עלה</strong> <small>[ו</small>הוא <small>כועס עליה]</small> <strong>וזריק ליה ניהלה</strong> <small>[וזורק לה</small> את הגט<small>]</small> <strong>ומעגן ומותיב לה</strong> <small>[ומושיב</small> ומשאיר <small>אותה</small> כך<small>]</small> גרושה רק מפני שהיה בידו כבר גט מוכן, ולכן תיקנו שלא יכינו גיטין שלמים מראש — כדי שיקח הדבר זמן בין שעת הקטטה ועד שהגט יהיה מוכן, ומתוך כך עשוי הבעל להירגע מכעסו, ולא יגרש את אשתו.
 <strong>אמרי לה</strong> <small>[יש אומרים]</small> שהיא כשיטת <strong>ר' אלעזר,</strong> ש<strong>אמר: עידי מסירה כרתי</strong> <small>[כורתים],</small> גומרים את הגט, <strong>ובדין הוא</strong> ש<strong>אפילו טופס נמי</strong> <small>[גם כן]</small> <strong>לא</strong> היה צריך <strong>לכתוב</strong> משום גזירה שלא יבוא לכתוב את התורף, ומדוע התירו לכתוב? <strong>זמנין דבעי למיזל</strong> <small>[פעמים שרוצה</small> הבעל <small>ללכת]</small> <strong>למדינת הים ולא אשכח ספרא</strong> <small>[ואינו מוצא סופר]</small> שיכתוב לו גט, <strong>ושביק לה ואזיל</strong> <small>[ומניח אותה והולך]</small> <strong>ומעגן ומותיב לה</strong> <small>[ומושיב,</small> משאיר <small>אותה</small> כך<small>],</small> ולכן תיקנו שאפשר יהיה לכתוב גט במהירות על ידי הוספת התורף בלבד. 
 <big>א</big> שנינו שאחד הדברים שהם בכלל תורף הגט, הוא <strong>מקום הזמן.</strong> ומעירים: <strong>קפסיק ותני</strong> <small>[פסק ושנה]</small> הלכה זו, <strong>לא שנא</strong> <small>[שונה]</small> אם היה זה גט <strong>מן הנישואין, ולא שנא</strong> <small>[שונה]</small> אם היה זה גט <strong>מן האירוסין.</strong>
 ומעתה, <strong>בשלמא</strong> <small>[נניח]</small> בגט <strong>מן הנישואין, בין למאן דאמר</strong> <small>[ל</small>דעת <small>מי שאומר]</small> שיש צורך לכתוב זמן בגט <strong>משום בת אחותו,</strong> שלא יחפה עליה אם זנתה תחתיו על ידי מתן גט בלי תאריך — <strong>איכא</strong> <small>[יש</small> בזה טעם<small>],</small> <strong>בין למאן דאמר</strong> <small>[ל</small>דעת <small>מי שאומר]</small> <strong>משום פירי</strong> <small>[פירות]</small> שלא תפסיד את פירות נכסיה המגיעים לה על פי דין, אם לא תוכל להוכיח מתי נתגרשה — <strong>איכא</strong> <small>[יש]</small> מקום לחשוש, ולכן צריך לכתוב זמן בגט.
 <strong>אלא</strong> בגט <strong>מן האירוסין, בשלמא למאן דאמר</strong> <small>[נניח ל</small>שיטת <small>מי שאומר]</small> שתיקנו זמן בגיטין <strong>משום בת אחותו</strong> — <strong>איכא</strong> <small>[יש]</small> גם פה מקום לחשש זה, שיכול להיות שתיזנה גם מן האירוסין, <strong>אלא למאן דאמר</strong> <small>[ל</small>דעת <small>מי שאומר]</small> <strong>משום פירי</strong> <small>[פירות],</small> <strong>ארוסה מי אית לה פירי</strong> <small>[האם יש לה פירות]?</small> כי זכות הבעל בפירות נכסי אשתו ממילא אינה אלא משעת נישואין ולא קודם לכן. ואם כן, מה חשש יש בדבר ואין צורך לכתוב כלל זמן בגט זה!
 <strong>אמר רב עמרם: הא מילתא שמעית מיניה דעולא</strong> <small>[דבר זה שמעתי ממנו, מעולא</small><small>]</small> ש<strong>אמר</strong> שזמן בגיטין נעשה <strong>משום תקנת ולד, ולא ידענא מאי ניהו</strong> <small>[ידעתי מה הוא]</small> דבר זה. <strong>כיון דשמעיתא להא דתניא</strong> <small>[ששמעתי את זו ששנינו</small> בברייתא<small>]:</small> <strong>האומר: "כתבו גט לארוסתי,</strong> <strong>לכשאכנסנה</strong> (אשאנה) <strong>אגרשנה</strong> בו <strong>"</strong>— <strong>אינו גט, ואמר עולא: מה טעם</strong> אינו גט? <strong>גזירה שמא יאמרו</strong> האנשים: <strong>גיטה קודם לבנה,</strong> שהרי ייתכן שכשישאנה יבוא עליה ויוולד לה בן, ויחשבו האנשים שלא נולד בכשרות, שהרי תאריך כתיבת הגט קודם ללידת הבן. אם כן <strong>הכא נמי</strong> <small>[כאן גם כן]</small> הטעם שעל הסופר להניח את מקום הזמן בגט ארוסה, הוא <strong>גזירה שמא</strong> יכנסנה ויגרשנה, ו<strong>יאמרו: גיטה קודם לבנה.</strong> 
 <big>ב</big> <strong>אמר ר' זירא אמר ר' אבא בר שילא אמר רב המנונא סבא אמר רב אדא בר אהבה אמר רב: הלכה</strong> בענין טופסי גיטין <strong>כר' אלעזר</strong> שהם פסולים. <strong>קרי</strong> <small>[קרא]</small> <strong>רב עליה</strong> <small>[עליו],</small> על <strong>ר' אלעזר: טובינא דחכימי</strong> <small>[המאושר שבחכמים],</small> שהלכה כמותו.
  ושואלים:  <strong>ואפילו בשאר שטרות נמי</strong> <small>[גם כן]</small> הלכה כר' אלעזר, שניתן להכין מראש טופסי שטרות? <strong>והאמר</strong> <small>[והרי אמר]</small> <strong>רב פפי משמיה</strong> <small>[משמו]</small> של <strong>רבא: האי</strong> <small>[</small>מסמך <small>זה]</small> של <strong>אשרתא דדייני</strong> <small>[קיום הדיינים]</small> שנועד לקיים שטר חוב, <strong>דמיכתבה</strong> <small>[שנכתבת]</small> מראש <strong>מקמי דליסהדי סהדי אחתימת ידייהו</strong> <small>[לפני שמעידים העדים על חתימת ידם]</small> — <strong>פסולה. אלמא</strong> <small>[מכאן]</small> שאף שלבסוף התברר שהיה זה דבר נכון, מכל מקום אסור לעשות כן משום ש<strong>מיחזי כשיקרא</strong> <small>[נראה כשקר],</small> שכתבו את האישור לפני שביררו את הדבר. ואם כן <strong>הכא נמי</strong> <small>[כאן גם כן]</small> גם בשאר השטרות אם כותבים אותם לפני שהעיסקה נגמרת <strong>מיחזי כשיקרא</strong> <small>[נראה</small> הדבר <small>כשקר]!</small>
 ואומרים: <strong>ו</strong>דבר זה שאמר רב פפי לפסול כתיבת שאר שטרות מראש בגלל שנראה כשקר <strong>ליתא</strong> <small>[אינו],</small> כלומר, אין לו קיום בהלכה, <strong>מ</strong>שום דברי <strong>רב נחמן,</strong> ש<strong>אמר רב נחמן, אומר היה ר' מאיר: אפילו מצאו</strong> לגט <strong>באשפה</strong> כשהוא בלתי חתום, ו<strong>חתמו ונתנו לה</strong> — <strong>כשר,</strong> שכתיבת הגט אינה מעכבת. <strong>ואפילו רבנן</strong> <small>[חכמים]</small> <strong>לא פליגי עליה</strong> <small>[נחלקו עליו],</small> על <strong>ר' מאיר</strong> — <strong>אלא בגיטי נשים,</strong> וטעמם: <strong>דבעינן</strong> <small>[שצריכים אנו]</small> שתהא <strong>כתיבה לשמה, אבל בשאר שטרות</strong> — <strong>לא.</strong>
 וראיה לדבר: ש<strong>אמר ר' אסי אמר ר' יוחנן: שטר שלוה בו</strong> פעם אחת <strong>ופרעו</strong> — <strong>אינו חוזר ולוה בו,</strong> ומדוע? <strong>שכבר נמחל שעבודו,</strong> שעם ההלוואה בשטר חל שעבוד על נכסי הלווה, ושעבוד זה פוקע עם פריעת החוב, ומאז פקע תוקפו של השטר הזה כשטר, ואינו עוד אלא כהלוואה בעל פה. ונדייק: <strong>טעמא</strong> <small>[הטעם,</small> דווקא<small>]</small> משום ש<strong>נמחל שעבודו, אבל משום</strong> החשש שנראה הדבר כ<strong>שיקרא</strong> <small>[שקר]</small> שנכתב השטר קודם ההלוואה השנית — <strong>לא חיישינן</strong> <small>[אין אנו חוששים].</small>
## דף כז.
 <big>א משנה</big> שליח <strong>המביא גט ואבד הימנו,</strong> אם <strong>מצאו לאלתר</strong> (מייד) לאחר שאבד לו — <strong>כשר, ואם לאו</strong> <small>[לא]</small> — <strong>פסול,</strong> שמא הגט שמצא אינו זה שאיבד אלא של אדם אחר ששמו ושם אשתו כשם הבעל והאשה שבגט שהביא. <strong>מצאו בחפיסה או בדלוסקמא</strong> (קופסה), אם יש בו סימן — יכול לסמוך על כך שהוא שלו. <strong>אם</strong> היה זה גט ש<strong>מכירו</strong> — <strong>כשר</strong> בכל מקום. 
 <big>ב גמרא</big> שנינו במשנתנו שגט שאבד הריהו פסול ולא ניתן לגרש בו, אלא אם כן נמצא לאלתר. <strong>ורמינהו</strong> <small>[ומשליכים,</small> מראים סתירה<small>]</small> לכך ממה ששנינו: <strong>מצא גיטי נשים,</strong> או שטרי <strong>שחרורי עבדים, דייתיקי</strong> (צוואות), <strong>מתנות, ושוברין</strong> (קבלות על סכומי כסף) — <strong>הרי זה לא יחזיר</strong> למי שהיו מיועדים עבורם, ומדוע? <strong>שאני אומר:</strong> אמנם <strong>כתובין היו ו</strong>אולם <strong>נמלך עליהן</strong> אחר כך <strong>שלא ליתנן.</strong> ומכאן נסיק: <strong>הא</strong> <small>[הרי</small> אם<small>]</small> <strong>אמר</strong> הכותב: <strong>"תנו"</strong> — <strong>נותנין, ואפילו</strong> עבר מאז שאבדו ועד שנמצאו <strong>זמן מרובה!</strong>
 <strong>אמר רבה: לא קשיא</strong> <small>[אין</small> זה <small>קשה]:</small> <strong>כאן</strong> במשנתנו מדובר <strong>במקום ש</strong>בו <strong>השיירות מצויות,</strong> ואז יש לחשוש שיש זוג במקום אחר בעל אותם שמות, וגט זה אינו שלו. <strong>כאן</strong> במשנה האחרת, מדובר <strong>במקום שאין השיירות מצויות</strong> ומשום כך יכול להחזיר (אם ידוע לנו שלא נמלך).
  ומעירים:  <strong>ואפילו במקום שהשיירות מצויות</strong> שחוששים שמא אין זה הגט שלו, <strong>והוא</strong> רק כ<strong>שהוחזקו,</strong> שיש לנו זה מכבר חזקה וידיעה שהיו <strong>שני יוסף בן שמעון בעיר אחת,</strong> ואז יש באמת מקום לחשוש שמא איש אחר מאותה עיר הוא, וגט אחר הוא.
 <strong>דאי</strong> <small>[שאם]</small> <strong>לא תימא הכי</strong> <small>[תאמר כך]</small> שדווקא כשהוחזקו שניים בעלי שם זהה אנו חוששים, אם כן <strong>קשיא דרבה אדרבה</strong> <small>[קשה</small> מדבריו <small>של רבה</small> במקום אחר <small>על</small> דברי <small>רבה</small> כאן<small>].</small> שמסופר: <strong>דההוא גיטא דאישתכח בי דינא</strong> <small>[שגט אחד שנמצא בבית הדין]</small> של <strong>רב הונא, והוה כתיב ביה</strong> <small>[והיה כתוב בו]</small> שם המקום <strong>"בשוירי מתא</strong> <small>[העיר]</small> ש<strong>על רכיס נהרא</strong> <small>[הנהר]</small> <strong>", ואמר רב הונא: חוששין</strong> אנו <strong>לשני שוירי,</strong> שמא יש עוד מקום ששמו כך, ועל כן שמא אינו של זה שמבקש לגרש בו את אשתו.
 <strong>ואמר ליה</strong> <small>[לו]</small> <strong>רב חסדא לרבה</strong> שהיה אז צעיר: <strong>פוק</strong> <small>[צא]</small> <strong>ועיין בה,</strong> בהלכה זו, <strong>דלאורתא בעי לה מינך</strong> <small>[שבערב ישאל אותך על כך]</small> <strong>רב הונא. נפק, דק ואשכח</strong> <small>[יצא</small> רבה, <small>דקדק ומצא],</small> <strong>דתנן</strong> <small>[ש</small>כן שנינו במשנה<small>]:</small> <strong>כל</strong> המוצא <strong>מעשה בית דין</strong> (שטרות ומסמכים שנעשים על ידי בית הדין) — <strong>הרי זה יחזיר</strong> את מה שמצא לבעליו, ואינו צריך לחשוש לשתי ערים בעלות שם זהה.
 <strong>והא בי דינא</strong> <small>[והרי בית הדין]</small> של <strong>רב הונא</strong> ש<strong>כמקום שהשיירות מצויות דמי</strong> <small>[</small>הוא <small>נחשב],</small> שאנשים רבים עוברים ושבים שם, <strong>וקא פשיט</strong> <small>[ופתר]</small> רבה שהדין הוא ש<strong>יחזיר, אלמא</strong> <small>[מכאן יוצא]</small> שלדעתו, רק <strong>אי</strong> <small>[אם]</small> היה זה מקרה ש<strong>הוחזקו שני</strong> אנשים בשם <strong>יוסף בן שמעון בעיר אחת</strong> — <strong>אין</strong> <small>[כן],</small> אז חוששים, <strong>ואי</strong> <small>[ואם]</small> <strong>לא</strong> — <strong>לא.</strong>
 ומספרים: <strong>עבד</strong> <small>[עשה]</small> <strong>רבה עובדא בההוא גיטא דאישתכח בי כיתנא</strong> <small>[מעשה בגט אחד שנמצא בבית הכותנה]</small> <strong>ב</strong>עיר <strong>פומבדיתא כשמעתיה</strong> <small>[כשיטתו].</small> <strong>איכא דאמרי</strong> <small>[יש שאומרים]</small> שהיה זה <strong>בדוכתא היכא דתרו כיתנא</strong> <small>[במקום היכן ששורים פשתן],</small> <strong>ואף על גב</strong> <small>[ואף על פי]</small> ש<strong>הוחזקו</strong> שני אנשים באותו שם באותה עיר הכתובה בגט, ומדוע? — כיון ש<strong>לא שכיחן שיירתא</strong> <small>[מצויות שיירות]</small> העוברות במקום זה. <strong>ואיכא דאמרי</strong> <small>[ויש שאומרים]</small> שהיה הדבר <strong>בדוכתא דמזבני כיתנא</strong> <small>[במקום שמוכרים</small> בו <small>פשתן],</small> <strong>והוא שלא הוחזקו</strong> שני אנשים בעלי אותו שם בעיר הכתובה בגט, <strong>ו</strong>אולם <strong>שכיחן</strong> <small>[מצויות]</small> <strong>שיירות,</strong> שהרי זה מקום שאנשים רבים עוברים בו.
  באותו ענין אומרים: <strong>ר' זירא רמי מתניתין אברייתא ומשני</strong> <small>[היה משליך,</small> מראה סתירה, <small>ממשנתנו על הברייתא, ומתרץ].</small> <strong>תנן</strong> <small>[שנינו</small> במשנה<small>]:</small> <strong>המביא גט ואבד הימנו, אם מצאו לאלתר</strong> — <strong>כשר,</strong> <strong>ואם לאו</strong> <small>[לא]</small> — <strong>פסול.</strong> <strong>ורמינהו</strong> <small>[ומשליכים,</small> מביאים סתירה לכך<small>]</small> ממה ששנינו בברייתא: <strong>מצא גט אשה בשוק, בזמן שהבעל מודה</strong> שכתבו ונתנו — <strong>יחזיר לאשה, אין הבעל מודה</strong> — <strong>לא יחזיר לא לזה ולא לזה.</strong> ונדייק מכאן: <strong>הא</strong> <small>[הרי]</small>
## דף כז:
 <strong>בזמן שהבעל מודה מיהת</strong> <small>[על כל פנים]</small> <strong>יחזיר לאשה, ואפילו</strong> אבד הגט <strong>לזמן מרובה! ומשני</strong> <small>[ומתרץ]:</small> <strong>כאן במקום שהשיירות מצויות</strong> — לא יחזיר, <strong>כאן במקום שאין השיירות מצויות</strong> — יחזיר.
 <strong>איכא דאמרי</strong> <small>[יש שאומרים]</small> בדברי ר' זירא שבמקום שהשיירות מצויות לא יחזיר: <strong>והוא,</strong> דווקא <strong>שהוחזקו</strong> שני אנשים בשמות שווים באותה עיר <strong>הוא</strong> ש<strong>לא ליהדר</strong> <small>[יחזיר],</small> <strong>והיינו</strong> <small>[וזהו]</small> כשיטתו של <strong>רבה; ואיכא דאמרי</strong> <small>[ויש שאומרים]:</small> <strong>אף על גב</strong> <small>[אף על פי]</small> ש<strong>לא הוחזקו</strong> בשמות שווים <strong>לא ליהדר</strong> <small>[יחזיר]</small> במקום ששיירות מצויות, <strong>ופליגא</strong> <small>[וחלוקה]</small> שיטתו של ר' זירא על זו של <strong>רבה.</strong>
 ומבררים: <strong>בשלמא</strong> <small>[נניח]</small> ש<strong>רבה לא אמר כר' זירא</strong> ולא הקשה כמוהו מן הברייתא, אלא מן המשנה בבבא מציעא, כי <strong>מתניתין אלימא ליה לאקשויי</strong> <small>[משנתנו,</small> משנת רבי, <small>חזקה לו יותר להקשות</small> ממנה<small>],</small> שנוסחתה מדוייקת וברורה מאשר זו של הברייתא. <strong>אלא ר' זירא מאי טעמא</strong> <small>[מה טעם]</small> <strong>לא אמר כרבה</strong> ומדוע לא הקשה מן המשנה?
  ומשיבים:  <strong>אמר</strong> <small>[</small>יכול היה <small>לומר]</small> <strong>לך</strong> ר' זירא, <strong>מי קתני</strong> <small>[האם שנה]</small> במשנה במפורש: <strong>אם אמר "תנו"</strong> — <strong>נותנין ואפילו לזמן מרובה?</strong> הרי לא למדנו זאת אלא מדיוק, ואם כן <strong>דלמא</strong> <small>[שמא]</small> אתה צריך לדייק באופן אחר: <strong>אם אמר "תנו"</strong> — <strong>נותנין,</strong> אבל רק <strong>כדקיימא לן</strong> <small>[כפי שמוחזק לנו</small> במשנתנו<small>]</small> — <strong>לאלתר</strong> <small>[מייד],</small> ולא לאחר זמן.
 <strong>ר' ירמיה אמר:</strong> אפשר לתרץ את הקשיים הללו באופן אחר, ולהעמיד את המשנה בבבא מציעא ואת הברייתא, המתירות להחזיר גט שנפל <strong>כגון דקאמרי</strong> <small>[שאומרים]</small> ה<strong>עדים</strong> שחתומים על שטר זה: <strong>מעולם לא חתמנו אלא על גט אחד של יוסף בן שמעון,</strong> וממילא אין לחשוש שמא של אחר הוא.
  ושואלים:  <strong>אי הכי, מאי למימרא</strong> <small>[אם כך, מה</small> צורך <small>לומר</small> זאת<small>],</small> הרי פשוט שיחזיר, שהרי ברור שהוא של זה! ומשיבים: <strong>מהו דתימא</strong> <small>[שתאמר]</small> <strong>ליחוש דלמא איתרמי</strong> <small>[נחשוש שמא הזדמן]</small> גט אחר שבו <strong>שמא</strong> <small>[שם]</small> של המגרש והמגורשת <strong>כשמא</strong> <small>[כשם]</small> של המגרש והמגורשת, <strong>ו</strong>שמות <strong>עדים כ</strong>שמות <strong>עדים</strong> של גט זה, ובעצם עדים אחרים הם, על כן <strong>קא משמע לן</strong> <small>[השמיע לנו]</small> שלכך אין חוששים.
 <strong>רב אשי אמר:</strong> מתי יחזיר — <strong>כגון דקאמר</strong> <small>[שאומר]</small> המאבד: <strong>נקב יש בו בצד אות פלונית, דהוה ליה</strong> <small>[שהריהו]</small> <strong>סימן מובהק,</strong> ועל סימן כזה ודאי יש לסמוך. ומעירים: <strong>ודוקא</strong> כשאמר שהנקב <strong>בצד אות פלונית, דהוה ליה</strong> <small>[שהריהו]</small> <strong>סימן מובהק</strong> מתיר רב אשי להחזיר את הגט, <strong>אבל</strong> אם אמר: <strong>נקב בעלמא</strong> <small>[סתם]</small> היה שם, ולא אמר היכן בדיוק היה — <strong>לא</strong> יחזירו את הגט, לפי שאין זה סימן מובהק.
  ומסבירים:  <strong>מספקא ליה</strong> <small>[מסופק</small> היה <small>לו]</small> בענין ההסתמכות על <strong>סימנין אי דאורייתא אי דרבנן</strong> <small>[אם</small> הם <small>מן התורה אם</small> הם <small>מדברי סופרים]</small> להחזיר אבידה על פיהם. ומשום כך לא רצה לסמוך על סימנים סתם, אלא רק על סימן מובהק שלכל הדעות אפילו מן התורה הוא מועיל.
  מסופר:  <strong>רבה בר בר חנה אירכס ליה גיטא בי מדרשא</strong> <small>[אבד לו גט</small> שהביא, <small>בבית המדרש],</small> <strong>אמר: אי סימנא</strong> <small>[אם סימן]</small> יבקשו ממני — <strong>אית לי בגויה</strong> <small>[יש לי בו],</small> <strong>אי טביעות עינא</strong> <small>[אם</small> משום <small>טביעת עין]</small> שאני מכיר אותו — <strong>אית לי בגויה</strong> <small>[יש לי בו].</small> <strong>אהדרוה ניהליה</strong> <small>[החזירוהו</small> את הגט <small>לו].</small> <strong>אמר</strong> בסוף: <strong>לא ידענא</strong> <small>[אין אני יודע]</small> <strong>אי</strong> <small>[אם]</small> <strong>משום סימנא אהדרוה</strong> <small>[הסימן החזירו</small> לי<small>],</small> <strong>וקסברי</strong> <small>[וסבורים</small> הם<small>]</small> ש<strong>סימנים</strong> הם <strong>דאורייתא</strong> <small>[מן התורה],</small> <strong>אי</strong> <small>[אם]</small> <strong>משום טביעות עינא</strong> <small>[טביעת עין],</small> <strong>ו</strong>מצד זה <strong>דוקא צורבא מדרבנן</strong> <small>[תלמיד חכם]</small> סומכים על מה שאומר שהוא מכירו בטביעת עין, <strong>אבל אינש בעלמא</strong> <small>[אדם סתם]</small> <strong>לא</strong> יחזירו לו על סמך זה.
 <big>א</big> שנינו במשנה שאם מצאו לאלתר — כשר, <strong>ואם לאו</strong> <small>[לא]</small> — <strong>פסול. תנו רבנן</strong> <small>[שנו חכמים]:</small> <strong>איזהו,</strong> מה נחשב <strong>שלא לאלתר?</strong> — <strong>ר' נתן אומר: ששהה</strong> זמן <strong>כדי שתעבור שיירא</strong> באותו מקום <strong>ותשרה</strong> (תחנה) בו. <strong>ר' שמעון בן אלעזר אומר: כדי שיהא אדם עומד ורואה שלא עבר שם אדם</strong> אחר. <strong>ויש אומרים: שלא שהה אדם שם. רבי אומר:</strong> זמן מספיק <strong>כדי לכתוב את הגט. ר' יצחק אומר:</strong> זמן <strong>כדי לקרותו. אחרים אומרים: כדי לכותבו ולקרותו.</strong>
 ומוסיפים: <strong>ואפילו שהה</strong> זמן רב <strong>ויש בו סימנין,</strong> בגט — <strong>מעידים עליו</strong> וכשר הגט, ובאלו סימנים מדובר — כגון <strong>דאמרי</strong> <small>[שאומרים]:</small> <strong>נקב יש בו בצד אות פלונית. ואין מעידין על סימני הגוף</strong> של הגט — סימנים כלליים, כגון <strong>דאמרי</strong> <small>[שאומרים]:</small> הגט הוא <strong>ארוך, ו</strong>כן <strong>גוץ</strong> <small>[קצר],</small> משום שאין אלה נחשבים כסימנים מובהקים.
 <strong>מצאו</strong> את הגט <strong>קשור בכיס,</strong> או <strong>בארנקי,</strong> או <strong>בטבעת</strong> המוכרים לו,
## דף כח.
 <strong>או שמצאו בין כליו</strong> בביתו, <strong>אפילו</strong> היה זה <strong>לזמן מרובה</strong> — <strong>כשר.</strong>
 <strong>איתמר</strong> <small>[נאמר]</small> שנחלקו אמוראים ביחס לפסק הלכה במחלוקת מהו "לאלתר" שבמשנה: <strong>רב יהודה אמר</strong> בשם <strong>שמואל, הלכה: שלא שהה אדם שם. רבה בר בר חנה אמר</strong> בשם <strong>רב יצחק בר שמואל, הלכה: שלא עבר אדם שם.</strong>
 ושואלים: <strong>לימא מר</strong> <small>[שיאמר חכם זה,</small> רב יהודה בשם שמואל<small>]</small> <strong>הלכה כמר</strong> <small>[כחכם זה],</small> כדעת יש אומרים, <strong>ומר</strong> <small>[וחכם זה,</small> רבה בר בר חנה בשם רב יצחק בר שמואל<small>]</small> שיאמר <strong>הלכה כמר</strong> <small>[כחכם זה,</small> כר' שמעון בן אלעזר<small>]!</small> ומפני מה הוצרכו לפרש את השיטות? ומשיבים: <strong>משום דאפכי להו</strong> <small>[שהיו הופכים אותם]</small> את שמות האומרים, ר' שמעון בן אלעזר ויש אומרים. ומשום כך רצו לברר את דבריהם שלא תהא בהם טעות להלכה.
 <big>א</big> שנינו במשנה: <strong>מצאו בחפיסה או בדלוסקמא.</strong> ושואלים: <strong>מאי</strong> <small>[מה]</small> פירוש <strong>"חפיסה"? אמר רבה בר בר חנה: חמת</strong> (נאד) <strong>קטנה. מאי</strong> <small>[מה]</small> פירוש <strong>"דלוסקמא"?</strong> — <strong>טליקא דסבי</strong> <small>[ארנק של</small> אנשים <small>זקנים].</small>
 <big>ב משנה</big> שליח <strong>המביא גט</strong> לאשה, <strong>והניחו</strong> את המגרש כשהוא איש <strong>זקן או חולה</strong> — <strong>נותן לה</strong> השליח את הגט <strong>בחזקת שהוא קיים</strong> (חי) עדיין, ואין חוששים שמא מת הבעל בינתיים ובטל הגט.
  וכיוצא בזה, <strong>בת ישראל הנשואה לכהן</strong> ורשאית לאכול תרומה מכוח נישואיה אלה, <strong>והלך בעלה למדינת הים</strong> — ממשיכה להיות <strong>אוכלת בתרומה בחזקת שהוא קיים.</strong> וכן <strong>השולח</strong> קרבן <strong>חטאתו ממדינת הים</strong> — <strong>מקריבין אותה בחזקת שהוא קיים</strong> ואין חוששים שמא מת בינתיים ונפסלה החטאת.
 <big>ג גמרא</big> <strong>אמר רבא: לא שנו</strong> במשנה שאומרים שחזקת אדם שנשאר בחיים <strong>אלא</strong> ב<strong>זקן שלא הגיע לגבורות</strong> (לשנת השמונים לחייו), <strong>וחולה</strong> סתם, מאחר <strong>שרוב</strong> <strong>חולים לחיים</strong> קמים מחוליים, <strong>אבל</strong> אם היה זה <strong>זקן שהגיע לגבורות,</strong> או <strong>גוסס, ש</strong>הרי ידוע כי <strong>רוב גוססין למיתה</strong> — <strong>לא</strong> סומכים על חזקה זו.
 <strong>איתיביה</strong> <small>[הקשה לו]</small> <strong>אביי</strong> ממה ששנינו בברייתא: <strong>המביא גט והניחו</strong> את המגרש כשהוא <strong>זקן, אפילו בן מאה שנה</strong> — <strong>נותן לה בחזקת שהוא קיים!</strong> ומסכמים: <strong>תיובתא</strong> <small>[קושיה חמורה</small> היא<small>]</small> ונדחו דבריו של רבא.
  ומעירים:  <strong>ואי בעית אימא</strong> <small>[ואם תרצה אמור]</small> שאין זו קושיה, ודווקא במי שהוא בן מאה שנה נאמרה ברייתא זו, <strong>כיון דאיפליג</strong> <small>[שהפליג]</small> בשנים יותר משנות כל אדם — <strong>איפליג</strong> <small>[הפליג],</small> ואין חוששים שמא מת עכשיו, אבל סתם זקן לאחר גיל הגבורות לחייו יש לחשוש שמא מת.
 <big>ד</big> <strong>רמי ליה</strong> <small>[השליך לו,</small> הראה לו סתירה<small>]</small> <strong>אביי לרבה, תנן</strong> <small>[שנינו</small> במשנתנו<small>]:</small> <strong>המביא גט, והניחו זקן או חולה</strong> — <strong>נותן לה</strong> את הגט <strong>בחזקת שהוא קיים</strong> ואין אנו חוששים שמא מת. <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו: האומר לאשתו <strong>"הרי זה גיטך שעה אחת קודם למיתתו</strong> (מיתתי) <strong>",</strong> שהגט יחול שעה אחת לפני שימות, אם היתה זו אשת כהן — <strong>אסורה לאכול בתרומה מיד,</strong> שאנו חוששים שמא בעוד שעה ימות!
 <strong>אמר ליה</strong> <small>[לו]</small> רבה: מדין <strong>תרומה</strong> על דין <strong>גיטין קא רמית</strong> <small>[אתה משליך,</small> מקשה<small>]?</small> הלא <strong>תרומה אפשר</strong> לה לאשה שלא תאכל, אלא תסתפק בחולין, ולכן אפשר להחמיר בה מפני החשש, אבל <strong>גט לא אפשר,</strong> שאין לכך תקנה, ולכן סומכים על החזקה.
 <strong>ורמי</strong> <small>[והשלך,</small> הראה סתירה<small>]</small> מדין <strong>תרומה אתרומה</strong> <small>[על דין תרומה],</small> <strong>תנן</strong> <small>[שנינו</small> במשנתנו<small>]:</small> <strong>בת ישראל הנשואה לכהן, והלך בעלה למדינת הים</strong> — <strong>אוכלת בתרומה בחזקת שהוא קיים.</strong>
 <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>"הרי זה גיטך שעה אחת קודם מיתתו"</strong> — <strong>אסורה לאכול בתרומה מיד.</strong> והרי זו סתירה מאותו דין עצמו!
 <strong>אמר רב אדא בריה</strong> <small>[בנו]</small> של <strong>רב יצחק: שאני התם</strong> <small>[שונה שם],</small> <strong>שהרי אסרה עליו שעה אחת קודם מיתתו,</strong> ואם כן, בוודאי חל עליה איסור עוד בחייו, אלא שאין אנו יודעים בדיוק מתי הוא מתחיל, ולכן חוששים לכך מיד. <strong>מתקיף לה</strong> <small>[מקשה על כך]</small> <strong>רב פפא: ממאי דאיהו מיית ברישא</strong> <small>[ממה,</small> מניין אתה יודע <small>שהוא ימות בתחילה]</small> ואז יחול האיסור? <strong>דלמא איהי מייתא ברישא</strong> <small>[שמא היא תמות בתחילה],</small> ואם כן, לא היה כאן איסור כלל!
 <strong>אלא אמר אביי, לא קשיא</strong> <small>[אין</small> זה <small>קשה]:</small> <strong>הא</strong> <small>[</small>ברייתא <small>זו]</small> המתירה לאשה לאכול תרומה — שיטת <strong>ר' מאיר</strong> ש<strong>לא חייש</strong> <small>[חושש]</small> <strong>למיתה, הא</strong> <small>[זו]</small> האוסרת על האשה לאכול תרומה — שיטת <strong>ר' יהודה דחייש</strong> <small>[שחושש]</small> <strong>למיתה.</strong>
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הלוקח</strong> (קונה) <strong>יין</strong> בלתי מעושר <strong>מבין הכותים</strong> (שומרונים) ורוצה לשתות ממנו, <strong>אומר: שני לוגין שאני עתיד להפריש</strong> בעוד זמן — <strong>הרי הן</strong> (ייעשו) <strong>תרומה, עשרה</strong> לוגין יהיו <strong>מעשר ראשון, תשעה</strong> — <strong>מעשר שני, ומיחל</strong> (ומחלל) את המעשר השני בכסף <strong>ושותה מיד,</strong> אלו <strong>דברי ר' מאיר.</strong>
 <strong>ר' יהודה ור' אסי ור' שמעון אוסרים.</strong> ובהמשך הדברים מסבירים חכמים את דבריהם שהם חוששים שמא ייבקע הנאד, ור' מאיר אינו חושש לכך. וכיוצא בזה נאמר שר' מאיר אינו חושש לאסון כגון מיתה, ור' יהודה חושש לכך.
 <strong>רבא אמר:</strong>
## דף כח:
 יש לחלק בצורה אחרת: <strong>שמא מת</strong> כבר <strong>לא חיישינן</strong> <small>[אין אנו חוששים],</small> אבל במתנה "שעה אחת קודם מיתתו" ובמקרה זה שהחשש הוא <strong>שמא ימות</strong> בעתיד <strong>חיישינן</strong> <small>[חוששים אנו]</small> כבר מעכשיו.
 <strong>אמר ליה</strong> <small>[לו]</small> <strong>רב אדא בר מתנה לרבא: והא</strong> <small>[והרי]</small> החשש שמא ייבקע ה<strong>נוד</strong> שכמו <strong>שמא ימות הוא,</strong> שהרי זה חשש לעתיד, <strong>ופליגי</strong> <small>[וחלוקים]</small> חכמים בדבר, ור' מאיר אינו חושש! <strong>אמר רב יהודה מדסקרתא:</strong> אפשר לתרץ, <strong>שאני</strong> <small>[שונה]</small> <strong>נוד</strong> ש<strong>אפשר דמסר ליה</strong> <small>[שמוסר אותו]</small> <strong>לשומר</strong> והוא ישמרנו שלא יתבקע, ומשום כך ר' מאיר אינו חושש לדבר. מה שאי אפשר לעשות כן לענין מיתה.
 <strong>מתקיף לה</strong> <small>[מקשה על כך]</small> <strong>רב משרשיא: ערביך</strong> <small>[הערב שלך]</small> הוא עצמו <strong>ערבא</strong> <small>[ערב]</small> <strong>צריך,</strong> שהרי מי יאמר לנו שהשומר לא יפשע בדבר, וייבקע הנאד! <strong>אלא אמר רבא,</strong> כך צריך לומר: <strong>שמא מת</strong> — <strong>לא חיישינן</strong> <small>[אין אנו חוששים]</small> לכל הדעות, וכמשנתנו, <strong>שמא ימות</strong> — <strong>תנאי</strong> <small>[</small>מחלוקת <small>תנאים]</small> <strong>היא.</strong>
 <big>א</big> שנינו במשנה: <strong>השולח חטאתו ממדינת הים</strong> — מקריבים אותה בחזקת שהוא קיים. ושואלים מצד אחר: <strong>והא בעינא</strong> <small>[והרי צריכים]</small> שתהיה <strong>סמיכה</strong> של המקריב על הקרבן, ובעל הקרבן נמצא הלא במקום אחר ואינו יכול לסמוך! <strong>אמר רב יוסף:</strong> מדובר כאן <strong>בקרבן נשים,</strong> שאינן צריכות לסמוך על קרבנן. <strong>רב פפא אמר:</strong> מדובר <strong>בחטאת העוף</strong> שאינה צריכה סמיכה.
  ומעירים:  <strong>וצריכא</strong> <small>[וצריך]</small> שייאמרו במשנתנו שלושת המקרים הללו שאין חוששים בהם שאדם מת, ומדוע? <strong>דאי אשמועינן</strong> <small>[שאם היה משמיע לנו]</small> רק ב<strong>גט,</strong> היינו אומרים: <strong>משום</strong> ש<strong>לא אפשר</strong> בדרך אחרת, ונמצא שאין אדם יכול לגרש את אשתו שבמקום רחוק, <strong>אבל תרומה</strong> ש<strong>אפשר</strong> שתאכל חולין — <strong>אימא</strong> <small>[אמור]</small> ש<strong>לא,</strong> ונחשוש שמא מת.
 <strong>ואי אשמועינן</strong> <small>[ואם היה משמיע לנו]</small> גם <strong>תרומה,</strong> יכולים היינו להבין שאין חוששים לדבר משום <strong>דזמנין</strong> <small>[שפעמים]</small> ש<strong>לא אפשר</strong> משום שאולי אין לה מספיק חולין, <strong>אבל חטאת העוף</strong> — יש מקום לומר ש<strong>מספיקא</strong> <small>[מן הספק]</small> <strong>לא ליעול</strong> <small>[נכניס]</small> <strong>חולין לעזרה,</strong> שמא חטאת זו אינה מקודשת, שהרי בעליה אולי אינו בחיים, על כן, <strong>צריכא</strong> <small>[צריך]</small> שייאמרו כל המקרים  הללו.
 <big>ב משנה</big> <strong>שלשה דברים אמר ר' אלעזר בן פרטא לפני חכמים</strong> בתורת עדות מפי הראשונים, <strong>וקיימו את דבריו: על</strong> אנשי <strong>עיר שהקיפה כרקום</strong> (מצור), <strong>ועל</strong> אנשי <strong>הספינה</strong> <strong>המוטרפת</strong> (מטולטלת בסערה) <strong>בים, ועל היוצא לידון</strong> אפילו בדיני נפשות — <strong>שהן בחזקת קיימין</strong> ואין חוששים שמא מתו.
 <strong>אבל</strong> בני <strong>עיר שכבשה כרקום</strong> הצר על העיר, <strong>ו</strong>אנשי <strong>ספינה שאבדה בים, והיוצא ליהרג</strong> לאחר שנגמר דינו — <strong>נותנין עליהן חומרי חיים וחומרי מתים,</strong> שכיון שאין אנו יודעים מה קרה להם — מחמירים בהם גם כאילו היו חיים וגם כאילו היו מתים. כיצד? אם היתה <strong>בת ישראל</strong> נשואה <strong>לכהן</strong> ובעלה היה באחד מהמצבים הללו — לא תאכל עוד בתרומה, שמא מת הוא ואבדה זכותה לאכול בתרומה, <strong>ו</strong>אם היתה <strong>בת כהן</strong> נשואה <strong>לישראל</strong> ואיבדה על ידי נישואיה את הזכות לאכול תרומה — גם היא <strong>לא תאכל בתרומה,</strong> שמא בעלה חי ועדיין אסורה בתרומה.
 <big>ג גמרא</big> <strong>אמר רב יוסף: לא שנו</strong> שהיוצא ליהרג נותנים עליו גם חומרי חיים <strong>אלא בבית דין של ישראל,</strong> שאף לאחר שמוציאים אותו ליהרג, אם מצאו לו זכות פוטרים אותו. <strong>אבל בבית דין של עובדי כוכבים, כיון דגמיר ליה דינא לקטלא</strong> <small>[שנגמר לו דינו למוות]</small> — <strong>מיקטל קטלי ליה</strong> <small>[הורגים</small> הם <small>אותו]</small> בכל מקרה, ולכן אנו צריכים לדון אותו כמת לכל דבר.
 <strong>אמר ליה</strong> <small>[לו]</small> <strong>אביי: בית דין של עובדי כוכבים נמי</strong> <small>[גם כן]</small> יש לומר שאולי לא ימיתוהו, שהרי הם <strong>מקבלי שוחדא</strong> <small>[מקבלים שוחד]</small> ושמא יינצל בסופו של דבר על ידי מתן שוחד! <strong>אמר ליה</strong> <small>[לו]</small> רב יוסף: <strong>כי שקלי</strong> — <small>[כאשר</small> הם <small>לוקחים</small> שוחד<small>]</small> — הרי זה רק <strong>מקמי דלחתום פורסי שנמג</strong> <small>[לפני שייחתם גזר הדין],</small> אבל <strong>לבתר דמיחתם פורסי שנמג</strong> <small>[אחרי שנחתם גזר הדין]</small> <strong>לא שקלי</strong> <small>[אינם לוקחים],</small> ובמשנתנו מדובר לאחר שנחתם כבר גזר הדין.
  לפי זה אף לאחר שנגמר דינו של אדם ליהרג בבית דין של ישראל, הריהו בחזקת חי, ועל כך <strong>מיתיבי</strong> <small>[מקשים]</small> ממה ששנינו: <strong>כל מקום שיעמדו שנים ויאמרו: מעידין אנו את איש פלוני שנגמר דינו בבית דינו של פלוני, ופלוני ופלוני</strong> היו <strong>עדיו</strong> — <strong>הרי זה יהרג,</strong> ואין אנו חוששים שמא מצאו לו אחרי כן טעם כדי לפוטרו! ומשיבים: <strong>דלמא</strong> <small>[שמא]</small> ב<strong>בורח שאני</strong> <small>[שונה],</small> שבוודאי לא חזרו ודנו בו, ונשאר הדין כפי שהיה.
  ומציעים עוד: <strong>תא שמע</strong> <small>[בוא</small> ו<small>שמע]</small> ממה ששנינו: <strong>שמע מבית דין של ישראל שהיו אומרים "איש פלוני מת",</strong> או <strong>"איש פלוני נהרג"</strong> — <strong>ישיאו את אשתו.</strong> אם שמע <strong>מקומנטריסין</strong> (סופר בית המשפט) <strong>של גוים "איש פלוני מת", "איש פלוני נהרג"</strong> — <strong>אל ישיאו את אשתו.</strong>
 ומבררים: <strong>מאי</strong> <small>[מה]</small> פירוש <strong>"מת"</strong> שאומרים כאן, <strong>ומאי</strong> <small>[ומה]</small> פירוש <strong>"נהרג"? אילימא</strong> <small>[אם תאמר]</small> <strong>"מת"</strong> כוונתו ש<strong>מת ממש, ו"נהרג"</strong> — <strong>נהרג ממש, דכוותיה</strong> <small>[שכיוצא בו]</small> <strong>גבי גוים אמאי</strong> <small>[מדוע]</small> <strong>אל ישיאו את אשתו? הא קיימא לן</strong> <small>[הרי מוחזק בידינו]</small> ש<strong>כל</strong> גוי ש<strong>מסיח לפי תומו הימוני מהימני ליה</strong> <small>[מאמינים אנו לו]</small> ואם כן, צריך לסמוך גם על הגויים שאמרו שאיש פלוני נהרג!
 <strong>אלא לאו</strong> <small>[האם לא]</small> צריכים לפרש כך: כשאומרים <strong>"מת"</strong> — הכוונה היא <strong>יוצא למות,</strong> וכשאומרים <strong>"נהרג"</strong> — הכוונה היא <strong>יוצא ליהרג, וקתני</strong> <small>[ושנה]:</small> <strong>בבית דין</strong> של <strong>ישראל ישיאו את אשתו,</strong> שאנו מניחים שוודאי כבר נהרג, ולהיפך ממה שאמרנו!
 ודוחים: <strong>לעולם</strong> תפרש <strong>מת ממש, ונהרג ממש, ודקאמרת</strong> <small>[ומה שאמרת]:</small> <strong>דכוותיה</strong> <small>[שכיוצא בו]</small> <strong>גבי גוים אמאי</strong> <small>[מדוע]</small> <strong>לא</strong> סומכים עליהם? <strong>והא קיימא לן</strong> <small>[והרי מוחזק בידינו]</small> ש<strong>כל מסיח לפי תומו הימוני מהימני</strong> <small>[נאמנים הם]!</small> יש להבדיל; <strong>הני מילי</strong> <small>[דברים אלה]</small> אמורים דווקא <strong>במילתא</strong> <small>[בדבר]</small> ש<strong>לא שייכי</strong> <small>[שייכים]</small> <strong>בה</strong> אלא הוא מספר על מעשה שאירע לאחרים, <strong>אבל במילתא דשייכי בה</strong> <small>[בדבר ש</small>הם <small>שייכים בו]</small> <strong>עבדי לאחזוקי שיקרייהו</strong> <small>[עשויים</small> הם <small>לחזק את שיקרם]</small> וכיון שפסקו פסק דין, הרי הם מספרים שהאיש נהרג, ואין לסמוך בוודאות על דבריהם.
  עד כאן גירסה אחת של סוגיה זו, אבל קיימת גם גירסה אחרת: <strong>איכא דאמרי</strong> <small>[יש שאומרים]</small> ש<strong>אמר רב יוסף: לא שנו</strong> שיוצא ליהרג נותנים עליו חומרי חיים ומתים <strong>אלא בבית דין של עובדי כוכבים,</strong>
## דף כט.
 <strong>אבל בבית דין של ישראל, כיון דנפק ליה דינא לקטלא</strong> <small>[שיצא לו דינו למיתה]</small> — <strong>קטלי ליה</strong> <small>[ממיתים אותו].</small>
 <strong>אמר ליה</strong> <small>[לו]</small> <strong>אביי: בית דין של ישראל נמי</strong> <small>[גם כן]</small> <strong>אפשר דחזו ליה זכותא</strong> <small>[שיראו לו זכות</small> אחרי כן<small>]</small> ויפטרוהו! אמר לו רב יוסף: <strong>כי חזו ליה זכותא</strong> <small>[כאשר רואים לו זכות]</small> — הרי זה <strong>מקמי דליגמר דינא</strong> <small>[לפני שנגמר הדין],</small> ואולם <strong>בתר גמר דינא</strong> <small>[אחרי גמר הדין]</small> — <strong>תו לא חזו ליה זכותא</strong> <small>[שוב אין רואים לו זכות],</small> שאין זה מצוי שיראו לו זכות לאחר שנגמר דינו.
  ומציעים:  <strong>לימא מסייעא ליה</strong> <small>[האם</small> אפשר <small>לומר</small> שאפשר <small>לסייע לו],</small> לרב יוסף, ממה ששנינו: <strong>כל מקום שיעמדו שנים ויאמרו "מעידים אנו את איש פלוני שנגמר דינו בבית דינו של פלוני, ופלוני ופלוני</strong> היו <strong>עדיו"</strong> — <strong>הרי זה יהרג</strong> ואין אנו חוששים שמא ראו לו זכות אחרי כן ופטרוהו! ודוחים: משם אין ראיה, <strong>דלמא</strong> <small>[שמא]</small> <strong>בורח שאני</strong> <small>[שונה],</small> שוודאי לא היה מקום ללמד עליו זכות.
  ומציעים:  <strong>תא שמע</strong> <small>[בוא</small> ו<small>שמע]</small> ראיה נוספת ממה ששנינו: <strong>שמע מבית דין של ישראל שהיו אומרים "איש פלוני מת",</strong> או <strong>"איש פלוני נהרג"</strong> — <strong>ישיאו,</strong> כלומר, מתירים בית דין <strong>את</strong> נישואי <strong>אשתו</strong> לאחר. שמע <strong>מקומנטריסים</strong> (סופרי בית משפט) <strong>של גוים "איש פלוני מת",</strong> או <strong>"איש פלוני נהרג"</strong> — <strong>אל ישיאו את אשתו.</strong>
 ונברר: <strong>מאי</strong> <small>[מה]</small> פירוש <strong>"מת" ומאי</strong> <small>[ומה]</small> פירוש <strong>"נהרג"? אילימא</strong> <small>[אם תאמר]</small> ש<strong>"מת"</strong> כוונתו מת <strong>ממש, ו"נהרג"</strong> כוונתו נהרג <strong>ממש,</strong> אם כן <strong>דכוותיה</strong> <small>[שכיוצא בו]</small> <strong>גבי גוים אמאי</strong> <small>[מדוע]</small> <strong>אל ישיאו את אשתו? הא קיימא לן</strong> <small>[הרי מוחזק בידינו],</small> הכלל ש<strong>כל</strong> גוי ה<strong>מסיח לפי תומו הימוני מהימני ליה</strong> <small>[מאמינים</small> אנו <small>לו],</small>
 <strong>אלא לאו</strong> <small>[האם לא]</small> הכוונה <strong>"מת"</strong> — שהוא <strong>יוצא למות,</strong> <strong>ו"נהרג"</strong> כוונתו — <strong>יוצא ליהרג, וקתני</strong> <small>[ושנה]:</small> <strong>בבית דין של ישראל ישיאו את אשתו.</strong> משמע שבבית דין של ישראל אכן אין חוזרים בהם במקרה שכזה.
  ודוחים:  <strong>לעולם</strong> תפרש <strong>"מת"</strong> כוונתו <strong>ממש, ו"נהרג"</strong> — <strong>ממש,</strong> ומה ששאלת <strong>דכוותיה</strong> <small>[שכיוצא בו]</small> <strong>גבי גוים אמאי</strong> <small>[מדוע]</small> <strong>לא? והא קיימא לן</strong> <small>[והרי מוחזק בידינו]</small> ש<strong>כל</strong> גוי <strong>מסיח לפי תומו הימוני מהימני</strong> <small>[מאמינים</small> לו<small>]!</small> — <strong>הני מילי במילתא דלא שייכי בה</strong> <small>[דברים אלה</small> אמורים דווקא <small>בדבר ש</small>הם <small>אינם שייכים בו]</small> אלא מספרים מעשה בלבד, <strong>אבל במילתא דשייכי בה, עבדי לאחזוקי שקרייהו</strong> <small>[בדבר ש</small>הם <small>שייכים בו, עשויים</small> הם <small>לחזק את שיקרם]</small> ולומר שאכן נהרג אף על פי שלא כך היה.
 <big>א משנה</big> <strong>המביא גט בארץ ישראל,</strong> שאין השליח צריך להעיד עליו, אלא רק מוסר את הגט (וראה במשנה הבאה להלן עמוד ב), <strong>וחלה</strong> השליח — <strong>הרי זה משלחו ביד אחר, ואם אמר לו</strong> הבעל: תוך כדי כך שאתה נותן לה את הגט <strong>טול לי הימנה חפץ פלוני</strong> שיש לי פיקדון בידה — במקרה זה <strong>לא ישלחנו ביד אחר,</strong> שאנו אומרים <strong>שאין רצונו</strong> של אדם <strong>שיהא פקדונו ביד אחר</strong> שלא שלחו הוא עצמו.
 <big>ב גמרא</big> <strong>אמר רב כהנא: "חלה" תנן</strong> <small>[שנינו</small> במשנה<small>].</small> ותוהים: <strong>פשיטא</strong> <small>[פשוט,</small> מובן מאיליו<small>]</small> הלא <strong>"חלה" קתני</strong> <small>[שנה]</small> ומה הוסיף רב כהנא בדבריו! ומשיבים <strong>מהו דתימא</strong> <small>[שתאמר]</small> כי <strong>הוא הדין אף על גב</strong> <small>[אף על פי]</small> ש<strong>לא חלה</strong> יכול למסור שליחותו לאחר, <strong>והאי דקתני</strong> <small>[וזה ששנה</small> במשנתנו<small>]</small> <strong>"חלה"</strong> — <strong>אורחא דמילתא קתני</strong> <small>[דרכו של דבר שנה],</small> שבדרך כלל שליח מקיים את שליחותו ורק מפני מחלה אינו יכול לעשות זאת, על כן <strong>קא משמע לן</strong> <small>[השמיע לנו]</small> שדווקא כאשר חלה מותר לו לעשות כן.
  ומבררים:  <strong>היכי דמי</strong> <small>[כיצד בדיוק היה הדבר]?</small> <strong>אי</strong> <small>[אם]</small> ש<strong>אמר ליה</strong> <small>[לו]</small> רק <strong>"הולך</strong> גט זה לאשתי <strong>", אף על גב</strong> <small>[אף על פי]</small> ש<strong>לא חלה נמי</strong> <small>[גם כן]</small> יכול למנות שליח אחר במקומו, שהרי לא הקפיד שדווקא הוא יהא המוסר. <strong>ואי</strong> <small>[ואם]</small> ש<strong>אמר ליה</strong> <small>[לו]</small> <strong>"את</strong> <small>[אתה]</small> <strong>הולך</strong> את הגט <strong>"</strong>— <strong>אפילו חלה נמי</strong> <small>[גם כן]</small> <strong>לא,</strong> שהרי הדגיש הבעל שרוצה שדווקא שליח זה יוליך את הגט. <strong>ואי</strong> <small>[ואם]</small> כשיטת <strong>רבן שמעון בן גמליאל, אפילו חלה נמי</strong> <small>[גם כן]</small> <strong>לא</strong> ימסרנו לאחר בכל מקרה!
 <strong>דתניא</strong> <small>[ש</small>כן <small>שנינו</small> בברייתא<small>],</small> האומר לשליח: <strong>"הולך גט זה לאשתי"</strong> — <strong>הרי זה</strong> השליח <strong>משלחו ביד</strong> שליח <strong>אחר</strong> אם ירצה, אבל אם אמר לו המשלח: <strong>"את</strong> <small>[אתה]</small> <strong>הולך גט זה לאשתי"</strong> — <strong>הרי זה לא ישלחנו ביד אחר. רבן שמעון בן גמליאל אומר: בין כך ובין כך</strong> — <strong>אין השליח עושה שליח.</strong> ולפי זה קשים דברי רב כהנא!
  ומתרצים:  <strong>איבעית אימא</strong> <small>[אם תרצה אמור]</small> שבאמת במשנתנו מדובר שאמר לו המשלח לשליח <strong>"הולך",</strong> ורצה לומר שאף בברייתא יש להבין: <strong>והוא</strong> ש<strong>חלה</strong> השליח. <strong>ואי בעית אימא</strong> <small>[ואם תרצה אמור]</small> שמשנתנו עוסקת במקרה שאמר לו <strong>"את הולך", ו</strong>אולם <strong>חלה שאני</strong> <small>[שונה],</small> שאנו מניחים שאף המשלח לא היה מקפיד בכך. <strong>ואי בעית אימא</strong> <small>[ואם תרצה אמור]:</small> משנתנו אפילו שיטת <strong>רבן שמעון בן גמליאל היא,</strong> שבדרך כלל אין שליח עושה שליח — <strong>ו</strong>אולם <strong>חלה שאני</strong> <small>[שונה],</small> שבמקרה זה גם הוא מודה ששליח עושה שליח, בין ב"הולך" ובין ב"את הולך".
 <strong>תנן</strong> <small>[שנינו</small> במשנתנו<small>]:</small> <strong>המביא גט בארץ ישראל וחלה</strong> — <strong>הרי זה משלחו ביד אחר, ורמינהו</strong> <small>[ומשליכים,</small> מראים סתירה ] ממה ששנינו להלן, <strong>אמר לשנים: "תנו גט לאשתי",</strong> <strong>או</strong> אמר <strong>לשלשה:</strong> <strong>"כתבו גט ותנו לאשתי"</strong> — <strong>הרי אלו יכתבו ויתנו.</strong> ונדייק מכאן: <strong>אינהו אין</strong> <small>[הם</small> עצמם <small>כן],</small> <strong>אבל שליח לא</strong> יעשה זאת במקומם!
 <strong>אמר אביי: התם טעמא מאי</strong> <small>[שם מהו הטעם]</small> — <strong>משום בזיון</strong> של ה<strong>בעל</strong> שאינו רוצה שיתפרסם הדבר, ולכן אין הם רשאים לעשות שליח אחר. אבל <strong>הכא</strong> <small>[כאן]</small> לאחר שכבר שלח את הגט <strong>בעל לא קפיד</strong> <small>[מקפיד]</small> עוד, ולכן שליח יכול לעשות שליח אחר במקומו.
 <strong>רבא אמר:</strong> שם יש טעם אחר לכך שלא יאמרו לשליח אחר לכתוב — <strong>משום דמילי נינהו</strong> <small>[שדברים הם],</small> כלומר, הבעל לא נתן בידם דבר מוחשי, אלא ציווי, מילים בלבד, <strong>ומילי לא מימסרן</strong> <small>[ודברים אינם נמסרים]</small> <strong>לשליח,</strong> ולכן אינם יכולים להעביר את שליחותם לידי אחר, ואילו כאן השליח הראשון מעביר את הגט עצמו לשליח האחר.
  ושואלים:  <strong>מאי בינייהו</strong> <small>[מה</small> ההבדל <small>ביניהם]</small> למעשה בין הסברי אביי ורבא אם זה או זה הטעם? ומשיבים: <strong>איכא בינייהו</strong> <small>[יש ביניהם</small> הבדל<small>]</small> לגבי <strong>שליח מתנה,</strong> ששלחו לכתוב שטר מתנה לאחר, <strong>ובפלוגתא</strong> <small>[ובמחלוקת]</small> של <strong>רב ושמואל</strong> שנחלקו בדבר, <strong>רב אמר: מתנה אינה כגט</strong> לענין זה ואין נותן המתנה מקפיד בדבר מיהו השליח, כי אין בכך בזיון לנותן שאדם אחר כותב את השטר ולא השליח שמינהו הנותן, <strong>ושמואל אמר: מתנה הרי היא כגט,</strong> וטעמו: שדברים (הוראה לכתוב שטר) אינם יכולים להימסר לשליח.
 <big>ג</big> שנינו במשנה: <strong>ואם אמר לו</strong> הבעל לשליח הגט <strong>"טול לי הימנה חפץ פלוני"</strong> — לא ישלחנו ביד אחר, שכן אין רצונו שיהיה פקדונו ביד אחר. <strong>אמר ריש לקיש: כאן</strong> במשנה זו, כאשר נימק את דין המשנה באופן זה, <strong>שנה רבי</strong> והשמיע לנו ש<strong>אין השואל רשאי להשאיל</strong> לאחרים את מה שקיבל בהשאלה, <strong>ואין השוכר רשאי להשכיר</strong> לאחרים. שהרי קיים שם אותו נימוק: שאין רצונו של הבעלים שיהיה פקדונו ביד אחר.
 <strong>אמר לו ר' יוחנן:</strong> הלכה <strong>זו אפילו תינוקות של בית רבן יודעים אותה,</strong> וזה אינו עיקר החידוש במשנה, <strong>אלא זימנין דגיטא נמי לא הוי</strong> <small>[פעמים שגט גם כן אינו].</small> שלא זו בלבד שאין עושים כן לכתחילה שלא לעבור על דעת הבעל באשר לחפץ שביד האשה, אלא שליחות הגט עצמה בטלה אז לגמרי, ומדוע? — ש<strong>נעשה</strong> דבר זה <strong>כמי שאמר לו</strong> הבעל לשליח <strong>"אל תגרשה אלא בבית" ו</strong>הוא <strong>גירשה,</strong> נתן לה את הגט, <strong>בעלייה,</strong> או שאמר לו: <strong>"אל תגרשה אלא בימין" וגירשה בשמאל.</strong> ואף כאן אפשר לומר שאם לא ביצע את כל הוראות שליחותו, הרי זה פגם אף בעצם שליחות הגט.
  ומפרטים:  <strong>דכולי עלמא</strong> <small>[לדעת הכל],</small> <strong>היכא דנפקה לאפיה ויהבה ליה</strong> <small>[במקום שיצאה</small> האישה <small>לפניו,</small> לקראתו, <small>ונתנה לו]</small> אותו <strong>חפץ</strong> שביקשו הבעל להביא <strong>והדר שקלה מיניה גיטא</strong> <small>[וחזרה ולקחה ממנו</small> את <small>הגט]</small> — <strong>כולי עלמא לא פליגי דגיטא גיטא מעליא הוי</strong> <small>[הכל אינם חולקים שהגט גט מעולה הוא].</small> <strong>כי פליגי</strong> <small>[כאשר נחלקו]</small> הרי זה <strong>היכא</strong> <small>[במקום,</small> במקרה<small>]</small> ש<strong>אמר ליה</strong> <small>[לו]</small> הבעל לשליח:
## דף כט:
 <strong>שקול מינה</strong> <small>[קח ממנה]</small> <strong>חפץ</strong> פלוני <strong>והדר הב לה גיטא</strong> <small>[וחזור</small> ואחר כך <small>תן לה,</small> את <small>הגט],</small> <strong>ואזל איהו ויהיב לה גיטא והדר שקל מינה</strong> <small>[והלך הוא ונתן לה גט ואחר</small> כך <small>לקח ממנה]</small> את ה<strong>חפץ,</strong> ש<strong>ר' יוחנן פוסל</strong> אפילו <strong>בו,</strong> בשליח הראשון, לפי ששינה מדעת המשלח ובטלה שליחותו, <strong>וכל שכן בשלוחו</strong> של השליח, <strong>וריש לקיש מכשיר בשלוחו</strong> של השליח, <strong>וכל שכן בו,</strong> בשליח עצמו.
 <big>א משנה</big> <strong>המביא גט ממדינת הים וחלה</strong> ואינו יכול לסיים את שליחותו — <strong>עושה</strong> (ממנה) <strong>שליח</strong> אחר <strong>בבית דין ומשלחו, ואומר</strong> השליח הראשון <strong>לפניהם,</strong> לפני בית הדין: <strong>"בפני נכתב ובפני נחתם",</strong> ועל סמך זה מכשירים בית הדין את הגט. <strong>ואין שליח אחרון צריך שיאמר: "בפני נכתב ובפני נחתם", אלא</strong> דיו ש<strong>אומר:</strong> <strong>שליח בית דין אני.</strong>
 <big>ב גמרא</big> <strong>אמרו ליה רבנן</strong> <small>[לו חכמים]</small> <strong>לאבימי בריה</strong> <small>[בנו]</small> של <strong>ר' אבהו, בעי מיניה</strong> <small>[שאל ממנו],</small> <strong>מר' אבהו</strong> אביך: האם <strong>שליח</strong> של <strong>שליח משוי</strong> <small>[</small>יכול <small>למנות]</small> אף הוא <strong>שליח</strong> נוסף, <strong>או לא? אמר להו</strong> <small>[להם]:</small> <strong>הא</strong> <small>[זו]</small> <strong>לא תיבעי לכו</strong> <small>[תישאל לכם],</small> <strong>מדקתני</strong> <small>[ממה ששנה</small> במשנתנו<small>]</small> <strong>"אין השליח האחרון", מכלל</strong> הדברים שלא שנה "שליח שני" אלא "שליח אחרון" משמע <strong>דמשוי</strong> <small>[ש</small>הוא, השליח השני <small>ממנה]</small> <strong>שליח,</strong> ולכן יכול להיות שימנו שליחים הרבה זה אחר זה,
 <strong>אלא כי תיבעי לכו</strong> <small>[כאשר תישאל לכם]</small> השאלה, זה הוא הנושא שצריך לברר: <strong>כי משוי</strong> <small>[כאשר</small> השליח השני <small>ממנה]</small> <strong>שליח</strong> נוסף, האם צריך למנות אותו דווקא <strong>בבית דין, או אפילו שלא בבית דין? אמרו ליה</strong> <small>[לו]:</small> <strong>הא</strong> <small>[זו]</small> <strong>לא מבעיא לן</strong> <small>[מסופקת לנו],</small> <strong>מדקתני</strong> <small>[ממה ששנה</small> במשנה<small>]:</small> <strong>אלא אומר "שליח בית דין אני",</strong> משמע שכל שליח כזה צריך להתמנות על ידי בית דין. זו היתה גירסה אחת של מהלך הדברים בין אבימי וחכמים.
 <strong>רב נחמן בר יצחק מתני הכי</strong> <small>[היה שונה כך]</small> את כל הענין הזה: <strong>אמרו ליה רבנן</strong> <small>[לו חכמים]</small> <strong>לאבימי בריה</strong> <small>[בנו]</small> של <strong>ר' אבהו, בעי מיניה</strong> <small>[שאל ממנו],</small> <strong>מר' אבהו</strong> אביך: <strong>שליח</strong> של <strong>שליח, כי משוי</strong> <small>[כאשר</small> הוא <small>ממנה]</small> <strong>שליח,</strong> האם צריך לעשות זאת דווקא <strong>בבית דין, או</strong> אפילו <strong>שלא בבית דין?</strong>
 <strong>אמר להו</strong> <small>[להם]:</small> <strong>ותיבעי לכו</strong> <small>[ותישאל,</small> תסתפק, <small>לכם]</small> <strong>אי משוי</strong> <small>[אם</small> שליחו של שליח <small>ממנה]</small> <strong>שליח בעלמא</strong> <small>[בכלל]?</small> <strong>אמרו ליה</strong> <small>[לו]:</small> <strong>הא לא קא מיבעיא לן</strong> <small>[זו אינה מסופקת לנו],</small> <strong>דתנן</strong> <small>[ש</small>כן <small>שנינו</small> במשנתנו<small>]:</small> <strong>"אין השליח האחרון", מכלל</strong> הדברים אתה למד ש<strong>שליח משוי</strong> <small>[ממנה]</small> <strong>שליח. אלא כי קא מיבעיא לן</strong> <small>[מה שנשאל לנו]</small> האם צריך לעשות דבר זה <strong>בבית דין, או</strong> אפילו <strong>שלא בבית דין? אמר להו</strong> <small>[להם]:</small> <strong>הא נמי</strong> <small>[זו גם כן]</small> <strong>לא תיבעי לכו</strong> <small>[תישאל לכם],</small> <strong>דקתני</strong> <small>[ששנה</small> במשנה<small>]:</small> <strong>אלא אומר "שליח בית דין אני",</strong> משמע שכל מינוי כזה הוא דווקא מכוח שליחות בית דין.
 <big>ג</big> <strong>אמר רבה: שליח בארץ ישראל עושה כמה שלוחין,</strong> כלומר, הוא עושה שליח והלה עושה שליח אחר במקומו, ואינו זקוק לבית דין, שהרי בארץ ישראל אינו צריך להעיד בפניהם שבפניו נכתב ונחתם הגט. <strong>אמר רב אשי: אם מת</strong> השליח ה<strong>ראשון</strong> — <strong>בטלו כולן,</strong> שהרי שליחות כולם אינה אלא מכוח שליחותו של הראשון, ומכיון שמת — בטלה שליחותו עימו.
 <strong>אמר מר בר</strong> <small>[בנו]</small> של <strong>רב אשי: הא דאבא, דקטנותא</strong> <small>[זו של אבא מ</small>זמן <small>קטנותו]</small> <strong>היא</strong> ולא דקדק בה היטב, שהרי <strong>אילו</strong> היה <strong>מת בעל, מידי מששא אית בהו</strong> <small>[כלום ממש יש בהם]?!</small> גם אם כל השליחים חיים, האם היה בשליחותם ממש? — לא, ומדוע — משום ש<strong>כולהו</strong> <small>[כולם]</small> <strong>מכח מאן קאתו</strong> <small>[מי</small> הם <small>באים]</small> — <strong>מכח</strong> של ה<strong>בעל קאתו</strong> <small>[באו],</small> ולכן אם <strong>איתיה</strong> <small>[ישנו]</small> <strong>לבעל</strong> בחיים — <strong>איתנהו לכולהו</strong> <small>[ישנם כולם</small> בשליחות<small>],</small> <strong>ליתיה</strong> <small>[אינו]</small> <strong>לבעל</strong> בחיים — <strong>ליתנהו לכולהו</strong> <small>[אינם כולם].</small> ודבר זה מוכיח שאף השליח הראשון אינו מעלה ואינו מוריד, שהרי השליחות באה מכוח הבעל, ולא מכוחו של השליח.
 <big>ד</big> מסופר: <strong>ההוא גברא דשדר</strong> <small>[איש אחד ששלח]</small> <strong>לה גיטא לדביתהו</strong> <small>[גט לאשתו]</small> ביד שליח, <strong>אמר שליח: לא ידענא לה</strong> <small>[איני מכיר אותה],</small> <strong>אמר ליה</strong> <small>[לו]</small> הבעל: <strong>זיל יהביה</strong> <small>[לך תן אותו,</small> את הגט<small>]</small> <strong>לאבא בר מניומי, דאיהו ידע לה, וליזיל וליתביה ניהלה</strong> <small>[שהוא מכיר אותה, ו</small>הוא <small>ילך ויתן אותו לה].</small> <strong>אתא</strong> <small>[בא]</small> השליח <strong>ולא אשכח</strong> <small>[מצא]</small> את <strong>אבא בר מניומי,</strong> ולא ידע מה לעשות. <strong>אשכחיה</strong> <small>[מצא]</small> את <strong>ר' אבהו ור' חנינא בר פפא ור' יצחק נפחא, ויתיב</strong> <small>[והיה יושב]</small> <strong>רב ספרא גבייהו</strong> <small>[עימם],</small> ושאלם השליח מה לעשות. <strong>אמרו ליה</strong> <small>[לו]</small> שלושת חכמים אלה: <strong>מסור מילך קמי דידן</strong> <small>[</small>את <small>דבריך</small> ואת שליחותך <small>לפנינו],</small> <strong>דכי ייתי</strong> <small>[שכאשר יבוא]</small> <strong>אבא בר מניומי ניתביניה ליה וליזיל וליתביניה לה</strong> <small>[ניתן אותו,</small> את הגט, <small>לו, ו</small>הוא <small>ילך ויתן אותו לה].</small>
 <strong>אמר להו</strong> <small>[להם]</small> <strong>רב ספרא: והא</strong> <small>[והרי]</small> שליח זה <strong>שליח שלא ניתן לגירושין הוא!</strong> שהרי מעיקרו לא קיבל יפוי כוח לגרש את האישה, ויפוי הכוח שלו היה רק למסור את הגט לאבא בר מניומי, ואינו יכול להעביר את שליחות הגירושין לידי אחר. <strong>איכסופו</strong> <small>[התביישו]</small> שאמרו דבר שלא כדין.
 <strong>אמר רבא: קפחינהו</strong> <small>[קיפח,</small> היכה <small>אותם]</small> <strong>רב ספרא לתלתא רבנן סמוכי</strong> <small>[לשלושה חכמים סמוכים],</small> שהוא היה בבלי ולא נסמך והוא ניצח את כולם. <strong>אמר רב אשי: במאי קפחינהו</strong> <small>[במה קיפח אותם]?</small> בעצם לא היתה זו דחייה גמורה של דבריהם, שכן <strong>מי קאמר ליה</strong> <small>[האם אמר לו]</small> המשלח: <strong>אבא בר מניומי</strong> יגרש את אשתי <strong>ולא את</strong> <small>[אתה]?</small> ויש לומר באמת כי עשה את השליח עצמו שליח לגירושין, ואמר לו שאם אינו מוצא את האשה יש לו גם דרך אחרת, למסור את הגט לאבא בר מניומי.
 <strong>איכא דאמרי</strong> <small>[יש שאומרים]</small> את השמועה הזו באופן אחר, <strong>אמר רבא: קפחינהו</strong> <small>[קיפח,</small> היכה <small>אותם]</small> <strong>רב ספרא לתלתא רבנן סמוכי בטעותא</strong> <small>[לשלושה חכמים סמוכים בטעות].</small> <strong>אמר רב אשי</strong> והסביר את דבריו: <strong>מאי טעותא</strong> <small>[מה הטעות]</small> שיש בדבר? שכן <strong>מאי קא אמר ליה</strong> <small>[מה אמר לו]</small> הבעל לשליח: <strong>אבא בר מניומי</strong> יתן את הגט לאשה, וכוונתו: <strong>ולא את</strong> <small>[אתה].</small>
 ועוד מסופר בנושא דומה: <strong>ההוא גברא דשדר</strong> <small>[איש אחד ששלח]</small> <strong>לה גיטא לדביתהו</strong> <small>[גט לאשתו]</small> על ידי שליח, <strong>אמר ליה</strong> <small>[לו],</small> <strong>לשליח: לא תיתביה ניהלה</strong> <small>[אל תתנו</small> את הגט <small>לה]</small> <strong>עד תלתין יומין</strong> <small>[שלושים יום].</small> <strong>אתניס</strong> <small>[נאנס]</small> השליח, קרה לו מקרה <strong>בגו תלתין יומין</strong> <small>[בתוך שלושים יום]</small> וראה שלא יוכל להתעכב ולמוסרו לה אחרי שלושים יום כפי שאמר לו הבעל.
 <strong>אתא לקמיה</strong> <small>[בא לפני]</small> <strong>רבא</strong> ושאל מה יעשה. <strong>אמר רבא:</strong> שליח ש<strong>חלה</strong> שהתירו לו במשנה שימנה שליח אחר במקומו <strong>טעמא מאי</strong> <small>[טעם</small> הדבר <small>מהו]</small> — <strong>משום</strong> ש<strong>אנוס, האי נמי</strong> <small>[זה גם כן]</small> <strong>אנוס הוא! אמר ליה</strong> <small>[לו]:</small> <strong>מסור מילך קמי דידן</strong> <small>[</small>את <small>דבריך</small> ואת שליחותך <small>לפנינו]</small> בתורת בית דין, <strong>דלבתר תלתין יומין משוינן</strong> <small>[שלאחר שלושים יום נמנה אנו]</small> <strong>שליח ויהיב ליה ניהלה</strong> <small>[ו</small>הוא <small>יתן אותו לה].</small> <strong>אמרו ליה רבנן</strong> <small>[לו חכמים]</small> <strong>לרבא: והא</strong> <small>[והרי]</small> שליח זה <strong>שליח שלא ניתן לגירושין הוא,</strong> שהרי בתוך שלושים יום מזמן שמסר את שליחותו לרבא לא היה לו יפוי כוח לגרש! <strong>אמר להו</strong> <small>[להם]:</small> <strong>כיון דלבתר תלתין יומין מצי מגרש</strong> <small>[שלאחר שלושים יום יכול</small> הוא <small>לגרש],</small> <strong>כשליח שניתן לגירושין הוא.</strong>
 וחזרו והקשו על רבא: בכל מקרה ששהה השליח ולא מסר את שליחותו מייד, יש מקום לפקפק: <strong>וליחוש</strong> <small>[ונחשוש]</small> <strong>שמא</strong> בינתיים <strong>פייס</strong> הבעל את אשתו, ונמלך שלא לגרשה, ובטל הגט! <strong>מי</strong> <small>[האם]</small> <strong>לא תנן</strong> <small>[שנינו</small> במשנה<small>]:</small> האומר לאשה שהוא נותן לה גט מעכשיו ויחול הגט <strong>מעכשיו אם לא באתי מכאן ועד שנים עשר חודש, ומת בתוך שנים עשר חודש</strong> — <strong>הרי זה גט.</strong>
 <strong>והוינן</strong> <small>[והיינו מקשים]</small> <strong>בה,</strong> בהלכה זו: <strong>וניחוש</strong> <small>[ונחשוש]</small> <strong>שמא פייס</strong> את אשתו וביטל את הגט! <strong>ואמר רבה בר רב הונא: הכי</strong> <small>[כך]</small> <strong>אמר אבא מרי</strong> <small>[אבי מורי],</small> רב הונא, <strong>משמיה</strong> <small>[משמו]</small> של <strong>רב: באומר "נאמנת עלי</strong> אשתי <strong>לומר שלא באתי"!</strong> וכאן כיון שלא נתן הבעל נאמנות זו — יש לחשוש שמא פייס!
 <strong>איכסיף</strong> <small>[התבייש]</small> רבא שפסק שלא כדין. <strong>לסוף איגלאי מילתא</strong> <small>[התגלה הדבר]</small> ש<strong>ארוסה הואי</strong> <small>[היתה]</small> זאת. <strong>אמר רבא: אם אמרו בנשואה</strong> שיש לחשוש שמא פייס — <strong>יאמרו בארוסה</strong> שאינו מכיר אותה יפה? ואם כן יפה פסקתי מה שפסקתי.
 <strong>אמר רבא: הא</strong> <small>[זו]</small> <strong>ודאי קא מיבעיא לן</strong> <small>[מסופקת לנו]:</small>
## דף ל.
 <strong>כי משוו</strong> <small>[כאשר ממנים]</small> <strong>בית דין שליח</strong> אחר, האם עושים את זה דווקא <strong>בפניו</strong> של השליח הראשון, <strong>או</strong> אפילו <strong>שלא בפניו? הדר פשטה</strong> <small>[חזר, ופתרה]</small> את הבעיה של עצמו: עושים זאת <strong>בין בפניו בין שלא בפניו.</strong> וכן <strong>שלחו מתם</strong> <small>[משם],</small> מארץ ישראל: ממנים שליח אחר <strong>בין בפניו</strong> של שליח ראשון <strong>בין שלא בפניו.</strong>
 <big>א</big> אגב מעשים אלה מסופר: <strong>ההוא</strong> <small>[</small>אדם <small>אחד]</small> ש<strong>אמר: אי</strong> <small>[אם]</small> <strong>לא אתינא</strong> <small>[אבוא]</small> <strong>עד תלתין יומין</strong> <small>[שלושים יום]</small> — <strong>ליהוי גיטא</strong> <small>[יהא,</small> יחול, <small>גט]</small> זה שאני נותן לאשתי. <strong>אתא ופסקיה מברא</strong> <small>[בא והפסיקתו המעבורת]</small> ולא היה יכול לעבור את הנהר. <strong>אמר להו</strong> <small>[להם],</small> לעומדים בצד השני של הנהר: <strong>"חזו דאתאי, חזו דאתאי"</strong> <small>[ראו שבאתי, ראו שבאתי]</small> ותהיו עדים בדבר. אבל בפועל לא בא, שהרי לא יכול היה לעבור את הנהר. <strong>אמר שמואל: לא שמיה מתיא</strong> <small>[שמה ביאה],</small> למרות שברור שרצה לעשות זאת, והרי זו מגורשת.
  ועוד מעשה מסופר: <strong>ההוא</strong> <small>[</small>אדם <small>אחד]</small> ש<strong>אמר להו</strong> <small>[להם]</small> לאנשים שהפקיד בידם גט: <strong>אי</strong> <small>[אם]</small> <strong>לא פייסנא לה</strong> <small>[אפייס אותה,</small> את אשתי<small>]</small> <strong>עד תלתין יומין</strong> <small>[שלושים יום]</small> — <strong>ליהוי גיטא</strong> <small>[יהא</small> זה <small>גט],</small> <strong>אזל פייסה</strong> <small>[הלך</small> ו<small>פייס אותה],</small> <strong>ולא איפייסא</strong> <small>[התפייסה].</small> <strong>אמר רב יוסף: מי יהיב לה תרקבא דדינרי</strong> <small>[האם נתן לה תרקב,</small> כלי גדול, מלא <small>דינרים]</small> <strong>ולא איפייסא</strong> <small>[התפייסה]?</small> ונמצא שלא קיים את תנאו לפייסה כראוי, והרי זה גט!
 <strong>איכא דאמרי</strong> <small>[יש שאומרים]</small> בלשון אחרת, ש<strong>אמר רב יוסף: מידי תרקבא דדינרי בעי למיתב</strong> <small>[וכי תרקב דינרים היה צריך לתת]</small> <strong>לה</strong> כדי שתתפייס? <strong>הא</strong> <small>[הרי]</small> <strong>פייסה ולא איפייסא</strong> <small>[התפייסה],</small> ואם כן, קיים את תנאו מצד עצמו, ומה שלא התפייסה אינו אשמתו, ואינה מגורשת.
  ומסבירים את ההבדל בין הלשונות הללו בדברי רב יוסף: <strong>הא</strong> <small>[</small>לשון <small>זו]</small> לפיה אין הגט חל — <strong>כמאן דאמר</strong> <small>[כ</small>דעת <small>מי שאומר]:</small> <strong>יש אונס בגיטין,</strong> שאנו מתחשבים בענין זה של אונס אף לגבי תנאי בגיטין ואין הגט חל במקרה כזה, <strong>הא</strong> <small>[</small>לשון <small>זו]</small> לפיה הגט חל — <strong>כמאן דאמר</strong> <small>[כמי שאומר]:</small> <strong>אין אונס בגיטין.</strong> 
 <big>ב משנה</big> בהמשך למשניות קודמות לפיהן כל עוד לא נודע אחרת אנו מניחים שאדם עודנו חי וקיים, אומרים עוד: <strong>המלוה מעות את הכהן</strong> או <strong>את הלוי</strong> או <strong>את העני להיות מפריש עליהן מחלקן,</strong> שכאשר יפריש את התרומה והמעשרות מתבואתו, תיחשב התרומה כנתונה להם וכאילו מסרו לו את המתנות הללו בפרעון חובם, ויוכל הוא לאחר מכן למכור את התרומה לאחר (שהרי אינו רשאי לאוכלה), וכן יוכל להשתמש במעשר ראשון של לוי (חוץ מתרומת המעשר שניתנת לכהן), ובמעשר עני של העני. במקרים כאלה — <strong>מפריש עליהן</strong> את המעשרות ומוכר <strong>בחזקת שהן קיימין, ואינו חושש שמא מת הכהן או הלוי, או העשיר העני</strong> ושוב אינו ראוי ליטול מעשר עני.
  אם בוודאי <strong>מתו</strong> אותם אנשים — <strong>צריך ליטול רשות מן היורשים</strong> כדי למכור. אבל <strong>אם הלוון</strong> (הילווה להם) <strong>בפני בית דין</strong> והתנה תנאי זה — <strong>אינו צריך ליטול רשות מן היורשין.</strong>
 <big>ג גמרא</big> מתוך דברי המשנה עולה שהכהן (או הלוי, או העני) זוכה בחלק שבעל הבית מפריש, אלא שהוא מקנה מראש חלק זה לבעל הבית כתשלום חובו. ושואלים: <strong>ואף על גב</strong> <small>[ואף על פי]</small> ש<strong>לא אתו לידיה</strong> <small>[באו לידו]?!</small> שהרי עדיין לא הגיעה התרומה או המעשרות לידי הכהן או הלוי או העני וכיצד יכולים הם להקנות דבר שלא הגיע כלל לידיהם?
 <strong>אמר רב:</strong> מדובר כאן <strong>במכרי כהונה ולויה.</strong> כלומר, אנשים שהם מכרים של הנותן והוא רגיל לתת להם את תרומתו בכל פעם שיש בידו תרומות ומעשרות, וחזקה זו יפה כוחה להחשיבם כאילו קיבלו. <strong>ושמואל אמר:</strong> אפשר לפרש זאת רק <strong>במזכה להם,</strong> לכהן, ללוי, או לעני מתנותיהם <strong>על ידי אחרים</strong> שזוכים עבורם במתנות, וחוזר בעל הבית ונוטל אותן. <strong>עולא אמר: הא מני</strong> <small>[</small>משנה <small>זו</small> כשיטת <small>מי היא]?</small> — שיטת <strong>ר' יוסי היא,</strong> ש<strong>אמר: עשו את שאינו זוכה כזוכה,</strong> שיש מקרים שאף שלא זכה אדם בדבר, מחשיבים אותו חכמים כאילו זכה בו, מפני התקנה. ומסבירים מדוע יש בענין זה שלוש שיטות פירוש ולא הסכימו החכמים זה לזה.
 <strong>כולהו</strong> <small>[כולם],</small> שמואל ועולא, <strong>כרב לא אמרי</strong> <small>[אומרים],</small> כי <strong>במכרי</strong> כהונה ולויה <strong>לא קתני</strong> <small>[שנה]</small> התנא במשנתנו, וכיון שלא נאמר הדבר הזה במשנה במפורש, אין לתלות בו. רב ועולא <strong>כשמואל לא קאמרי</strong> <small>[אומרים]</small> כי <strong>במזכה</strong> לכהן ללוי ולעני על ידי אחר <strong>לא קתני</strong> <small>[שנה]</small> התנא במשנתנו. רב ושמואל <strong>כעולא נמי</strong> <small>[גם כן]</small> <strong>לא אמרי</strong> <small>[אומרים],</small> כי <strong>כיחידאה לא מוקמינן</strong> <small>[כ</small>דעת <small>יחיד,</small> ר' יוסי, <small>אין אנו מעמידים]</small> את המשנה, אלא מנסים להעמיד אותה כדברי  הכל.
 <big>ד</big> <strong>תנו רבנן</strong> <small>[שנו חכמים]:</small> <strong>המלוה מעות את הכהן</strong> או <strong>את הלוי,</strong> או <strong>את העני להיות מפריש עליהן מחלקן</strong> כפרעון חובם — <strong>מפריש עליהן בחזקת שהן קיימין,</strong>
 <strong>ופוסק עמהן כשער הזול,</strong> שיכול לקבוע את המחיר עבור אותן מתנות שעתיד להפריש לפי השער הזול יותר: או של זמן ההפרשה, או כשער של עכשיו בזמן ההלוואה. <strong>ואין בו משום רבית,</strong> שאין אומרים שמפני שהקדים לתת להם כסף, והרי זה כמי שלוו ממנו, נמצא שנפרע מהם יותר ממה שנתן להם. <strong>ו</strong>חוב כזה <strong>אין שביעית משמטתו,</strong> שהסכם זה נמשך גם אחרי שנת השמיטה.
 <strong>ואם בא</strong> נותן הכסף <strong>לחזור</strong> בו מן ההסכם שביניהם — <strong>אינו חוזר. נתייאשו הבעלים,</strong> שמשום מה סבר שאין בידו להפריש ונתייאש מן הכסף שנתן, אף על פי שאחר כך התברר לו שהתייאש בטעות — <strong>אין מפריש עליהם,</strong> אלא הכסף שנתן נחשב כמתנה גמורה, <strong>לפי שאין מפרישין על האבוד.</strong> שכיון שכבר התייאש, נמצא שהכסף נקנה לחלוטין למקבלים, ואם צריך להפריש, אינו יכול לסמוך על מה ששילם להם קודם.
  ומבארים ברייתא זו: <strong>אמר מר</strong> <small>[החכם]</small> בברייתא: <strong>פוסק עמהם כשער הזול.</strong> ושואלים: <strong>פשיטא</strong> <small>[פשוט</small> הדבר<small>],</small> מדוע לא יעשה כן? ומשיבים: <strong>הא קא משמע לן</strong> <small>[</small>דבר <small>זה השמיע לנו],</small> ש<strong>אף על פי שלא פסק</strong> ולא אמר במפורש שהוא עושה זאת כשער הזול — <strong>כמי שפסק דמי</strong> <small>[</small>הוא <small>נחשב]</small>
 ויכול לסמוך על כך. עוד שנינו בברייתא: <strong>ואין בו משום רבית,</strong> ושואלים: <strong>מאי טעמא</strong> <small>[מה טעם]</small> הדבר? ומשיבים: <strong>כיון דכי לית ליה</strong> <small>[שכאשר אין לו]</small> לכהן או ללוי, כגון שלא צמחה תבואה בשדה מחמת הבצורת, <strong>לא יהיב ליה</strong> <small>[אינו נותן לו,</small> למלווה<small>]</small> דבר בתמורה להלוואה, <strong>כי אית ליה נמי</strong> <small>[כאשר יש לו גם כן]</small> <strong>אין בו משום רבית,</strong> משום שאין כאן תנאי שיקבל יותר מסכום ההלוואה, אלא הכל לפי מה שיזדמן כאשר יקרה הדבר בפועל.
  עוד שנינו בברייתא: <strong>ואין שביעית משמטתו,</strong> ומדוע? — ש<strong>לא קרינא ביה</strong> <small>[קוראים אנו בו],</small> בחוב כזה <strong>"לא יגש</strong> את רעהו ואת אחיו כי קרא שמיטה לה'
 <strong>"</strong>(דברים טו, ב), שהרי אין המלווה יכול לתבוע את ההלוואה הזו מן הלווה ואינו יכול לנוגשו. עוד שנינו בברייתא: <strong>ואם בא לחזור</strong> — <strong>אינו חוזר. אמר רב פפא: לא שנו אלא בעל הבית בכהן,</strong> שאין בעל הבית יכול לומר: חוזר אני בי, והחזר לי את הכסף ואני לא אשתמש בתרומה שאפריש, <strong>אבל כהן בבעל הבית, אם בא לחזור</strong> — <strong>חוזר בו,</strong> ומה טעמו של דבר? — <strong>דתנן</strong> <small>[ש</small>כן <small>שנינו</small> במשנה<small>]:</small> בכל מיקח, אם <strong>נתן לו</strong> הקונה <strong>מעות ולא משך הימנו</strong> <small>[ממנו]</small> <strong>פירות</strong> — <strong>יכול</strong> המוכר <strong>לחזור בו.</strong> ואף כאן הרי קיבל הכהן רק כסף ועדיין לא היתה הקנייה בפועל של פירות התרומה והמעשרות לבעל הבית, וכסף אינו עושה קנין גמור.
  עוד שנינו בברייתא שאם <strong>נתייאשו הבעלים</strong> — <strong>אין מפריש עליהן, לפי שאין מפרישין על האבוד.</strong> ושואלים: <strong>פשיטא</strong> <small>[פשוט,</small> מובן מאיליו<small>]</small> שכך הוא! ומשיבים: <strong>לא צריכא</strong> <small>[נצרכה]</small> אלא לאופן <strong>דאקון</strong> <small>[שנעשתה</small> התבואה <small>קנה]</small> והתייבשה, <strong>מהו דתימא</strong> <small>[שתאמר]</small> <strong>אקנתא מילתא</strong> <small>[עשיית קנה דבר]</small> <strong>היא,</strong> שבשלב זה יכולה עוד התבואה לחזור לאיתנה, ואינו מתייאש ממנה לגמרי, על כן <strong>קא משמע לן</strong> <small>[השמיע לנו]</small> שאין התיקון מצוי במצב כזה, ואין אדם סומך על כך.
 <big>ה</big> <strong>תניא</strong> <small>[שנויה</small> ברייתא<small>],</small> <strong>ר' אליעזר בן יעקב אומר: המלוה מעות את הכהן,</strong> או <strong>את הלוי בבית דין, ומתו</strong> — <strong>מפריש עליהן בחזקת אותו השבט</strong> ששאר הלוויים  זוכים במעשרות ואינו צריך לבדוק אם יש להם יורשים מיידיים, והוא מעכב את המעשרות שבידו בשביל חוב קרובם. <strong>ו</strong>אם מלווה <strong>את העני בבית דין, ומת</strong> — <strong>מפריש עליו בחזקת עניי ישראל</strong> האחרים. <strong>ר' אחי אומר: בחזקת עניי עולם.</strong>
 ושואלים: <strong>מאי בינייהו</strong> <small>[מה</small> ההבדל <small>ביניהם]?</small> שהרי ודאי גם ר' אחי אינו מתכוון אלא לעניי ישראל ולא לעניים גויים, שאין נותנים להם מעשר.
## דף ל:
 ומשיבים: <strong>איכא בינייהו</strong> <small>[יש ביניהם]</small> הבדל לגבי <strong>עניי כותיים</strong> (שומרונים), האם הם כלולים בכלל העניים הזכאים לקבל ממעשר עני, או לא. שלדעת ר' אליעזר בן יעקב אינם בכלל ישראל ואין מפריש עבורם. ור' אחי סבור שאף שאינם ישראל לכל דבר, מכל מקום גרים הם, והם אותם "עניי עולם" שיכול להפריש ולזכות על פיהם במעשר.
  עוד שנינו בברייתא כי אם <strong>העשיר העני</strong> — <strong>אין מפריש עליו</strong> עוד, <strong>וזכה הלה,</strong> העני שלווה, <strong>במה שבידו.</strong>
 ושואלים: <strong>ורבנן</strong> <small>[וחכמים],</small> <strong>מאי שנא</strong> <small>[מה,</small> מדוע <small>שונה]</small> <strong>למיתה דעבוד תקנתא</strong> <small>[שעשו תקנה]</small> שיפריש עליו בחזקת עניים אחרים, <strong>ומאי שנא</strong> <small>[ומה,</small> מדוע <small>שונה]</small> <strong>לעשירות</strong> ש<strong>לא עבוד תקנתא</strong> <small>[עשו תקנה</small> כזו<small>]?</small> ומשיבים: <strong>מיתה שכיחא</strong> <small>[מצוייה]</small> אבל <strong>עשירות לא שכיחא</strong> <small>[מצוייה]</small> ולא עשו תקנה לדבר שאינו מצוי. <strong>אמר רב פפא, היינו דאמרי אינשי</strong> <small>[זהו שאומרים האנשים]</small> בפתגם מקובל: אם אומרים לך <strong>חברך מית</strong> <small>[מת]</small> — <strong>אשר</strong> <small>[האמן],</small> אומרים לך <strong>איתעשר</strong> <small>[התעשר]</small> <strong>חברך</strong> — <strong>לא תאשר</strong> <small>[תאמין]</small> עד שתיווכח בכך.
 <big>א</big> שנינו במשנה שאם <strong>מת</strong> — <strong>צריך</strong> המלווה <strong>ליטול רשות</strong> מן היורשים. <strong>תניא</strong> <small>[שנויה ברייתא],</small> <strong>רבי אומר:</strong> מדובר ב<strong>יורשין שירשו.</strong> ותוהים: <strong>ומי איכא</strong> <small>[והאם יש]</small> <strong>יורשין</strong> ש<strong>לא ירתי</strong> <small>[יורשים]?!</small> ולשם מה חזרה זו של "יורשים שירשו"? <strong>אלא אמר ר' יוחנן:</strong> הכוונה היא ליורשים <strong>שירשו קרקע,</strong> ומן הקרקע אפשר לגבות את חובות מורישם, <strong>ולא שירשו כספים,</strong> שאם ירשו כספים, אין המלווים גובים אותם בחובות המוריש.
  ובענין זה <strong>אמר ר' יונתן:</strong> אם <strong>הניח</strong> ליורשיו הלווה שמת קרקע <strong>מלא מחט</strong> — <strong>גובה מלא מחט.</strong> הניח <strong>מלא קרדום</strong> — <strong>גובה מלא קרדום,</strong> הכל לפי מה שהניח, <strong>ור' יוחנן אמר: אפילו הניח מלא מחט</strong> — <strong>גובה</strong> מכוח קרקע זו אפילו <strong>מלא קרדום.</strong>
 <strong>וכמעשה דקטינא</strong> <small>[של</small> החלקה <small>הקטנה]</small> שבא לפני <strong>אביי</strong> שירשו בנים חלקת שדה קטנה שכיסתה רק חלק מן החוב שהיה חייב אביהם, וטרף אותה המלווה בחובו, ופסק אביי שאף ששילמו היתומים תמורתה, יכול המלווה לחזור ולטרוף אותה, וישלמו לו היתומים תמורתה, עד שיגבה את כל חובו.
 <big>ב</big> <strong>תנו רבנן</strong> <small>[שנו חכמים]:</small> <strong>ישראל שאמר ללוי "מעשר יש לך בידי"</strong> שהפרשתי מתבואתי עבורך, <strong>אין חוששין לתרומת מעשר שבו</strong> (עשירית, אותה מקבל הכהן ואסורה באכילה ללוי ולישראל), אלא כולו בחזקת מעשר ראשון. אבל אם אמר לו: <strong>"כור מעשר יש לך בידי"</strong> — <strong>חוששין לתרומת מעשר שבו.</strong>
 על לשון הברייתא תוהים: <strong>מאי קאמר</strong> <small>[מה אמר],</small> מה פירוש הדבר? <strong>אמר אביי: הכי קאמר</strong> <small>[כך אמר]</small> בברייתא: <strong>ישראל שאמר ללוי "מעשר יש לך בידי והילך</strong> (והרי לך) <strong>דמיו</strong> של המעשר תמורתו <strong>"</strong>— <strong>אין חוששין שמא עשאו</strong> הלוי <strong>תרומת מעשר על מקום אחר</strong> שיש לו בו מעשרות, שכיון שלא ידע הלוי כמה מעשר יש בידי הישראל — לא סמך עליו. אבל אם אמר לו <strong>"כור מעשר יש לך בידי והילך דמיו"</strong> — <strong>חוששין שמא</strong> כיון שידע כמה מעשר עומד לרשותו <strong>עשאו תרומת מעשר על מקום אחר.</strong>
 ותוהים: <strong>אטו ברשיעי עסקינן</strong> <small>[וכי ברשעים אנו עוסקים],</small> <strong>דשקלי דמי</strong> <small>[ש</small>הם גם <small>לוקחים כסף</small> עבור המעשר<small>]</small> <strong>ומשוו ליה</strong> <small>[ו</small>גם <small>עושים אותו]</small> אחר כך <strong>תרומת מעשר?</strong>
 <strong>אלא אמר רב משרשיא בריה</strong> <small>[בנו]</small> של <strong>רב אידי, הכי קאמר</strong> <small>[כך אמר]</small> בברייתא: <strong>ישראל שאמר לבן לוי "מעשר לאביך בידי,</strong> שהודעתי לו בחייו על הדבר, <strong>הילך דמיו</strong> לתמורתו <strong>"</strong>— <strong>אין חוששין שמא עשאו אביו</strong> לפני מותו <strong>תרומת מעשר על מקום אחר,</strong> ויכול בנו ליטול דמי המעשר. אבל אם אמר לו <strong>"כור מעשר לאביך בידי והילך דמיו"</strong> — <strong>חוששין שמא עשאו אביו תרומת מעשר על מקום אחר,</strong> ואין הבן יכול לקחת דמי המעשר.
  ושואלים: ומדוע יש לחשוש שהרים האב תרומה על מקום אחר?  <strong>וכי נחשדו חברים לתרום שלא מן המוקף</strong> (הסמוך)? הלא חכמים אמרו שאין לתרום אלא מן המוקף (= הסמוך)!
 <strong>אלא אמר רב אשי: הכי קאמר</strong> <small>[כך אמר]</small> בברייתא: <strong>בן ישראל שאמר ללוי "כך אמר לי אבא: מעשר לך</strong> (ללוי) <strong>בידי", או</strong> שאמר לו אביו <strong>"מעשר</strong> ששייך <strong>לאביך בידי"</strong> — <strong>חוששין לתרומת מעשר ש</strong>מעורבת <strong>בו</strong> ועדיין לא הופרשה, ומדוע? <strong>כיון דלא קיץ</strong> <small>[שאינו קצוץ,</small> קצוב<small>]</small> <strong>לא הוה</strong> <small>[היה]</small> <strong>מתקן ליה</strong> <small>[אותו]</small> <strong>בעל הבית</strong> ומפריש ממנו תרומת מעשר. אבל אם אמר לו: <strong>"כור מעשר לך בידי", או: "כור מעשר לאביך בידי"</strong> — <strong>אין חוששין לתרומת מעשר שבו,</strong> ומדוע? — <strong>כיון דקיץ</strong> <small>[ש</small>הוא <small>קצוץ],</small> שיש כמות מסויימת ודאי כבר <strong>תקוני תקניה</strong> <small>[תיקן אותו]</small> <strong>בעל הבית.</strong>
 ושואלים: <strong>וכי יש לו רשות לבעל הבית לתרום תרומת מעשר</strong> במקום הלוי? הרי דבר זה צריך הלוי לתת לכהן! ומשיבים: <strong>אין</strong> <small>[כן],</small> שיטת <strong>אבא אלעזר בן גמלא היא. דתניא</strong> <small>[ש</small>כן <small>שנינו</small> בברייתא<small>],</small> <strong>אבא אלעזר בן גמלא אומר:</strong> נאמר: <strong>"ונחשב לכם תרומתכם</strong> כדגן מן הגורן וכמלאה מן היקב<strong>"</strong> (במדבר יח, כז),
## דף לא.
 <strong>בשתי תרומות הכתוב מדבר, אחת תרומה גדולה ואחת תרומת מעשר,</strong> ומאחר שנאמרו שתיהן יחד, יש היקש והשוואה בין התרומות הללו: <strong>כשם שתרומה גדולה ניטלת באומד</strong> (הערכה), ואינו חייב למדוד אותה במדוייק, שהרי מן התורה אין לה שיעור מסויים, <strong>ו</strong>כן ניטלת <strong>במחשבה</strong> שאינו צריך להפריש אותה בפועל, אלא דיו שחושב להפריש אותה, ואחר כך יתננה, <strong>כך תרומת מעשר ניטלת</strong> גם <strong>באומד ו</strong>גם <strong>במחשבה.</strong> וההשוואה מלמדת גם לצד שני: <strong>וכשם שיש לו רשות לבעל הבית לתרום תרומה גדולה, כך יש לו רשות לבעל הבית לתרום תרומת מעשר.</strong>
 <big>א משנה</big> <strong>המניח פירות להיות מפריש עליהן תרומה ומעשרות,</strong> שהוא סומך על הפירות הללו, וכאשר רוצה לתקן טבל שלפניו אומר שכל תרומה שצריך להפריש כדי לתקן טבל זה תבוא מפירות אלה שהניח לצורך זה. או הניח <strong>מעות להיות מפריש</strong> ולפדות <strong>עליהן מעשר שני</strong> — הרי זה הולך ו<strong>מפריש עליהן בחזקת שהן קיימין,</strong> ואינו צריך לחשוש שמא אבדו בינתיים הפירות או המעות הללו. <strong>אם אבדו</strong> בכל זאת — <strong>הרי זה חושש</strong> לאותם טבלים שתיקן <strong>מעת לעת</strong> (עשרים וארבע שעות) וצריך להפריש מהם בשנית, וכאשר יבואר בגמרא, אלו <strong>דברי ר' אלעזר.</strong>
 <strong>ר' יהודה אומר: בשלשה פרקים</strong> (זמנים) <strong>בודקין את היין</strong> שהניח להפריש ממנו תרומה ומעשרות, שאם החמיץ אינו יכול להפריש ממנו עוד. וזמנים אלה הם: <strong>בקידום,</strong> כאשר מנשבת רוח קדים <strong>של מוצאי החג</strong> (חג הסוכות), <strong>ובהוצאת סמדר,</strong> כאשר נושרים הפרחים ונראים ענבים קטנים כעין אשכולות, <strong>ובשעת כניסת מים בבוסר</strong> שבוסר הענבים מתמלא בנוזל ("מים"), ובזמנים אלה הקשורים בשינוי מזג האויר יש לבדוק אם לא החמיץ היין. 
 <big>ב גמרא</big> שנינו שאם אבדו הפירות או המעות חושש להם מעת לעת. ושואלים: <strong>מאי</strong> <small>[מה]</small> פירוש <strong>מעת לעת</strong> שאמר ר' אלעזר? <strong>ר' יוחנן אמר: מעת לעת של בדיקה,</strong> משעה שבדק וגילה שאבדו חושש שמא כבר אבדו עשרים וארבע שעות קודם לכן. <strong>ר' אלעזר בן אנטיגנוס אומר משום</strong> (בשם) <strong>ר' אלעזר בר' ינאי:</strong>
## דף לא:
 <strong>מעת לעת של הנחה,</strong> שחושש עד לאותו מעת לעת ראשון שחלף מאז הניח את הפירות או את המעות.
 <strong>תנן</strong> <small>[שנינו</small> במשנה<small>]:</small> <strong>אם אבדו</strong> — <strong>הרי זה חושש מעת לעת.</strong> ומעתה, <strong>בשלמא למאן דאמר</strong> <small>[נניח ל</small>שיטת <small>מי שאומר]</small> <strong>מעת לעת של בדיקה</strong> — <strong>שפיר</strong> <small>[יפה]</small> הסגנון,
 <strong>אלא למאן דאמר</strong> <small>[ל</small>שיטת <small>מי שאומר]</small> <strong>מעת לעת של הנחה, האי</strong> <small>[</small>לשון <small>זו]</small> <strong>"מעת לעת"</strong> אינה מדוייקת, שכן <strong>"עד מעת לעת" מיבעי ליה</strong> <small>[צריך היה לו</small> לומר<small>]!</small> ומעירים: אכן, <strong>קשיא</strong> <small>[קשה]</small> לשיטה זו.
 שנינו במשנה שאלו <strong>דברי ר' אלעזר</strong> בן שמוע התנא הם, <strong>אמר ר' אלעזר</strong> בן פדת האמורא: <strong>חלוקין עליו חביריו על ר' אלעזר,</strong> ולדבריהם כל הפירות שתוקנו שתוקנו בהפרשה על ידי הפירות שאבדו, כולם בחזקת טבל וצריך להפריש עליהם מחדש תרומות ומעשרות. <strong>דתנן</strong> <small>[ש</small>כן <small>שנינו</small> במשנה<small>]:</small> <strong>מקוה שנמדד ונמצא חסר</strong> משיעור כמות המים הראויה למיקווה, <strong>כל טהרות שנעשו על גביו</strong> (על סמך הטבילה בו) <strong>למפרע, בין ברשות היחיד</strong> שספק טומאה שבה טמא, <strong>בין ברשות הרבים</strong> שספק טומאה שבה טהור — כולן <strong>טמאות.</strong>
 ומעירים: <strong>פשיטא דחלוקין</strong> <small>[פשוט ש</small>הם <small>חלוקים]</small> עליו, שהרי ברור ששיטה זו חלוקה על ר' אלעזר התנא שהרי לדעתו יש לטמא רק מעת לעת, ומה בא ר' אלעזר האמורא לחדש בדבר? ומשיבים: <strong>מהו דתימא</strong> <small>[שתאמר]:</small> <strong>מאי</strong> <small>[מה]</small> פירוש <strong>"למפרע",</strong> הכוונה אינה לכל הזמן כולו, אלא רק <strong>מעת לעת</strong> והרי זו כדעת ר' אלעזר, על כן, <strong>קא משמע לן</strong> <small>[השמיע לנו]</small> שיש כאן מחלוקת בסיסית לגבי חזקות.
 <big>א</big> שנינו במשנה, <strong>ר' יהודה אומר: בשלשה פרקים</strong> בודקים את היין: בקידום של מוצאי החג וכו'. <strong>תנא</strong> <small>[שנה]</small> החכם: <strong>בקידום</strong> (בזמן של רוח קדים) <strong>של מוצאי החג של תקופה.</strong> שחג הסוכות חל באותה שנה כבר בתוך תקופת תשרי (אחד מארבעת חלקי שנת השמש), אבל אם נמשכה תקופת תמוז (שלא כרגיל) עד החג — לא.
 <strong>תניא</strong> <small>[שנויה</small> ברייתא<small>]:</small> <strong>ר' יהודה אומר בשלשה פרקים מוכרין את התבואה: לפני</strong> זמן <strong>הזרע,</strong> לפני זמן הזריעה, <strong>ובשעת הזרע,</strong> בעונת הזריעה, <strong>ובפרוס הפסח,</strong> סמוך קצת לפסח. <strong>ובשלשה פרקים מוכרין את היין: בפרוס הפסח, ובפרוס עצרת, ובפרוס החג. ושמן</strong> מוכרים — <strong>מעצרת ואילך.</strong> ושואלים: <strong>למאי הלכתא</strong> <small>[למה</small> לאיזו <small>הלכה]</small> נאמרו הדברים הללו? ימכרו מתי שירצו! <strong>אמר רבא, ואיתימא</strong> <small>[ויש אומרים]</small> שאמר זאת <strong>רב פפא: ל</strong>גבי <strong>שותפין</strong> נאמרה הלכה זו, ששותף רשאי למכור שלא מדעת חבירו רק בפרקים הללו שהם זמני המכירה הקבועים, אבל אם רוצה למכור בזמן אחר, צריך להימלך בשותפו. <strong>מכאן ואילך,</strong> לאחר הזמנים האלה, <strong>מאי</strong> <small>[מה]</small> הדין? <strong>אמר רבא: כל יומא פירקיה</strong> <small>[יום זמנו]</small> <strong>הוא</strong> למכור. 
 <big>ב</big> כיון שהוזכר כאן ענין של קידום, רוח הקדים. מביאים את הכתוב: <strong>"ויהי כזרח השמש וימן אלהים רוח קדים חרישית"</strong> (יונה ד, ח). ושואלים: <strong>מאי</strong> <small>[מה]</small> פירוש <strong>"חרישית"? אמר רב יהודה: בשעה שמנשבת, עושה</strong> רוח זו <strong>תלמים תלמים בים,</strong> כאילו היא חורשת את הים.
 <strong>אמר ליה</strong> <small>[לו]</small> <strong>רבה: אי הכי</strong> <small>[אם כך],</small> <strong>היינו דכתיב</strong> <small>[</small>וכי <small>זהו</small> מה <small>שנאמר]</small> שם: <strong>"ותך</strong> <strong>השמש על ראש יונה ויתעלף"</strong> (יונה, ד,ח)? והרי מכאן נראה שלא היתה זו רוח חזקה, ודווקא משום כך היה חם כל כך! <strong>אלא אמר רבה: בשעה שמנשבת, משתקת</strong> את <strong>כל הרוחות מפניה,</strong> ולכן נקראת "חרישית" — משום ששאר הרוחות כאילו מחרישות מפניה, וכיון שרק היא לבדה מנשבת נהיה חם מאד. <strong>והיינו דכתיב</strong> <small>[וזהו שנאמר]:</small> <strong>"אשר בגדיך חמים בהשקט ארץ מדרום"</strong> (איוב לז, יז). <strong>אמר ר' תחליפא בר רב חסדא אמר רב חסדא</strong> בפירוש הפסוק: <strong>אימתי בגדיך חמים,</strong> כלומר, מתי גדול החום — <strong>בשעה שהשקיט ארץ מדרום. שבשעה שמנשבת</strong> רוח דרומית זו הריהי <strong>משתקת כל הרוחות מפניה.</strong>
 מסופר: <strong>רב הונא ורב חסדא הוו יתבי</strong> <small>[היו יושבים].</small> <strong>חליף ואזיל</strong> <small>[חלף ועבר]</small> החכם <strong>גניבא עלייהו</strong> <small>[על פניהם],</small> <strong>אמר חד לחבריה</strong> <small>[אחד</small> מהם <small>לחבירו]:</small> <strong>ניקום מקמיה, דבר אוריין</strong> <small>[נעמוד מלפניו, שבן תורה]</small> <strong>הוא. אמר ליה</strong> <small>[לו]</small> <strong>אידך</strong> <small>[האחר]:</small> <strong>מקמי פלגאה ניקום</strong> <small>[מלפני בעל מחלוקת</small> זה <small>נעמוד]?</small> <strong>אדהכי אתא איהו לגבייהו</strong> <small>[בינתיים בא הוא אליהם],</small> <strong>אמר להו</strong> <small>[להם]:</small> <strong>במאי עסקיתו</strong> <small>[במה עסקתם]</small> כאשר ישבתם יחד? <strong>אמרו ליה</strong> <small>[לו]:</small> <strong>ברוחות</strong> עסקנו.
 <strong>אמר להו</strong> <small>[להם]:</small> <strong>הכי</strong> <small>[כך]</small> <strong>אמר רב חנן בר רבא אמר רב: ארבע רוחות מנשבות בכל יום, ורוח צפונית מנשבת עם כולן, שאלמלא כן,</strong> אם לא היתה מנשבת, <strong>אין העולם מתקיים אפילו שעה אחת. ורוח דרומית</strong> היא הרוח ה<strong>קשה מכולן, ואלמלא</strong> המלאך הקרוי <strong>בן נץ</strong> שהוא <strong>מעמידה</strong> שלא תנשב ביותר, היתה <strong>מחרבת</strong> את <strong>כל העולם כולו מפניה, שנאמר: "המבינתך יאבר נץ יפרש כנפו לתימן"</strong> (איוב לט, כו).
  ועוד מסופר: <strong>רבא ורב נחמן בר יצחק הוו יתבי</strong> <small>[היו יושבים],</small> <strong>הוה חליף ואזיל</strong> <small>[היה חולף ועובר]</small> לידם <strong>רב נחמן בר יעקב דיתיב בגוהרקא דדהבא ופריס עליה סרבלא דכרתי</strong> <small>[שהיה יושב באפיריון של זהב והיה פרוס עליו מעיל ירוק],</small> <strong>רבא אזל לגביה</strong> <small>[הלך אליו],</small> <strong>רב נחמן בר יצחק לא אזל לגביה</strong> <small>[הלך אליו].</small> <strong>אמר:</strong> מאחר ואיני יודע את זהות היושבים באפיריון, <strong>דלמא מאינשי דבי ריש גלותא נינהו</strong> <small>[שמא מאנשי בית ראש הגולה הם</small> אלה<small>],</small> <strong>רבא צריך להו</strong> <small>[אותם],</small> <strong>אנא לא צריכנא להו</strong> <small>[אני איני צריך אותם].</small>
 <strong>כדחזא</strong> <small>[כאשר ראה]</small> ש<strong>רב נחמן בר יעקב הוה</strong> <small>[הוא]</small> <strong>אזיל לגביה</strong> <small>[הלך</small> גם הוא <small>אליו],</small> <strong>גלי לדרעיה</strong> <small>[גילה</small> רב נחמן בר יעקב <small>את זרועו],</small> <strong>אמר:</strong> הרוח הקרוייה <strong>"שדיא" נשיב</strong> <small>[נושבת]</small> עכשיו! <strong>אמר רבא, הכי</strong> <small>[כך]</small> <strong>אמר רב: אשה מפלת בו</strong> (בגללו), <strong>ושמואל אמר: אפילו מרגלית שבים מרקבת בו, ר' יוחנן אמר: אפילו שכבת זרע שבמעי אשה מסרחת בו.</strong>
 על כך <strong>אמר רב נחמן בר יצחק</strong> שהיה שם: <strong>ושלשתן מקרא אחד דרשו,</strong> שנאמר: <strong>"כי הוא בין אחים יפריא יבוא קדים רוח ה' ממדבר עלה ויבוש מקורו</strong> ויחרב מעיינו הוא ישסה אוצר כל כלי חמדה<strong>"</strong> (הושע יג, טו). וכך הוא מסביר: <strong>"יבוש מקורו"</strong> — <strong>זו מקורה</strong> (רחמה) <strong>של אשה,</strong> והוא הסמך לדברי החכם שאמר שאשה מפלת בו. <strong>"ויחרב מעינו"</strong> — <strong>זה שכבת זרע שבמעי אשה.</strong> <strong>"הוא ישסה אוצר כל כלי חמדה"</strong> — <strong>זו מרגלית שבים.</strong>
 <strong>אמר רבא: עדי סוראה</strong> <small>[זה מסורא]</small> <strong>הוא, דדייקי קראי</strong> <small>[ש</small>הם <small>מדייקים בכתובים].</small> אגב כך שואלים: <strong>מאי</strong> <small>[מה]</small> פירוש <strong>"כי הוא בין אחים יפריא"? אמר רבא: אפילו</strong>
## דף לב.
 <strong>שופתא בקופינא דמרא רפיא</strong> <small>[הקת בחור המעדר מתרופפת]</small> שמפרש לשון "יפריא", שמפריד בין דברים צמודים ("אחים"). <strong>רב יוסף אמר</strong> כעין זה: <strong>אפילו סיכתא בדפנא רפיא</strong> <small>[יתד</small> התקועה <small>בדופן, מתרופפת].</small> <strong>רב אחא בר יעקב אמר: אפילו קניא בכופתא רפיא</strong> <small>[קנה</small> הקלוע <small>בתוך סל, מתרופף].</small>
 
 <big>א משנה</big> <strong>השולח גט לאשתו, והגיע</strong> (השיג) הבעל עצמו את ה<strong>שליח, או ששלח אחריו שליח</strong> אחר, <strong>ואמר לו: "גט שנתתי לך בטל הוא"</strong> — <strong>הרי זה בטל</strong> ואין האשה מתגרשת בו. וכיוצא בזה, אם <strong>קידם</strong> הבעל <strong>אצל אשתו</strong> לפני שהגיע הגט לידה <strong>או ששלח אצלה שליח, ואמר לה : "גט ששלחתי לך בטל הוא"</strong> — <strong>הרי זה בטל.</strong> אבל <strong>אם משהגיע</strong> כבר <strong>גט לידה,</strong> ושלח אחריו שליח או בא אחר כך בעצמו — <strong>שוב אינו יכול לבטלו,</strong> שהרי חלו כבר הגירושין.
  נמסר ש<strong>בראשונה היה</strong> בעל המבקש לבטל גט ששלח <strong>עושה בית דין ממקום אחר ומבטלו,</strong> את הגט בפניהם לפני שהיה מגיע לאשה, <strong>התקין רבן גמליאל הזקן שלא יהו עושין כן, מפני תיקון העולם,</strong> שהרי השליח יכול בינתיים למסור את הגט לאשה והיא עלולה להינשא מבלי לדעת שהבעל ביטל בינתיים את הגט. 
 <big>ב גמרא</big> מדייקים בלשון המשנה: שנינו שהשולח גט לאשתו והגיע בשליח וביטלו — הגט בטל. ונדייק: <strong>"הגיעו"</strong> (השיג אותו) <strong>לא קתני</strong> <small>[שנה]</small> במשנה, שמשמעו שהשתדל כדי להשיגו <strong>אלא "הגיע",</strong> משמע <strong>ואפילו ממילא</strong> <small>[מעצמו]</small> פגשו, שלא השתדל להשיגו אלא במקרה פגשו, ואמר לו שהגט בטל — הרי זה בטל, <strong>ולא אמרינן לצעורה</strong> <small>[ואין אנו אומרים</small> שבמקרה כזה <small>לצער</small> את אשתו בלבד<small>]</small> <strong>הוא דקא מיכוין</strong> <small>[שמתכוון]</small> ואין הוא באמת מבטל את הגט.
  ושואלים: מה ששנינו  <strong>"או ששלח אחריו שליח" למה לי</strong> לומר? הרי בכל ענין שלוחו של אדם כמותו, וכשם שהוא יכול לבטל את שליחות הראשון כך גם שליחו יכול לבטל! ומשיבים: <strong>מהו דתימא</strong> <small>[שתאמר]:</small> <strong>לא אלימא שליחותיה דבתרא משליחותיה דקמא דלבטליה</strong> <small>[אינה חזקה שליחותו של האחרון</small> יותר <small>משליחותו של הראשון</small> שיוכל זה האחרון <small>לבטלנה],</small> וכיון שמינה את הראשון כשליח — רק הוא עצמו יכול לבטל את השליחות, על כן <strong>קא משמע לן</strong> <small>[השמיע לנו]</small> ששליחותו של האחרון יכולה לבטל את שליחותו של שליח ראשון.
  ועוד שואלים: מה ששנינו <strong>"קדם הוא אצל אשתו" למה לי</strong> לשנות במשנה, והרי מובן הדבר שיכול אדם לבטל את גיטו לפני שניתן לאשתו! ומשיבים: <strong>מהו דתימא</strong> <small>[שתאמר],</small> <strong>כי לא אמרינן</strong> <small>[כאשר אין אנו אומרים]</small> שרק <strong>לצעורה קא מיכוין</strong> <small>[לצער אותה הוא מתכוון]</small> (וכפי שדייקנו לעיל), <strong>הני מילי</strong> <small>[דברים אלה</small> אמורים<small>]</small> כשאמר זאת ל<strong>שליח, אבל לדידה</strong> <small>[</small>אם אמר <small>לה]</small> <strong>ודאי לצעורה קא מיכוין</strong> <small>[לצער אותה</small> הוא <small>מתכוון]</small> ובאמת אין רצונו לבטל את הגט, על כן <strong>קא משמע לן</strong> <small>[השמיע לנו]</small> שביטול זה גמור הוא.
  ושואלים עוד: <strong>"או ששלח אצלה שליח" למה לי</strong> לומר? ומשיבים: <strong>מהו דתימא</strong> <small>[שתאמר]:</small> <strong>איהו</strong> <small>[הוא</small> עצמו<small>]</small> <strong>הוא</strong> ש<strong>לא טרח אדעתא לצעורה</strong> <small>[טורח</small> רק <small>על דעת לצער אותה]</small> ולהודיע לה שהוא בטל, <strong>אבל שליח</strong> ש<strong>לא איכפת ליה</strong> <small>[לו]</small> לבעל <strong>כי טרח</strong> <small>[שהוא טורח]</small> לריק, <strong>ודאי</strong> רק <strong>לצעורה קא מיכוין</strong> <small>[לצער אותה</small> הוא <small>מתכוון]</small> כאשר הוא שולח אותו, ובאמת, אין כוונתו לבטל את הגט, על כן <strong>קא משמע לן</strong> <small>[השמיע לנו]</small> שבכל אלה הגט בטל.
  עוד שנינו: <strong>אם משהגיע גט לידה</strong> — <strong>אינו יכול לבטלו,</strong> ותוהים: <strong>פשיטא</strong> <small>[פשוט,</small> מובן מאליו<small>],</small> שהרי כבר נעשה מעשה הגירושין בפועל! ומשיבים: <strong>לא צריכא</strong> <small>[נצרכה]</small> אלא במקרה <strong>דמהדר עליה מעיקרא לבטולי</strong> <small>[שהיה מחזר עליו,</small> על הגט הזה <small>מתחילה לבטלו]</small> עוד לפני שהגיע לידה, <strong>מהו</strong> <strong>דתימא</strong> <small>[שתאמר]:</small> כאשר מבטל את הגט, אף לאחר שהגיע לידה, <strong>איגלאי מלתא</strong> <small>[התגלה הדבר]</small> <strong>למפרע דבטולי בטליה</strong> <small>[שביטל אותו]</small> מתחילה, עוד לפני שהגיע הגט לידי האשה, על כן, <strong>קא משמע לן</strong> <small>[השמיע לנו]</small> שכיון שלא ביטלו בפועל קודם לכן — אין זה ביטול. 
 <big>ג</big> <strong>תנו רבנן</strong> <small>[שנו חכמים]:</small> אמר על הגט ששלח אחת הלשונות הללו: <strong>"בטל הוא",</strong> או <strong>"אי איפשי</strong> (אין רצוני) <strong>בו"</strong> — <strong>דבריו קיימין</strong> והגט בטל, שהרי בידו לבטלו. אבל אם אמר בלשון: <strong>"פסול הוא",</strong> או <strong>"אינו גט"</strong> — <strong>לא אמר כלום,</strong> שהרי גט זה נעשה כהלכתו.
  ושואלים:  <strong>למימרא</strong> <small>[האם לומר]</small> וללמוד מכאן שהלשון <strong>"בטל" לישנא דלבטיל</strong> <small>[לשון שיתבטל]</small> <strong>משמע?</strong> שהוא לשון עתיד שבא לבטל את הגט, ולא רצה לומר כבר בטל קודם לכן? <strong>והאמר</strong> <small>[והרי אמר]</small> <strong>רבה בר איבו אמר רב ששת, ואמרי לה</strong> <small>[ויש אומרים]</small> ש<strong>אמר</strong> זאת <strong>רבה בר אבוה: מקבל מתנה שאמר לאחר שבאתה</strong> (באה) <strong>מתנה לידו: "מתנה זו מבוטלת",</strong> או <strong>"תיבטל",</strong> או <strong>"אי איפשי בה"</strong> — <strong>לא אמר כלום,</strong> שהרי כבר זכה בה, ואינו יכול לבטל את זכייתו. אבל אם אמר: <strong>"בטלה היא",</strong> או <strong>"אינה מתנה",</strong> שמתחילה לא זכה בה — <strong>דבריו קיימין. אלמא</strong> <small>[מכאן]</small> נלמד שלשון <strong>"בטל" מעיקרא</strong> <small>[מתחילה]</small> <strong>משמע</strong> ולא לעתיד, בניגוד למשמעות הברייתא!
 <strong>אמר אביי: "בטל"</strong>
## דף לב:
 <strong>שתי לשונות משמע,</strong> ושתיהן כלולות במלה זו, ואכן <strong>משמע</strong> ש<strong>בטל</strong> כבר מתחילה, <strong>ומשמע</strong> גם <strong>דליבטיל</strong> <small>[שיתבטל]</small> בעתיד. ואולם המשמעות משתנה ביחס לכל אחד מן הדברים; <strong>גבי</strong> <small>[אצל]</small> <strong>גט לישנא דמהני ביה קאמר</strong> <small>[לשון שמועילה בו אמר]</small> וכוונתו לפיכך שיתבטל בעתיד, מאותו רגע והלאה, ואף <strong>גבי</strong> <small>[אצל]</small> <strong>מתנה לישנא דמהני</strong> <small>[לשון שמועילה ]</small> <strong>בה קאמר</strong> <small>[ אמר]</small> שאינו יכול לבטל אותה מכאן ולהבא לאחר שכבר זכה בה, ומשום כך כוונתו שבטלה מתחילתה.
  ועוד <strong>אמר אביי</strong> ביחס שבין גט למתנה: <strong>נקיטינן</strong> <small>[מחזיקים אנו]</small> בכלל הזה: <strong>שליח מתנה הרי הוא כשליח הגט.</strong> ומסבירים: <strong>נפקא מינה</strong> <small>[יוצאת מכאן,</small> נלמדת<small>]</small> מסקנה להלכה שאם אדם אומר לשליחו <strong>"הולך</strong> מתנה זו לפלוני <strong>"</strong>— <strong>לאו כ"זכי" דמי</strong> <small>[אינו נחשב כ</small>אומר לו <small>"זכה"]</small> ולכן כל עוד לא הגיעה המתנה לידי המקבל, יכול השולח לחזור בו, ואין אומרים שזכה המקבל במתנה מרגע שניתנה לשליח.
  מסופר:  <strong>רבינא אשכחיה</strong> <small>[מצא אותו],</small> את <strong>רב נחמן בר יצחק דתלי וקאי בעיברא דדשא</strong> <small>[שהיה תלוי ועומד,</small> נשען, <small>על בריח הדלת]</small> ומהרהר, <strong>וקא מיבעיא ליה</strong> <small>[והיה מסופק]</small> בשאלה הזו: אם הבעל אמר רק <strong>"</strong>גט זה <strong>בטל"</strong> ולא אמר "בטל הוא", <strong>מהו</strong> הדין? האם כוונתו לבטל את הגט מאותה שעה, ובטל הגט על ידי כך, או שהוא רק כמציין עובדה שגט זה אינו כשר ובטל, ולא בטל הגט בכך? לשאלה זו לא נמצאה תשובה ועל כן <strong>תיקו</strong> <small>[תעמוד]</small> השאלה במקומה.
 <strong>אמר רב ששת, ואמרי לה במתניתא תנא</strong> <small>[ויש אומרים</small> ש<small>בברייתא</small> היא <small>שנויה],</small> אם אמר: <strong>"גט זה לא יועיל",</strong> או <strong>"לא יתיר",</strong> או <strong>"לא יעזיב"</strong> (יגרש), או <strong>"לא ישלח",</strong> או <strong>"לא יגרש",</strong> או <strong>"יהא חרס",</strong> או <strong>"יהא כחרס"</strong> — בכל אלה הלשונות <strong>דבריו קיימין,</strong> והגט בטל.
  אם אמר בלשון: <strong>"</strong>גט זה <strong>אינו מועיל",</strong> או <strong>"אינו מתיר",</strong> או <strong>"אינו מעזיב",</strong> או <strong>"אינו משלח",</strong> או <strong>"אינו מגרש",</strong> או <strong>"חרס הוא",</strong> או <strong>"כחרס הוא"</strong> — <strong>לא אמר כלום,</strong> שהרי בכוחו רק לבטל את תוקפו של הגט על ידי החלטתו, אבל אם רק אומר דברים על מהותו של הגט — אין להם כל משמעות.
 <strong>איבעיא להו</strong> <small>[נשאלה להם]</small> לחכמים שאלה זו: אם אומר: <strong>"הרי הוא חרס", מהו?</strong> האם כוונתו לקבוע דברים לגבי הגט ולומר שאינו גט כשר, או שמביע את רצונו לבטל אותו? <strong>אמר ליה</strong> <small>[לו]</small> <strong>רבינא לרב אחא בריה</strong> <small>[בנו]</small> של <strong>רבא, ואמרי לה</strong> <small>[ויש אומרים]</small> שאמר זאת <strong>רב אחא בריה</strong> <small>[בנו]</small> של <strong>רבא לרב אשי: מאי שנא</strong> <small>[</small>ב<small>מה שונה]</small> הלשון <strong>מ"הרי הוא הקדש",</strong> או <strong>"הרי הוא הפקר",</strong> שבודאי כוונתו לעשות אותו מכאן ולהלאה הקדש או הפקר? ואף כאן יועילו דבריו לבטל הגט. 
 <big>א</big> שואלים: גט שביטלו, האם הבעל <strong>חוזר ומגרש בו,</strong> שלא ביטל את הגט לחלוטין, אלא רק את מתן הגט בשעה מסויימת, <strong>או אינו חוזר ומגרש בו,</strong> שכל הגט הזה בטל? <strong>רב נחמן אמר: חוזר ומגרש בו, ורב ששת אמר:</strong> <strong>אינו חוזר ומגרש בו.</strong> ומסכמים: <strong>והלכתא כוותיה</strong> <small>[והלכה כשיטתו]</small> של <strong>רב נחמן</strong> שחוזר ומגרש בו.
  ושואלים:  <strong>איני</strong> <small>[</small>וכי <small>כן</small> הוא<small>]?</small> <strong>והא קיימא לן</strong> <small>[והרי מוחזק לנו]</small> כי <strong>הלכתא כוותיה</strong> <small>[הלכה כמו,</small> כשיטתו<small>]</small> של <strong>ר' יוחנן,</strong> ש<strong>אמר: חוזרת.</strong> שאם נותן אדם לאשה המביעה הסכמה להתקדש לו מעות לשם קידושין ואומר לה שיחולו הקידושין לאחר שלושים יום, בתוך שלושים יום אלו יכולה היא לחזור בה ולומר שאינה רוצה בקידושין. ומכאן שיכול אדם לבטל את דבריו הקודמים על ידי אמירה אחרת כל עוד לא חל הדבר. ואף כאן נאמר, שכיון שהגט לא חל עדיין, כשהוא אומר שהוא בטל — הרי הגט מתבטל מעיקרו!
  ודוחים:  <strong>הכי השתא</strong> <small>[כיצד אתה משווה]</small> בין הדברים?! <strong>התם</strong> <small>[שם]</small> בענין קידושין, <strong>דיבור ודיבור הוא,</strong> שקודם אמרה שמסכימה ואחר כך חזרה בה, ואם כן <strong>אתי</strong> <small>[בא]</small> <strong>דיבור</strong> אחרון <strong>ומבטל דיבור</strong> ראשון, <strong>והכא, נהי דבטליה לשליחותא דשליח</strong> <small>[וכאן, אם אמנם שביטל את שליחותו של השליח],</small> <strong>גיטא גופיה מי קא בטיל</strong> <small>[</small>את <small>הגט עצמו האם</small> גם כן <small>ביטל]?</small> שהרי הגט הוא דבר של ממש, ולכן אי אפשר לומר שמבטלו באמירה בלבד. 
 <big>ב</big> שנינו במשנה ש<strong>בראשונה היה עושה</strong> בית דין במקום אחר ומבטל את הגט. <strong>איתמר</strong> <small>[נאמר]:</small> <strong>בפני כמה הוא מבטלו,</strong> בכל מקרה שהוא מבטל גט? <strong>רב נחמן אמר:</strong> מבטלו <strong>בפני שנים, רב ששת אמר: בפני שלשה.</strong>
 ומסבירים את טעמיהם, <strong>רב ששת אמר: בפני שלשה,</strong> כי <strong>"בית דין" קתני</strong> <small>[שנה]</small> במשנה, ובית דין אינו אלא שלושה. <strong>ורב נחמן אמר: בפני שנים,</strong> ומדוע? — כי <strong>לבי תרי נמי</strong> <small>[לשניים גם כן]</small> <strong>"בית דין" קרי להו</strong> <small>[קוראים להם],</small> שבדוחק אפשר לסמוך גם על כך. <strong>אמר רב נחמן: מנא אמינא לה</strong> <small>[מניין אני אומר זאת]</small> ששניים גם הם קרויים בית דין? <strong>דתנן</strong> <small>[ש</small>כן <small>שנינו</small> במשנה<small>]:</small> שבזמן שאדם עושה פרוזבול אומר: <strong>"מוסרני לפניכם</strong>
## דף לג.
 <strong>פלוני ופלוני הדיינין שבמקום פלוני,</strong> שכל חוב שיש לי אצל פלוני שאגבנו כל זמן שארצה
 <strong>".</strong> וכיון שהזכיר רק "פלוני ופלוני הדיינים" משמע ששניים הם, ובכל זאת הם קרויים דיינים. <strong>ורב ששת</strong> טוען כנגד זה: <strong>אטו</strong> <small>[וכי]</small> ה<strong>תנא כי רוכלא ליחשיב וליזיל</strong> <small>[כרוכל ימנה וילך]</small> את כל הפרטים? ומה שאמר "פלוני ופלוני", משום שרצה להגיד שיש להזכיר את שמות כל הדיינים, אבל לא התכוון להשמיע בכך את מניינם של הדיינים.
 <strong>אמר רב נחמן: מנא אמינא לה</strong> <small>[מניין אומר אני אותה]</small> ששניים אף הם קרויים בית דין? <strong>דתנן</strong> <small>[ש</small>כן <small>שנינו</small> במשנה<small>]</small> לענין פרוזבול: <strong>הדיינים חותמין</strong> בשטר הפרוזבול <strong>למטה, או העדים. מאי לאו</strong> <small>[האם לא]</small> נוכל לדייק בלשון המשנה ולומר: <strong>דיינים דומיא</strong> <small>[בדומה]</small> ל<strong>עדים, מה עדים שנים</strong> — <strong>אף דיינים נמי</strong> <small>[גם כן]</small> <strong>שנים? ורב ששת</strong> טוען לעומת זאת: <strong>מידי איריא</strong> <small>[וכי שייכים</small> הדברים<small>]?</small> <strong>הא כדאיתא, והא כדאיתא</strong> <small>[זה כפי שהוא, וזה כפי שהוא],</small> שדיינים הם שלושה דווקא, ועדים שניים.
  לגופו של דבר שואלים: <strong>למה ליה למיתנא</strong> <small>[לו</small> לתנא במשנה <small>לשנות]</small> גם <strong>דיינים,</strong> ו<strong>למה ליה למיתנא</strong> <small>[לו לשנות]</small> גם <strong>עדים?</strong> ומשיבים: <strong>הא קא משמע לן</strong> <small>[</small>דבר <small>זה השמיע לנו]</small> ש<strong>לא שנא</strong> <small>[שונה]</small> אם <strong>כתוב</strong> הפרוזבול <strong>בלשון דיינים וחתמי</strong> <small>[וחתומים]</small> עליו <strong>עדים, ולא שנא</strong> <small>[שונה]</small> אם <strong>כתוב בלשון עדים וחתמי</strong> <small>[וחתומים]</small> <strong>דיינים,</strong> שעיקר הדבר הוא שימסור את הפרוזבול לבית דין, ואין זה משנה באיזה לשון בדיוק נכתב הדבר. 
 <big>א</big> שנינו במשנה שתיקן רבן גמליאל הזקן שלא יבטלו את הגט בבית דין במקום אחר <strong>מפני תיקון העולם.</strong> ושואלים: <strong>מאי</strong> <small>[מה]</small> פירוש <strong>"מפני תיקון העולם"? ר' יוחנן אמר: מפני תקנת ממזרים,</strong> שהרי ייתכן שיבטל הבעל את הגט והאשה לא תדע זאת, ותינשא לאחר (בעודה בעצם נשואה) ותלד ילדים ויהיו אלה ממזרים. <strong>ריש לקיש אמר: מפני תקנת עגונות,</strong> שמא תחשושנה נשים לאחר שקיבלו גט לידן שאולי ביטל הבעל את הגט, ולא תינשאנה על סמך גט זה, ותישארנה עגונות.
  ומסבירים את השיטות: <strong>ר' יוחנן</strong> ש<strong>אמר</strong> טעמו <strong>מפני תקנת ממזרים, סבר לה</strong> <small>[סבור הוא]</small> <strong>כרב נחמן,</strong> ש<strong>אמר</strong> שאפשר לבטל אפילו <strong>בפני שנים, ובי תרי לית להו קלא</strong> <small>[ושניים אין להם קול],</small> כלומר, אין זה מתפרסם ברבים, <strong>ו</strong>כיון שכך, <strong>היא לא שמעה</strong> <small>[שומעת]</small> <strong>ולא ידעה</strong> <small>[יודעת]</small> שביטל את הגט, <strong>ואזלה ומינסבא, ואיכא</strong> <small>[והולכת ומתחתנת, ויש]</small> <strong>ממזרים</strong> מנישואיה אלה.
 <strong>וריש לקיש אמר</strong> טעמו <strong>מפני תקנת עגונות, סבר לה</strong> <small>[סבור הוא]</small> <strong>כרב ששת,</strong> ש<strong>אמר:</strong> שמבטלים <strong>בפני שלשה, ובי תלתא אית להו קלא</strong> <small>[ושלושה יש להם קול],</small> <strong>ושמעה וידעה</strong> <small>[ושומעת ויודעת]</small> שביטל בעלה את הגט <strong>ולא מינסבא</strong> <small>[ואינה מתחתנת]</small> ולכן אין מקום לחשש ממזרים, <strong>ו</strong>אולם <strong>תקנת עגונות הוא דאיכא</strong> <small>[שיש],</small> שלא תישארנה נשים בלי הבעל ובלי גט. 
 <big>ב</big> <strong>תנו רבנן</strong> <small>[שנו חכמים]:</small> אף לאחר שתיקן רבן גמליאל הזקן שלא יבטל אדם את הגט שלא בפני השליח או האשה, אם <strong>בטלו</strong> בכל זאת — הריהו <strong>מבוטל,</strong> אלו <strong>דברי רבי. רבן שמעון בן גמליאל אומר: אינו יכול</strong> <strong>לא לבטלו ו</strong>גם <strong>לא להוסיף על תנאו</strong> אם היה בגט תנאי כלשהו, <strong>שאם כן, מה כח בית דין יפה</strong> (מועיל)? והלא בית דין של רבן גמליאל תיקן שלא יבטלו!
  ותוהים:  <strong>ומי איכא מידי</strong> <small>[והאם יש דבר]</small> <strong>דמדאורייתא</strong> <small>[שמן התורה]</small> <strong>בטל גיטא</strong> <small>[הגט],</small> <strong>ומשום</strong> הנימוק של <strong>"מה כח בית דין יפה" שרינן</strong> <small>[מתירים אנו]</small> <strong>אשת איש לעלמא</strong> <small>[לכל]?</small> שהרי לפי זה למרות שהגט מצד הדין מבוטל, והיא עדיין אשת איש, מכל מקום אין בית דין מכירים בביטול, ומתירים לה להינשא! ומשיבים: <strong>אין</strong> <small>[כן],</small> <strong>כל</strong> ה<strong>מקדש</strong> אשה — <strong>אדעתא דרבנן</strong> <small>[על דעת חכמים]</small> הוא <strong>מקדש, ואפקעינהו רבנן לקידושין מיניה</strong> <small>[והפקיעו חכמים את הקידושין ממנו]</small> במקרה זה שביטל את גיטו.
 <strong>אמר ליה</strong> <small>[לו]</small> <strong>רבינא לרב אשי: תינח דקדיש בכספא</strong> <small>[נניח,</small> במקרה <small>שקידש בכסף]</small> את אשתו, אפשר לומר שחכמים הפקיעו את הכסף הזה מבעליו, ונמצא שלא היו קידושין מתחילה. אבל אם <strong>קדיש</strong> <small>[קידש]</small> <strong>בביאה מאי איכא למימר</strong> <small>[מה יש לומר]?</small> והשיב לו רב אשי: <strong>שויוה רבנן</strong> <small>[עשו חכמים]</small> את <strong>בעילתו בעילת זנות,</strong> שהפקיעו מכאן את כוח הקידושין שבדבר, והחשיבו אותה כבעילה של זנות.
 <big>ג</big> <strong>תנו רבנן</strong> <small>[שנו חכמים]:</small> <strong>אמר</strong> הבעל <strong>לעשרה</strong> בני אדם: <strong>"כתבו גט לאשתי"</strong> — <strong>יכול לבטל זה</strong> (חלק מהם) <strong>שלא בפני זה</strong> (השאר), שרשאי לומר לחלק מהם אף שלא בפני השאר: "אל תכתבו", אלו <strong>דברי רבי.</strong> <strong>רבן שמעון בן גמליאל אומר: אינו יכול לבטל אלא זה בפני זה,</strong> כלומר, בפני כולם יחד.
  ושואלים:  <strong>במאי קמיפלגי</strong> <small>[במה,</small> באיזה עיקרון <small>נחלקו]?</small> ומשיבים: <strong>ב</strong>הלכה של <strong>עדות שבטלה מקצתה בטלה</strong> <strong>כולה קמיפלגי</strong> <small>[נחלקו],</small> <strong>רבי סבר: עדות שבטלה מקצתה</strong>
## דף לג:
 <strong>לא בטלה כולה, ו</strong>משום כך, למרות שביטל הבעל את שליחותם של חלק מהם, <strong>אי אזלי הנך</strong> <small>[אם הולכים אלה],</small> האחרים שלא ביטל בפניהם, <strong>כתבי ויהבי</strong> <small>[</small>ו<small>כותבים ונותנים]</small> — <strong>ליכתבו וליתבו</strong> <small>[שיכתבו ויתנו],</small> ואין כל חשש בדבר שהרי שליחותם שלהם לא בטלה. וכיון שהגט שיתנו הם יהיה גט כשר אין צורך בתקנה האומרת שאינו רשאי לבטל אלא בפני כולם.
  ואילו <strong>רבן שמעון בן גמליאל סבר: עדות שבטלה מקצתה בטלה כולה, ו</strong>אם יבטל שליחות מקצתם שלא בנוכחות השאר <strong>הנך לא ידעי</strong> <small>[אלה,</small> האחרים, <small>אינם יודעים]</small> שכבר בטלה שליחותם על ידי שבטלה שליחות מקצתם, <strong>ואזלי וכתבי ויהבי</strong> <small>[ו</small>הם <small>הולכים וכותבים ונותנים]</small> את הגט, <strong>ו</strong>נמצאים <strong>שרו</strong> <small>[מתירים]</small> <strong>אשת איש לעלמא</strong> <small>[לכל]</small> שלא כדין.
 <strong>ואיבעית אימא</strong> <small>[ואם תרצה אמור]</small> באופן אחר את מחלוקתם: <strong>דכולי עלמא</strong> <small>[שלדעת הכל]</small> <strong>עדות שבטלה מקצתה לא בטלה כולה, והכא היינו טעמא</strong> <small>[וכאן זהו הטעם]</small> של <strong>רבן שמעון בן גמליאל</strong> שאינו יכול לבטל אלא בפני כולם — <strong>קסבר</strong> <small>[סבור הוא]:</small> <strong>מלתא דמתעבדא באפי</strong> <small>[דבר שנעשה בפני]</small> <strong>עשרה</strong> — <strong>צריכא בי עשרה למישלפה</strong> <small>[צריך עשרה</small> כדי <small>לעקור,</small> לבטל, <small>אותו],</small> וכיון שציווה על הגט בפני עשרה אינו יכול לבטל בפני מקצתם.
 <strong>איבעיא להו</strong> <small>[נשאלה להם]</small> לחכמים השאלה: אמר להם הבעל <strong>"כולכם</strong> כתבו גט לאשתי <strong>",</strong> שבמקרה זה על כולם להיות חתומים על הגט, <strong>מהו</strong> הדין לדעת רבן שמעון בן גמליאל? ומסבירים את צדדי השאלה: האם נאמר כי <strong>טעמא</strong> <small>[הטעם]</small> של <strong>רבן שמעון בן גמליאל</strong> כשאמר להם הבעל "כתבו גט" הוא <strong>משום דקסבר</strong> <small>[ש</small>הוא <small>סבור]:</small> <strong>עדות שבטלה מקצתה בטלה כולה</strong> ויש לחשוש שהשאר לא ידעו על הביטול, <strong>ו</strong>אולם <strong>הני</strong> <small>[אלה]</small> <strong>כיון</strong> ש<strong>אמר להו</strong> <small>[להם]</small> במפורש <strong>"כולכם</strong> כתבו לי <strong>",</strong> אם כן, האחרים <strong>לא מצו כתבי ויהבי</strong> <small>[אינם יכולים לכתוב ולתת]</small> בעצמם, ומשום כך יכול הבעל לבטל מקצת העדים שלא בפני השאר, ואין לחשוש למכשול.
 <strong>או דלמא טעמא</strong> <small>[שמא הטעם]</small> של <strong>רבן שמעון בן גמליאל, משום דקסבר</strong> <small>[ש</small>הוא <small>סבור]:</small> <strong>כל מלתא דמתעבדא באפי בי עשרה צריכא בי עשרה למישלפה</strong> <small>[כל דבר שנעשה בפני עשרה צריך עשרה</small> כדי <small>לעקור אותו],</small> <strong>והילכך</strong> <small>[ולכן]</small> <strong>אפילו</strong> אמר <strong>"כולכם" נמי</strong> <small>[גם כן]</small> עליו לבטל את הגט בפני כולם?
  ומציעים:  <strong>תא שמע</strong> <small>[בוא</small> ו<small>שמע]</small> פתרון לדבר ממה ששנינו בתוספתא, <strong>אמר לשנים: "תנו גט לאשתי"</strong> — <strong>יכול לבטל זה שלא בפני זה,</strong> אלו <strong>דברי רבי. רבן שמעון בן גמליאל אומר: אינו יכול לבטל אלא זה בפני זה. והא</strong> <small>[והרי]</small> <strong>שנים דכי</strong> <small>[שכמו]</small> <strong>"כולכם" דמו</strong> <small>[נחשבים</small> הם<small>],</small> שהרי בפחות משניים אין עדות, ואין חשש שיכתוב ויחתום האחד ללא האחר, <strong>ופליגי</strong> <small>[ונחלקו</small> בכך<small>]</small> רבי ורבן שמעון בן גמליאל, ומכאן שטעמו של רבן שמעון בן גמליאל משום שאין זה ביטול אם לא נעשה במעמד דומה לזה של המינוי!
 <strong>אמר רב אשי: אי</strong> <small>[אם]</small> היה ברור לנו שמדובר בתוספתא <strong>בעדי כתיבה</strong> ששניהם צריכים לחתום על הגט — <strong>הכי נמי</strong> <small>[כך גם כן]</small> היינו צריכים לפרש ויהיה לנו פתרון לשאלה שנשאלה. ואולם <strong>הכא במאי עסקינן</strong> <small>[כאן במה אנו עוסקים]</small> <strong>בעדי</strong> (שליחי) <strong>הולכה,</strong> ובאלה אין צורך דווקא בשניים, אלא אף באחד, ואם כן יש לומר כי החשש הוא שמא יבטל את שליחותם בפני האחד, והאחר לא ידע מכך וימסור את הגט לאשה.
  ומעירים:  <strong>הכי נמי מיסתברא</strong> <small>[כך גם כן מסתבר]</small> לפרש, <strong>דקתני סיפא</strong> <small>[ששנה</small> ב<small>סופה]</small> של אותה ברייתא: <strong>אמר לזה בפני עצמו ולזה בפני עצמו</strong> — <strong>יכול לבטל זה שלא בפני זה. אי אמרת בשלמא</strong> <small>[נניח אם אתה אומר]</small> שמדובר כאן <strong>בעדי הולכה</strong> — <strong>שפיר</strong> <small>[יפה],</small> <strong>אלא אי אמרת</strong> <small>[אם אומר אתה]</small> <strong>בעדי כתיבה, מי מצטרפי</strong> <small>[האם</small> הם <small>יכולים להצטרף]</small> אם אמר לזה שלא בפני זה? <strong>הא</strong> <small>[הרי]</small> <strong>אמר מר</strong> <small>[החכם]:</small> <strong>אין עדותן</strong> של שני עדים <strong>מצטרפת עד שיראו שניהם כאחד!</strong> את הראיה הזו דוחים: <strong>דלמא</strong> <small>[שמא]</small> <strong>כר' יהושע בן קרחה סבירא ליה</strong> <small>[סבור הוא]</small> ולדעתו אפילו אין רואים שניהם כאחד הרי זו עדות.
 <strong>אמר רב שמואל בר יהודה: שמעית מיניה</strong> <small>[שמעתי ממנו]</small> מ<strong>ר' אבא תרתי</strong> <small>[שתי</small> הלכות<small>],</small> <strong>חדא</strong> <small>[אחת]</small> <strong>כרבי, וחדא</strong> <small>[ואחת]</small> <strong>כרבן שמעון בן גמליאל, ולא ידענא הי</strong> <small>[ואין אני יודע איזו]</small> <strong>כרבי והי</strong> <small>[ואיזו]</small> <strong>כרבן שמעון בן גמליאל.</strong>
 <strong>אמר רב יוסף: ניחזי אנן</strong> <small>[נראה אנו]</small> לפי המקורות שבידינו למה היתה הכוונה. <strong>דכי אתא</strong> <small>[שכאשר בא]</small> <strong>רב דימי</strong> מארץ ישראל לבבל, <strong>אמר: מעשה ועשה רבי כדברי חכמים, אמר לפניו ר' פרטא בנו של ר' אלעזר בן פרטא בן בנו של ר' פרטא הגדול: אם כן, מה כח בית דין יפה? וחזר רבי ועשה כרבן שמעון בן גמליאל.</strong>
 <strong>ומדהא</strong> <small>[ומכיון שזו]</small> <strong>כרבן שמעון בן גמליאל,</strong> שהרי רואים שחזר בו רבי, והלכה כרבן שמעון בן גמליאל בענין "מה כוח בית דין יפה", ולפיכך אם ביטל גט שלא בפני השליח — אינו מבוטל, אם כן, <strong>הך</strong> <small>[זו</small> האחרת<small>]</small> בענין האומר לעשרה, מן הסתם נפסקה אף היא <strong>כרבי.</strong>
 ומעירים: <strong>ואף ר' יאשיה</strong> ש<strong>מן</strong> העיר <strong>אושא סבר</strong> <small>[סבור]:</small> בהלכה <strong>חדא</strong> <small>[אחת]</small> <strong>כרבי וחדא</strong> <small>[ואחת]</small> <strong>כרבן שמעון בן גמליאל.</strong> ש<strong>אמר רבה בר בר חנה: חמשה סבי</strong> <small>[זקנים,</small> תלמידי חכמים<small>]</small> <strong>הוינן קמיה</strong> <small>[היינו,</small> ישבנו <small>לפני]</small> <strong>ר' יאשיה</strong> ש<strong>מן</strong> העיר <strong>אושא, אתא ההוא גברא קמיה</strong> <small>[בא אדם אחד לפניו]</small> <strong>ואשקליה גיטא על כורחיה</strong> <small>[ונתן לו,</small> הכריח אותו לתת <small>גט בעל כרחו],</small> <strong>אמר לן</strong> <small>[לנו]</small> ר' יאשיה: <strong>זילו אטמורו</strong> <small>[לכו התחבאו]</small> <strong>וכתבו לה</strong> גט, כדי שלא יוכל לראות אתכם ולבטל את הגט לאחר שנכתב.
 <strong>ואי סלקא דעתך</strong> <small>[ואם עולה על דעתך]</small> <strong>כ</strong>שיטת <strong>רבי</strong> שאם ביטל הבעל את הגט שלא בפני שליח — מבוטל, <strong>כי מיטמרי מאי הוי</strong> <small>[כאשר מתחבאים מה קורה]?</small> הרי עדיין הוא יכול לבטל בפני אחרים! <strong>אלא שמע מינה</strong> <small>[למד מכאן]</small> ש<strong>כרבן שמעון בן גמליאל סבירא ליה</strong> <small>[סבור הוא].</small>
 ומוסיפים: <strong>ואי סלקא דעתך</strong> <small>[ואם עולה על דעתך]</small> שב<strong>אידך</strong> <small>[</small>ההלכה <small>האחרת]</small> באומר לעשרה "כתבו", <strong>נמי</strong> <small>[גם כן]</small> הוא סבור <strong>כ</strong>דעת <strong>רבן שמעון בן גמליאל, למה להו אטמורי</strong> <small>[להם להתחבא]?</small> <strong>ליבדרו איבדורי</strong> <small>[שיתפזרו]</small> ולא ימצא הבעל את כולם יחד, וממילא לא יוכל לבטל! <strong>אלא שמע מינה</strong> <small>[למד מכאן]</small> שהוא סבור כי <strong>חדא</strong> <small>[אחת]</small> <strong>כ</strong>דעת <strong>רבי, וחדא</strong> <small>[ואחת]</small> <strong>כ</strong>דעת <strong>רבן שמעון בן גמליאל.</strong> זו שיטה אחת.
 <strong>ורבא אמר</strong> בשם <strong>רב נחמן: הלכה כ</strong>שיטת <strong>רבי בשתיהן.</strong> ושואלים: לפי זה, <strong>ו</strong>כי <strong>לית ליה</strong> <small>[אין לו],</small> האם אין מקבל <strong>רב נחמן</strong> את הנימוק של <strong>מה כח בית דין יפה, והאמר</strong> <small>[והרי</small> <small>אמר]</small> <strong>רב נחמן אמר שמואל:</strong>
## דף לד.
 <strong>יתומין</strong> קטנים <strong>שבאו לחלוק בנכסי אביהן</strong> שהוריש להם, <strong>בית דין מעמידין להן,</strong> לכל אחד, <strong>אפוטרופוס, ובוררים להן</strong> האפוטרופסים <strong>חלק יפה</strong> לכל אחד ואחד, וכאשר <strong>הגדילו</strong> (גדלו ובגרו) היתומים — <strong>יכולין למחות</strong> ולומר שלא היתה החלוקה כראוי, ולבטלה. <strong>ורב נחמן דידיה</strong> <small>[עצמו]</small> <strong>אמר</strong> בניגוד לדברי שמואל: אם <strong>הגדילו</strong> — <strong>אין יכולין למחות.</strong> ש<strong>אם כן,</strong> שאתה אומר שיכולים למחות <strong>מה כח בית דין יפה?</strong> משמע שהוא מקבל נימוק זה של מה כח בית דין יפה!
  ומשיבים: אין זו סתירה,  <strong>התם</strong> <small>[שם]</small> לגבי היתומים הרי זה ענין של <strong>ממונא</strong> <small>[ממון],</small> שיש מקום לעמוד על כבוד בית דין בענין זה, ואילו <strong>הכא</strong> <small>[כאן]</small> בגיטין הרי זה ענין של <strong>איסורא</strong> <small>[איסור]</small> ולא יתירו אשת איש רק משום טעם זה. 
 <big>א</big> מסופר: איש אחד ששמו <strong>גידול בר רעילאי שדר</strong> <small>[שלח]</small> <strong>לה גיטא לדביתהו</strong> <small>[גט לאשתו],</small> <strong>אזל שליחא אשכחה דהוה יתבה ונוולה</strong> <small>[הלך השליח מצא אותה שהיתה יושבת ואורגת],</small> <strong>אמר לה: הא</strong> <small>[הרי]</small> <strong>גיטיך. אמרה ליה</strong> <small>[לו]:</small> <strong>זיל השתא מיהא ותא</strong> <small>[לך עכשיו מכאן ובוא]</small> <strong>למחר</strong> ואז תתן לי את הגט. <strong>אזל לגביה</strong> <small>[הלך אליו]</small> השליח אל גידול בר רעילאי <strong>ואמר ליה</strong> <small>[לו]</small> מה שאירע. <strong>פתח</strong> גידול בר רעילאי <strong>ואמר: "ברוך הטוב והמטיב",</strong> ששמח שגט זה לא ניתן.
  ונחלקו בדינו של גט זה, <strong>אביי אמר:</strong> אמנם אמר <strong>"ברוך הטוב והמטיב",</strong> ששמח שלא ניתן, <strong>ו</strong>אולם <strong>לא בטל</strong> על ידי כך <strong>גיטא</strong> <small>[הגט].</small> <strong>רבא אמר:</strong> אמר <strong>"ברוך הטוב והמטיב", ובטל גיטא</strong> <small>[הגט].</small>
 ושואלים: <strong>במאי קמיפלגי</strong> <small>[במה,</small> באיזה עקרון <small>נחלקו]?</small> ומשיבים: <strong>בגלוי דעתא בגיטא קמיפלגי</strong> <small>[בגילוי דעת בגט נחלקו],</small> כלומר, כשמגלה הבעל דעתו שאין רצונו בגט, אבל לא אמר במפורש שהוא מבטל אותו, האם הדבר הזה מועיל כדי לבטל את הגט או לא. ש<strong>אביי סבר</strong> <small>[סבור]:</small> <strong>גלוי דעתא בגיטא לאו מלתא היא</strong> <small>[גילוי דעת בגט לא כלום הוא]</small> ואינו נחשב, <strong>ורבא סבר</strong> <small>[סבור]:</small> <strong>גלוי דעתא בגיטא מילתא היא</strong> <small>[גילוי דעת בגט דבר הוא]</small> וחוששים לו.
 <strong>אמר רבא: מנא אמינא לה</strong> <small>[מניין אני אומר אותה]</small> את הלכה זו? ש<strong>רב ששת אשקליה גיטא לההוא גברא בעל כרחיה</strong> <small>[נטל גט מאדם אחד בעל כורחו]</small> על מנת לתיתו לאשתו של הלה. <strong>ו</strong>מה עשה אותו אדם — <strong>אמר להו לסהדי</strong> <small>[להם לעדים]:</small> <strong>הכי</strong> <small>[כך]</small> <strong>אמר,</strong> הורה, <strong>לכו</strong> <small>[לכם]</small> <strong>רב ששת: לבטל גיטא</strong> <small>[שיתבטל הגט],</small> <strong>ואצרכיה</strong> <small>[והצריכו]</small> <strong>רב ששת</strong> לכתוב <strong>גיטא אחרינא</strong> <small>[גט אחר].</small> משמע שמכיון שגילה את דעתו שאין רצונו בגט, אף שלא אמר שהוא עצמו מבטל את הגט, אלא שרב ששת הורה כן — הרי הוא בטל.
 <strong>ואביי</strong> משיב על כך: <strong>אטו</strong> <small>[וכי]</small> <strong>רב ששת מבטל גיטא דאינשי הוה</strong> <small>[גיטי אנשים היה]?</small> אלא האמת היא ש<strong>איהו בטלה</strong> <small>[הוא</small> עצמו, הבעל, <small>ביטלו]</small> את הגט, <strong>והאי דקאמר להו הכי</strong> <small>[וזה שאמר להם כך]</small> בלשון זו <strong>משום דפנוי</strong> <small>[מכות]</small> ששמשי בית דין של רב ששת היו מכים אותו אם היה עושה שלא כדברי הדיין.
 <strong>ואמר אביי: מנא אמינא לה</strong> <small>[מניין אני אומר אותה],</small> את דעתי, שגילוי דעת בגט אין בו ממש? ש<strong>רב יהודה אשקליה גיטא לחתניה</strong> <small>[נטלו,</small> הכריחו לתת <small>גט לחתנו]</small> של <strong>ר' ירמיה ביראה</strong> <small>[מבירי]</small> <strong>ובטליה</strong> <small>[וביטל אותו]</small> האיש את הגט, <strong>תנא אשקליה ובטליה</strong> <small>[חזר,</small> רב יהודה <small>נטל ממנו וביטלו]</small> הלה, <strong>הדר תנא ואשקליה על כרחיה</strong> <small>[חזר</small> רב יהודה, <small>שנה ונטל ממנו</small> גט <small>בעל כורחו],</small> <strong>ואמר להו לסהדי</strong> <small>[להם לעדים]</small> באותה שעה: <strong>אותיבו קרי באוניכו וכתובו ליה</strong> <small>[שימו</small> חתיכות <small>דלעת באוזניכם וכיתבו לו]</small> גט, שלא תוכלו לשמוע אם יאמר לכם שהוא מבטל. <strong>ואי סלקא דעתך גלוי דעתא בגיטא מילתא היא</strong> <small>[ואם עולה על דעתך</small> לומר ש<small>גילוי דעת בגט דבר הוא],</small> <strong>הא חזו ליה דקא רהיט בתרייהו</strong> <small>[הרי</small> העדים <small>רואים אותו ש</small>הוא <small>רץ אחריהם]</small> ואף שאינם שומעים את קולו הם יכולים להבין שרצונו לבטל!
 <strong>ורבא</strong> משיב על כך: כיון שאינם שומעים — אין זה גילוי דעת, כי <strong>האי דקא רהיט בתרייהו</strong> <small>[זה ש</small>הוא <small>רץ אחריהם]</small> אינו ראיה, שהרי יכול להיות <strong>דאמר להו</strong> <small>[ש</small>הוא רוצה <small>לומר להם]:</small> <strong>אשור הבו לה הייא</strong> <small>[מהרו התחזקו</small> ו<small>תנו לה</small> את הגט <small>במהרה],</small> <strong>כי היכא דמשלם צערא דההוא גברא</strong> <small>[כדי שיגמר</small> כבר <small>צערו של אותו אדם],</small> כלומר, צערי, בזה שאשתי מתגרשת ממני.
 <strong>ואמר אביי</strong> עוד: <strong>מנא אמינא לה</strong> <small>[מניין אני אומר אותה],</small> את ההלכה שגילוי דעת בגט אין בו ממש? <strong>דההוא</strong> <small>[ש</small>אדם <small>אחד]</small> ש<strong>אמר להו</strong> <small>[להם]</small> לעדים כאשר נתן גט על מנת לתיתו לאחר זמן: <strong>אי</strong> <small>[אם]</small> <strong>לא אתינא</strong> <small>[אבוא]</small> <strong>עד תלתין יומין</strong> <small>[שלושים יום]</small> <strong>ליהוי גיטא</strong> <small>[יהא</small> זה <small>גט],</small> <strong>אתא ופסקיה מברא</strong> <small>[בא והפסיקתו המעבורת]</small> ולא יכול היה לעבור את הנהר ולהגיע למקום, <strong>אמר להו</strong> <small>[להם],</small> לעומדים מעבר הנהר: <strong>"חזו דאתאי, חזו דאתאי"</strong> <small>[ראו שבאתי, ראו שבאתי],</small> <strong>ואמר שמואל: לא שמיה מתיא</strong> <small>[אין שמו,</small> אינו נחשב <small>ביאה].</small> משמע שאף על פי שהוא מגלה דעתו, מכל מקום הגט נשאר בעינו.
 <strong>ורבא</strong> אמר: מכאן אין ראיה, <strong>אטו התם לבטולי גיטא בעי</strong> <small>[וכי שם לבטל את הגט רצה]?</small> <strong>התם, לקיומי תנאיה קא בעי</strong> <small>[שם, לקיים</small> את <small>תנאו רצה]</small> <strong>והא</strong> <small>[והרי]</small> <strong>לא איקיים תנאיה</strong> <small>[התקיים תנאו].</small>
 מסופר: <strong>ההוא</strong> <small>[</small>אדם <small>אחד]</small> ש<strong>אמר להו</strong> <small>[להם]</small> כאשר נתן גט לארוסתו: <strong>אי</strong> <small>[אם]</small> <strong>לא נסיבנא</strong> <small>[אשא</small> אותך לאשה<small>]</small> <strong>עד תלתין יומין</strong> <small>[שלושים יום]</small> — <strong>ליהוי גיטא</strong> <small>[יהא</small> זה <small>גט].</small> <strong>כי מטו תלתין יומין</strong> <small>[כאשר הגיעו שלושים יום],</small> <strong>אמר להו</strong> <small>[להם]:</small> <strong>הא טרחנא</strong> <small>[הרי טרחתי]</small> ולא הצלחתי.
  ושואלים:  <strong>למאי ניחוש לה</strong> <small>[למה נחשוש לו]</small> לגט זה? <strong>אי</strong> <small>[אם]</small> <strong>משום אונסא</strong> <small>[אונס ]</small> שבדבר, שהרי טרח ונאנס ולא עלה בידו — הלא כלל הוא ש<strong>אין</strong> טענת <strong>אונס בגיטין. אי</strong> <small>[אם]</small> <strong>משום גלויי דעתא בגיטא</strong> <small>[גילוי הדעת בגט]</small> שגילה דעתו שאינו רוצה בגט הזה, אם כן <strong>פלוגתא</strong> <small>[מחלוקת]</small> של <strong>אביי ורבא הוא,</strong> וכמבואר להלן — בזה הלכה כאביי.
  וכן מסופר: <strong>ההוא</strong> <small>[</small>אדם <small>אחד]</small> ש<strong>אמר להו</strong> <small>[להם]:</small> <strong>אי</strong> <small>[אם]</small> <strong>לא נסיבנא</strong> <small>[אשא</small> לאשה<small>]</small> את ארוסתי <strong>לריש ירחא דאדר, ליהוי גיטא</strong> <small>[עד ראש חודש אדר, שיהא זה גט].,</small> <strong>כי מטא ריש ירחא דאדר</strong> <small>[כאשר הגיע ראש חודש אדר],</small> <strong>אמר להו</strong> <small>[להם]:</small> <strong>אנא לריש ירחא דניסן אמרי</strong> <small>[אני לראש חודש ניסן אמרתי].</small> ומעתה, <strong>למאי ניחוש</strong> <small>[למה נחשוש]</small> <strong>לה? אי</strong> <small>[אם]</small> <strong>משום אונס</strong> שהיה בזה — <strong>אין אונס בגיטין. אי</strong> <small>[אם]</small> <strong>משום גלויי דעתא</strong> <small>[הדעת]</small> — <strong>פלוגתא</strong> <small>[מחלוקת]</small> של <strong>אביי ורבא,</strong> והלכה כאביי.
  ומסכמים את ההלכה: <strong>והלכתא</strong> <small>[והלכה]</small> <strong>כ</strong>רב <strong>נחמן,</strong> שאמר שביטול גט יכול להתבצע אפילו בפני שנים. <strong>והלכתא</strong> <small>[והלכה]</small> <strong>כ</strong>רב <strong>נחמן,</strong> שאמר שהלכה כרבי בשתיהם.
## דף לד:
 <strong>והלכתא</strong> <small>[והלכה]</small> <strong>כנחמני</strong> (אביי) שגילוי דעת בגט אינו נחשב. 
 <big>א משנה</big> <strong>בראשונה היה משנה</strong> את <strong>שמו ושמה, שם עירו ושם עירה</strong> ולא היו מדקדקים לכתוב בגט את כל השמות של הבעל והאשה, אלא כפי שהיו נוהגים לקרוא להם במקום כתיבת הגט. <strong>התקין רבן גמליאל הזקן שיהא</strong> הסופר <strong>כותב</strong> בגט: <strong>"איש פלוני וכל שום</strong> (שם) <strong>שיש לו", "אשה פלונית וכל שום</strong> (שם) <strong>שיש לה", מפני תיקון העולם,</strong> שמא במקום אחר אין מכירים את השם שנכתב בגט, ויבואו להוציא לעז על הגט שאינו שלה. 
 <big>ב גמרא</big> <strong>אמר רב יהודה אמר שמואל: שלחו ליה</strong> <small>[לו]</small> <strong>בני מדינת הים לרבן גמליאל</strong> שאלה זו: <strong>בני אדם הבאים משם,</strong> מארץ ישראל <strong>לכאן,</strong> לארץ ישראל <strong>שמו יוסף</strong> — <strong>וקוראין לו יוחנן,</strong> או ששמו <strong>יוחנן</strong> — <strong>וקוראין לו יוסף, היאך מגרשין נשותיהן? עמד רבן גמליאל והתקין שיהו כותבין: "איש פלוני וכל שום</strong> (שם) <strong>שיש לו", "אשה פלונית וכל שום</strong> (שם) <strong>שיש לה", מפני תיקון העולם. אמר רב אשי: והוא דאתחזק בתרי שמי</strong> <small>[שהוחזק בשני שמות],</small> כלומר, שידוע לנו שיש לו שם נוסף. <strong>אמר ליה</strong> <small>[לו]</small> <strong>ר' אבא לרב אשי: ר' מרי ור' אלעזר קיימי כוותך</strong> <small>[עומדים בשיטתך].</small>
 ומוסיפים: וכן <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב אשי: היו לו שתי נשים</strong> — <strong>אחת ביהודה ואחת בגליל, ולו שני שמות</strong> — <strong>אחד ביהודה ואחד בגליל, וגרש את אשתו שביהודה בשמו שביהודה, ואת אשתו שבגליל בשמו שבגליל</strong> — <strong>אינה מגורשת, עד שיגרש את אשתו שביהודה בשמו שביהודה</strong> ויוסיף שם של ה<strong>גליל עמו, ואת אשתו שבגליל בשמו שבגליל ושם</strong> של <strong>יהודה עמו.</strong> ואם <strong>יצא למקום אחר וגרש באחד מהן</strong> משני השמות הללו — <strong>מגורשת.</strong>
 ויש לשאול: <strong>והאמרת</strong> <small>[והרי אמרת]</small> שגם ביהודה צריך להוסיף <strong>שם</strong> של <strong>גליל עמו! אלא שמע מינה</strong> <small>[למד מכאן]</small> שיש להבדיל; <strong>הא דאתחזק</strong> <small>[זה שהוחזק]</small> בשני שמות, כגון ביהודה שהיו יודעים שיש לו עוד שם אחד בגליל, <strong>הא</strong> <small>[זה]</small> ש<strong>לא אתחזק</strong> <small>[הוחזק]</small> בשני שמות, כגון אם הלך למקום אחר שאין מכירים אותו — אינו צריך לכתוב אלא אחד מן השמות, ובמקום שמכירים אותו בשם אחד — בשם הידוע באותו מקום. ומסכמים: אכן, <strong>שמע מינה</strong> <small>[למד ממנה]</small> שכן הוא.
  מסופר:  <strong>ההיא דהוו קרו</strong> <small>[</small>אשה <small>אחת שהיו קוראים]</small> <strong>לה מרים, ופורתא</strong> <small>[ומקצת]</small> היו קוראים לה <strong>שרה, אמרי נהרדעי</strong> <small>[אמרו חכמי נהרדעא]:</small> צריכים לכתוב לה בגט <strong>מרים וכל שום</strong> (שם) <strong>שיש לה, ולא</strong> יכתוב <strong>שרה וכל שום שיש לה,</strong> שהולכים אחרי השם העיקרי שלה. 
 <big>ג משנה</big> <strong>אין אלמנה נפרעת</strong> כתובתה <strong>מנכסי יתומים אלא בשבועה,</strong> שצריכה להישבע שלא קיבלה כבר משהו מן הכתובה בחיי בעלה. מסופר: <strong>נמנעו מלהשביעה</strong> והיתה האשה מפסידה, שלא יכלה לקבל את כתובתה, <strong>התקין רבן גמליאל הזקן שתהא נודרת ליתומים כל מה שירצו,</strong> שהיו מטילים עליה נדר חמור (כגון שלא תאכל פירות כלל) אם קיבלה דבר מן הכתובה, <strong>וגובה</strong> לאחר מכן את <strong>כתובתה.</strong>
 <strong>העדים חותמין על הגט מפני תיקון העולם,</strong> אף על פי שאין הדבר הזה מעכב לגבי הגט. <strong>והלל התקין פרוזבול מפני תיקון העולם</strong> כאשר יבואר בגמרא. 
 <big>ד גמרא</big> שואלים: <strong>מאי איריא</strong> <small>[מה שייך],</small> מדוע שנה דין זה דווקא לגבי <strong>אלמנה? אפילו כולי עלמא נמי</strong> <small>[כל העולם,</small> כל אדם, <small>גם כן]</small> צריך להישבע ליתומים, <strong>דהא קיימא לן</strong> <small>[שהרי מוחזק בידינו]</small> שכל <strong>הבא ליפרע מנכסי יתומין</strong> שירשו מאביהם, את חוב אביהם <strong>לא יפרע אלא בשבועה!</strong> ומשיבים: <strong>אלמנה אצטריכא ליה</strong> <small>[הוצרך לו</small> לומר<small>],</small> שכן <strong>סלקא דעתך אמינא</strong> <small>[יעלה על דעתך לומר]:</small>
## דף לה.
 <strong>משום חינא</strong> <small>[חן]</small> <strong>אקילו רבנן גבה</strong> <small>[הקילו חכמים אצלה],</small> שתיקנו כמה תקנות לגבי כתובה לטובת הנשים כדי להוסיף בכך חן לנשים, על כן <strong>קא משמע לן</strong> <small>[השמיע לנו]</small> שלא כן בענין זה. 
 <big>א</big> שנינו במשנה ש<strong>נמנעו מלהשביעה,</strong> את האלמנה. ושואלים: <strong>מאי טעמא</strong> <small>[מה טעם]</small> נמנעו? <strong>אילימא</strong> <small>[אם תאמר]</small> <strong>משום</strong> מה שאמר <strong>רב כהנא,</strong> ש<strong>אמר רב כהנא, ואמרי לה</strong> <small>[ויש אומרים]</small> ש<strong>אמר</strong> זאת <strong>רב יהודה אמר רב:</strong> <strong>מעשה באדם אחד בשני</strong> (בשנות) <strong>בצורת שהפקיד דינר זהב אצל אלמנה, והניחתו</strong> את הדינר <strong>בכד של קמח, ו</strong>בטעות <strong>אפאתו בפת</strong> עם הקמח, <strong>ונתנתו,</strong> את הפת, <strong>לעני</strong> בצדקה,
 <strong>לימים בא בעל הדינר ואמר לה: הבי לי דינרי, אמרה ליה</strong> <small>[לו]:</small> <strong>יהנה</strong> (יועיל, יפעל) <strong>סם המות באחד מבניה של אותה אשה</strong> (כלומר, שלה) <strong>אם נהניתי מדינרך כלום! אמרו: לא היו</strong> (עברו) <strong>ימים מועטין עד שמת אחד מבניה, וכששמעו חכמים בדבר, אמרו: מה מי שנשבע באמת</strong> — <strong>כך</strong> נענש על טעותו, <strong>הנשבע על שקר</strong> — <strong>על אחת כמה וכמה.</strong>
 ושואלים תחילה לגופו של דבר: <strong>מאי טעמא איענשה</strong> <small>[מה טעם</small> באמת <small>נענשה]</small> הלא נשבעה באמת ולא נהנתה מן הדינר? ומשיבים: <strong>דאישתרשי</strong> <small>[שהרוויחה]</small> <strong>לה מקום דינר,</strong> שהרי במקום שתפס הדינר בעיסה לא נתנה קמח, ונמצא שבכל זאת היתה לה הנאה כלשהי מדינר זה.
  ושואלים:  <strong>ו</strong>אם כך הדבר, שנהנתה מדינר זה, <strong>מאי</strong> <small>[מה</small> פירוש<small>]</small> <strong>"מי שנשבע באמת"?</strong> והרי נתברר שדבריה אינם נכונים! ומשיבים: הכוונה היא <strong>כמי שנשבע באמת,</strong> שהרי כוונתה היתה לומר אמת. ומכל מקום בגלל טעות קלה — נענשה האשה עד כדי כך. ואפשר להבין מתוך מעשה זה שמפני שחששו שמא אף בגלל טעות יכול אדם להיענש כל כך על שבועתו, לכן אמרו במשנה שנמנעו מלהשביע את האלמנה.
  ואולם, <strong>אי</strong> <small>[אם]</small> <strong>משום הא</strong> <small>[</small>סיבה <small>זו],</small> <strong>מאי איריא</strong> <small>[מה שייך,</small> מדוע דווקא<small>]</small> <strong>אלמנה? אפילו גרושה נמי</strong> <small>[גם כן]</small> לא תישבע, <strong>אלמה</strong> <small>[מפני מה]</small> <strong>אמר ר' זירא אמר שמואל: לא שנו אלא אלמנה, אבל גרושה משביעין אותה!</strong> ואם כן, מדוע לא יחששו גם בה?
  ומשיבים:  <strong>אלמנה שאני</strong> <small>[שונה]</small> שחוששים אצלה יותר לשבועת שקר, ומדוע? — <strong>דבההיא</strong> <small>[שבאותה]</small> <strong>הנאה דקא טרחה קמי דיתמי</strong> <small>[ש</small>היא <small>טורחת לפני היתומים]</small> שאין להם אב ומטפל, והיא עושה זאת במקומו, <strong>אתיא לאורויי היתרא</strong> <small>[באה להורות היתר</small> לעצמה<small>]</small> במה שלקחה ונהנתה קצת מן הדברים, ויש חשש שתישבע לשקר, שתחשוב שמה שלקחה כבר החזירה ליתומים באופן אחר. 
 <big>ב</big> <strong>אמר רב יהודה אמר ר' ירמיה בר אבא: רב ושמואל דאמרי תרוייהו</strong> <small>[שאמרו שניהם]:</small> <strong>לא שנו</strong> שאין משביעים את האלמנה <strong>אלא בבית דין</strong> שנשבעים בו שבועה חמורה, ומחזיק הנשבע חפץ של קדושה בידו ונשבע בשם ה', <strong>אבל חוץ לבית דין</strong> שאין זו דרך השבועה — <strong>משביעין אותה.</strong> ושואלים: <strong>איני</strong> <small>[</small>האמנם <small>כך הוא]?</small> <strong>והא</strong> <small>[והרי]</small> <strong>רב לא מגבי</strong> <small>[</small>היה <small>מגבה]</small> <strong>כתובה לארמלתא</strong> <small>[לאלמנה]</small> משום שנמנע מלהשביעה, ומשמע שלא השביעוה אף מחוץ לבית דין! ומשיבים: אכן <strong>קשיא</strong> <small>[קשה].</small>
 <strong>ב</strong>עיר <strong>סורא מתנו הכי</strong> <small>[היו שונים כך]</small> שכך היא דעת רב ושמואל. ואולם <strong>ב</strong>עיר <strong>נהרדעא מתנו הכי</strong> <small>[היו שונים כך],</small> <strong>אמר רב יהודה אמר שמואל: לא שנו אלא בבית דין,</strong> <strong>אבל חוץ לבית דין</strong> — <strong>משביעין אותה. ורב אמר: אפילו חוץ לבית דין נמי</strong> <small>[גם כן]</small> <strong>אין משביעין אותה.</strong>
 ומסבירים: <strong>רב</strong> הולך <strong>לטעמיה</strong> <small>[לטעמו,</small> לשיטתו<small>],</small> שכן <strong>רב לא מגבי</strong> <small>[היה מגבה]</small> כלל <strong>כתובה לארמלתא</strong> <small>[לאלמנה].</small> ושואלים: <strong>וליאדרה</strong> <small>[ושידיר אותה]</small> את האלמנה במקום שבועה <strong>וליגבייה</strong> <small>[ושיגבה אותה],</small> את הכתובה, כפי שאמרו במשנה שתהיה נודרת ליתומים במקום שבועה! ומשיבים: <strong>בשני</strong> <small>[בשנותיו,</small> בזמנו<small>]</small> של <strong>רב קילי נדרי</strong> <small>[היו קלים הנדרים]</small> בעיני הבריות, ורב חשש שמתוך הזלזול בנדרים עלולות הנשים לנדור נדרי שווא, ונמצאות הן עוברות על איסור והיתומים מפסידים את המגיע להם.
  מסופר:  <strong>ההיא דאתאי לקמיה</strong> <small>[</small>אשה <small>אחת</small> אלמנה <small>שבאה לפני]</small> <strong>רב הונא</strong> וביקשה להיפרע כתובתה מהיתומים, <strong>אמר לה: מה אעביד ליך</strong> <small>[אעשה לך],</small> שכן <strong>רב לא מגבי</strong> <small>[היה מגבה]</small> <strong>כתובה לארמלתא</strong> <small>[לאלמנה].</small> <strong>אמרה ליה</strong> <small>[לו]</small> האלמנה: <strong>מידי הוא טעמא</strong> <small>[מהו הטעם]</small> שלא להגבות כתובה — <strong>אלא דלמא נקיטנא מידי</strong> <small>[שמא לקחתי משהו]</small> <strong>מכתובתי,</strong> נשבעת אני <strong>חי ה' צבאות אם</strong> (שלא) <strong>נהניתי מכתובתי כלום! אמר רב הונא: מודה רב בקופצת</strong> ונשבעת, שאף על פי שאמרו שלא תישבע לכתחילה, מכל מקום אם נשבעה סומכים על כך ותגבה כתובתה.
  ועוד מסופר: <strong>ההיא דאתאי לקמיה</strong> <small>[</small>אשה <small>אחת</small> אלמנה <small>שבאה לפני]</small> <strong>רבה בר רב הונא</strong> לתבוע כתובתה, <strong>אמר לה: מאי אעביד ליך</strong> <small>[מה אעשה לך],</small> שכן <strong>רב לא מגבי</strong> <small>[היה מגבה]</small> <strong>כתובה לארמלתא</strong> <small>[לאלמנה],</small> <strong>ואבא מרי</strong> <small>[ואבי מורי]</small> <strong>לא מגבי</strong> <small>[היה מגבה]</small> <strong>כתובה לארמלתא</strong> <small>[לאלמנה].</small>
 <strong>אמרה ליה</strong> <small>[לו]:</small> אם כן <strong>הב</strong> <small>[תן]</small> <strong>לי מזוני</strong> <small>[מזונות]</small> שאוכל מנכסי בעלי כל עוד איני נישאת לאחר. <strong>אמר לה: מזוני נמי לית ליך</strong> <small>[מזונות גם כן אין לך],</small> שכן <strong>אמר רב יהודה אמר שמואל: התובעת כתובתה בבית דין</strong> — <strong>אין לה מזונות</strong> מאותה שעה, שלא הבטיח לה הבעל מזונות בזמן אלמנותה אלא כל זמן שהיא נמנעת מלהינשא לאחר. וכיון שתובעת כתובתה — משמע שרוצה עכשיו להינשא.
  כעסה האשה ו<strong>אמרה ליה</strong> <small>[לו]:</small> <strong>אפכוה לכורסיה</strong> <small>[שיתהפך כסאו]</small><small>,</small> כלומר, שירד מגדולתו, <strong>כבי תרי עבדא</strong> <small>[כשתי</small> דעות חלוקות הוא <small>עושה]</small> <strong>לי!</strong> ומפני שחשש רבה בר רב הונא מן הקללה, <strong>הפכוה לכורסיה</strong> <small>[הפכו</small> בפועל <small>את הכסא]</small> על פניו <strong>ותרצוה</strong> <small>[והעמידו אותו]</small> כדי שתתקיים הקללה בכך באופן מילולי, <strong>ואפילו הכי</strong> <small>[כך]</small> <strong>לא איפרק מחולשא</strong> <small>[ניצל מחולשה,</small> מחולי<small>]</small> בגלל קללה זו.
  באותו ענין מסופר: <strong>אמר ליה</strong> <small>[לו]</small> <strong>רב יהודה</strong> תלמידו של שמואל, <strong>לרב ירמיה ביראה</strong> <small>[מבירי]:</small> במקרה שבאה אלמנה, <strong>אדרה</strong> <small>[הטל עליה נדר]</small> <strong>בבית דין, ואשבעה</strong> <small>[והשבע אותה]</small> <strong>חוץ לבית דין, וליתי קלא וליפול באודני</strong> <small>[ושיבוא הקול ושיפול באוזניי]</small> שאני רוצה לשמוע שנעשה הדבר, <strong>דבעינא כי היכי דאעביד בה</strong> <small>[שאני רוצה שאעשה בזה]</small> <strong>מעשה</strong> להגבות כתובה לאלמנה, ולהוציא מדברי תלמידי רב שאין מגבים כלל כתובה לאלמנה. 
 <big>ג</big> <strong>גופא</strong> <small>[לגופה]</small> של ההלכה ששנינו במשנתנו שאין משביעים בבית דין אלמנה שבאה לגבות כתובתה מיתומים, <strong>אמר ר' זירא אמר שמואל: לא שנו אלא אלמנה, אבל גרושה</strong> — <strong>משביעין אותה.</strong>
 ושואלים: <strong>ו</strong>אם כן יוצא ש<strong>גרושה דאדרה</strong> <small>[ש</small>רק <small>הדירו אותה</small> בנדר<small>]</small> ולא השביעוה <strong>לא</strong> מועיל הדבר, ואינה גובה כתובה על סמך הנדר? <strong>והא</strong> <small>[והרי]</small> <strong>שלחו מתם</strong> <small>[משם,</small> מארץ ישראל<small>]</small> מכתב זה של פסק דין: <strong>"איך פלוניתא</strong> <small>[פלונית]</small> <strong>בת פלוני קבילת גיטא מן ידא</strong> <small>[קיבלה גט מידו]</small> של <strong>אחא בר הידיא דמתקרי</strong> <small>[שנקרא]</small> <strong>"איה מרי", ונדרת ואסרת</strong> <small>[ונדרה ואסרה]</small> <strong>פירות שבעולם עלה</strong> <small>[עליה]</small> אם <strong>לא קבילת</strong> <small>[קיבלה]</small> <strong>מכתובתה אלא גלופקרא</strong> (מעיל) <strong>אחד, וספר תהלים אחד, וספר איוב, וממשלות</strong> (ספר משלי) שהיו <strong>בלואים,</strong>
## דף לה:
 <strong>ושמנום</strong> (והערכנו אותם), את כל הדברים שקיבלה <strong>ב</strong>שווי <strong>חמשה מנה, לכשתבא לידכם</strong> עם פסק זה <strong>הגבוה את השאר</strong> שבחוב הכתובה מנכסי בעלה שבבבל <strong>".</strong> ומכאן משמע שאף בגרושה די בנדר! <strong>אמר רב אשי: ההוא</strong> <small>[אותו</small> גט<small>],</small> <strong>גט יבמין הוה</strong> <small>[</small>של <small>יבם היה]</small> שנתן לה היבם לאחר שהתאלמנה מאחיו, בעלה הראשון, ולא היה זה גט רגיל, וכתובה זו שבאה לגבות מנכסי בעלה הראשון היתה, ולכן לא השביעוה והדירוה ככל אלמנה. 
 <big>א</big> שנינו במשנה: <strong>התקין רבן גמליאל הזקן שתהא</strong> האלמנה <strong>נודרת</strong> בכל דבר שידרשו היתומים, ותקבל את כתובתה. <strong>אמר רב הונא: לא שנו אלא ב</strong>זמן <strong>ש</strong>עדיין <strong>לא ניסת</strong> (נישאה) כבר לאדם אחר, <strong>אבל</strong> אם <strong>ניסת</strong> כבר — <strong>אין מדירין אותה.</strong>
 ומקשים: <strong>ניסת מאי טעמא</strong> <small>[מה הטעם]</small> שאין מדירים אותה — משום שאנו חוששים שמא היא משקרת, ואינה חוששת לנדור — משום שסומכת על כך ש<strong>מיפר לה בעל</strong> כל נדר שנודרת. אם כן <strong>כי</strong> <small>[כאשר]</small> <strong>לא ניסת נמי</strong> <small>[גם כן]</small> יש לחשוש לכך, שהיא סומכת על כך ש<strong>לכי מנסבא</strong> <small>[כאשר תינשא]</small> <strong>מיפר</strong> (יכול להפר) <strong>לה</strong> ה<strong>בעל!</strong> ומשיבים: הלכה היא ש<strong>אין הבעל מיפר</strong> (יכול להפר) <strong>בקודמין,</strong> נדרים שקדמו לנישואין.
  ושואלים:  <strong>וניחוש דלמא אזלה לגבי</strong> <small>[ו</small>עדיין <small>נחשוש שמא תלך אצל]</small> <strong>חכם ושרי</strong> <small>[ויתיר]</small> <strong>לה</strong> את הנדר ועל כך היא סומכת, ובאמת משקרת היא עתה! ומשיבים: <strong>קסבר</strong> <small>[סבור</small> הוא<small>]</small> רב הונא, שהנודר <strong>צריך לפרט את הנדר</strong> לפני שהחכם מתיר אותו, ובמקרה זה כאשר יוודע לחכם על מה נדרה — לא יתיר לה.
 <strong>רב נחמן</strong> חלק על רב הונא ו<strong>אמר: אפילו ניסת</strong> מדירים יתומים את האלמנה. ושואלים: אם <strong>ניסת ודאי מיפר</strong> (יכול להפר) <strong>לה</strong> ה<strong>בעל!</strong> ומשיבים: <strong>דמדרינן לה</strong> <small>[שמדירים אותה]</small> <strong>ברבים,</strong> ובנדר שכזה בעלה אינו יכול להפר לה.
 <strong>מיתיבי</strong> <small>[מקשים]</small> לרב הונא ממה ששנינו בברייתא: אם <strong>ניסת</strong> — <strong>גובה כתובתה אם נדרה. מאי לאו</strong> <small>[האם לא]</small> הכוונה ש<strong>נדרה השתא</strong> <small>[עכשיו]</small> אחרי שנישאת? ודוחים: <strong>לא,</strong> אפשר לפרש שמדובר ש<strong>נדרה מעיקרא</strong> <small>[מתחילה]</small> לפני הנישואין.
  ומקשים עוד לרב הונא: <strong>והתניא</strong> <small>[והרי שנינו</small> בברייתא<small>]</small> במפורש: <strong>ניסת</strong> — <strong>נודרת וגובה כתובתה!</strong> ומשיבים: <strong>תנאי</strong> <small>[</small>מחלוקת <small>תנאים]</small> <strong>היא, דאיכא למאן דאמר</strong> <small>[שיש מי שאומר]:</small> <strong>נדר שהודר ברבים</strong> — <strong>יש לו הפרה</strong> על ידי הבעל, ולכן גם אם הדירוה ברבים לא יועיל הדבר, ולכן תגבה כתובתה רק אם הדירוה קודם שנישאת. <strong>ואיכא למאן דאמר</strong> <small>[ויש מי שאומר]:</small> <strong>אין לו הפרה,</strong> ולכן אם הדירוה ברבים אפילו אחרי הנישואין די בכך. 
 <big>ב</big> מתוך שהוזכר בדברי רב הונא שלדעתו צריך הנודר לפרט את הנדר כאשר בא להתירו בפני החכם, מביאים: <strong>איבעיא להו</strong> <small>[נשאלה להם</small> ללומדים<small>]:</small> האם הנודר הבא לפני החכם להתיר את נדרו <strong>צריך לפרט</strong> בפני החכם <strong>את הנדר, או אינו צריך? רב נחמן אמר: אינו צריך, רב פפא אמר: צריך.</strong>
 ומסבירים את טעמיהם: <strong>רב נחמן אמר אינו צריך, דאי אמרת</strong> <small>[שאם אתה אומר]</small> ש<strong>צריך</strong> לפרט את כל הפרטים, <strong>זימנין דגייז ליה לדיבוריה</strong> <small>[פעמים שהנודר גוזז,</small> מחסר <small>בדיבורו]</small> ואינו מספר את כל פרטי הנדר, <strong>וחכם מאי דשמע</strong> <small>[</small>רק <small>מה ש</small>הוא <small>שומע]</small> <strong>מיפר</strong> ואינו מתיר את הנדר בשלימותו. והאיש שנדרו הותר ינהג היתר גמור בנדר ואף במה שלא הופר. אלא מוטב שיתיר החכם את כל הנדר בכלל, בלי לשמוע את הפרטים.
 <strong>רב פפא אמר: צריך</strong> שיפרט את הנדר, <strong>משום מילתא דאיסורא</strong> <small>[דבר של איסור],</small> שמא היה זה נדר על דבר איסור, כגון במשנתנו שמדירים את האשה על מנת שלא תשקר, והחכם לא ידע ויתיר לו.
  ומנסים להביא ראיה, <strong>תנן</strong> <small>[שנינו</small> במשנה<small>]:</small> כהן <strong>הנושא נשים בעבירה</strong> — <strong>פסול</strong> מלעבוד עבודה במקדש <strong>עד שידור הנאה</strong> מהנשים הללו על מנת לגרשן, <strong>ותני עלה</strong> <small>[ושנינו על כך]:</small> <strong>נודר, ו</strong>מיד <strong>עובד</strong> עבודה במקדש, <strong>יורד</strong> מן העבודה <strong>ומגרש</strong> את אשתו הפסולה. <strong>ואי אמרת</strong> <small>[ואם אומר אתה]</small> ש<strong>אינו צריך לפרט את הנדר, ליחוש דילמא אזיל לגבי</strong> <small>[נחשוש שמא ילך אצל]</small> <strong>חכם ושרי ליה</strong> <small>[ויתיר לו]</small> את הנדר הזה, ויישאר נשוי לאשתו הפסולה, ונמצא שעבד עבודה בעודו פסול!
## דף לו.
 ומשיבים: <strong>דמדרינן ליה</strong> <small>[שמדירים אותו]</small> <strong>ברבים.</strong> ושואלים: <strong>הניחא למאן דאמר</strong> <small>[זה נוח ל</small>דעת <small>מי שאומר]</small> ש<strong>נדר שהודר ברבים</strong> — <strong>אין לו הפרה,</strong> כלומר, התרה על ידי חכם. <strong>אלא למאן דאמר</strong> <small>[ל</small>דעת <small>מי שאומר]</small> ש<strong>יש לו הפרה, מאי איכא למימר</strong> <small>[מה יש לומר]?</small>
 ומשיבים: <strong>דמדרינן ליה</strong> <small>[שאנו מדירים אותו]</small> <strong>על דעת רבים,</strong> שבלי דעתם אינו יכול להתיר. ש<strong>אמר אמימר, הלכתא</strong> <small>[הלכה</small> היא<small>]:</small> <strong>אפילו למאן דאמר</strong> <small>[ל</small>דעת <small>מי שאומר]</small> ש<strong>נדר שהודר ברבים</strong> — <strong>יש לו הפרה,</strong> אבל אם הודר <strong>על דעת רבים</strong> — <strong>אין לו הפרה.</strong>
 ומעירים: <strong>והני מילי</strong> <small>[ודברים אלה</small> אמורים<small>]</small> דווקא <strong>לדבר הרשות, אבל</strong> אם היה זה <strong>ל</strong>צורך <strong>דבר מצוה</strong> — <strong>יש לו הפרה. כי</strong> <small>[כמו]</small> באותו מעשה ב<strong>ההוא מקרי דרדקי</strong> <small>[מלמד תינוקות אחד]</small> <strong>דאדריה</strong> <small>[שהדיר אותו]</small> <strong>רב אחא על דעת רבים</strong> שלא ילמד יותר, משום <strong>דהוה פשע בינוקי</strong> <small>[שהיה פושע בילדים],</small> שהיה מכה אותם יותר מדי, <strong>ו</strong>לבסוף <strong>אהדריה</strong> <small>[החזיר אותו]</small> <strong>רבינא</strong> למישרתו, משום ש<strong>לא אישתכח</strong> <small>[נמצא]</small> מלמד אחר <strong>דדייק כוותיה</strong> <small>[שהיה מדייק כמותו].</small> 
 <big>א</big> שנינו במשנה: <strong>והעדים חותמין על הגט מפני תיקון העולם.</strong> ושואלים: האם הטעם לחתימת עדי הגט הוא <strong>מפני תיקון העולם?</strong> הלא <strong>דאורייתא</strong> <small>[מן התורה]</small> <strong>הוא, דכתיב</strong> <small>[שנאמר]:</small> <strong>"וכתוב בספר וחתום</strong> והעד עדים
 <strong>"</strong>(ירמיה לב, מד)! <strong>אמר רבה: לא צריכא</strong> <small>[נצרכה]</small> אלא <strong>ל</strong>שיטת <strong>ר' אלעזר,</strong> ש<strong>אמר:</strong> <strong>עדי מסירה כרתי</strong> <small>[כורתים],</small> כלומר, שעיקר השלמתו של הגט היא דווקא בעדי מסירה, ואינו תלוי בעדי חתימה, מכל מקום <strong>תקינו רבנן</strong> <small>[תיקנו חכמים]</small> <strong>עדי חתימה מפני תיקון העולם,</strong> ומדוע? — <strong>דזמנין דמייתי סהדי</strong> <small>[שפעמים שמתים העדים],</small> <strong>אי נמי זימנין דאזלי</strong> <small>[או גם כן פעמים ש</small>הם <small>הולכים]</small> <strong>למדינת הים</strong> ויש אחרי כן ערעור על הגט, ואין לפנינו עדים שיוכלו לסלק את הערעור. וכאשר חתימותיהם של העדים מצויות אפשר לקיים את הגט על פי כתב ידם.
 <strong>רב יוסף אמר: אפילו תימא</strong> <small>[תאמר]</small> שהוא <strong>ל</strong>פי שיטת <strong>ר' מאיר</strong> שעדי חתימה הם הנותנים את התוקף לגט, ניתן להבין את הדבר, וכך צריך לפרש: <strong>התקינו שיהא עדים מפרשין שמותיהן בגיטין</strong> ואינם מסתפקים בחתימה סתם <strong>מפני תיקון העולם.</strong>
 <strong>כדתניא</strong> <small>[כפי ששנינו</small> בברייתא<small>]:</small> <strong>בראשונה היה כותב</strong> רק <strong>"אני פלוני חתמתי עד", אם כתב ידו יוצא ממקום אחר</strong> ואפשר להשוותו לחתימתו על הגט — <strong>כשר, ואם לאו</strong> — <strong>פסול,</strong> ואף שייתכן שהיה זה עד כשר, ונמצאו נשים מתעגנות.
 <strong>אמר רבן גמליאל: תקנה גדולה התקינו, שיהיו מפרשין שמותיהן בגיטין מפני תיקון העולם,</strong> שיכתוב "פלוני בן פלוני" וכל סימנים שיש לו, שאפשר יהיה לברר מי הם העדים, ולקיים על ידי זה את הגט.
  ושואלים:  <strong>ובסימנא לא</strong> <small>[ובסימן אין]</small> די, וחייב לחתום את שמו במלואו? <strong>והא</strong> <small>[והרי]</small> <strong>רב צייר כורא</strong> <small>[היה מצייר דג]</small> במקום חתימה, <strong>ור' חנינא צייר חרותא</strong> <small>[ענף דקל],</small> <strong>רב חסדא</strong> היה מצייר את האות <strong>סמך, ורב הושעיא</strong> את האות <strong>עין, רבה בר רב הונא צייר מכותא</strong> <small>[מפרש]!</small> ומשיבים: <strong>שאני רבנן, דבקיאין סימנייהו</strong> <small>[שונים חכמים, ש</small>הכל <small>מכירים</small> את <small>סימניהם].</small>
 ושואלים: <strong>מעיקרא במאי אפקעינהו</strong> <small>[מתחילה במה פירסמו]</small> את סימניהם אלה? ומשיבים: <strong>בדיסקי</strong> <small>[במכתבים],</small> שלא היה צורך משפטי בחתימה בהם, וכיון שנודע שכך הם חותמים, יכלו להסתמך על חתימתם בסימן בלבד גם בשטרות.
 <big>ב</big> שנינו במשנה ש<strong>הלל התקין פרוסבול. תנן התם</strong> <small>[שנינו</small> במשנה <small>שם]:</small> <strong>פרוסבול אינו משמט,</strong> החוב אינו נשמט על ידו בשנת השמיטה. <strong>זה אחד מן הדברים שהתקין הלל הזקן, שראה את העם שנמנעו מלהלוות זה את זה</strong> סמוך לשנת השמיטה, שחששו שהלווה לא יפרע את חובו, וכסף ההלוואה לא ישוב למלווה, <strong>ועברו על מה שכתוב בתורה "השמר לך פן יהיה דבר עם לבבך בליעל</strong> לאמר קרבה שנת השבע שנת השמיטה ורעה עינך באחיך האביון ולא תתן לו<strong>"</strong> (דברים טו, ט), <strong>עמד והתקין פרוסבול,</strong> שאפשר יהיה לגבות את החוב גם בשמיטה, ועל ידי כך המשיכו אנשים להלוות.
 <strong>וזה הוא גופו של פרוסבול,</strong> כלומר, זהו עיקרו של שטר זה: <strong>מוסרני לכם פלוני</strong> ופלוני <strong>דיינין שבמקום פלוני</strong> את חובותי, <strong>שכל חוב שיש לי אצל פלוני</strong> הואיל ונמסר לבית דין, <strong>שאגבנו כל זמן שארצה. והדיינים חותמים למטה, או העדים</strong> ודי בכך.
  ושואלים: לגופו של דבר,  <strong>ומי איכא מידי</strong> <small>[והאם יש דבר]</small> <strong>דמדאורייתא משמטא</strong> <small>[שמן התורה משמטת]</small> <strong>שביעית</strong> את החוב, <strong>והתקין הלל</strong> ש<strong>לא משמטא</strong> <small>[תשמט]?</small> <strong>אמר אביי:</strong> מדובר <strong>בשביעית בזמן הזה,</strong> בזמננו, <strong>ו</strong>כשיטת <strong>רבי היא.</strong>
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>רבי אומר:</strong> נאמר בפרשת שמיטת כספים: <strong>"וזה דבר השמטה שמוט"</strong> (דברים טו, ב), <strong>בשתי שמיטות הכתוב מדבר: אחת שמיטת קרקע ואחת שמיטת כספים.</strong> וכיון ששתי השמיטות הוקשו זו לזו, נלמד: <strong>בזמן שאתה משמט קרקע</strong> כשהיובל נוהג — <strong>אתה משמט כספים, בזמן שאי</strong> (שאין) <strong>אתה משמט קרקע,</strong> כגון בזמן הזה שבטל היובל — <strong>אי</strong> (אין) <strong>אתה משמט</strong> גם <strong>כספים,</strong>
## דף לו:
 <strong>ותקינו רבנן</strong> <small>[ותיקנו חכמים]</small> שבכל זאת <strong>תשמט</strong> שביעית בזמן הזה, <strong>זכר לשביעית</strong> מן התורה. <strong>ראה הלל שנמנעו העם מלהלוות זה את זה, עמד והתקין פרוסבול.</strong> ולפי זה לא ביטל דין תורה, אלא עשה תקנה לתקנת חכמים.
  ועל הסבר זה, לפיו תיקנו חכמים שמיטת כספים בזמן הזה, למרות שמן התורה אינה משמטת, תוהים: <strong>ומי איכא מידי</strong> <small>[והאם יש דבר]</small> <strong>דמדאורייתא</strong> <small>[שמן התורה]</small> <strong>לא משמטא</strong> <small>[משמטת]</small> <strong>שביעית, ותקינו רבנן</strong> <small>[ותיקנו חכמים]</small> ש<strong>תשמט?</strong> ונמצא שאנשים אינם מחזירים את חובותיהם שחייבים לפורעם, והריהם בכך כגוזלים את המלווים להם!
 <strong>אמר אביי:</strong> אין זה גזל ממש, כי <strong>שב ואל תעשה הוא,</strong> שכן הלווה אינו עושה מעשה ועוקר על ידו את מצוות התורה, אלא רק נמנע מלהשיב את חובו, ובכגון זה יכולים חכמים לתקן. <strong>רבא אמר:</strong> יכולים חכמים לתקן תקנה כזו משום ש<strong>הפקר בית דין היה הפקר,</strong> ש<strong>אמר ר' יצחק: מנין שהפקר בית דין היה הפקר?</strong> — <strong>שנאמר: "וכל אשר לא יבוא לשלשת הימים כעצת השרים והזקנים יחרם כל רכושו והוא יבדל מקהל הגולה"</strong> (עזרא י, ח).
 <strong>ר' אליעזר אמר: מהכא</strong> <small>[מכאן]</small> יש ראיה שהפקר בית דין הפקר, שנאמר: <strong>"אלה הנחלת אשר נחלו אלעזר הכהן ויהושע בן נון וראשי האבות</strong> למטות בני ישראל<strong>"</strong> (יהושע יט, נא), ונשאלת השאלה: <strong>וכי מה ענין ראשים אצל אבות?</strong> אלא <strong>לומר לך: מה אבות מנחילין את בניהם כל מה שירצו, אף ראשים</strong> (מנהיגים) <strong>מנחילין</strong> את <strong>העם כל מה שירצו.</strong> משמע שיש כוח ביד בית דין להפקיע רכוש ולהעבירו מאיש לאיש, ומכוחם זה יכולים חכמים להחליט על שמיטת חובות.
 <big>א</big> <strong>איבעיא להו</strong> <small>[נשאלה להם</small> ללומדים<small>]:</small> <strong>כי</strong> <small>[כאשר]</small> <strong>התקין הלל</strong> את תקנת ה<strong>פרוסבול</strong> — <strong>לדריה</strong> <small>[לדורו</small> בלבד<small>]</small> <strong>הוא דתקין</strong> <small>[שתיקן]</small> ואנו ממשיכים בתקנה זו משום מנהג, <strong>או דלמא לדרי עלמא נמי תקין</strong> <small>[שמא לדורות עולם גם כן תיקן].</small>
 ושואלים: <strong>למאי נפקא מינה</strong> <small>[מה יוצא מזה],</small> מה זה משנה אם כך או כך? ומסבירים: יש בכך הבדל אם רוצים <strong>לבטוליה</strong> <small>[לבטל אותו],</small> את הפרוסבול, שכן <strong>אי אמרת</strong> <small>[אם אומר אתה]</small> כי <strong>לדריה</strong> <small>[לדורו]</small> בלבד הוא <strong>דתקין</strong> <small>[שתיקן]</small> — <strong>מבטלינן ליה</strong> <small>[מבטלים אנו אותו]</small> אם נרצה, <strong>אלא אי אמרת לדרי עלמא נמי תקין</strong> <small>[אם אומר אתה</small> ש<small>לדורות עולם גם כן תיקן],</small> <strong>הא</strong> <small>[הרי]</small> <strong>אין בית דין יכול לבטל דברי בית דין חברו אלא אם כן גדול הימנו בחכמה ובמנין,</strong> ומשום כך אין אנו יכולים לבטל את דברי הלל ובית דינו. ואם כן <strong>מאי</strong> <small>[מה]</small> הדין בזה?
  ומציעים:  <strong>תא שמע</strong> <small>[בוא</small> ו<small>שמע],</small> פתרון לשאלה ממה ש<strong>אמר שמואל: לא כתבינן</strong> <small>[אין אנו כותבים]</small> <strong>פרוסבול אלא אי בבי דינא</strong> <small>[או בבית דין]</small> של <strong>סורא</strong> <strong>אי בבי דינא</strong> <small>[או בבית הדין]</small> של <strong>נהרדעא</strong> שהן מקומות התורה הגדולים, אבל לא בכל בית דין אחר. <strong>ואי סלקא דעתך</strong> <small>[ואם עולה על דעתך]</small> לומר כי <strong>לדרי עלמא נמי תקין</strong> <small>[לדורות עולם גם כן תיקן],</small> אם כן <strong>בשאר בי דינא נמי לכתבו</strong> <small>[בתי דין גם כן שיכתבו]!</small>
 ודוחים: מכאן אין ראיה, <strong>דלמא כי תקין</strong> <small>[שמא כאשר תיקן]</small> <strong>הלל לדרי עלמא</strong> <small>[לדורות עולם]</small> — תיקן דווקא לבתי דין <strong>כגון בי דינא דידיה</strong> <small>[בית הדין שלו]</small> שהיה בית דין חשוב בדורו, <strong>ו</strong>כמו בית הדין החשוב של <strong>רב אמי ורב אסי, דאלימי לאפקועי ממונא</strong> <small>[שכוח להם,</small> שבסמכותם <small>להפקיע ממון],</small> <strong>אבל לכולי עלמא</strong> <small>[לכל העולם]</small> לשאר בתי דין שאינם חשובים — <strong>לא</strong> תיקן, ואין מכאן ראיה לעצם התקנה.
  ומציעים עוד: <strong>תא שמע</strong> <small>[בוא</small> ו<small>שמע]</small> ממה ש<strong>אמר שמואל: הא פרוסבלא</strong> <small>[פרוסבול זה]</small> — <strong>עולבנא דדייני</strong> <small>[עלבון הדיינים]</small> <strong>הוא, אי איישר חיל אבטליניה</strong> <small>[אם,</small> אילו <small>יישר,</small> יגדל <small>כוחי אבטל אותו].</small> ומקשים: כיצד יכול שמואל לומר <strong>אבטליניה</strong> <small>[אבטל אותו]?</small> <strong>והא</strong> <small>[והרי]</small> <strong>אין בית דין יכול לבטל דברי בית דין חברו, אלא אם כן גדול הימנו בחכמה ובמנין!</strong> ואם כן לכאורה משמע מכאן ששמואל סבור שהתקנה הזו לא היתה לדורות. ודוחים: <strong>הכי קאמר</strong> <small>[כך אמר],</small> כך אפשר לפרש את דבריו: <strong>אם איישר חיל</strong> <small>[יישר,</small> יגדל <small>כוח]</small> בי <strong>יותר מהלל,</strong> שאהיה אדם גדול ממנו — <strong>אבטליניה</strong> <small>[אבטל אותו]</small> את הפרוסבול.
 <strong>ו</strong>אילו <strong>רב נחמן אמר</strong> להיפך משמואל: אם יישר כוחי <strong>אקיימנה</strong> לתקנה זו של הפרוסבול. ותוהים: <strong>אקיימנה? הא מיקיים וקאי</strong> <small>[הרי מקויים ועומד]</small> הוא ונוהגים בפרוסבול בכל זמן, ומה צורך עוד לקיימו?! ומסבירים, <strong>הכי קאמר</strong> <small>[כך אמר]:</small> אם יגדל כוחי <strong>אימא ביה מילתא</strong> <small>[אומר בו דבר],</small> ואתקן ש<strong>אף על גב</strong> ש<strong>לא כתוב</strong> הפרוסבול <strong>כ</strong>אילו הוא <strong>כתוב דמי</strong> <small>[ייחשב]</small> ולא יצטרכו לכתוב כלל פרוסבול, אלא נניח בכל מקרה כאילו נכתב פרוסבול.
  ומביאים:  <strong>איבעיא להו</strong> <small>[נשאלה להם</small> ללומדים<small>]</small> שאלה זו אגב דבריו של שמואל: <strong>האי עולבנא</strong> <small>["עלבון</small> דיינים" <small>זה],</small> <strong>לישנא דחוצפא</strong> <small>[לשון של חוצפה]</small> <strong>הוא, או לישנא דניחותא</strong> <small>[לשון של עליבות]</small> <strong>הוא?</strong> ומציעים: <strong>תא שמע</strong> <small>[בוא</small> ו<small>שמע],</small> ממה ש<strong>אמר עולא</strong> בענין אחר: <strong>עלובה כלה שזינתה בקרב חופתה.</strong> ודברים אלה אמר על ישראל שחטאו בעגל בזמן מתן תורה, ומשמעות "עלובה" כאן היא: חצופה.
 <strong>אמר רב מרי ברה</strong> <small>[בנה]</small> של <strong>בת שמואל: מאי קרא</strong> <small>[מהו הכתוב]</small> המרמז על חוצפה זו — <strong>"עד שהמלך במסבו נרדי נתן ריחו"</strong> (שיר השירים א, יב). שהוא מפרש שבעוד שהיה המלך במסיבו, בחגיגתו (ולענין המשל — כשחגג ה' את מתן תורה לישראל), הנרד, הבושם שעל ישראל, נתן ריחו — שלא היה נעים באותה שעה, שחטאו ישראל באותו זמן. <strong>אמר רבא: עדיין חביבותא הוא גבן</strong> <small>[חביבות היא אצלנו],</small> שאף על פי שהזכיר את החטא, לא הזכיר אותו בלשון מגונה, <strong>דכתיב</strong> <small>[שנאמר]:</small> <strong>"נתן</strong> ריחו <strong>" ולא כתיב</strong> <small>[נאמר]</small> <strong>"הסריח".</strong>
 ועוד במובן זה של "עולבנא", <strong>תנו רבנן</strong> <small>[שנו חכמים]:</small> <strong>הנעלבין ואינן עולבים</strong> את האחרים, <strong>שומעין חרפתן ואין משיבין, עושין</strong> דברים <strong>מאהבה ושמחין ביסורין</strong> שבאים עליהם, <strong>עליהן הכתוב אומר: "ואוהביו כצאת השמש בגברתו"</strong> (שופטים ה, לא). 
 <big>ב</big> שואלים: <strong>מאי</strong> <small>[מהו]</small> לשון <strong>"פרוסבול"? אמר רב חסדא: פרוס</strong> <small>[תקנה]</small> של <strong>בולי ובוטי.</strong> והוא מפרש מה עניינם:
## דף לז.
 <strong>בולי</strong> — <strong>אלו עשירים,</strong> וראיה לדבר — <strong>דכתיב</strong> <small>[שנאמר]:</small> <strong>"ושברתי את גאון עזכם"</strong> (ויקרא כו, יט), <strong>ותני</strong> <small>[ושנה]</small> <strong>רב יוסף</strong> על פסוק זה: <strong>אלו בולאות שביהודה,</strong> משמע שבולאות הם עשירים. <strong>בוטי</strong> — <strong>אלו העניים,</strong> וראיה לדבר שלשון זו קשורה בעני הזקוק להלוואה — <strong>דכתיב</strong> <small>[שנאמר]:</small> <strong>"</strong>ולא תקפוץ את ידך מאחיך האביון... <strong>העבט תעביטנו"</strong> (דברים טו, ז—ח), כלומר, הלוה לו. ופרוזבול הריהו לצורך תקנת העשירים — שלא יישמט מילווה שהלוו לעני, ולצורך תקנת העניים — שלא יימנעו מלהלוות להם. <strong>אמר ליה</strong> <small>[לו]</small> <strong>רבא ללעוזא</strong> <small>[ללועז,</small> דובר יוונית<small>]:</small> <strong>מאי</strong> <small>[מה]</small> פירוש <strong>"פרוסבול"? אמר ליה</strong> <small>[לו]</small> <strong>פורסא דמילתא</strong> <small>[תקנת הדבר].</small> 
 <big>א</big> <strong>אמר רב יהודה אמר שמואל: יתומין אין צריכין פרוסבול</strong> על מנת לגבות חובותיהם. <strong>וכן תני</strong> <small>[שנה</small> בברייתא<small>]</small> <strong>רמי בר חמא: יתומין אין צריכין פרוסבול,</strong> כיון ש<strong>רבן גמליאל ובית דינו</strong> הריהם כמו <strong>אביהן של יתומין,</strong> ומשום כך אפשר לומר שכל ענייני היתומים, ובכלל זה שטרותיהם, כבר מצויים ומנוהלים בידי בית דין. 
 <big>ב</big> <strong>תנן התם</strong> <small>[שנינו שם]</small> במסכת שביעית: <strong>אין כותבין פרוסבול אלא על הקרקע,</strong> אם יש ללווה קרקע. ו<strong>אם אין לו</strong> ללווה קרקע — <strong>מזכהו</strong> המלווה <strong>בתוך שדהו</strong> קרקע <strong>כל שהו</strong> כדי שיוכל לכתוב את הפרוזבול. ושואלים: <strong>וכמה</strong> הוא שיעור זה של <strong>כל שהו? אמר רב חייא בר אשי אמר רב: אפילו</strong> מקום לגדל בו <strong>קלח של כרוב. אמר רב יהודה: אפילו השאילו מקום לתנור ולכירים</strong> — <strong>כותבין עליו פרוסבול.</strong>
 ומקשים: <strong>איני</strong> <small>[</small>האמנם <small>כן הוא]</small> <strong>והתני</strong> <small>[והרי שנה]</small> <strong>הלל: אין כותבין פרוסבול אלא על</strong> סמך <strong>עציץ נקוב בלבד.</strong> ונדייק: <strong>נקוב</strong> — <strong>אין</strong> <small>[כן],</small> שעל ידי הנקב הריהו כחלק מן הקרקע, <strong>שאינו נקוב</strong> — <strong>לא,</strong> ואולם לדברי רב יהודה
 <strong>אמאי</strong> <small>[מדוע]</small> לא? <strong>והא איכא</strong> <small>[והרי יש]</small> <strong>מקומו</strong> של העציץ, ולדברי רב יהודה אף שימוש במקום להניח בו חפץ נחשב לקרקע לענין זה! ומשיבים: <strong>לא צריכא</strong> <small>[נצרכה]</small> אלא לאופן <strong>דמנח אסיכי</strong> <small>[שמונח</small> העציץ <small>על</small> גבי <small>יתדות]</small> ואם כן, לא השאיל לו מקום בקרקע כלל.
  ובאותו ענין מסופר: <strong>רב אשי</strong> כשהיה מלווה כסף ומבקש לכתוב פרוזבול <strong>מקני ליה</strong> <small>[היה מקנה לו]</small> ללווה <strong>גידמא דדיקלא</strong> <small>[גדם של דקל]</small> שנותר מחובר לקרקע <strong>וכתב עליה</strong> <small>[והיה כותב עליו]</small> <strong>פרוסבול. רבנן דבי</strong> <small>[החכמים שבבית</small> מדרשו<small>]</small> של <strong>רב אשי מסרי מילייהו להדדי</strong> <small>[היו מוסרים דבריהם זה לזה]</small> בלי לכתוב פרוסבול, אלא רק בעל פה היו אומרים: הרי אתם בית דין, והחוב מסור לכם. <strong>ר' יונתן מסר מילי</strong> <small>[דברים]</small> באותו אופן <strong>לר' חייא בר אבא, אמר ליה</strong> <small>[לו]</small> ר' חייא בר אבין: <strong>צריכנא מידי אחרינא</strong> <small>[</small>האם <small>צריך אני דבר אחר]?</small> <strong>אמר ליה</strong> <small>[לו]:</small> <strong>לא צריכת</strong> <small>[אינך צריך]</small> ודי באמירה בלבד.
  ובענין של כתיבת פרוזבול דווקא אם יש קרקע ללווה, מביאים את מה ש<strong>תנו רבנן</strong> <small>[שנו חכמים]:</small> <strong>אין לו</strong> ללווה <strong>קרקע, ו</strong>אולם <strong>לערב יש לו קרקע</strong> — <strong>כותבין עליו פרוסבול.</strong> אם גם <strong>לו ו</strong>גם <strong>לערב אין להן קרקע, ולחייב לו,</strong> שיש אדם אחר החייב ללווה כספים <strong>יש לו קרקע</strong> — <strong>כותבין עליו פרוסבול, מ</strong>שום דברי <strong>ר' נתן,</strong>
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>ר' נתן אומר: מנין ל</strong>מי שהיה <strong>נושה בחברו מנה</strong> שהוא חייב לו, <strong>וחברו</strong> זה היה גם כן נושה <strong>בחברו</strong> שלו גם כן מנה, <strong>מנין ש</strong>בית דין <strong>מוציאין מזה,</strong> מן הלווה האחרון, <strong>ונותנין לזה,</strong> למלווה הראשון, ואין צורך שכל אחד יתן לנושה הישיר שלו? — <strong>תלמוד לומר</strong> בקשר להשבת גזילה: <strong>"ונתן לאשר אשם לו"</strong> (במדבר ה, ז), ומדייקים מן הלשון "אשם" (חייב), שיש שהכסף ניתן למי שבסופו של דבר חייבים לו, כגון בעל חוב של הנגזל. 
 <big>ג</big> <strong>תנן התם</strong> <small>[שנינו</small> במשנה <small>שם]</small> במסכת שביעית: <strong>השביעית משמטת את המלוה, בין</strong> שהיה זה חוב <strong>בשטר בין שלא בשטר.</strong> ונחלקו אמוראים בפירוש המשנה, <strong>רב ושמואל דאמרי תרוייהו</strong> <small>[שאמרו שניהם]:</small> <strong>בשטר</strong> — הכוונה היא <strong>שטר שיש בו אחריות,</strong> שעבוד <strong>נכסים, שלא בשטר</strong> — כוונתו שטר <strong>שאין בו אחריות נכסים; כל שכן מלוה על פה</strong> שבוודאי השביעית משמטת.
  ואילו <strong>ר' יוחנן ור' שמעון בן לקיש דאמרי תרוייהו</strong> <small>[שאמרו שניהם]:</small> <strong>בשטר</strong> — הכוונה היא <strong>שטר שאין בו אחריות נכסים, שלא בשטר</strong> — כוונתו <strong>מלוה על פה. אבל שטר שיש בו אחריות נכסים</strong> — <strong>אינו משמט,</strong> שהרי זה כאילו כבר יש בידו קרקע של הלווה.
 <strong>תניא כותיה</strong> <small>[שנויה</small> ברייתא <small>כשיטתם]</small> של <strong>ר' יוחנן ור' שמעון בן לקיש: שטר חוב</strong> — <strong>משמט, ואם יש בו אחריות נכסים</strong> — <strong>אינו משמט. תניא אידך</strong> <small>[שנויה</small> ברייתא <small>אחרת</small><small>]:</small> <strong>סיים</strong> (הגדיר) <strong>לו</strong> הלווה למלווה לצורך פרעון החוב <strong>שדה אחת בהלוואתו,</strong> שעשה שדה זו כמיועדת לפרעון החוב — <strong>אינו משמט. ולא עוד אלא, אפילו כתב "כל נכסיי אחראין וערבאין לך"</strong> אף שלא ייחד לכך שדה מסויימת — <strong>אינו משמט.</strong>
 מסופר: <strong>קריביה</strong> <small>[קרובו]</small> של <strong>ר' אסי הוה ליה ההוא שטרא דהוה כתיב ביה</strong> <small>[היה לו שטר אחד שהיה כתוב בו]</small> <strong>אחריות נכסים, אתא לקמיה</strong> <small>[בא לפני]</small> <strong>ר' אסי, אמר ליה</strong> <small>[לו]</small> בשאלה: שטר זה <strong>משמט או אינו משמט? אמר ליה</strong> <small>[לו]:</small> <strong>אינו משמט. שבקיה ואתא לקמיה</strong> <small>[הניח אותו ובא לפני]</small> <strong>ר' יוחנן</strong> ושאלו אותה שאלה. <strong>אמר ליה</strong> <small>[לו]</small> ר' יוחנן: <strong>משמט.</strong>
 <strong>אתא</strong> <small>[בא]</small> <strong>ר' אסי לקמיה</strong> <small>[לפני]</small> <strong>ר' יוחנן, אמר ליה</strong> <small>[לו]:</small> שטר כזה <strong>משמט או אינו משמט? אמר ליה</strong> <small>[לו]:</small> <strong>משמט,</strong> והקשה לו: <strong>והא מר</strong> <small>[והרי אדוני]</small> <strong>הוא</strong> ש<strong>אמר</strong> בעצמו ששטר שיש בו אחריות <strong>אינו משמט, אמר ליה</strong> <small>[לו]:</small> <strong>וכי מפני שאנו מדמין</strong> וחושבים שכך צריכה להיות ההלכה, <strong>נעשה מעשה? אמר ליה</strong> <small>[לו]:</small> <strong>והתניא כוותיה דמר</strong> <small>[והרי שנויה</small> ברייתא <small>כשיטתו של אדוני]!</small> <strong>אמר ליה</strong> <small>[לו]:</small> <strong>דלמא ההיא</strong> <small>[שמא אותה</small> ברייתא<small>]</small> כשיטת <strong>בית שמאי היא, דאמרי</strong> <small>[ש</small>הם <small>אומרים]</small> בכלל: <strong>שטר העומד לגבות כגבוי דמי</strong> <small>[נחשב],</small> ומשום כך אינו משמט, שהרי אותו שטר שוב אין נדון כחוב, שהרי נחשב הוא כבר כפרוע. 
 <big>ד</big> <strong>תנן התם</strong> <small>[שנינו שם]</small> במשנה במסכת שביעית: <strong>המלוה את חבירו מעות על המשכון, והמוסר שטרותיו לבית דין</strong> — <strong>אין משמטין.</strong> ושואלים: <strong>בשלמא</strong> <small>[נניח]</small> במקרה של <strong>מוסר שטרותיו לבית דין,</strong> אנו אומרים: <strong>דתפסי להו בי דינא</strong> <small>[שתופסים אותם,</small> את השטרות, <small>בית הדין]</small> ובידם לגבות את החוב. <strong>אלא מלוה על המשכון מאי טעמא</strong> <small>[מה טעם]</small> הדבר שאין החוב נשמט?
 <strong>אמר רבא: משום דתפס ליה</strong> <small>[ש</small>הוא, המלווה, <small>תופס לו]</small> משהו מסויים, והרי זה כאילו נגבה החוב. <strong>אמר ליה</strong> <small>[לו]</small> <strong>אביי: אלא מעתה,</strong> לפי שיטה זו, אם <strong>הלוהו ודר</strong> המלווה <strong>בחצרו דתפיס ליה</strong> <small>[ש</small>הוא <small>תופס לו</small> משהו<small>],</small> <strong>הכי נמי</strong> <small>[כך גם כן]</small> תאמר ש<strong>לא משמט?</strong> והרי אין הלכה כך!
 <strong>אמר ליה</strong> <small>[לו]:</small> <strong>שאני</strong> <small>[שונה]</small> <strong>משכון, דקני ליה</strong> <small>[שקונה אותו]</small> המלווה לעצמו <strong>מ</strong>דברי <strong>ר' יצחק,</strong> ש<strong>אמר ר' יצחק: מנין לבעל חוב שקונה משכון?</strong> — <strong>שנאמר</strong> בדברי התורה למלווה המשיב את המשכון בלילה: <strong>"ולך תהיה צדקה"</strong> (דברים כד, יג), ומכאן נלמד שכך הוא, שהרי <strong>אם</strong> המלווה <strong>אינו קונה</strong> את המשכון — <strong>צדקה מנין?</strong> והרי הוא מחזיר לבעליו את השייך לו, אלא <strong>מכאן לבעל חוב שקונה משכון,</strong> ומה שנותן ללווה הריהו כנותן צדקה משל עצמו. 
 <big>ה</big>  עוד <strong>תנן התם</strong> <small>[שנינו שם]</small> במסכת שביעית:
## דף לז:
 <strong>המחזיר חוב לחבירו בשביעית</strong> — <strong>צריך</strong> המלווה <strong>שיאמר לו "משמט אני", ואם אמר לו</strong> הלווה <strong>"אף על פי כן</strong> רוצה אני שתקבל ממני את חובי <strong>"</strong>— <strong>יקבל הימנו, שנאמר: "וזה דבר השמטה"</strong> (דברים טו, ב), ללמדנו שדי בכך שהמלווה מצהיר ואומר שהוא משמט, ואינו חייב לוותר על החוב אם הלווה רוצה להחזיר.
 <strong>אמר רבה: ותלי ליה</strong> <small>[ו</small>יכול המלווה <small>לתלות</small> עיניו <small>בו]</small> ולהראות לו שרצונו לקבל את החוב <strong>עד דאמר הכי</strong> <small>[שיאמר</small> הלווה <small>כך]</small> שבכל זאת הוא מחזיר. <strong>איתיביה</strong> <small>[הקשה לו]</small> <strong>אביי</strong> ממה ששנינו: <strong>כשהוא,</strong> הלווה, <strong>נותן לו</strong> למלווה, כשמחזיר לו חוב בשנת השמיטה, <strong>אל יאמר לו "בחובי אני נותן לך", אלא יאמר לו "שלי הן ובמתנה אני נותן לך",</strong> ומכאן משמע שהדבר נעשה מיוזמתו וברצונו החופשי של הלווה! <strong>אמר ליה</strong> <small>[לו]</small> רבה: <strong>תלי ליה נמי</strong> <small>[</small>יכול המלווה <small>לתלות לו</small> עיניו <small>גם כן]</small> <strong>עד דאמר הכי</strong> <small>[שיאמר</small> הלווה <small>כך]</small> ואין צורך בנתינה מתוך רצון גמור.
  מסופר:  <strong>אבא בר מרתא,</strong> ש<strong>הוא</strong> הנקרא גם <strong>אבא בר מניומי, הוה מסיק ביה</strong> <small>[היה נושה בו]</small> <strong>רבה זוזי</strong> <small>[מעות]</small> בחובו, <strong>אייתינהו ניהליה</strong> <small>[הביאן לו]</small> <strong>בשביעית, אמר ליה</strong> <small>[לו]</small> רבה: <strong>משמט אני. שקלינהו ואזל</strong> <small>[לקחן</small> אבא בר מרתא את המעות <small>והלך].</small> <strong>אתא</strong> <small>[בא]</small> <strong>אביי</strong> לרבה <strong>אשכחיה דהוה עציב</strong> <small>[מצא אותו שהוא עצוב],</small> <strong>אמר ליה</strong> <small>[לו]:</small> <strong>אמאי עציב מר</strong> <small>[מדוע עצוב אדוני]?</small> <strong>אמר ליה</strong> <small>[לו]:</small> <strong>הכי הוה</strong> <small>[כך היה]</small> <strong>מעשה,</strong> שאבא בר מרתא הבין את הדברים כמשמעם ולא השיב את החוב.
 <strong>אזל לגביה</strong> <small>[הלך</small> אביי <small>אליו],</small> אל אבא בר מרתא, <strong>אמר ליה</strong> <small>[לו]:</small> <strong>אמטת ליה זוזי למר</strong> <small>[הבאת לו</small> את <small>המעות לאדוני]?</small> <strong>אמר ליה</strong> <small>[לו]:</small> <strong>אין</strong> <small>[כן].</small> <strong>אמר ליה</strong> <small>[לו]:</small> <strong>ומאי</strong> <small>[ומה]</small> <strong>אמר לך? אמר ליה</strong> <small>[לו]:</small> אמר לי <strong>"משמט אני".</strong> <strong>אמר ליה</strong> <small>[לו]</small> אביי: <strong>ו</strong>האם <strong>אמרת ליה</strong> <small>[לו]</small> <strong>"אף על פי כן"? אמר ליה</strong> <small>[לו]</small> אבא בר מרתא: <strong>לא. אמר ליה</strong> <small>[לו]:</small> <strong>ואי אמרת ליה</strong> <small>[ואם היית אומר לו]</small> <strong>"אף על פי כן" הוה שקלינהו מינך</strong> <small>[היה לוקחן ממך],</small> <strong>השתא מיהת אמטינהו ניהליה</strong> <small>[עכשיו על כל פנים הבא אותן אליו]</small> <strong>ואימא ליה</strong> <small>[ואמור לו]</small> <strong>"אף על פי כן". אזל אמטינהו ניהליה</strong> <small>[הלך הביאן אליו]</small> <strong>ואמר ליה</strong> <small>[לו]</small> <strong>"אף על פי כן". שקלינהו מיניה</strong> <small>[לקחן ממנו],</small> בסוף <strong>אמר</strong> רבה: <strong>לא הוה ביה דעתא</strong> <small>[היתה בו דעת]</small> <strong>בהאי צורבא מרבנן מעיקרא</strong> <small>[בתלמיד חכם זה מתחילה]</small> שהיה צריך ללמד אותו מה יאמר. 
 <big>א</big> <strong>אמר רב יהודה אמר רב נחמן: נאמן אדם לומר "פרוסבול היה בידי ואבד ממני"</strong> ויגבה חובו. ומסבירים: <strong>מאי טעמא</strong> <small>[מה טעם]</small> הדבר? <strong>כיון דתקינו רבנן</strong> <small>[שתיקנו חכמים]</small> תקנה זו של <strong>פרוסבול</strong> באופן שקל לעשותה, בוודאי שבמקרה שכזה אדם <strong>לא שביק היתירא ואכיל איסורא</strong> <small>[אינו מניח היתר ואוכל איסור],</small> ולכן מאמינים אנו לדבריו שבוודאי היה בידו פרוסבול.
 <strong>כי אתו לקמיה</strong> <small>[כשהיו באים לפני]</small> <strong>רב</strong> עם מקרה כזה, של תביעה של חוב לאחר שנת השמיטה ובידי המלווה לא היה פרוסבול <strong>אמר ליה</strong> <small>[היה אומר לו]</small> למלווה: <strong>מידי</strong> <small>[וכי]</small> <strong>פרוסבול היה לך ואבד?</strong> ומסבירים שבדבר <strong>כגון זה "פתח פיך לאלם"</strong> (משלי לא, ח) <strong>הוא,</strong> ואין אומרים שהוא מתערב בכך לטובת אחד הצדדים, אלא רק מסייע לאדם שלא עלה בדעתו לומר את מה שצריך לטעון.
  ומקשים, והרי <strong>תנן</strong> <small>[שנינו</small> במשנה<small>]:</small> <strong>וכן בעל חוב שמוציא שטר חוב ואין עמו פרוסבול</strong> — <strong>הרי אלו לא יפרעו.</strong> הרי שבלא פרוסבול, אפילו כאשר יש טענת אבידה בפי המלווה, נשמט החוב!
  ומשיבים:  <strong>תנאי</strong> <small>[</small>מחלוקת <small>תנאים]</small> <strong>היא, דתניא</strong> <small>[ש</small>כן <small>שנינו</small> בברייתא<small>]:</small> <strong>המוציא שטר חוב</strong> בשביעית — <strong>צריך שיהא עמו פרוסבול</strong> כדי שלא יישמט. <strong>וחכמים אומרים: אינו צריך</strong> שיהא עימו פרוסבול, אלא סומכים על המלווה שמן הסתם עשה פרוסבול. 
 <big>ב משנה</big> <strong>עבד</strong> כנעני <strong>שנשבה ופדאוהו, אם</strong> פדאוהו <strong>לשום</strong> (לשם) <strong>עבד</strong> — <strong>ישתעבד</strong> לאלו שפדאוהו, <strong>אם</strong> פדאוהו <strong>לשום</strong> (לשם) <strong>בן חורין</strong> — <strong>לא ישתעבד. רבן שמעון בן גמליאל אומר: בין כך ובין כך ישתעבד.</strong>
 <big>ג גמרא</big> ומבררים: <strong>במאי עסקינן</strong> <small>[במה אנו עוסקים]</small> במשנה זו? <strong>אילימא</strong> <small>[אם תאמר]</small> שהיה זה <strong>לפני יאוש,</strong> שהבעלים הראשונים עדיין לא התייאשו מן העבד, אפילו פדאוהו אם כן <strong>לשום בן חורין אמאי</strong> <small>[מדוע]</small> <strong>לא ישתעבד?</strong> הלא הוא עדיין ברשות בעליו! <strong>אלא</strong> אומר אתה שהיה זה <strong>לאחר יאוש,</strong> אולם אז גם אם פדאוהו <strong>לשום עבד, אמאי</strong> <small>[מדוע]</small> <strong>ישתעבד?</strong> הרי מחמת היאוש נעשה כהפקר, וקנה את עצמו לחירות!
 <strong>אמר אביי,</strong> כך צריכים לפרש את המשנה: <strong>לעולם</strong> מדובר כאן <strong>לפני יאוש, ו</strong>לפיכך, לדעת סתם משנה, אם פדאוהו <strong>לשום עבד</strong> — <strong>ישתעבד לרבו ראשון,</strong> ואם פדאוהו <strong>לשום בן חורין</strong> — <strong>לא ישתעבד לא לרבו ראשון ולא לרבו שני</strong> (כלומר, לזה שפדאו), ומדוע? <strong>לרבו שני לא</strong> ישתעבד, <strong>דהא לשום</strong> <small>[שהרי לשם]</small> <strong>בן חורין פרקיה</strong> <small>[פדה אותו],</small> ואם כן אינו יכול עכשיו לתבוע לעשות אותו עבד. <strong>לרבו ראשון נמי</strong> <small>[גם כן]</small> <strong>לא, דילמא ממנעי</strong> <small>[שמא ימנעו]</small> אנשים <strong>ולא פרקי</strong> <small>[יפדו]</small> עבדים שנשבו אם ידעו שהפדוי חוזר להיות עבד של רבו הראשון.
 <strong>רבן שמעון בן גמליאל אומר: בין כך ובין כך ישתעבד</strong> לרבו ראשון. ומסבירים: <strong>קסבר</strong> <small>[סבור</small> הוא<small>]:</small> <strong>כשם שמצוה לפדות את בני חורין, כך מצוה לפדות את העבדים,</strong> ומשום כך אין חוששים שלא יבואו לפדות עבדים שנשבו.
 <strong>רבא אמר:</strong> צריך להבין את המשנה אחרת, <strong>לעולם</strong> מדובר פה <strong>לאחר יאוש, ו</strong>לפיכך, לדעת סתם משנה, אם פדאוהו <strong>לשום עבד</strong> — <strong>ישתעבד לרבו שני,</strong> שהרי הראשון נתייאש ממנו. אם פדאוהו <strong>לשום בן חורין</strong> — <strong>לא ישתעבד לא לרבו ראשון ולא לרבו שני,</strong> ומדוע לא ישתעבד? — <strong>לרבו שני לא, דהא לשום</strong> <small>[שהרי לשם]</small> <strong>בן חורין פרקיה</strong> <small>[פדה אותו],</small> <strong>לרבו ראשון נמי</strong> <small>[גם כן]</small> <strong>לא, דהא</strong> <small>[שהרי]</small> <strong>לאחר יאוש הוה</strong> <small>[היה]</small> הדבר.
  ומה ש<strong>רבן שמעון בן גמליאל אומר: בין כך ובין כך ישתעבד</strong> — דבר זה יש להבין <strong>כ</strong>דברי <strong>חזקיה,</strong> ש<strong>אמר חזקיה: מפני מה אמרו בין כך ובין כך ישתעבד? שלא יהא כל אחד ואחד</strong> מן העבדים <strong>הולך ומפיל</strong> (מסגיר) את <strong>עצמו לגייסות</strong> של גויים <strong>ומפקיע עצמו</strong> באופן כזה <strong>מיד רבו.</strong>
 <strong>מיתיבי</strong> <small>[מקשים</small> על כך<small>]</small> ממה ששנינו בברייתא, <strong>אמר להן רבן שמעון בן גמליאל: כשם שמצוה לפדות את בני חורין, כך מצוה לפדות את העבדים. בשלמא</strong> <small>[נניח]</small> <strong>ל</strong>שיטת <strong>אביי,</strong> ש<strong>אמר</strong> שמדובר כאן <strong>לפני יאוש,</strong> וטעמה של סתם משנה שלא ישתעבד לרבו הראשון — משום חשש שיימנעו אנשים מלפדות עבדים, <strong>היינו דקאמר</strong> <small>[זהו</small> הטעם <small>שהוא אומר]</small> <strong>"כשם",</strong> שזהו הטעם לדבריו, שאין חשש בדבר.
 <strong>אלא לרבא,</strong> ש<strong>אמר</strong> שמדובר כאן <strong>לאחר יאוש,</strong> ואין סתם משנה חוששת שיימנעו מלפדות עבדים, האם <strong>האי</strong> <small>[</small>דבר <small>זה]</small> הוא משום מה שאמר רבן שמעון בן גמליאל <strong>"כשם</strong> שמצוה לפדות <strong>"?</strong> הלא <strong>משום</strong> הטעם של <strong>חזקיה הוא!</strong>
 ומשיבים: <strong>אמר</strong> <small>[</small>יכול היה <small>לומר]</small> <strong>לך רבא: רבן שמעון בן גמליאל לא הוי ידע מאי קאמרי רבנן</strong> <small>[לא ידע מה אומרים חכמים]</small> בדיוק, <strong>והכי קאמר להו</strong> <small>[וכך אמר להם]:</small> <strong>אי</strong> <small>[אם]</small> <strong>לפני יאוש קאמריתו</strong> <small>[אומרים אתם],</small> <strong>היינו,</strong> אני אומר לכם את הנימוק <strong>"כשם", אי</strong> <small>[אם]</small> <strong>לאחר יאוש קאמריתו</strong> <small>[אתם אומרים]</small> הרי הטעם הוא <strong>כ</strong>דברי <strong>חזקיה.</strong>
 ושואלים: <strong>ול</strong>שיטת <strong>רבא,</strong> ש<strong>אמר</strong> שמדובר פה <strong>לאחר יאוש, ו</strong>הכוונה היא שמשתעבד <strong>לרבו שני,</strong> יש לשאול: והרי <strong>רבו שני ממאן קני ליה</strong> <small>[ממי קנה אותו],</small> ממי זכה בו — <strong>משבאי,</strong> ממי שלקח אותו בשבי, ואולם <strong>שבאי גופיה</strong> <small>[עצמו]</small> שהוא גוי, <strong>מי קני ליה</strong> <small>[האם קונה אותו]</small> האם יש לו קנין בעבד, שמשום כך אפשר לקנות אותו ממנו כעבד?
  ומשיבים:  <strong>אין</strong> <small>[כן],</small> <strong>קני ליה</strong> <small>[קונה אותו]</small> <strong>למעשה ידיו</strong> שבזה יש לו זכות, ש<strong>אמר ריש לקיש: מנין לגוי שקנה את הגוי</strong> האחר כעבד <strong>למעשה ידיו? — שנאמר: "וגם מבני התושבים הגרים עמכם מהם תקנו"</strong> (ויקרא כה, מה), לומר: <strong>אתם קונים מהם,</strong> לכם יש קנין בהם,
## דף לח.
 <strong>ולא הם,</strong> הגויים, <strong>קונים</strong> אחד <strong>מכם</strong> שאין להם זכות קניינית בכם, <strong>ולא הם קונים זה מזה. יכול לא יקנו זה את זה?</strong> ולפני שמשיבים לשאלה, תוהים: <strong>יכול לא יקנו זה את זה?!</strong> מה טיבה של שאלה זו? <strong>האמרת</strong> <small>[הרי</small> כבר <small>אמרת]:</small> <strong>לא הם קונים זה מזה!</strong> אלא <strong>הכי קאמר</strong> <small>[כך אמר]:</small> <strong>ולא הם קונים זה מזה לגופו,</strong> שאין לגוי זכות בגופו של העבד.
  ומעתה נשאלת השאלה: <strong>יכול לא יקנו זה את זה</strong> כעבדים גם <strong>ל</strong>ענין הזכות ב<strong>מעשה ידיו?</strong> ועל כך משיבים: <strong>אמרת</strong> <small>[אומר אתה]</small> <strong>קל וחומר:</strong> אם <strong>גוי</strong> את <strong>ישראל קונה</strong> למעשה ידיו כפי שמפורש בתורה (ראה ויקרא כה, מז) — <strong>גוי</strong> את ה<strong>גוי לא כל שכן</strong> שקונה.
  ושואלים:  <strong>ואימא</strong> <small>[ואמור]:</small> <strong>הני מילי</strong> <small>[דברים אלה]</small> אמורים דווקא <strong>בכספא</strong> <small>[ב</small>קנין <small>כסף]</small> שבכוחו יכול גוי לקנות גוי למעשה ידיו, <strong>אבל בחזקה,</strong> בכוח, על ידי נטילה בשבי, <strong>לא! אמר רב פפא: עמון ומואב טהרו בסיחון</strong> שעל ידי כיבושו של סיחון פסק שטח זה להיחשב כשייך לעמון ולמואב והותר לישראל, ובאותו אופן קונה השבאי את העבד.
  ושואלים:  <strong>אשכחן</strong> <small>[מצאנו]</small> איפוא ש<strong>גוי</strong> יכול לקנות <strong>גוי</strong> על ידי כיבוש שהוא החזקה. <strong>גוי</strong> את <strong>ישראל מנלן</strong> <small>[מניין לנו]</small> שהוא גם כן קונה כעבד בחזקה של כיבוש? ומשיבים: <strong>דכתיב</strong> <small>[שנאמר]:</small> <strong>"</strong>וישמע הכנעני... וילחם בישראל <strong>וישב ממנו שבי"</strong> (במדבר כא, א). משמע שאף ישראל נקנה על ידי גוי כשבוי על ידי חזקה (מלחמה). 
 <big>א</big> <strong>אמר רב שמן בר אבא אמר ר' יוחנן: עבד שברח מבית האסורים</strong> — <strong>יצא</strong> בכך <strong>לחירות</strong> ואינו משועבד עוד לאדוניו, שמן הסתם כבר נתייאש ממנו. <strong>ולא עוד אלא שכופין את רבו וכותב לו גט</strong> (שטר) <strong>שיחרור,</strong> שכיון שהעבד נעשה בן חורין מן הדין, מכריחים את אדוניו לכתוב לו שטר שיחרור כדי שיוכל לשאת בת ישראל.
  ומביאים, <strong>תנן</strong> <small>[שנינו</small> במשנתנו<small>],</small> <strong>רבן שמעון בן גמליאל אומר:</strong> עבד שפדאוהו מן השבי <strong>בין כך ובין כך ישתעבד. ואמר רבה בר בר חנה אמר ר' יוחנן: כל מקום ששנה רבן שמעון בן גמליאל במשנתנו</strong> — <strong>הלכה כמותו, חוץ מ</strong>שלשה דינים: בענין אחריותו של <strong>ערב, ו</strong>במעשה שאירע בעיר <strong>צידן, ו</strong>במחלוקתו בדין <strong>ראיה,</strong> בהלכה ה<strong>אחרונה.</strong> ולפי זה הלכה כמותו גם במשנתנו שאינה בכלל אותן שלוש הלכות. הרי לפנינו סתירה בין שני פסקיו של ר' יוחנן.
  ומעתה, <strong>בשלמא</strong> <small>[נניח]</small> <strong>ל</strong>שיטת <strong>אביי, מוקי לה להאי</strong> <small>[מעמיד את זו]</small> את משנתנו, שפסק בה רבן שמעון בן גמליאל שישתעבד — במקרה שהיה זה <strong>לפני יאוש</strong> ולכן אין העבד משוחרר בפדיונו, ובזה הלכה כרבן שמעון בן גמליאל. <strong>והאי</strong> <small>[וזה]</small> שאמר ר' יוחנן לגבי עבד שברח מבית האסורים שיצא לחירות — <strong>לאחר יאוש,</strong> ואין סתירה בין שתי הלכות אלו של ר' יוחנן.
 <strong>אלא ל</strong>שיטת <strong>רבא,</strong> ש<strong>אמר</strong> שגם משנתנו מדברת <strong>לאחר יאוש,</strong> אם כן, <strong>קשיא</strong> <small>[קשה]</small> מדברי <strong>ר' יוחנן</strong> על דברי <strong>ר' יוחנן,</strong> שהרי לפי זה פוסק כנגד רבן שמעון בן גמליאל, שלפי דבריו של ר' יוחנן עצמו, הלכה כמותו!
  ומתרצים:  <strong>אמר</strong> <small>[</small>יכול היה <small>לומר]</small> <strong>לך רבא: טעמא</strong> <small>[טעם</small> הדבר<small>]</small> שאין העבד שנפדה משתחרר <strong>מאי</strong> <small>[מהו]</small> — <strong>משום</strong> החשש שאמר <strong>חזקיה,</strong> שאם יהא הדין כן יבואו עבדים למסור (להפיל) את עצמם לשבי בידי גייסות נכריים, אבל המקרה שלנו שהעבד <strong>בורח</strong> מבית האסורים <strong>שאני</strong> <small>[שונה]</small> ואין בו מקום לחשש זה של חזקיה, שכן <strong>השתא לקטלא מסר נפשיה</strong> <small>[עכשיו</small> אנו רואים ש<small>למוות</small> הוא מוכן <small>למסור</small> את <small>עצמו],</small> שהרי אם יתפסוהו ימיתו אותו על שברח מבית הסוהר, וכי אתה צריך עוד לחשוש שמא <strong>אפולי אפיל נפשיה</strong> <small>[יפיל את עצמו]</small> מתחילה לשבי <strong>לגייסות?!</strong>
 מסופר: <strong>אמתיה</strong> <small>[שפחתו]</small> של <strong>מר שמואל אשתבאי</strong> <small>[נשבתה].</small> <strong>פרקוה לשום אמהתא</strong> <strong>ושדרוה ליה</strong> <small>[פדו אותה לשם שפחות ושלחו אותה לו]</small> ועוד <strong>שלחו ליה</strong> <small>[לו]</small> הודעה זו: <strong>אנן</strong> <small>[אנו]</small> <strong>כ</strong>דעת <strong>רבן שמעון בן גמליאל סבירא לן</strong> <small>[סבורים אנו],</small> ולדעתנו שבכל מקרה צריכה היא לחזור לשיעבודה אצלך. <strong>את אי נמי כרבנן סבירא לך</strong> <small>[אתה אם גם כן כ</small>דעת <small>חכמים</small> במשנה <small>סבור אתה]</small> תדע לך ש<strong>אנן לשום אמהתא פרקינן לה ניהלה</strong> <small>[אנו לשם שפחות פדינו אותה]</small> ובמקרה כזה, אף לדעת חכמים הריהי משועבדת לך.
  ומוסיפים:  <strong>ואינהו סבור</strong> <small>[והם חשבו]</small> ש<strong>לפני יאוש הוה</strong> <small>[היה]</small> הדבר, <strong>ולא היא,</strong> אלא <strong>לאחר יאוש הוה</strong> <small>[היה],</small> <strong>ושמואל</strong> כשקיבל את השפחה <strong>לא מיבעיא דאשתעבודי</strong> <small>[נצרכה</small> לומר <small>שלהשתעבד]</small> הוא <strong>לא משתעבד</strong> <strong>בה, אלא גיטא דחירותא נמי</strong> <small>[שטר שיחרור גם כן]</small> <strong>לא אצרכה</strong> <small>[הצריך אותה],</small> שלדעתו היתה בת חורין גמורה.
  ומעירים: בענין זה  <strong>שמואל לטעמיה</strong> <small>[לטעמו</small> לשיטתו<small>],</small> ש<strong>אמר שמואל: המפקיר עבדו יצא</strong> העבד מיד <strong>לחירות, ו</strong>אף <strong>אינו צריך גט</strong> (שטר) <strong>שיחרור, שנאמר: "וכל עבד איש מקנת כסף"</strong> (שמות יב, מד), והשאלה היא: מה טעם תוספת ההדגשה במילים "עבד איש"? מדוע לא נאמר רק "עבד", וכי הכוונה לומר <strong>"עבד איש" ולא "עבד אשה"? אלא</strong> מטרת ההדגשה היא אחרת, ללמדנו: <strong>עבד שיש לו רשות לרבו עליו,</strong> ש"עבד איש" משמעו — עבדו של אדם מסויים — הוא <strong>קרוי עבד, שאין לו רשות לרבו עליו</strong> — ממילא <strong>אין קרוי עבד</strong> והוא משוחרר גמור. ואותה שפחה, משעה שנתייאש שמואל ממנה — כבר יצאה מרשותו, ואינה צריכה אף לשטר שיחרור.
  מסופר:  <strong>אמתיה</strong> <small>[שפחתו]</small> של <strong>ר' אבא בר זוטרא אישתבאי</strong> <small>[נשבתה],</small> <strong>פרקה ההוא תרמודאה לשום איתתא</strong> <small>[פדה אותה</small> גוי <small>תרמודי אחד לשם אשה]</small> כדי לשאת אותה. <strong>שלחו</strong> חכמים <strong>ליה לדידיה</strong> <small>[לו]</small> לר' אבא בר זוטרא: <strong>אי יאות עבדת שדר לה גיטא דחירותא</strong> <small>[אם כראוי אתה</small> רוצה <small>לעשות, שלח לה שטר שיחרור].</small>
 ושואלים: <strong>היכי דמי</strong> <small>[כיצד בדיוק מדובר כאן]?</small> <strong>אי דמצו פרקי לה</strong> <small>[אם שיכולים לפדות אותה],</small> <strong>למה לי גיטא דחירותא</strong> <small>[שטר שיחרור]?</small> שיפדוה לשם שפחות! <strong>אי דלא מצו פרקי לה</strong> <small>[אם שאינם יכולים לפדות אותה],</small> <strong>כי שדר לה גיטא דחירותא מאי הוי</strong> <small>[כאשר ישלח לה שטר שיחרור מה יהיה]?</small> מה יועיל הדבר? והרי היא מצויה עתה ביד אותו גוי!
  ומשיבים:  <strong>לעולם</strong> מדובר <strong>דמצו פרקי לה</strong> <small>[שיכולים לפדות אותה],</small> <strong>וכיון דמשדר</strong> <small>[שישלח]</small> <strong>לה גיטא דחירותא</strong> <small>[שטר שיחרור],</small> <strong>חבורי מחברי אהדדי ופרקי לה</strong> <small>[יתחברו</small> תושבי העיר <small>זה עם זה ויפדו אותה]</small> אבל לא היו רוצים לפדות אותה רק לשם שפחות. <strong>ואי בעית אימא</strong> <small>[ואם תרצה אמור]</small> אחרת: <strong>לעולם</strong> מדובר ש<strong>לא מצו פרקי לה</strong> <small>[יכלו לפדות אותה],</small> <strong>וכיון דמשדר</strong> <small>[ששולח]</small> <strong>לה גיטא דחירותא</strong> <small>[שטר שיחרור],</small> על ידי כך היא <strong>מיתזלא באפיה</strong> <small>[מזדלזלת בעיניו]</small> של הגוי שפדה אותה לשם נישואין, שהוא יודע שהיא שפחה, <strong>ומפריק לה</strong> <small>[ומאפשר לה להיפדות].</small> ומקשים: והאם במקרה זה יהא קל לפדות אותה?
 <strong>והאמר מר</strong> <small>[והרי אמר החכם]:</small> <strong>חביבה להן</strong> על הגויים <strong>בהמתן של ישראל יותר מנשותיהן</strong> שלהם, ואם כן זה שהיתה שפחה של ישראל אינו בזוי בעיניהם! ומשיבים: <strong>הני מילי</strong> <small>[דברים אלה]</small> אמורים בדברים שנעשים <strong>בצינעא, אבל בפרהסיא זילא בהו מילתא</strong> <small>[מזולזל בהם הדבר]</small> ולא היה נושא לו לאשה שפחה. 
 <big>ב</big> מסופר: <strong>ההיא אמתא דהות</strong> <small>[שפחה אחת שהיתה]</small> <strong>בפומבדיתא, דהוו קא מעבדי בה אינשי איסורא</strong> <small>[שהיו עושים בה אנשים איסור</small> זנות<small>],</small> שלא יכול היה אדוניה לשומרה מפניהם. <strong>אמר אביי: אי לאו</strong> <small>[אם לא]</small> ש<strong>אמר רב יהודה אמר שמואל: כל המשחרר עבדו עובר בעשה, הוה כייפנא ליה למרה</strong> <small>[הייתי כופה את אדוניה],</small> <strong>וכתיב</strong> <small>[והיה כותב]</small> ונותן <strong>לה גיטא דחירותא</strong> <small>[שטר שיחרור].</small> <strong>רבינא אמר: כי הא</strong> <small>[</small>במקרה <small>כגון זה]</small> <strong>מודה רב יהודה</strong> שמותר הדבר לשחרר, <strong>משום מילתא דאיסורא</strong> <small>[דבר איסור]</small> שנכשלים בה בני אדם.
  ושואלים:  <strong>ואביי,</strong> האם סבור הוא שגם <strong>משום איסורא</strong> <small>[איסור]</small> <strong>לא</strong> יספיק טעם זה כדי לשחרר אותה? <strong>האמר</strong> <small>[הרי אמר]</small> <strong>רב חנינא בר רב קטינא אמר ר' יצחק: מעשה באשה אחת ש</strong>היתה <strong>חציה שפחה וחציה בת חורין,</strong> שהיתה שייכת לשני אדונים ושוחררה על ידי אחד מהם,
## דף לח:
 <strong>וכפו את רבה</strong> (אדוניה) <strong>ועשאה בת חורין, ואמר רב נחמן בר יצחק</strong> כהסבר מדוע כפו אותו לעשות כן: <strong>מנהג הפקר</strong> (זנות) <strong>נהגו בה</strong> אנשים. משמע שמשום שהיא גורמת לאיסור מותר לשחרר אותה!
  ודוחים:  <strong>הכי השתא</strong> <small>[וכי כך הוא</small> הדבר<small>]</small> כיצד אתה משווה?! <strong>התם</strong> <small>[שם]</small> כשהיתה חציה שפחה <strong>לא לעבד חזיא</strong> <small>[</small>היא <small>ראויה]</small> להינשא <strong>ולא לבן חורין חזיא</strong> <small>[</small>היא <small>ראויה],</small> ומשום כך מובן מדוע היא מפקירה את עצמה, ואין אפשרות לפתור את הדבר בדרך אחרת אלא בכך שישחררוה. <strong>הכא</strong> <small>[כאן]</small> <strong>אפשר</strong> לאדון <strong>דמיחד לה לעבדיה ומנטר לה</strong> <small>[שייחד אותה,</small> את השפחה הזו <small>לעבדו וישמור אותה]</small> העבד מפני האנשים לבל יעשו עימה איסורים, ולא צריך הוא לשחררה בשל כך. 
 <big>א</big> <strong>גופא</strong> <small>[לגופה]</small> של אותה הלכה שהזכרנו <strong>אמר רב יהודה אמר שמואל: כל המשחרר עבדו עובר ב</strong>מצות <strong>עשה, שנאמר: "לעלם בהם תעבדו"</strong> (ויקרא כה, מו), וזו מצות עשה שצריך לעבוד בעבדים כל ימי חייהם, ולכן אסור לשחררם.
 <strong>מיתיבי</strong> <small>[מקשים]</small> על כך ממה ששנינו: <strong>מעשה בר' אליעזר שנכנס בבית הכנסת</strong> להתפלל <strong>ולא מצא עשרה</strong> אנשים שיש בהם כדי מנין לתפילה בציבור, <strong>ושחרר</strong> את <strong>עבדו והשלימו לעשרה,</strong> משמע שמותר לשחרר עבד! ומשיבים: לצורך <strong>מצוה שאני</strong> <small>[שונה]</small> הדבר, שמשום מצוה של תפילה בעשרה מותר לעשות דבר זה.
  על כך מקשים ממה ש<strong>תנו רבנן</strong> <small>[שנו חכמים]:</small> <strong>"לעולם בהם תעבדו"</strong> — הרי זו <strong>רשות,</strong> אלו <strong>דברי ר' ישמעאל, ר' עקיבא אומר: חובה</strong> היא. <strong>ודילמא</strong> <small>[ושמא]</small> <strong>ר' אליעזר סבר לה</strong> <small>[סבור]</small> <strong>כמאן דאמר</strong> <small>[כמי שאומר]</small> <strong>רשות,</strong> וממילא אין להוכיח מכאן — לשיטת הסבורים שאסור לשחרר עבד — שמותר לשחרר משום מצוה!
  ומשיבים:  <strong>לא סלקא דעתך</strong> <small>[יעלה על דעתך]</small> לומר שכך סובר ר' אליעזר, <strong>דתניא בהדיא</strong> <small>[ש</small>כן <small>שנויה</small> ברייתא <small>במפורש]</small> בענין זה, ש<strong>ר' אליעזר אומר:</strong> "לעולם בהם תעבודו" — <strong>חובה</strong> הוא.
  ובאותו ענין <strong>אמר רבה: בהני תלת מילי</strong> <small>[ב</small>גלל <small>שלושה דברים אלה]</small> <strong>נחתי</strong> <small>[יורדים,</small> מתרוששים<small>]</small> <strong>בעלי בתים מנכסיהון</strong> <small>[מנכסיהם]:</small> <strong>דמפקי עבדייהו לחירותא</strong> <small>[שמוציאים</small> את <small>עבדיהם לחירות],</small> <strong>ודסיירי נכסייהו בשבתא</strong> <small>[ושמסיירים</small> ובודקים <small>נכסיהם בשבת],</small> <strong>ודקבעי סעודתייהו בשבתא בעידן בי מדרשא</strong> <small>[ושקובעים סעודתם בשבת בזמן בית המדרש]</small> ועל ידי כך נמנעים מלבוא לשמוע את הדרשה, וכפי ש<strong>אמר ר' חייא בר אבא אמר ר' יוחנן: שתי משפחות היו בירושלים, אחת קבעה סעודתא בשבתא</strong> <small>[סעודה בשבת]</small> <strong>ואחת קבעה סעודתא</strong> <small>[סעודה]</small> <strong>בערב שבת, ושתיהן נעקרו,</strong> אחת משום ביטול בית המדרש, והשניה משום שעל ידי סעודה זו נכנסו לשבת כשהם שבעים ולא יכלו לאכול את סעודת השבת לתיאבון. 
 <big>ב</big> <strong>אמר רבה אמר רב: המקדיש עבדו יצא לחירות</strong> ומסביר: <strong>מאי טעמא</strong> <small>[מה טעם]</small> הדבר? — <strong>גופיה</strong> <small>[גופו]</small> של העבד <strong>לא קדיש</strong> <small>[קדוש]</small> שהרי הוא אינו יכול להתקדש בקדושת הגוף כקרבן. ואף שיהיה העבד קדוש רק <strong>לדמי</strong> <small>[לדמים,</small> למחירו<small>]</small> <strong>לא קאמר</strong> <small>[אמר]</small> בעליו, אם כן בהכרח יש לומר <strong>דליהוי</strong> <small>[שיהיה]</small> <strong>"עם קדוש"</strong> (ישראל) <strong>קאמר</strong> <small>[אמר],</small> שזו היתה כוונת הדברים כשאמר שמקדיש אותו, ונמצא ששיחררו בכך.
 <strong>ורב יוסף אמר</strong> בשם <strong>רב:</strong> <strong>המפקיר עבדו יצא לחירות.</strong> ומעירים: <strong>מאן דאמר</strong> <small>[מי שאומר]</small> בשם רב <strong>מקדיש</strong> עבדו יצא לחירות — <strong>כל שכן</strong> שהוא סובר שכן הדין ב<strong>מפקיר,</strong> אבל <strong>מאן דאמר</strong> <small>[מי שאומר]</small> <strong>מפקיר</strong> עבדו יצא לחירות, <strong>אבל מקדיש</strong> לדעתו <strong>לא</strong> יצא לחירות. ומדוע? — <strong>דלמא לדמי קאמר</strong> <small>[שמא</small> כשהקדיש אותו — <small>לדמים אמר]</small> כשאר הקדש לצורך בדק הבית, שמוכרים אותו ומשתמשים בדמיו.
 <strong>איבעיא להו</strong> <small>[נשאלה להם</small> ללומדים<small>]:</small> בשני מקרים אלה, של מקדיש ומפקיר עבדו, שאמרנו שיצא בהם לחירות, האם <strong>צריך</strong> האדון גם לכתוב <strong>גט</strong> (שטר) <strong>שיחרור, או לא צריך?</strong> ומציעים: <strong>תא שמע</strong> <small>[בוא</small> ו<small>שמע]</small> פתרון לשאלה זו ממה ש<strong>אמר רב חייא בר אבין אמר רב: אחד זה ואחד זה,</strong> מקדיש ומפקיר — <strong>יצא</strong> העבד <strong>לחירות, וצריך גט שחרור.</strong>
 <strong>אמר רבה: ומותבינן אשמעתין</strong> <small>[ומקשים אנו על ההלכה שלנו],</small> כלומר, על אותה הלכה שרבה עצמו אמר בשם רב יש מקום להקשות. כיצד? שנינו: <strong>המקדיש נכסיו והיו בהן עבדים, אין הגזברין רשאין להוציאן לחירות, אבל מוכרין אותן,</strong> את העבדים, <strong>לאחרים, ואחרים מוציאין אותן לחירות. רבי אומר, אומר אני: אף הוא,</strong> העבד <strong>נותן דמי עצמו ויוצא</strong> לחירות, <strong>מפני שהוא</strong> הגזבר <strong>כמוכרו לו</strong> (לעצמו). ומכל מקום אפשר ללמוד מכאן שעצם הקדשת העבד אינה מוציאה אותו לחירות! ודוחים: <strong>מתניתא קא רמית עליה דרב</strong> <small>[</small>מ<small>ברייתא אתה מקשה על רב]?</small> <strong>רב</strong> עצמו <strong>תנא הוא ופליג</strong> <small>[וחולק]</small> על ברייתא זו.
  ומביאים קושיה אחרת על רב, <strong>תא שמע</strong> <small>[בוא</small> ו<small>שמע]</small> ממה ששנינו על הנאמר: <strong>"אך כל חרם</strong> אשר יחרים איש לה' מכל אשר לו... מאדם ובהמה<strong>"</strong> (ויקרא כז, כח). ודרשו חכמים: <strong>"מאדם"</strong> — <strong>אלו עבדיו ושפחותיו הכנענים,</strong> משמע שאפשר להקדישם, ולא יצאו לחירות בכך! ומשיבים: <strong>הכא במאי עסקינן</strong> <small>[כאן במה אנו עוסקים]</small> — ש<strong>אמר</strong> במפורש שמקדיש אותם <strong>לדמי</strong> <small>[לדמים].</small>
 ומקשים: <strong>אי הכי</strong> <small>[אם כך],</small> אפשר לומר שבברייתא <strong>אידך</strong> <small>[האחרת]</small> שהקשינו ממנה, ותירצנו שרב חולק עליה, <strong>נמי</strong> <small>[גם כן]</small> מדובר ש<strong>אמר</strong> האדון שהוא מקדיש את עבדיו <strong>לדמי</strong> <small>[לדמים]</small> ואין צורך לומר שרב חולק על אותה ברייתא!
  ומשיבים: שם אי אפשר לתרץ כך, כי  <strong>אי הכי</strong> <small>[אם כך]</small> אתה מפרש, מה שאמרו בברייתא ש<strong>אין הגזברים רשאין להוציאן לחירות, גזברים מאי עבידתייהו</strong> <small>[מה מעשיהם]</small> וכיצד יוציאו אותם לחירות אם לא זכו אלא בדמיהם?
 <strong>ותו</strong> <small>[ועוד],</small> מה שנאמר שם: <strong>אבל מוכרין אותן לאחרים ואחרים מוציאין אותן לחירות, אחרים מאי עבידתייהו</strong> <small>[מה מעשיהם],</small> מדוע יוציאו הם את העבדים לחירות? <strong>ותו</strong> <small>[ועוד],</small> מה שנאמר שם: <strong>רבי אומר, אומר אני: אף הוא נותן דמי עצמו ויוצא, מפני שהוא כמוכרו לו, ואי לדמי</strong> <small>[ואם לדמים]</small> הקדישו, <strong>מאי</strong> <small>[מה]</small> פירוש <strong>"מפני שהוא כמוכרו לו"?</strong> וכל זה אינו מתיישב אלא לפי השיטה שההקדש הזה גורם הקדש לגופם של העבדים, אלא מכיון שאי אפשר לעשות דבר בגופם, צריך לפדות אותם באיזה אופן, ואין הברייתא כשיטת רב.
  ומציעים עוד: <strong>תא שמע</strong> <small>[בוא</small> ו<small>שמע]</small> ראיה נוספת נגד שיטתו של רב, ממה ששנינו: <strong>המקדיש עבדו</strong> — העבד <strong>עושה</strong> (עובד עבודה) <strong>ואוכל</strong> בשכר עבודתו, מפני <strong>שלא הקדיש</strong> האדון <strong>אלא</strong> את <strong>דמיו</strong> של העבד. משמע שהקדש חל עליו, ואינו משתחרר!
## דף לט.
 ומתרצים: <strong>הא מני</strong> <small>[</small>ברייתא <small>זו</small> כשיטת <small>מי היא]?</small> כשיטת <strong>ר' מאיר היא,</strong> ש<strong>אמר: אין אדם מוציא דבריו</strong> להקדש <strong>לבטלה.</strong> ואם הקדיש דבר, אף שלא הקדישו בלשון הראויה, אנו מפרשים את דבריו באופן שלא יהיו דבריו לריק, ולכן אף שלא אמר האדון שמקדיש את העבד לדמים — אנו מפרשים כך את דבריו. ואילו רב סבור כדעת חכמים החולקים עליו, ולדעתם אין העבד קדוש.
  ומעירים:  <strong>הכי נמי מסתברא</strong> <small>[כך גם כן מסתבר</small> לפרש<small>],</small> <strong>דקתני סיפא</strong> <small>[ש</small>כן <small>שנה בסופה</small> של הברייתא<small>]:</small> <strong>וכן הוא,</strong> אדם בן חורין, <strong>שהקדיש עצמו</strong> — <strong>עושה ואוכל</strong> ממעשה ידיו, <strong>שלא הקדיש אלא דמיו</strong> (שוויו) ולא את גופו. ומעתה, <strong>אי אמרת בשלמא</strong> <small>[נניח אם אתה אומר]</small> שברייתא זו כשיטת <strong>ר' מאיר היא</strong> — <strong>שפיר</strong> <small>[יפה]</small> מובנת הברייתא כולה, שגם כאשר הקדיש את עצמו מפרשים שהתכוון לסוג הקדש שיש בו משמעות.
 <strong>אלא אי אמרת רבנן</strong> <small>[אם אתה אומר</small> ששיטת <small>חכמים]</small> <strong>היא, בשלמא</strong> <small>[נניח]</small> את הרישא העוסקת במקדיש <strong>עבדו</strong> נוכל לפרש — שכן <strong>לדמי קאי</strong> <small>[לדמים</small> הוא <small>עומד]</small> ולכן מסתבר שכאשר הוא מקדיש אותו יש לפרש שהוא מקדיש את דמיו, <strong>אלא</strong> הסיפא העוסקת במקדיש את עצמו — וכי <strong>איהו</strong> <small>[הוא</small> עצמו<small>]</small> <strong>לדמי קאי</strong> <small>[לדמים</small> הוא <small>עומד]?</small> הרי אין בן חורין עומד לכך! אלא בוודאי יש לפרש את הברייתא כשיטת ר' מאיר.
  ומציעים:  <strong>לימא כתנאי</strong> <small>[האם לומר</small> שיש מחלוקת <small>תנאים]</small> בבעיה זו של מקדיש עבדו? ששנינו: <strong>המקדיש עבדו</strong> — <strong>אין מועלין בו,</strong> בעבד, ששימוש בו אינו נחשב מעילה בהקדש. <strong>רבן שמעון בן גמליאל אומר: מועלין בשערו. מאי לאו בהא קמיפלגי</strong> <small>[האם לא ב</small>דבר <small>זה</small> הם <small>חלוקים],</small> <strong>דמר סבר</strong> <small>[שחכם זה,</small> רבן שמעון בן גמליאל, <small>סבור]:</small> <strong>קדוש,</strong> כלומר, חלה עליו קדושה, ולכן יש בו דין מעילה כבכל הקדש, <strong>ומר סבר</strong> <small>[וחכם זה,</small> תנא קמא, <small>סבור]:</small> <strong>לא קדוש?</strong>
 ותוהים: <strong>ותסברא</strong> <small>[ו</small>כי <small>סבור אתה]</small> שאפשר לפרש כן? אם כן <strong>האי</strong> <small>[זו]</small> הלשון <strong>"מועלין בו" ו"אין מועלין בו"</strong> השנויה במחלוקתם אינה לשון ראויה, <strong>האי</strong> <small>[זו]</small> הלשון <strong>"קדוש" ו"אינו קדוש" מיבעי ליה</strong> <small>[צריך היה לו</small> לומר<small>]</small> שכן בזה עיקר מחלוקתם!
 <strong>אלא, דכולי עלמא</strong> <small>[לדעת הכל]</small> צריכים לומר שהעבד אכן <strong>קדוש,</strong> שההקדש חל, ולא כדעת רב, <strong>והכא בהא קמיפלגי</strong> <small>[וכאן בזה נחלקו],</small> <strong>דמר סבר</strong> <small>[שחכם זה,</small> תנא קמא, <small>סבור]</small> ש<strong>עבדא כמקרקעי דמי</strong> <small>[עבד כקרקעות</small> הוא <small>נחשב],</small> שהרי הושוו עבדים לקרקעות לכמה דברים, וכשם שאין מעילה בקרקעות אף אין מעילה בעבדים, <strong>ומר סבר</strong> <small>[וחכם זה,</small> רבן שמעון בן גמליאל, <small>סבור]</small> <strong>כמטלטלי דמי</strong> <small>[כמטלטלים</small> הוא <small>נחשב]</small> ומשום כך יש דין מעילה בעבדים כמו במטלטלים.
  ומקשים:  <strong>אי הכי</strong> <small>[אם כך]</small> אתה מפרש את מחלוקתם, <strong>אדמיפלגי</strong> <small>[עד ש</small>הם <small>נחלקים]</small> <strong>בשערו</strong> של העבד אם מועלים בו או לא, <strong>ליפלגו</strong> <small>[שיחלקו]</small> <strong>בגופו</strong> עצמו אם מועלים או אין מועלים בו!
 <strong>אלא,</strong> כך צריך לומר: <strong>דכולי עלמא</strong> <small>[לדעת הכל]</small> <strong>עבדא כמקרקעי דמי</strong> <small>[העבד כקרקעות</small> הוא <small>נחשב]</small> וממילא אין בו מעילה, <strong>והכא</strong> <small>[וכאן]</small> <strong>בשערו העומד ליגזז קמיפלגי</strong> <small>[נחלקו],</small> האם הוא נחשב עדיין כחלק מן העבד. <strong>מר סבר</strong> <small>[חכם זה,</small> רבן שמעון בן גמליאל, <small>סבור]</small> ש<strong>כגזוז דמי</strong> <small>[</small>הוא <small>נחשב]</small> ואינו נחשב עוד כחלק מן העבד, ואם כן, כתלוש הוא, וחל עליו דין מעילה כבכל המיטלטלים, <strong>ומר סבר</strong> <small>[וחכם זה,</small> תנא קמא, <small>סבור]:</small> <strong>לאו</strong> <small>[לא]</small> <strong>כגזוז דמי</strong> <small>[</small>הוא <small>נחשב]</small> אלא כמחובר בעבד כל עוד לא נגזז בפועל, ואף השיער נחשב כקרקעות, ומשום כך אין מועלים בו.
  ומציעים:  <strong>לימא הני תנאי כהני תנאי</strong> <small>[האם לומר</small> ש<small>תנאים אלה</small> ש<small>נחלקו כ</small>מחלוקת <small>תנאים אלה</small> האחרים<small>]?</small> <strong>דתנן</strong> <small>[ש</small>כן <small>שנינו</small> במשנה<small>],</small> <strong>ר' מאיר אומר: יש דברים שהם כקרקע</strong> מבחינת צורתם <strong>ואינן כקרקע</strong> מבחינת דינם, <strong>ואין חכמים מודים לו,</strong> כיצד? — אם טוען אדם כלפי חבירו: <strong>"עשר גפנים טעונות</strong> (נושאות פירות) <strong>מסרתי לך</strong> לשמירה <strong>", והלה אומר: "אינן אלא חמש"</strong> — <strong>ר' מאיר מחייב</strong> את הנתבע בשבועה, כדין כל מודה במקצת, <strong>וחכמים אומרים: כל המחובר לקרקע הרי הוא כקרקע,</strong> ואין נשבעים על כפירת קרקעות.
 <strong>ו</strong>על כך <strong>אמר ר' יוסי בר' חנינא:</strong> בענין <strong>ענבים העומדות ליבצר איכא בינייהו</strong> <small>[יש ביניהם]</small> מחלוקת, ולא בכל עצים נושאי פרי, ש<strong>ר' מאיר סבר</strong> <small>[סבור]:</small> כיון שהן עומדות להיבצר — <strong>כבצורות דמיין</strong> <small>[</small>הן <small>נחשבות]</small> ומשום כך דינן כתלושות, ונשבעים על מיטלטלים. <strong>ורבנן סברי</strong> <small>[וחכמים סבורים]:</small> <strong>לאו</strong> <small>[לא]</small> <strong>כבצורות דמיין</strong> <small>[נחשבות]</small> ודינן כקרקע ולפיכך אין נשבעים עליהן. ואם כן, האם יש לומר שבמחלוקת רבן שמעון בן גמליאל וחכמים הם חלוקים?
 ודוחים: אין בהכרח לומר שהמחלוקת בברייתא ביחס לשערו של עבד היא כמחלוקת במשנה ביחס לענבים, כי <strong>אפילו תימא</strong> <small>[תאמר]</small> כ<strong>ר' מאיר</strong> במשנה בענין ענבים העומדות להיבצר, שלדעתו נחשבות כבצורות — אין מכאן ראיה לשערו של עבד העומד להיגזז, כי <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' מאיר התם</strong> <small>[שם]</small> שפירות העומדים להיתלש נחשבים כתלושים <strong>אלא</strong> דווקא <strong>בענבים,</strong> שכל <strong>כמה דקיימין</strong> <small>[ש</small>הם <small>נמצאים,</small> נשארים<small>]</small> יותר על העץ לאחר בישולם הם <strong>מיכחש כחישי</strong> <small>[מצטמקים יותר]</small> ונפסדים בכך, <strong>אבל הכא</strong> <small>[כאן],</small> בשיער, כל <strong>כמה דקאי</strong> <small>[ש</small>הוא <small>נמצא]</small> יותר על העבד <strong>אשבוחי משבח</strong> <small>[משתבח</small> הוא<small>]</small> ולכן אין לומר שהוא כגזוז.
  ובקשר לדברי רב שנאמרו מקודם שהמפקיר עבדו יצא לחירות, מסופר: <strong>כי סליק</strong> <small>[כאשר עלה]</small> <strong>ר' חייא בר יוסף</strong> מבבל לארץ ישראל, <strong>אמר להאי שמעתא</strong> <small>[את ההלכה הזו]</small> של <strong>רב</strong> שהמפקיר עבדו יצא לחירות <strong>קמיה</strong> <small>[לפני]</small> <strong>ר' יוחנן. אמר ליה</strong> <small>[לו]</small> ר' יוחנן בתמיהה: האמנם <strong>אמר רב הכי</strong> <small>[כך]?</small> ותוהים על כך: <strong>ו</strong>כי <strong>הוא,</strong> ר' יוחנן עצמו, <strong>לא אמר הכי</strong> <small>[כך]?</small> <strong>והאמר</strong> <small>[והרי אמר]</small> <strong>עולא אמר ר' יוחנן: המפקיר עבדו יצא לחירות, וצריך גט</strong> (שטר) <strong>שחרור,</strong> אם כן, מדוע הוא תמה על רב?!
  ומשיבים: לא היתה בדבריו תמיהה אלא  <strong>הכי קאמר ליה</strong> <small>[כך אמר לו]</small> לר' חייא בר יוסף: האמנם <strong>אמר רב כוותי</strong> <small>[כמותי]?</small> ונהנה לשמוע שגם רב סבור כך. <strong>ואיכא דאמרי</strong> <small>[ויש שאומרים]</small> באופן אחר: <strong>לא סיימוה</strong> את ההלכה <strong>קמיה</strong> <small>[לפניו],</small> לפני ר' יוחנן, שלדעת רב צריך העבד גט שיחרור. <strong>אמר ליה</strong> <small>[לו]</small> לר' חייא בר יוסף: <strong>ו</strong>כי <strong>לא אמר רב</strong> כי <strong>צריך גט שחרור? ור' יוחנן לטעמיה</strong> <small>[לטעמו,</small> לשיטתו<small>]</small> ש<strong>אמר עולא אמר ר' יוחנן : המפקיר עבדו יצא לחירות, וצריך גט שחרור.</strong> 
 <big>א</big> <strong>גופא</strong> <small>[לגופה]</small> של אותה הלכה שהזכרנו, <strong>אמר עולא אמר ר' יוחנן: המפקיר עבדו</strong> — <strong>יצא</strong> בכך העבד <strong>לחירות, וצריך גט שיחרור</strong> כדי לשחררו לגמרי ולהתירו לשאת אשה מישראל.
 <strong>איתיביה</strong> <small>[הקשה לו]</small> <strong>ר' אבא לעולא</strong> ממה ששנינו בברייתא: <strong>גר שמת ובזבזו</strong> (בזזו) <strong>ישראל נכסיו,</strong> שהרי אין לו יורשים ונכסיו נעשו הפקר וכל אחד יכול לזכות בהם, <strong>והיו בהן,</strong> בין הנכסים, <strong>עבדים, בין</strong> שהיו עבדים <strong>גדולים ובין קטנים</strong> — <strong>קנו עצמן</strong> והריהם <strong>בני חורין,</strong> משום שגם הם זוכים מן ההפקר וזכו בעצמם. <strong>אבא שאול אומר:</strong> עבדים <strong>גדולים</strong> — <strong>קנו עצמן בני חורין, קטנים</strong> — <strong>כל המחזיק בהן, זכה בהן.</strong>
 ולשיטת ר' יוחנן יש לשאול: <strong>וכי מי כתב גט שחרור לאלו</strong> שנעשו בני חורין? והרי בעליהם הגר מת בלא ששיחררם. משמע שעל ידי זה שהעבד נעשה כהפקר הוא יוצא לחירות לגמרי, ואינו צריך כתב שיחרור!
 <strong>אמר</strong> עולא: <strong>דמי האי מדרבנן כדלא גמרי אינשי שמעתא</strong> <small>[דומה זה מן החכמים,</small> ר' אבא, <small>כמו</small> אנשים <small>שלא למדו הלכה],</small> ולא ענה לו כלל על שאלתו, מפני שחשב שאינו ראוי לתשובה על שאלה זו. ושואלים: <strong>וטעמא מאי</strong> <small>[וטעם</small> הדבר <small>מהו]?</small> מדוע במקרה כזה אכן אין העבדים צריכים גט שיחרור? <strong>אמר רב נחמן, קסבר</strong> <small>[סבור]</small> <strong>עולא: עבדו</strong> של <strong>גר</strong> הוא לענין זה <strong>כי</strong> <small>[כמו]</small> <strong>אשתו</strong> של גר, <strong>מה אשתו משתלחה</strong> (מותרת) במותו <strong>בלא גט,</strong> ואינה צריכה גט להפקיע את איסורה, <strong>אף עבדיו משתלחים</strong> (משתחררים) <strong>בלא גט.</strong>
 ומקשים: <strong>אי הכי</strong> <small>[אם כך],</small> אם אתה משווה לענין זה עבד לאשה, מדוע נאמר הדבר דווקא בעבדו של גר? <strong>אפילו ישראל נמי</strong> <small>[גם כן]</small> היה צריך להיות שבמות האדון ישתחררו עבדיו לגמרי בדומה לאשתו! ומשיבים: בעבדים <strong>אמר קרא</strong> <small>[הכתוב]:</small> <strong>"והתנחלתם אתם לבניכם אחריכם לרשת אחזה"</strong> (ויקרא כה, מו) ומשום כך יש זכות לבנים בעבדים, ולכן אינם יוצאים לחירות במיתת האדון, אבל גר אין לו יורשים.
  ומקשים:  <strong>אי הכי</strong> <small>[אם כן],</small> <strong>המפקיר עבדו ו</strong>אחר כך <strong>מת, נמי</strong> <small>[גם כן]</small> לא יצטרך גט שיחרור, שהרי שוב אין כאן נחלה לבנים, <strong>אלמה</strong> <small>[מדוע]</small> <strong>אמר אמימר: המפקיר עבדו ומת</strong> — <strong>אותו העבד אין לו תקנה,</strong> שאין מי שישחרר אותו? ואומרים: <strong>דאמימר קשיא</strong> <small>[</small>זו <small>ש</small>אמר <small>אמימר</small> אכן <small>קשה]</small> על הסברו של רב נחמן לדברי עולא.
 <strong>אמר ר' יעקב בר אידי אמר ר' יהושע בן לוי: הלכה כאבא שאול</strong> בענין גר שמת והשאיר עבדים. <strong>אמר ליה</strong> <small>[לו]</small> <strong>ר' זירא לר' יעקב בר אידי:</strong>
## דף לט:
 <strong>בפירוש שמיע לך</strong> <small>[שמעת</small> זאת<small>]</small> בשם ר' יהושע בן לוי, <strong>או מכללא שמיע לך</strong> <small>[מכלל</small> דבריו <small>שמעת,</small> למדת, זאת<small>]?</small> שאל אותו ר' יעקב בר אידי: <strong>מאי כללא</strong> <small>[מהו</small> אותו <small>הכלל]</small> שיכול הייתי להבין דבר זה ממנו? השיב לו ר' זירא: ש<strong>אמר ר' יהושע בן לוי, אמרו לפני רבי:</strong> אם <strong>אמר</strong> אדם <strong>"נתייאשתי מפלוני עבדי", מהו</strong> דינו של אותו עבד? <strong>אמר להם, אומר אני: אין לו תקנה</strong> לעבד <strong>אלא בשטר</strong> שיחרור.
 <strong>ואמר ר' יוחנן:</strong> <strong>מאי טעמא</strong> <small>[מהו הטעם]</small> של <strong>רבי? - גמר</strong> <small>[לומד</small> הוא<small>]</small> בגזירה שווה <strong>"לה" "לה" מאשה,</strong> שבאשה נאמר "וכתב לה ספר כריתות" (דברים כד, ג) ובשפחה נאמר "חופשה לא ניתן לה" (ויקרא יט, כ); <strong>מה אשה</strong> אינה יוצאת מבעלה אלא <strong>בשטר</strong> (גט), <strong>אף עבד נמי</strong> <small>[גם כן]</small> משתחרר דווקא <strong>בשטר.</strong>
 עד כאן שמעת, <strong>וקא דייקת מינה</strong> <small>[ודייקת מכאן],</small> מן ההשוואה הזאת, לענייננו, במיתת האדון, שהעבד דינו <strong>כאשה, מה אשה</strong> כשמותרת במיתת בעלה — הרי זה כשיש עליה זיקת <strong>איסורא</strong> <small>[איסור]</small> <strong>ולא</strong> זיקת <strong>ממונא</strong> <small>[ממון],</small> <strong>אף עבד נמי</strong> <small>[גם כן]</small> אין מיתת האדון משחררת אותו אלא כשיש זיקת <strong>איסורא</strong> <small>[איסור]</small> <strong>ולא</strong> זיקת <strong>ממונא</strong> <small>[ממון],</small> ודבר זה יכול להיות רק בעבד גדול שבאותה שעה זוכה מבחינה ממונית בעצמו, ולא בעבד קטן, וכשיטת אבא שאול בענין עבדים קטנים. ונמצא שסבור ר' יהושע בן לוי כאבא שאול.
  אמר לו: <strong>ואי מכללא מאי</strong> <small>[ואם</small> אכן <small>מכלל</small> הדברים למדתי, <small>מה]</small> הפגם בכך? <strong>אמר ליה</strong> <small>[לו]:</small> שאם למדת כן מכלל דברי ר' יהושע בן לוי <strong>אדרבה</strong> (להיפך), <strong>דוק מינה לאידך גיסא</strong> <small>[דקדק מכאן לצד האחר]</small> ואמור כך: <strong>מה אשה</strong> מועילה בה מיתה לשחררה בלא גט <strong>בין</strong> שהיא <strong>גדולה בין</strong> שהיא <strong>קטנה, אף עבד נמי</strong> <small>[גם כן]</small> <strong>בין</strong> שהוא <strong>גדול בין</strong> שהוא <strong>קטן</strong> הריהו נעשה בן חורין במיתת האדון, ולא כשיטת אבא שאול! <strong>אמר ליה</strong> <small>[לו]:</small> <strong>בפירוש שמיע לי</strong> <small>[שמעתי]</small> זאת מר' יהושע בן לוי שהלכה כאבא שאול.
 <strong>ור' חייא בר אבא אמר</strong> בשם <strong>ר' יוחנן: אין הלכה כאבא שאול. אמר ליה</strong> <small>[לו]</small> <strong>ר' זירא לר' חייא בר אבא: בפירוש שמיע לך</strong> <small>[שמעת]</small> את הדבר, <strong>או מכללא שמיע לך</strong> <small>[מכלל</small> הדברים <small>שמעת,</small> למדת אותו<small>]?</small> שאל אותו: <strong>מאי כללא</strong> <small>[מהו</small> אותו <small>הכלל]</small> שיכול הייתי להבין זאת ממנו? השיב לו: ממה ש<strong>אמר ר' יהושע בן לוי, אמרו לפני רבי:</strong> אם אמר האדון <strong>"נתייאשתי מפלוני עבדי", מהו? אמר להם. אומר אני: אין לו תקנה אלא בשטר.</strong>
 <strong>ואמר ר' יוחנן: מאי טעמא</strong> <small>[מה הטעם]</small> של <strong>רבי?</strong> — <strong>גמר</strong> <small>[למד]</small> מגזירה שווה <strong>"לה" "לה" מאשה; מה אשה</strong> אינה יוצאת מבעלה אלא <strong>בשטר, אף עבד נמי</strong> <small>[גם כן]</small> אינו יוצא
 <strong>לחירות אלא</strong> <strong>בשטר. וקא דייקת מינה</strong> <small>[ולמדת מכאן]</small> שדינו אף לענין מיתה <strong>כאשה; מה אשה</strong> משתלחת במיתת בעלה <strong>בין</strong> שהיא <strong>גדולה בין</strong> שהיא <strong>קטנה, אף עבד נמי</strong> <small>[גם כן]</small> <strong>בין</strong> שהוא <strong>גדול בין</strong> שהוא <strong>קטן</strong> משתחרר באותה דרך, וכמו שיוצא בשטר בעודו קטן, כך יוצא במיתת האדון.
  ושאל אותו ר' חייא בר אבא: <strong>ואי מכללא מאי</strong> <small>[ואם מכלל</small> הדברים למדתי, <small>מה]</small> הפגם בכך? והשיב לו ר' זירא: <strong>אדרבה</strong> (להיפך), <strong>דוק מינה להך גיסא</strong> <small>[דקדק מכאן לצד אחר],</small> וכך תדקדק: <strong>מה אשה</strong> מדובר כאן בהפקעת <strong>איסורא</strong> <small>[איסור]</small> <strong>ולא ממונא</strong> <small>[ממון],</small> <strong>אף עבד נמי</strong> <small>[גם כן]</small> מדובר במקום שיש הפקעת <strong>איסורא</strong> <small>[איסור]</small> <strong>ולא ממונא</strong> <small>[ממון]!</small> <strong>אמר ליה</strong> <small>[לו]:</small> <strong>בפירוש שמיע לי</strong> <small>[שמעתי]</small> את הדבר מר' יוחנן.
 <big>א</big> ומעתה דנים באותה הלכה לגופה, <strong>אמר מר</strong> <small>[החכם,</small> רבי<small>]:</small> <strong>אמר להם, אומר אני: אין לו תקנה אלא בשטר.</strong> ומקשים: <strong>והתניא</strong> <small>[והרי שנינו</small> בברייתא<small>]:</small> <strong>רבי אומר, אומר אני: אף הוא נותן דמי עצמו ויוצא, מפני שהוא כמוכרו לו,</strong> משמע שהעבד יוצא לא רק בשטר אלא גם באופן אחר!
  ומשיבים:  <strong>הכי קאמר</strong> <small>[כך אמר]:</small> <strong>או</strong> יוצא <strong>בכסף או בשטר, והאי</strong> <small>[וזה]</small> <strong>פקע ליה כספיה</strong> <small>[לו כספו]</small> שהוא יכול לתת ועל ידו להשתחרר, וממילא אין להוציאו אלא בשטר. <strong>ולאפוקי מהאי תנא</strong> <small>[ולהוציא מ</small>דברי <small>תנא זה]</small>,
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>ר' שמעון אומר משום</strong> (בשם) <strong>ר' עקיבא: יכול יהא כסף גומר בה</strong> באמה עבריה, ומשחרר אותה לחלוטין מאדוניה <strong>כדרך ששטר גומר בה?</strong> — <strong>תלמוד לומר</strong> בפרשת הבא על שפחה חרופה (מסורה) לאיש שאין שניהם חייבים מיתה כדין הבא על אשת איש בת חורין: <strong>"והפדה לא נפדתה</strong> או חופשה לא ניתן לה
 <strong>"</strong>(ויקרא יט, כ), ובסוף הפסוק נאמר "לא יומתו כי לא חופשה", לומר: <strong>אורעה</strong> (זומנה, נתקשרה) <strong>כל הפרשה כולה ל</strong>דין של <strong>"לא חפשה"</strong> (ויקרא יט,כ) בלבד, לומר שאין טעמו של דבר שאינה בת חורין תלוי בכסף ("והפדה לא נפדתה"), אלא בכך שלא נשתחררה בשטר ("חופשה"), <strong>לומר לך: שטר גומר בה</strong> ומשחררה לחלוטין <strong>ואין הכסף גומר בה.</strong>
 <strong>אמר רמי בר חמא אמר רב נחמן: הלכה כר' שמעון. ורב יוסף בר חמא אמר</strong> בשם <strong>ר' יוחנן: אין הלכה כר' שמעון.</strong>
 מסופר: <strong>אשכחיה</strong> <small>[מצא אותו]</small> <strong>רב נחמן בר יצחק לרבא בר שאילתא דהוה קאי אפיתחא דבי תפלה</strong> <small>[שהיה עומד על פתח בית התפילה,</small> בית הכנסת<small>],</small> <strong>אמר ליה</strong> <small>[לו]</small> בענין זה: <strong>הלכה</strong> כר' שמעון <strong>או אין הלכה</strong> כמותו? <strong>אמר ליה</strong> <small>[לו]:</small> <strong>אני אומר אין הלכה</strong> בענין זה כר' שמעון, <strong>ורבנן דאתו</strong> <small>[וחכמים שבאו]</small> <strong>ממחוזא אמרי</strong> <small>[אומרים]:</small> <strong>אמר ר' זירא משמיה</strong> <small>[משמו]</small> של <strong>רב נחמן: הלכה</strong> כר' שמעון,
 <strong>וכי אתאי</strong> <small>[וכאשר באתי]</small> <strong>לסורא, אשכחתיה</strong> <small>[מצאתי אותו]</small> את <strong>ר' חייא בר אבין, אמרי ליה</strong> <small>[אמרתי לו]:</small> <strong>אימא לי איזי גופא דעובדא היכי הוה</strong> <small>[אמור לי ידידי גוף המעשה איך היה],</small> מה בדיוק אמר רב נחמן? <strong>אמר לי: דההיא אמתא דהוה מרה שכיב מרע</strong> <small>[שפחה אחת שהיה אדוניה נוטה למות],</small> <strong>אתיא בכיא קמיה</strong> <small>[באה ובכתה לפניו],</small> וכך <strong>אמרה ליה</strong> <small>[לו]:</small> <strong>עד אימת תשתעביד ותיזיל ההיא איתתא</strong> <small>[עד מתי תשתעבד ותלך</small> ותמשיך <small>אותה אישה],</small> כלומר, עד כמה אהיה עוד שפחה? <strong>שקל כומתיה שדא בה</strong> <small>[לקח</small> את <small>כובעו זרק לה],</small> ו<strong>אמר לה: זיל</strong> <small>[לכי]</small> <strong>קני הא</strong> <small>[</small>את <small>זה,</small> את הכומתה<small>]</small> <strong>ו</strong>על ידי כך <strong>קני נפשך</strong> <small>[את עצמך]</small> כמשוחררת. <strong>אתו לקמיה</strong> <small>[באו</small> לדון <small>לפני]</small> <strong>רב נחמן</strong> בענין זה, <strong>אמר להו</strong> <small>[להם]:</small> <strong>לא עשה ולא כלום.</strong>
 <strong>מאן דחזא</strong> <small>[מי שראה]</small> את הדבר <strong>סבר</strong> <small>[סבור היה]</small> <strong>משום</strong> ש<strong>הלכה כר' שמעון</strong> שאין שפחה משתחררת אלא בשטר. <strong>ולא היא, אלא משום דהוה ליה</strong> <small>[שהיה זה]</small> קנין חליפין שנעשה ב<strong>כליו של מקנה,</strong> ואין קנין אלא כשקונה המקנה כלי של הקונה, ומשום כך לא חל השיחרור.
 <strong>אמר רב שמואל בר אחיתאי אמר רב המנונא סבא אמר ר' יצחק בר אשיאן אמר רב הונא אמר רב המנונא: הלכה כר' שמעון.</strong> ומסכמים: <strong>ולא היא,</strong> אלא <strong>אין הלכה כר' שמעון.</strong> 
 <big>ב</big> <strong>אמר ר' זירא אמר ר' חנינא אמר רב אשי אמר רבי: עבד שנשא את בת חורין בפני רבו</strong> —
## דף מ.
 <strong>יצא לחירות. אמר לו ר' יוחנן</strong> לר' זירא: הלכה קיצונית <strong>כל כך יש בידך, ואני שונה</strong> הלכה זו: <strong>הכותב שטר אירוסין לשפחתו,</strong> שכותב לה האדון "הרי את מקודשת לי", <strong>ר' מאיר אומר: מקודשת, וחכמים אומרים: אינה מקודשת,</strong> שאפילו זו אינה הוכחה ששיחרר אותה, ולכן אינה מקודשת!
  ומשיבים:  <strong>כדאמר</strong> <small>[כפי שאמר]</small> <strong>רבה בר רב שילא</strong> בענין שיבואר להלן: מדובר <strong>כשרבו</strong> של העבד <strong>הניח לו תפילין, הכא נמי</strong> <small>[כאן גם כן]</small> מדובר לא שנשא העבד אשה בפניו אלא ש<strong>רבו</strong> עצמו <strong>השיאו אשה</strong> וזו בוודאי ראיה ששיחררו.
 ושואלים: <strong>ומי איכא מידי</strong> <small>[והאם יש דבר]</small> כזה שאתה אומר <strong>דלעבדיה לא מעבד ליה איסורא</strong> <small>[שלעבדו אינו עושה לו איסור]</small> ואם השיאו בת חורין לעבדו — בוודאי שיחררו, <strong>ואיהו עבד איסורא</strong> <small>[והוא</small> עצמו <small>עושה איסור],</small> שהוא עצמו חשוד שנושא שפחה שלא שיחרר אותה? וכיצד לפי זה ניתן להבין את דעת חכמים?
 <strong>אמר רב נחמן בר יצחק: הכא במאי עסקינן</strong> <small>[כאן במה אנו עוסקים]</small> — ש<strong>אמר לה,</strong> לשפחה כשנתן לה את שטר הקידושין: <strong>"צאי בו והתקדשי בו",</strong> והתכוון לשחרר אותה בכך, ובזה נחלקו: <strong>ר' מאיר סבר</strong> ש<strong>יש בלשון הזה לשון שחרור</strong> ולכן היא מקודשת, <strong>ורבנן סברי</strong> <small>[וחכמים סבורים]:</small> <strong>אין בלשון הזה לשון שחרור,</strong> אם כן, המחלוקת שלהם אינה בכוונתו לשחרר את השפחה, ואף לדעת חכמים אינו חשוד לשאתה לאשה בלא לשחררה, אלא בשאלה מה התוקף של דבריו.
  ובאותו ענין <strong>אמר ר' יהושע בן לוי: עבד שהניח תפילין בפני רבו</strong> — <strong>יצא לחירות,</strong> שאין דרכו של עבד להניח תפילין לפי שאינו חייב במצוה זו. <strong>מיתיבי</strong> <small>[מקשים]</small> על כך ממה ששנינו בברייתא: עבד ש<strong>לוה הימנו רבו, או שעשאו רבו אפוטרופוס</strong> לנכסיו, <strong>או שהניח תפילין בפני רבו, או שקרא שלשה פסוקים בבית הכנסת בפני רבו,</strong> אף על פי שכל אלה הם דברים שנוהגים בבן חורין — <strong>הרי זה לא יצא לחירות</strong> על ידי כך, וקשה איפוא לר' יהושע בן לוי!
 <strong>אמר רבה בר רב שילא:</strong> ר' יהושע בן לוי אמר דבריו <strong>כשרבו</strong> בעצמו <strong>הניח לו תפילין,</strong> ובמקרה זה ברור שעושה זאת מדעתו, ולא היה מניח לו תפילין אלא אם כן שיחררו. 
 <big>א</big> <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' יוחנן:</strong> <strong>מי שאמר בשעת מיתתו: "פלונית שפחתי אל ישתעבדו בה לאחר מותי"</strong> — <strong>כופין את היורשים וכותבין לה גט</strong> (שטר) <strong>שחרור. אמרו לפניו ר' אמי ור' אסי: רבי,</strong> וכי <strong>אי</strong> (אין) <strong>אתה מודה שבניה עבדים?</strong> שבאמת אין כאן לשון שיחרור ממש, אלא רצה לומר שלא ישתעבדו בה יותר מדי, ומכל מקום אין בכך שיחרור, ובניה ישארו עבדים, ואם כן מדוע כופים את הבנים לשחררה?
 <strong>כי אתא</strong> <small>[כאשר בא]</small> <strong>רב שמואל בר יהודה אמר</strong> בשם <strong>ר' יוחנן</strong> בנוסח אחר: <strong>מי שאמר בשעת מיתתו: "פלונית שפחתי קורת רוח עשתה לי, יעשה לה קורת רוח"</strong> — <strong>כופין את היורשין ועושין לה קורת רוח,</strong> ואם אין לה קורת רוח אלא כשמשחררים אותה — ישחררוה. <strong>מאי טעמא</strong> <small>[מה טעם]</small> הדבר? <strong>מצוה לקיים דברי המת.</strong>
 <strong>אמר אמימר: המפקיר עבדו</strong> — <strong>אותו עבד אין לו תקנה</strong> מבחינת ההלכה. <strong>מאי טעמא</strong> <small>[מה טעם]</small> הדבר? <strong>גופיה</strong> <small>[גופו]</small> של העבד שוב <strong>לא קני ליה</strong> <small>[קנוי לו</small> לאדון<small>],</small> <strong>איסורא</strong> <small>[</small>חלק <small>האיסור]</small> בלבד <strong>הוא דאיכא גביה</strong> <small>[שיש אצלו,</small> אצל האדון<small>]</small> שעדיין אסור העבד בבת ישראל, <strong>ואיסורא לא מצי מקני ליה</strong> <small>[ו</small>את <small>האיסור אינו יכול להקנות לו],</small> שאין זה דבר שניתן להקנות, ושטר שיחרור לא מועיל כאן, שהרי כבר אין העבד שלו.
 <strong>אמר ליה</strong> <small>[לו]</small> <strong>רב אשי לאמימר: והאמר</strong> <small>[והרי אמר]</small> <strong>עולא אמר</strong> בשם <strong>ר' יוחנן, ורב חייא בר אבין אמר</strong> זאת בשם <strong>רב: אחד זה ואחד זה</strong> בין מקדיש עבדו ובין מפקיר עבדו <strong>יצא לחירות, וצריך גט שחרור,</strong> משמע שמפקיר עבדו משתחרר מקנין הממון ויוצא אחר כך בגט שיחרור להיות בן חורין, <strong>אמר ליה</strong> <small>[לו]:</small> מה שאמרו <strong>"צריך"</strong> כוונתו שאמנם צריך <strong>ו</strong>אולם <strong>אין לו תקנה,</strong> שכדי שיהיה חופשי לגמרי ויהיה מותר בבת ישראל צריך גט שיחרור, אבל אי אפשר לעשות זאת. עד כאן לשון אחת.
 <strong>איכא דאמרי</strong> <small>[יש שאומרים]</small> זאת בלשון אחרת: <strong>אמר אמימר: המפקיר עבדו ומת</strong> האדון — <strong>אותו העבד אין לו תקנה. מאי טעמא</strong> <small>[מה טעם]</small> הדבר? <strong>גופיה</strong> <small>[גופו]</small> של העבד <strong>לא קני ליה</strong> <small>[קנוי לו]</small> עוד לאדון, <strong>איסורא</strong> <small>[איסור]</small> בלבד <strong>הוא דאיכא גביה</strong> <small>[שיש אצלו],</small> <strong>ו</strong>את הכוח להתיר <strong>איסורא</strong> <small>[איסור]</small> של האב <strong>לבריה</strong> <small>[לבנו]</small> <strong>לא מורית</strong> <small>[מוריש].</small> <strong>אמר ליה</strong> <small>[לו]</small> <strong>רב אשי לאמימר: והא כי אתא</strong> <small>[והרי כאשר בא]</small> <strong>רב דימי</strong> מארץ ישראל לבבל, <strong>אמר</strong> בשם <strong>ר' יוחנן</strong> שמי שאמר שאל ישתעבדו בשפחתו כופים את היורשים וכותבים לה גט שיחרור!
  ענה לו אמימר: מה שאמר <strong>רב דימי</strong> בשם ר' יוחנן <strong>טעותא</strong> <small>[טעות]</small> <strong>היא,</strong> שלא כך אמר ר' יוחנן. <strong>אמר ליה</strong> <small>[לו]:</small> <strong>מאי טעותא</strong> <small>[מה הטעות]</small> — ש<strong>לא אמרה</strong> את הדבר הזה <strong>בלשון שחרור, הא</strong> <small>[הרי]</small> אם <strong>אמרה</strong> <strong>בלשון שחרור הכי נמי</strong> <small>[כך גם כן]</small> היה מועיל הדבר, ואם כן, מפני מה אין אתה מודה לדבריו? <strong>אמר ליה</strong> <small>[לו]:</small> <strong>אנא</strong> <small>[אני]</small> <strong>כדרב שמואל בר יהודה סבירא לי</strong> <small>[סבור אני]</small> שלא כך היו דבריו של ר' יוחנן, אלא שאמר דבריו במקרה שאמר האב שיעשו לה קורת רוח, ואם כן, אין כאן ענין של שיחרור אלא צוואת המת לעשות קורת רוח לשפחה זו.
  מסופר:  <strong>ההוא דסקרתא דעבדי דאזדבן</strong> <small>[עיר של עבדים שנמכרה]</small> <strong>לגוי, כלו</strong> (מתו) <strong>מרוותא בתראי</strong> <small>[אדוניהם האחרונים]</small> הגויים, <strong>אתו לקמיה</strong> <small>[באו</small> אותם העבדים <small>לפני]</small> <strong>רבינא</strong> ואמרו שמכיון שבפועל אין להם אדונים היו רוצים להיחשב כישראלים גמורים, <strong>אמר להו</strong> <small>[להם]:</small> <strong>זילו אהדרו אבני מרוותא קמאי</strong> <small>[לכו</small> ו<small>חזרו על בני האדונים הראשונים</small> שלכם<small>],</small> <strong>ויכתבו לכו</strong> <small>[לכם]</small> <strong>גיטא דחירותא</strong> <small>[שטר שיחרור]</small> ואז תהיו בני חורין לגמרי. <strong>אמרו ליה רבנן</strong> <small>[לו חכמים]</small> <strong>לרבינא, והאמר</strong> <small>[והרי אמר]</small> <strong>אמימר: המפקיר עבדו ומת</strong> — <strong>אותו העבד אין לו תקנה,</strong> וכן במוכר אותו לגוי, שבמכירה לגוי פקע שיעבודו הממוני מן העבד ואין הוא שוב יכול לכתוב לו שטר שיחרור!
 <strong>אמר להו</strong> <small>[להם]:</small> <strong>אנא</strong> <small>[אני]</small> <strong>כרב דימי סבירא לי</strong> <small>[סבור אני]</small> שאמר בשם ר' יוחנן שהיורשים יכולים לתת גט שיחרור. <strong>אמרו ליה</strong> <small>[לו]:</small> מה שאמר <strong>רב דימי טעותא</strong> <small>[טעות]</small> <strong>היא! אמר להו</strong> <small>[להם]:</small> <strong>מאי טעותא</strong> <small>[מה</small> היתה <small>הטעות]</small> — ש<strong>לא אמרה בלשון שחרור, הא</strong> <small>[הרי]</small> אם <strong>אמרה בלשון שחרור הכי נמי</strong> <small>[כך גם כן]</small> היה. ואם כן, יכתבו שטר שיחרור גמור, ולא תהיה בעיה. ומסכמים: <strong>והלכתא</strong> <small>[והלכה]</small> <strong>כרבינא</strong> בענין זה שבני האדונים הראשונים יכולים לכתוב שטר שיחרור לעבדים. 
 <big>ב</big> מסופר: <strong>ההוא עבדא דבי תרי</strong> <small>[עבד אחד של שני</small> בעלים<small>]</small> שהיו שותפים, <strong>קם חד מינייהו ושחרריה לפלגיה</strong> <small>[עמד אחד מהם ושיחרר את חציו]</small> של העבד השייך לו, <strong>אמר אידך</strong> <small>[</small>האדון <small>האחר]:</small> <strong>השתא שמעי</strong> <small>[עכשיו ישמעו]</small> <strong>בי רבנן</strong> <small>[חכמים]</small> שהעבד חציו בן חורין <strong>ומפסדו ליה מינאי</strong> <small>[ויפסידו אותו ממני]</small> שיכריחו אותי לשחררו, כפי שנאמר במשנה שכופים את האדון לשחרר עבד שחציו בן חורין, <strong>אזל אקנייה</strong> <small>[הלך</small> ו<small>הקנה אותו,</small> את העבד<small>]</small> <strong>לבנו</strong> ה<strong>קטן,</strong> ואת הבן הקטן אי אפשר לכפות בבית דין, ואם כן, ישאר העבד ברשותו.
 <strong>שלחה רב יוסף בריה</strong> <small>[בנו]</small> של <strong>רבא</strong> לשאלה זו <strong>לקמיה</strong> <small>[לפני]</small> <strong>רב פפא, שלח ליה</strong> <small>[לו]</small> תשובה כסגנון הכתוב: <strong>"כאשר עשה כן יעשה לו, גמולו ישיב לו בראשו"</strong> (ראה ויקרא כד, יט. עובדיה א, טו), כלומר, כשם שהוא הערים על דברי חכמים, כך אנו צריכים להערים עליו. הלא <strong>אנן קים לן בינוקא דמקרבא דעתיה לגבי זוזי</strong> <small>[אנו מוחזק לנו בתינוק שקרובה דעתו אצל כסף],</small> שהוא נהנה מכסף מזומן, על כן <strong>מוקמינן ליה</strong> <small>[נעמיד לו</small> לתינוק<small>]</small> <strong>אפוטרופוס</strong> שיוכל להעריך עבור התינוק את מחיר העבד,
## דף מ:
 <strong>ומקרקיש ליה זוזי</strong> <small>[ו</small>העבד <small>יקשקש לו,</small> לפניו ב<small>כסף],</small> שכיון שקטן הוא — יהא להוט אחריו ויגמור בדעתו לשחררו, <strong>וכתב ליה גיטא דחירותא על שמיה</strong> <small>[ויכתוב לו שטר שיחרור על שמו].</small>
 <big>א</big> <strong>תנו רבנן</strong> <small>[שנו חכמים],</small> <strong>האומר: "עשיתי פלוני עבדי בן חורין",</strong> או אמר: <strong>"</strong>עבדי <strong>עשוי בן חורין",</strong> או שאומר: <strong>"הרי הוא בן חורין"</strong> בכל המקרים הללו — <strong>הרי הוא</strong> נעשה <strong>בן חורין</strong> על ידי כל אלה.
  אם אומר: <strong>"אעשנו בן חורין"</strong> — <strong>רבי אומר: קנה</strong> העבד את עצמו, <strong>וחכמים אומרים: לא קנה. אמר ר' יוחנן: וכולן</strong> שאמרנו שקנה, מדובר דווקא כשכתב דברים אלה <strong>בשטר</strong> ומסרו לעבד, אבל באמירה בעל פה אינו מועיל.
 <strong>תנו רבנן</strong> <small>[שנו חכמים]</small> בדומה קצת לזה, <strong>האומר: "נתתי</strong> במתנה <strong>שדה פלונית לפלוני",</strong> או: <strong>"</strong>הרי שדה זו <strong>נתונה לפלוני",</strong> או: <strong>"הרי היא שלו",</strong> בכל המקרים הללו — <strong>הרי היא שלו,</strong> של המקבל. ואם אמר: <strong>"אתננה לפלוני"</strong> — <strong>ר' מאיר אומר: קנה</strong> פלוני את השדה, <strong>וחכמים אומרים: לא קנה.</strong> ואף בזאת <strong>אמר ר' יוחנן: וכולן</strong> מדובר שלא אמר זאת בעל פה אלא כשכתב את הדברים האלה <strong>בשטר</strong> ומסרו לאותו פלוני, שרק אז יש תוקף לדבר.
 <strong>תנו רבנן</strong> <small>[שנו חכמים],</small> <strong>האומר: "עשיתי פלוני עבדי בן חורין", והוא,</strong> העבד, <strong>אומר: "לא עשאני</strong> בן חורין <strong>"</strong>— <strong>חיישינן</strong> <small>[חוששים אנו]</small> <strong>שמא זיכה לו</strong> האדון את שיחרורו <strong>על ידי אחר</strong> אלא שהעבד אינו יודע על כך, והעבד משוחרר. ואולם אם אמר האדון: <strong>"כתבתי ונתתי לו", והוא,</strong> העבד, <strong>אומר:</strong> <strong>"לא כתב לי ולא נתן לי",</strong> במקרה כזה — <strong>הודאת בעל דין כמאה עדים דמי</strong> <small>[נחשב],</small> ומכיון שהעבד מודה שעדיין עבד הוא — נשאר בגדר עבד.
  ועוד, במקרה דומה של אדם <strong>האומר: "נתתי שדה פלונית לפלוני", והוא,</strong> אותו פלוני, <strong>אומר: "לא נתן לי"</strong> — <strong>חיישינן</strong> <small>[חוששים אנו]</small> <strong>שמא זיכה לו</strong> את השדה <strong>על ידי אחר.</strong> ואם אומר <strong>"כתבתי ונתתי לו", והוא,</strong> אותו פלוני, <strong>אומר: "לא כתב ולא נתן לי"</strong> — <strong>הודאת בעל דין כמאה עדים דמי</strong> <small>[נחשב].</small>
 ושואלים: במקרה זה שהנותן אומר שנתן לחבירו שדה, והמקבל אומר שלא קיבל, <strong>מי אוכל פירות</strong> של אותה שדה? שהרי כל אחד מהם אומר שאין השדה שלו. <strong>רב חסדא אמר:</strong> ה<strong>נותן אוכל פירות,</strong> שהשדה נשאר בחזקתו, <strong>ורבה אמר: משלשין</strong> (מפקידים) <strong>את הפירות</strong> ביד שליש.
  ומעירים:  <strong>ולא פליגי</strong> <small>[ואין</small> הם <small>חלוקים]</small> אלא הם מדברים במקרים שונים: <strong>הא באבא</strong> <small>[זה באב],</small> במקבל המתנה עצמו, שכל זמן שהוא חי ואומר שלא קיבל, בינתיים הנותן אוכל פירות, <strong>הא בברא</strong> <small>[זה בבן]</small> של מקבל המתנה, הטוען שאביו לא קיבל, שכיון שייתכן שהבן אינו יודע מה בדיוק אירע — משאירים את הדבר בידי השליש. 
 <big>ב משנה</big> <strong>עבד שעשאו רבו</strong> (אדוניו) <strong>אפותיקי</strong> (כמשכון מוגדר לפרעון חובו) <strong>לאחרים</strong> שלווה מהם, <strong>ו</strong>אחר כך <strong>שיחררו</strong> — לפי <strong>שורת הדין אין העבד חייב כלום, אלא מפני תיקון העולם כופין את רבו ועושה אותו בן חורין, וכותב</strong> העבד <strong>שטר על דמיו</strong> כדי לשלם את החוב למלווה. <strong>רבן שמעון בן גמליאל אומר: אינו כותב אלא משחרר.</strong> 
 <big>ג גמרא</big> שנינו במשנה: <strong>"עבד שעשאו רבו אפותיקי ושיחררו".</strong> ומבררים: <strong>מי שחררו? אמר רב: רבו</strong> ה<strong>ראשון</strong> שיחררו. וכך יש להסביר את המשנה: <strong>שורת הדין אין העבד חייב כלום לרבו</strong> ה<strong>שני,</strong> ומדוע?
 <strong>כ</strong>דברי <strong>רבא,</strong> ש<strong>אמר רבא: הקדש</strong> שמקדיש אדם דבר, או איסור <strong>חמץ</strong> שחל עליו, או <strong>שחרור</strong> של עבד — <strong>מפקיעין מידי שיעבוד</strong> לחוב שהיה אותו דבר או אותו עבד משועבד לפרעונו. ואם כן, מצד הדין לאחר ששיחררו רבו הראשון, העבד משוחרר לגמרי ואין המלווה יכול לתפוס אותו, <strong>אלא מפני תיקון העולם,</strong> ומהו תיקון העולם? <strong>שמא ימצאנו</strong> המלווה את העבד <strong>בשוק</strong> 
## דף מא.
 <strong>ויאמר לו: "עבדי אתה"</strong> לפי שהיה מיועד להיות לו כמשכון, ונמצא על ידי כך מוציא לעז על הבנים שיוולדו לו לאחר שיחרורו שהם בני עבד, לכן <strong>כופין</strong> בית דין <strong>את רבו</strong> ה<strong>שני,</strong> כלומר, זה שנעשה לו אפותיקי, <strong>ועושה אותו בן חורין, וכותב</strong> לו ה<strong>עבד שטר על דמיו,</strong> כלומר, בשוויו. <strong>רבן שמעון בן גמליאל אומר: אין העבד כותב אלא משחרר</strong> רבו הראשון ששיחרר אותו הוא ש<strong>כותב</strong> ומשלם את דמי העבד לבעל החוב, שהרי היה מיועד לגביית החוב.
  ומסבירים:  <strong>במאי קא מיפלגי</strong> <small>[במה,</small> באיזה עקרון הם <small>חלוקים]? -</small> <strong>במזיק שיעבודו של חבירו,</strong> דבר המשועבד לו, <strong>קא מיפלגי</strong> <small>[</small>הם <small>חלוקים].</small> <strong>דמר סבר</strong> <small>[שחכם זה,</small> רבן שמעון בן גמליאל, <small>סבור]</small> שמזיק שיעבודו של חבירו <strong>חייב</strong> לשלם אף שהחפץ המשועבד עצמו עדיין אינו שייך לחבירו, ויש לו רק שיעבוד עליו. ולכן בענייננו המשחרר הוא זה שכותב שטר על דמיו. <strong>ומר סבר</strong> <small>[וחכם זה,</small> תנא קמא, <small>סבור]</small> שהוא <strong>פטור</strong> ולכן העבד הוא הכותב שטר על דמיו.
 <strong>איתמר נמי</strong> <small>[נאמר גם כן]</small> שנחלקו בכך רבן שמעון בן גמליאל וחכמים: <strong>המזיק שיעבודו של חבירו, באנו למחלוקת רבן שמעון בן גמליאל ורבנן</strong> <small>[וחכמים],</small> ומשמע שאכן זה הוא בסיס המחלוקת במשנה.
 <strong>עולא אמר</strong> פירוש אחר למשנתנו: מה שאמרו "שיחררו" <strong>מי שיחררו</strong> — <strong>רבו</strong> ה<strong>שני</strong> שהיה ממושכן לו עבור חובו. וכך יש לפרש את המשנה: <strong>שורת הדין אין העבד חייב כלום במצות</strong> על ידי שיחרור זה, מפני שהשני עדיין אינו אדוניו, ואינו יכול לשחרר אותו, <strong>אלא מפני תיקון העולם, שהרי יצא עליו</strong> על ידי מעשה זה של רבו השני <strong>שם בן חורין, כופין את רבו ראשון ועושה אותו בן חורין, וכותב</strong> העבד לאדוניו <strong>שטר על דמיו. רבן שמעון בן גמליאל אומר:</strong> העבד <strong>אינו כותב, אלא</strong> ה<strong>משחרר,</strong> בעל החוב, הוא ש<strong>כותב</strong> שטר לאדון.
  ומסבירים:  <strong>במאי קמיפלגי</strong> <small>[במה</small> הם <small>חלוקים]?</small> — <strong>בהיזק שאינו ניכר קמיפלגי</strong> <small>[</small>הם <small>חלוקים],</small> <strong>מר סבר</strong> <small>[חכם זה,</small> רבן שמעון בן גמליאל <small>סבור]</small> שאף היזק שאינו ניכר, שלא נגרם כל נזק מוחשי בגוף החפץ, אם גורם על ידי כך להפסד — <strong>שמיה</strong> <small>[שמו]</small> <strong>היזק,</strong> וחייב המזיק לשלם את מה שהזיק. ואף כאן כיון שעל ידי שיחרורו של השני נאלץ האדון לשחרר את עבדו, נחשב הדבר כנזק. <strong>ומר סבר</strong> <small>[וחכם זה,</small> תנא קמא <small>סבור]:</small> <strong>היזק שאינו ניכר לא שמיה</strong> <small>[אין שמו,</small> אינו נחשב<small>]</small> <strong>היזק</strong> עד שניתן לכפות אדם לשלם אותו.
  ושואלים:  <strong>עולא מאי טעמא</strong> <small>[מה טעם]</small> <strong>לא אמר כרב</strong> בפירוש משנתנו? ומשיבים: <strong>אמר</strong> <small>[</small>יכול היה עולא <small>לומר]</small> <strong>לך:</strong> וכי ל<strong>שני, "רבו" קרית ליה</strong> <small>[קורא אתה אותו]?!</small> הרי אינו אדוניו, ובסך הכל יש לו רק שיעבוד עליו!
  ומצד אחר שואלים: <strong>ורב מאי טעמא</strong> <small>[מה טעם]</small> <strong>לא אמר כעולא?</strong> ומשיבים: <strong>אמר</strong> <small>[</small>יכול היה רב <small>לומר]</small> <strong>לך: שני, "משחרר" קרית ליה</strong> <small>[קורא אתה לו]?</small> והרי אין המעשה שעשה נחשב מעשה שיחרור, שהרי אינו יכול לשחררו כשאינו שלו! 
 <big>א</big> <strong>איתמר</strong> <small>[נאמר]</small> שנחלקו חכמים בבעיה דומה: אדם <strong>העושה שדהו אפותיקי לאחרים</strong> לפרעון חובו להם <strong>ושטפה נהר,</strong> החכם המכונה <strong>אמי שפיר</strong> (יפה) <strong>נאה אמר</strong> בשם <strong>ר' יוחנן:</strong> המלווה <strong>אינו גובה משאר נכסים,</strong> שכיון שהיה שדה זה אפותיקי — הפסיד המלווה, <strong>ואבוה</strong> <small>[ואביו]</small> של <strong>שמואל</strong> <strong>אמר: גובה משאר נכסים.</strong>
 <strong>אמר רב נחמן בר יצחק: משום שאמי שפיר</strong> (יפה) <strong>נאה הוא, אומר שמעתא דלא שפירן</strong> <small>[הלכות שאינן יפות,</small> שאינן נכונות<small>]?</small> <strong>תתרגם</strong> <small>[תתפרש]</small> <strong>שמעתיה</strong> <small>[הלכתו],</small> ש<strong>אמר ליה</strong> <small>[לו]</small> הלווה בעל השדה למלווהו במפורש: לא שתהא שדה זו סתם משכון ואחריות לחוב, אלא שאמר לו: <strong>"לא יהא לך פרעון אלא מזו"</strong> ובמקרה כזה מובנים הדברים שכאשר אבד השדה — איבד המלווה את הכל.
 <strong>תניא נמי הכי</strong> <small>[שנויה</small> בברייתא <small>גם כן כך]:</small> <strong>העושה שדהו אפותיקי לאחר ושטפה נהר</strong> — <strong>גובה משאר נכסים, ואם אמר לו "לא יהא לך פרעון אלא מזו"</strong> — <strong>אינו גובה משאר נכסים.</strong>
 <strong>תניא אידך</strong> <small>[שנויה</small> ברייתא <small>אחרת]:</small> <strong>העושה שדהו אפותיקי לבעל חוב</strong> או <strong>לכתובת אשה</strong> ואחר כך מכר את השדה — <strong>גובין משאר נכסים. רבן שמעון בן גמליאל אומר: בעל חוב גובה משאר נכסים, אשה אינה גובה משאר נכסים,</strong> ומדוע? — לפי <strong>שאין דרכה של אשה לחזר על בתי דינין,</strong> ומתחילה היתה כוונתו לייחד לה שדה זה בלבד כדי לחסוך לה טירחה. 
 <big>ב משנה</big> <strong>מי שחציו עבד וחציו בן חורין</strong> כגון שאחד משני שותפים שהיו בעליו שיחרר את חלקו בעבד — <strong>עובד את רבו</strong> (אדוניו) <strong>יום אחד, ואת עצמו</strong> (עבור עצמו) <strong>יום אחד,</strong> אלו <strong>דברי בית הלל. בית שמאי אומרים:</strong> על ידי סידור זה <strong>תקנתם את רבו,</strong> שאין רבו מפסיד דבר, <strong>ו</strong>אולם <strong>את עצמו לא תקנתם,</strong> והעבד עצמו נמצא במצב בלתי אפשרי: מן הצד האחד, <strong>לישא שפחה אי אפשר</strong> — לפי <strong>שכבר חציו בן חורין,</strong> ובן חורין אסור בשפחה.
## דף מא:
 ומן הצד האחר, לשאת <strong>בת חורין אי אפשר</strong> — <strong>שכבר חציו עבד,</strong> ואסור הדבר. אם תאמר <strong>יבטל</strong> מנישואין בכלל, <strong>והלא לא נברא העולם אלא לפריה ורביה, שנאמר: "לא תהו בראה לשבת יצרה"</strong> (ישעיה מה, יח)! <strong>אלא מפני תיקון העולם</strong> כדי שיוכל העבד לקיים יישובו של עולם בהעמדת ילדים — <strong>כופין</strong> (מכריחים) <strong>את רבו ועושה אותו בן חורין, וכותב</strong> העבד <strong>שטר חוב על חצי דמיו</strong> (שוויו) ופורע אותו לאדון במשך הזמן. <strong>וחזרו בית הלל להורות כדברי בית שמאי.</strong>
 <big>א גמרא</big> <strong>תנו רבנן</strong> <small>[שנו חכמים]:</small> אדון <strong>המשחרר</strong> רק את <strong>חצי עבדו</strong> — <strong>רבי אומר: קנה,</strong> כלומר, נגמר הדבר וחציו של העבד אכן משוחרר. <strong>וחכמים אומרים: לא קנה.</strong>
 <strong>אמר רבה: מחלוקת</strong> זו היא דווקא כששיחררו האדון <strong>בשטר</strong> שיחרור, ש<strong>רבי סבר:</strong> נאמר בשפחה חרופה <strong>"והפדה לא נפדתה או חפשה לא נתן לה"</strong> (ויקרא יט, כ), ומוזכרות בפסוק שתי אפשרויות של שיחרור זו ליד זו: פידיון ("והפדה") — בכסף, ושיחרור ("חופשה") — בשטר.
  ובזה <strong>מקיש</strong> (משווה) הכתוב <strong>שטר לכסף; מה</strong> ב<strong>כסף</strong> יכול העבד לקנות <strong>בין</strong> את <strong>כולו</strong> ו<strong>בין</strong> את <strong>חציו, אף שטר נמי</strong> <small>[גם כן]</small> יכול לחול <strong>בין</strong> על <strong>כולו בין</strong> על <strong>חציו.</strong>
 <strong>ורבנן גמרי</strong> <small>[וחכמים למדים]</small> בגזירה שווה: <strong>"</strong>חופשה לא ניתן <strong>לה"</strong> (ויקרא יט,כ) "וכתב <strong>לה</strong> ספר כריתות" (דברים כד, א) <strong>מ</strong>גירושי <strong>אשה; מה אשה</strong> שמתגרשת בשטר <strong>חציה לא,</strong> שאינו יכול לגרש חציה בשטר גירושין, <strong>אף עבד נמי</strong> <small>[גם כן]</small> <strong>חציו לא. אבל בכסף</strong> — <strong>דברי הכל קנה</strong> העבד את מחציתו, ושפחה הנמצאת במצב זה הריהי <strong>פדויה ואינה פדויה.</strong>
 ומציעים: <strong>לימא בהא קמיפלגי</strong> <small>[האם לומר</small> ש<small>ב</small>נושא <small>זה</small> הם <small>חלוקים];</small> <strong>דמר סבר</strong> <small>[שחכם זה,</small> רבי, <small>סבור]:</small> לימוד מ<strong>הקישא עדיפא</strong> <small>[היקש עדיף]</small> ולכן הוא סומך יותר על ההיקש שבמילים "והפדה לא נפדתה, או חופשה לא נתן לה", <strong>ומר סבר</strong> <small>[וחכם זה,</small> חכמים, <small>סבור]:</small> <strong>גזירה שוה עדיפא</strong> <small>[עדיפה]</small> ולכן סומכים על גזירה שווה של "לה" "לה"?
  ודוחים:  <strong>לא, דכולי עלמא</strong> <small>[של</small> דעת <small>הכל],</small> בדרך כלל, <strong>גזירה שוה עדיפא</strong> <small>[עדיפה],</small> <strong>ו</strong>אולם לדעת רבי <strong>שאני הכא דאיכא למיפרך</strong> <small>[שונה כאן, שיש</small> מקום <small>לפרוך]</small> את הגזירה השווה, ולומר: <strong>מה לאשה שכן אינה יוצאה</strong> (מתגרשת) <strong>בכסף</strong> כלל, <strong>תאמר בעבד שיוצא</strong> (משתחרר) <strong>בכסף?</strong> ויש לומר שגם כן יוצא לחצאין. עד כאן לפי שיטת רבה.
 <strong>ורב יוסף אמר: מחלוקת</strong> רבי וחכמים היא דווקא <strong>בכסף,</strong> ש<strong>רבי סבר</strong> <small>[סבור]:</small> מן הכתוב אנו יכולים ללמוד כן, שהרי נאמר <strong>"והפדה לא נפדתה"</strong> — שהכתוב מדבר במי שנשתחררה חציה בכסף והריהי <strong>פדויה ואינה פדויה, ורבנן סברי</strong> <small>[וחכמים סבורים]:</small> <strong>דברה תורה כלשון בני אדם</strong> ומשמעות הביטוי — שלא נפדתה כלל. <strong>אבל</strong> במשחרר חציו <strong>בשטר</strong> — <strong>דברי הכל לא קנה.</strong>
 <strong>מיתיבי</strong> <small>[מקשים]</small> על רב יוסף ממה ששנינו בברייתא: <strong>המשחרר חצי עבדו בשטר, רבי אומר: קנה, וחכמים אומרים: לא קנה,</strong> הרי זו <strong>תיובתא</strong> <small>[קושיה חמורה]</small> על <strong>רב יוסף!</strong> ומסכמים: אכן <strong>תיובתא</strong> <small>[קושיה חמורה</small> היא<small>]</small> ונדחו דבריו.
  ומציעים: בברייתא זו  <strong>(נימא</strong> <small>[נאמר]</small><strong>) בשטר הוא דפליגי</strong> <small>[שחלוקים],</small> <strong>אבל בכסף לא פליגי</strong> <small>[אינם חלוקים]</small> שהיא נפדית, ואם כן, <strong>לימא תיהוי תיובתא</strong> <small>[האם נאמר</small> ש<small>תהא</small> זו <small>קושיה חמורה]</small> על <strong>רב יוסף בתרתי</strong> <small>[בשתים],</small> אחת, שלדעתו בשטר רבי מודה ואילו בברייתא שנינו שהוא חולק, והשניה, שלדבריו המחלוקת היא בכסף ואילו מדיוק דברי הברייתא ניתן להבין שבכסף מודים חכמים שקנה!
  ודוחים:  <strong>אמר</strong> <small>[</small>יכול היה <small>לומר]</small> <strong>לך רב יוסף: פליגי</strong> <small>[חלוקים</small> הם<small>]</small> <strong>בשטר, והוא הדין בכסף, והא דקא מיפלגי</strong> <small>[וזה שנחלקו]</small> במפורש <strong>בשטר</strong> — <strong>להודיעך כחו</strong> של <strong>רבי</strong> עד כמה הוא מתיר.
  ושואלים:  <strong>וליפלגי</strong> <small>[ושיחלקו]</small> <strong>בכסף, ולהודיעך כחן דרבנן</strong> <small>[של חכמים]</small> עד כמה הם אוסרים! ומשיבים: <strong>כח דהיתירא</strong> <small>[של היתר]</small> <strong>עדיף ליה</strong> <small>[לו]</small> להשמיע לנו, ולכן מנוסחת המחלוקת בצורה זו.
  ומציעים עוד: <strong>תא שמע</strong> <small>[בוא</small> ו<small>שמע]</small> ממה שדרשו תנאים בברייתא על הפסוק העוסק בשפחה חרופה: מה שנאמר <strong>"והפדה",</strong> <strong>יכול לכל,</strong> שהיא פדויה גמורה? — <strong>תלמוד לומר: "לא נפדתה". אי</strong> <small>[אם]</small> <strong>"לא נפדתה", יכול לכל</strong> שהיא שפחה גמורה? — <strong>תלמוד לומר: "והפדה"; הא</strong> <small>[הרי]</small> <strong>כיצד</strong> יתקיימו שני הכתובים? — <strong>פדויה ואינה פדויה.</strong> דברים אלה אמורים במי שנפדתה <strong>בכסף ובשוה כסף.</strong>
 <strong>ואין לי אלא בכסף, בשטר מנין?</strong> — <strong>תלמוד לומר: "והפדה לא נפדתה או חפשה לא נתן לה"</strong> (ויקרא יט, כ) <strong>ולהלן הוא אומר: "וכתב לה ספר כריתת"</strong> (דברים כד, א), <strong>מה להלן</strong> באשה <strong>בשטר</strong> הוא, <strong>אף כאן</strong> לגבי יציאת השפחה לחופשי מדובר <strong>בשטר.</strong>
 <strong>אין לי אלא</strong> ש<strong>חציו</strong> של עבד יכול להיפדות <strong>בכסף</strong> ("והפדה לא נפדתה") <strong>או כולו בשטר</strong> ("חופשה"), <strong>חציו בשטר מנין?</strong> — <strong>תלמוד לומר: "והפדה לא נפדתה או חפשה לא נתן לה", מקיש</strong> הכתוב <strong>שטר לכסף, מה כסף בין כולו בין חציו</strong> יכול להיפדות בו, <strong>אף שטר נמי</strong> <small>[גם כן]</small> <strong>בין כולו בין חציו.</strong> עד כאן לשון הברייתא.
  ומעתה, <strong>בשלמא</strong> <small>[נניח]</small> <strong>ל</strong>שיטת <strong>רב יוסף בתר דאיתותב</strong> <small>[אחרי שהושב,</small> שנדחו דבריו<small>]</small> והוא מסביר שבין בשטר ובין בכסף נחלקו רבי וחכמים, <strong>הא מני</strong> <small>[</small>ברייתא <small>זו</small> כשיטת <small>מי]</small> — כשיטת <strong>רבי היא,</strong> שבשניהם משתחרר חציו. <strong>אלא ל</strong>שיטת <strong>רבה</strong> שנחלקו רבי וחכמים רק בשטר, אבל בכסף לדברי הכל קנה חציו, <strong>רישא</strong> <small>[ראשה]</small> שמשתחרר חציו בכסף כ<strong>דברי הכל, וסיפא</strong> <small>[וסופה]</small> שמשתחרר חציו בשטר דווקא כשיטת <strong>רבי?</strong>
 ומשיבים: <strong>אמר</strong> <small>[</small>יכול היה <small>לומר]</small> <strong>לך רבה: אין</strong> <small>[כן],</small> <strong>רישא</strong> <small>[ראשה]</small> <strong>דברי הכל, וסיפא</strong> <small>[וסופה]</small> כשיטת <strong>רבי. רב אשי אמר:</strong> ברייתא זו כולה דברי <strong>רבי היא.</strong>
 ושואלים: <strong>אלא מתניתין דקתני</strong> <small>[משנתנו ששנה]</small> בה: <strong>מי שחציו עבד וחציו בן חורין, בשלמא</strong> <small>[נניח]</small> <strong>ל</strong>דעת <strong>רבה, מוקים לה</strong> <small>[מעמיד אותה]</small> במקרה ששיחרר האדון את חציו של העבד <strong>בכסף ודברי הכל</strong> היא, <strong>אלא לרב יוסף, לימא</strong> <small>[האם תאמר]</small> שלדעתו משנתנו כשיטת <strong>רבי היא ולא</strong> שיטת <strong>רבנן</strong> <small>[חכמים]?</small> שהרי לדעתו חכמים סבורים שאינו יכול לשחרר חצי עבדו כלל, בין בכסף ובין בשטר! <strong>אמר רבינא:</strong>
## דף מב.
 במשנתנו מדובר <strong>בעבד של שני שותפין,</strong> ובמקרה כזה ל<strong>דברי הכל,</strong> גם לדעת חכמים, כל אחד מהם יכול לשחרר את כל חלקו בעבד, ונמצא העבד משוחרר חציו. 
 <big>א</big> ועוד בדבר המחלוקת במשחרר חצי עבדו, <strong>אמר רבה: מחלוקת</strong> רבי וחכמים אם קנה העבד חציו — דווקא <strong>בששיחרר</strong> האדון את <strong>חציו והניח</strong> את <strong>חציו</strong> השני, <strong>אבל</strong> אם <strong>שיחרר</strong> את <strong>חציו ומכר</strong> את <strong>חציו</strong> השני, <strong>או נתן במתנה</strong> את <strong>חציו</strong> השני, <strong>כיון דקנפיק מיניה כוליה</strong> <small>[ש</small>העבד <small>יוצא ממנו כולו]</small> — <strong>דברי הכל קנה</strong> העבד את חציו עצמו.
 <strong>אמר ליה</strong> <small>[לו]</small> <strong>אביי: וב</strong>מקרה שיוצא ממנו <strong>כולו לא פליגי</strong> <small>[נחלקו]?</small> <strong>והתני חדא</strong> <small>[והרי שנויה</small> ברייתא <small>אחת]:</small> <strong>הכותב נכסיו לשני עבדיו</strong> — <strong>קנו</strong> את הנכסים <strong>ומשחררין זה את זה,</strong> שלכל אחד יש בעלות בחציו של חבירו. <strong>ותניא אידך</strong> <small>[ושנויה</small> ברייתא <small>אחרת],</small> <strong>האומר: "כל נכסי נתונין לפלוני ופלוני עבדיי"</strong> — <strong>אף עצמם לא קנו,</strong> וכל שכן את הנכסים.
 <strong>מאי לאו</strong> <small>[האם לא]</small> זה ההסבר לסתירה בין הברייתות הללו: <strong>הא</strong> <small>[זו],</small> הברייתא הראשונה — כשיטת <strong>רבי,</strong> שיש שיחרור לחצי עבד, <strong>והא</strong> <small>[וזו],</small> הברייתא השניה — כדעת <strong>רבנן</strong> <small>[חכמים],</small> שאף שכל אחד מהם יצא לגמרי מרשותו של האדון, הואיל ולא נשתחררו לגמרי לא קנו?
  ודוחים:  <strong>לא, אידי ואידי רבנן</strong> <small>[זו וזו</small> כשיטת <small>חכמים],</small> אלא <strong>הא</strong> <small>[זו],</small> בברייתא הראשונה מדובר ש<strong>אמר כולו,</strong> שלכל אחד מהם הוא נותן את כל נכסיו. וכיון שנתן לשניהם — שניהם קונים, ומשחררים זה את זה, ומחלקים ביניהם את הנכסים. <strong>הא</strong> <small>[זו],</small> בברייתא השניה מדובר ש<strong>אמר חצי חצי,</strong> שלכל אחד מהם נתן רק מחצית נכסיו, ולא הקנה לאף אחד מהם קנין גמור.
  ומקשים:  <strong>והא מדקתני סיפא</strong> <small>[והרי מ</small>מה <small>ששנה</small> ב<small>סופה]</small> של הברייתא השניה: <strong>ואם אמר חצי חצי</strong> — <strong>לא קנו, מכלל</strong> הדברים אתה למד <strong>דרישא</strong> <small>[שבראשה]</small> מדובר ש<strong>אמר כולו!</strong> ומשיבים: אין להבין שיש כאן דין נוסף בברייתא אלא <strong>פרושי קא מפרש</strong> <small>[מפרש]</small> את דברי הברייתא הקודמים: <strong>אף עצמן לא קנו, כיצד? כגון</strong> ש<strong>אמר חצי חצי.</strong>
 ומעירים: <strong>הכי נמי מסתברא</strong> <small>[כך גם כן מסתבר]</small> לומר, <strong>דאי סלקא דעתך רישא</strong> <small>[שאם עולה על דעתך</small> שב<small>ראשה]</small> של הברייתא מדובר ש<strong>אמר כולו,</strong> אם כן, סופה מיותר, שכן <strong>השתא</strong> <small>[עכשיו,</small> הרי<small>]</small> אם <strong>אמר כולו לא קנו, אמר חצי חצי מיבעיא</strong> <small>[נצרכה</small> לומר<small>]?</small>
 ומשיבים: <strong>אי</strong> <small>[אם]</small> <strong>משום הא</strong> <small>[זה]</small> <strong>לא איריא</strong> <small>[שייך]</small> ואין מכאן הוכחה, שכן אפשר לומר ש<strong>תנא סיפא לגלויי רישא</strong> <small>[שנה</small> את <small>סופה</small> כדי <small>לגלות</small> את משמעות <small>ראשה],</small> <strong>שלא תאמר: רישא</strong> <small>[ראשה]</small> עוסק במקרה ש<strong>אמר חצי חצי, אבל</strong> אם <strong>אמר כולו קנו,</strong> על כן <strong>תנא סיפא</strong> <small>[שנה בסופה]</small> ש<strong>אמר חצי חצי,</strong> ו<strong>מכלל</strong> הדברים נלמד <strong>דרישא</strong> <small>[ש</small>ב<small>ראשה]</small> מדובר ש<strong>אמר כולו ואפילו הכי</strong> <small>[כך]</small> <strong>לא קנו.</strong>
 <strong>ואיבעית אימא</strong> <small>[ואם תרצה אמור],</small> <strong>לא קשיא</strong> <small>[אין זה קשה]</small> ואפשר ליישב את הסתירה בין הברייתות בדרך אחרת: <strong>כאן,</strong> בברייתא השניה שלא קנו, מדובר <strong>בשטר אחד,</strong> שכן אין אפשרות לשחרר שני עבדים בשטר אחד, <strong>כאן</strong> בברייתא הראשונה שקנו, מדובר <strong>בשני שטרות.</strong>
 ושואלים: אם בברייתא השניה מדובר שהקנה לשניהם את נכסיו <strong>בשטר אחד, מאי איריא</strong> <small>[מה שייך],</small> מדוע היה צריך לומר שכשאמר <strong>חצי חצי</strong> לא קנו? <strong>אפילו אמר כולו נמי</strong> <small>[גם כן]</small> <strong>לא קנו,</strong> וכפי ששנינו במפורש בתחילת הברייתא, ומשיבים: <strong>הכי נמי קאמר</strong> <small>[כך גם כן אמר],</small> כלומר, זוהי כוונת הדברים: <strong>אף עצמן לא קנו, במה דברים אמורים</strong> שלא קנו? כשנתן להם <strong>בשטר אחד, אבל בשני שטרות</strong> — <strong>קנו, ואם אמר חצי חצי</strong> — <strong>אף בשני שטרות נמי</strong> <small>[גם כן]</small> <strong>לא קנו.</strong>
 <strong>ואיבעית אימא</strong> <small>[ואם תרצה אמור]</small> באופן זה ליישב את הסתירה בין הברייתות: <strong>לא קשיא</strong> <small>[אין</small> זה <small>קשה],</small> <strong>כאן,</strong> בברייתא הראשונה, שקנו, מדובר שנתן להם <strong>בבת אחת, כאן</strong> בברייתא השניה, שלא קנו, מדובר שנתן להם <strong>בזה אחר זה.</strong>
 ושואלים: אם נתן בזה אחר זה, <strong>בשלמא בתרא לא קני</strong> <small>[נניח</small> ש<small>האחרון אינו קונה],</small> <strong>דהא קני ליה קמא</strong> <small>[שהרי</small> כבר <small>קנה אותו הראשון],</small> <strong>אלא קמא ליקני נפשיה ולקנייה לחבריה</strong> <small>[הראשון שיקנה</small> את <small>עצמו ושיקנה</small> גם <small>את חבירו]!</small> <strong>אלא, מחוורתא כדשנינן מעיקרא</strong> <small>[מחוור,</small> ברור, <small>כפי שתירצנו מתחילה],</small> ובכל אופן מדובר שנתן להם בבת אחת.
 <strong>רב אשי אמר:</strong> כך יש ליישב את הסתירה בין שתי הברייתות, <strong>שאני התם</strong> <small>[שונה שם]</small> בברייתא השניה, <strong>דקא קרי להו</strong> <small>[ש</small>הוא <small>קורא להם]</small> <strong>"עבדיי",</strong> משמע שאין כאן שיחרור. <strong>אמר ליה</strong> <small>[לו]</small> <strong>רפרם לרב אשי: ודלמא</strong> <small>[ושמא]</small> מה שאומר <strong>"עבדיי"</strong> כוונתו אלה <strong>שהיו כבר</strong> עבדיי בעבר!
  וראיה לדבר: <strong>מי</strong> <small>[האם]</small> <strong>לא תנן</strong> <small>[שנינו</small> במשנה<small>]</small> בדומה לכך: <strong>הכותב כל נכסיו לעבדו</strong> — <strong>יצא לחירות,</strong> ואם <strong>שייר קרקע כל שהוא</strong> — <strong>לא יצא לחירות. ר' שמעון אומר: לעולם</strong> העבד <strong>הוא בן חורין, עד שיאמר</strong> בנוסח כזה: <strong>"כל נכסי נתונין לפלוני עבדי חוץ מאחד מרבוא</strong> (רבבה) <strong>שבהן".</strong>
 ונדייק מן הדברים: <strong>טעמא</strong> <small>[הטעם,</small> דווקא<small>]</small> ש<strong>אמר: "חוץ מאחד מרבוא שבהן",</strong> שאפשר שרומז בכך לעבד עצמו שהוא הדבר שלא נתן לו, <strong>הא</strong> <small>[הרי]</small> אם <strong>לא אמר הכי</strong> <small>[כך]</small> — <strong>קני</strong> <small>[קונה]</small> העבד. ואילו להסברך <strong>אמאי</strong> <small>[מדוע]</small> קונה? <strong>והא</strong> <small>[והרי]</small> <strong>"עבד" קא קרי ליה</strong> <small>[הוא קורא לו]!</small> <strong>אלא</strong> בהכרח יש לפרש שמה שקורא לו <strong>"עבדי"</strong> כוונתו <strong>שהיה כבר</strong> בעבר עבדו, <strong>הכא נמי</strong> <small>[כאן גם כן]</small> כשאמר <strong>"עבדיי"</strong> כוונתו: אלה <strong>שהיו כבר</strong> עבדיי, ואי אפשר ליישב כרב אשי את הסתירה בין שתי הברייתות. 
 <big>ב</big> מי שהיה חציו עבד וחציו בן חורין ו<strong>נגחו שור</strong> והזיקו, אם נגחו ב<strong>יום</strong> שבו עבודתו היא <strong>של רבו</strong> — הרי תשלום הנזק שייך <strong>לרבו,</strong> ואם היה זה <strong>יום של עצמו</strong> — <strong>לעצמו.</strong> ומקשים: <strong>אלא מעתה,</strong> לפי עיקרון זה של חלוקה, ב<strong>יום של רבו ישא שפחה,</strong> ואילו ב<strong>יום של עצמו ישא בת חורין!</strong> ומשיבים: <strong>איסורא לא קאמרינן</strong> <small>[</small>לגבי <small>איסור אין אנו אומרים]</small> שהעבד מתחלק כך.
 <strong>תא שמע</strong> <small>[בוא</small> ו<small>שמע]:</small> <strong>המית</strong> השור <strong>מי שחציו עבד וחציו בן חורין</strong> — <strong>נותן</strong> בעל השור <strong>חצי קנס</strong> (תשלום לבעלי עבד שנהרג) <strong>לרבו</strong> (אדוניו)
## דף מב:
 <strong>וחצי כופר</strong> (דמי ההרוג כשהוא בן חורין) יתן <strong>ליורשיו</strong> של המשוחרר למחצה. ולשיטה זו יש לשאול: <strong>אמאי</strong> <small>[מדוע]</small> כך הוא דרך התשלום? <strong>הכי נמי לימא</strong> <small>[כך גם כן נאמר]:</small> אם הרגו השור ב<strong>יום של רבו</strong> — יתן <strong>לרבו,</strong> <strong>יום של עצמו</strong> — יתן <strong>לעצמו,</strong> או ליורשיו! ומשיבים: <strong>שאני הכא דקא כליא קרנא</strong> <small>[שונה כאן שכלתה הקרן],</small> שהרי מת העבד, ומשום כך מגיע חצי לרבו, גם אם נגחו השור ביום של העבד, שהרי סוף סוף חציו שייך לו.
  ושואלים:  <strong>ואלא היכי דמי דלא קא כליא קרנא</strong> <small>[איך הוא בדיוק</small> מקרה זה <small>ש</small>בו <small>אין הקרן כלה]</small> שבו נקבע הזכאי בתשלומים לפי היום שבו הזיק השור את העבד? ומסבירים: <strong>כגון שהכהו</strong> השור <strong>על ידו וצמתה</strong> (נעשתה משותקת) <strong>ידו ו</strong>אולם <strong>סופה לחזור</strong> ולהתרפא.
  ומקשים:  <strong>הניחא</strong> <small>[זה נוח]</small> <strong>ל</strong>שיטת <strong>אביי,</strong> ש<strong>אמר:</strong> אדם שחובל בחבירו באופן כזה שגורם לו שיתוק זמני — <strong>נותן לו שבת גדולה,</strong> כלומר, את ה"נזק" — מה שפוחת מחירו כעת בגלל השיתוק, <strong>ו</strong>גם <strong>שבת קטנה</strong> על שבטל מכל מלאכה ומפסיד אף שכר עבודה שהיה יכול לעשות בהיותו משותק — <strong>שפיר</strong> <small>[יפה],</small> שגם מי שהזיק שורו — משלם נזק, שבת גדולה.
 <strong>אלא ל</strong>שיטת <strong>רבא,</strong> ש<strong>אמר: אינו נותן לו אלא שבתו שבכל יום ויום,</strong> ולא את השבת של פחת מחירו ("נזק"), משום שסופו להתרפא ולשוב לכפי שהיה, הלוא <strong>האי</strong> <small>[זה]</small> שהזיק — <strong>שור הוא, ושור,</strong> כלומר, בעליו, <strong>אינו משלם אלא נזק,</strong> ואינו משלם שבת כלל, ואיך מסביר רבא את הדברים?
  ומשיבים:  <strong>אי בעית אימא</strong> <small>[אם תרצה אמור]</small> שמדובר כאן <strong>כשהכהו אדם</strong> ולא שור. <strong>ואי בעית אימא</strong> <small>[ואם תרצה אמור]:</small> דבר זה <strong>מימרא</strong> <small>[מאמר</small> של אמוראים<small>]</small> <strong>היא, ומימרא</strong> <small>[ומאמר</small> זה<small>]</small> <strong>לרבא לא סבירא ליה</strong> <small>[מסתבר לו,</small> אינו מקבלה<small>].</small> 
 <big>א</big> <strong>איבעיא להו</strong> <small>[נשאלה להם]</small> שאלה זו ללומדים: עבד שמבחינה ממונית יצא מרשות אדוניו, אבל עדיין הוא <strong>מעוכב גט שחרור,</strong> שלא ניתן לו עדיין שטר השיחרור שלו, האם <strong>יש לו,</strong> לאדוניו, <strong>קנס</strong> כדין כל עבד שהומת על ידי שור, <strong>או אין לו קנס?</strong>
 והצדדים שבשאלה הזו: <strong>"כסף שלשים שקלים יתן לאדניו"</strong> (שמות כא, לב) <strong>אמר רחמנא</strong> <small>[אמרה התורה],</small> <strong>והאי לאו</strong> <small>[וזה לא]</small> <strong>"אדון" הוא,</strong> שהרי העבד בפועל משוחרר. <strong>או דלמא</strong> <small>[שמא]</small> <strong>כיון</strong> ש<strong>מחוסר גט</strong> (שטר) <strong>שחרור</strong> — עדיין <strong>"אדון" קרינא ביה</strong> <small>[קוראים אנו בו]?</small>
 ומציעים: <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו בברייתא: <strong>המית מי שחציו עבד וחציו בן חורין</strong> — <strong>נותן חצי קנס לרבו וחצי כופר ליורשיו. מאי לאו</strong> <small>[האם לא]</small> שברייתא זו היא <strong>כ</strong>שיטת <strong>משנה אחרונה,</strong> לאחר שהודו בית הלל לבית שמאי שלכל הדעות אין העבד הזה עובד עוד בשביל אדוניו, אף שלא קיבל עדיין את שטר השיחרור, ובכל זאת נאמר שאדוניו מקבל חצי קנס?
  ודוחים:  <strong>לא,</strong> שיטת הברייתא היא <strong>כ</strong>שיטת <strong>משנה ראשונה</strong> של בית הלל, שעובד את עצמו יום אחד ואת אדוניו יום אחד, ולפי שיטה זו הוא אינו עומד לשיחרור כלל, ואין מכאן איפוא פתרון לשאלה שנשאלה.
  ומציעים עוד: <strong>תא שמע</strong> <small>[בוא</small> ו<small>שמע]</small> פתרון לשאלה ממה ששנינו: <strong>הפיל את שינו</strong> של עבדו, <strong>ו</strong>אחר כך <strong>סימא את עינו</strong> — <strong>יוצא</strong> העבד לחירות <strong>ב</strong>גלל <strong>שינו</strong> כמפורש בכתוב "לחופשי ישלחנו תחת שינו" (שמות כא, כז), <strong>ונותן</strong> לו האדון <strong>דמי עינו</strong> כאילו היה בן חורין. <strong>ואי אמרת</strong> <small>[ואם אומר אתה]</small> שעבד שעדיין לא קיבל שטר שיחרור <strong>יש לו קנס וקנס לרבו,</strong> יש לתהות: <strong>השתא חבלי ביה אחריני יהבי ליה לרביה</strong> <small>[עכשיו,</small> הרי, אם <small>חובלים בו אחרים</small> הם <small>נותנים לו</small> את הקנס <small>לרבו],</small> <strong>חבל ביה רביה גופיה, יהיב ליה לדידיה</strong> <small>[</small>אם <small>חובל בו אדוניו עצמו, יתן לו לעצמו]</small> דמי עינו?
 ומשיבים: <strong>דלמא</strong> <small>[שמא]</small> ברייתא זו סבורה <strong>כמאן דאמר</strong> <small>[כ</small>שיטת <small>מי שאומר]</small> שבמקרה של שיחרור עבד בגלל הפלת שן <strong>אינו צריך</strong> שטר שיחרור, אלא משתחרר מיד עם הפגיעה בו. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>בכולן,</strong> בכל עשרים וארבעה ראשי איברים שהגדירו חכמים שעבד יוצא בהם לחופשי אם חבל בו רבו באחד מהם, <strong>עבד יוצא בהם לחירות, וצריך גט</strong> (שטר) <strong>שחרור מרבו,</strong> אלו <strong>דברי ר' ישמעאל. ר' מאיר אומר:</strong> <strong>אינו צריך</strong> שטר שיחרור. <strong>ר' אלעזר אומר: צריך. ר' טרפון אומר: אינו צריך. ר' עקיבא אומר: צריך.</strong>
 <strong>המכריעין לפני חכמים,</strong> כלומר, אותם חכמים שהיו בודקים ומנסים להכריע בשיטות ולתווך ביניהן <strong>אומרים</strong> כך: <strong>נראים דברי ר' טרפון</strong> שאינו צריך שטר שיחרור — <strong>בשן ועין, הואיל ותורה זכתה לו</strong> במפורש את שיחרורו (שמות כא, כו-כז), <strong>ו</strong>נראים <strong>דברי ר' עקיבא</strong> שצריך לכתוב לו שטר שיחרור — <strong>בשאר אברים, הואיל וקנס חכמים הוא.</strong>
 על הלשון תוהים: <strong>קנס</strong> חכמים?! <strong>הא קראי קא דרשינן</strong> <small>[הרי מקראות אנו דורשים]</small> ללמוד שהעבד משתחרר לא רק בחבלת שן ועין אלא גם בחבלה באיברים אלה! <strong>אלא אימא</strong> <small>[אמור</small> כך<small>]:</small> <strong>הואיל ומדרש חכמים הוא,</strong> ולא נכתב כן במפורש בתורה. 
 <big>ב</big> ועוד בענין מעוכב גט שיחרור <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>מעוכב גט</strong> (שטר) <strong>שחרור</strong> שהיה עבדו של כהן, האם <strong>אוכל בתרומה או אינו אוכל?</strong> והצדדים בשאלה: <strong>"קנין כספו</strong> הוא יאכל בו<strong>"</strong> (ויקרא כב, יא) <strong>אמר רחמנא</strong> <small>[אמרה התורה],</small> <strong>והאי</strong> <small>[וזה]</small> <strong>לאו</strong> <small>[לא]</small> <strong>קנין כספו הוא, או דלמא</strong> <small>[שמא]</small> <strong>כיון</strong> ש<strong>מחוסר</strong> עדיין <strong>גט שחרור, "קנין כספו" קרינא ביה</strong> <small>[קוראים אנו בו]?</small>
 ומשיבים: <strong>תא שמע</strong> <small>[בוא</small> ו<small>שמע],</small> פתרון לשאלה ממה ש<strong>אמר רב משרשיא: כהנת שנתערב ולדה בולד שפחתה</strong> שילדו שתיהן ילדים, ונתערבו הילדים ולא ברור מיהו כל אחד מהם — <strong>הרי אלו,</strong> שני הילדים, <strong>אוכלין בתרומה, וחולקין</strong> (מקבלים יחד) <strong>חלק אחד</strong> של תרומה <strong>על הגורן,</strong> שהרי אחד מהם הוא כהן ומגיע לו בשביל עצמו, והשני הוא עבד והוא אוכל מכוח האדון. וכאשר <strong>הגדילו התערובות</strong> — <strong>משחררין זה את זה</strong> ונמצא העבד שביניהם נעשה בן חורין. משמע שאף שילד זה שהיה בן שפחה עומד לשיחרור, בכל זאת, כיון שהוא מעוכב עדיין שטר שיחרור — הריהו אוכל בתרומה!
  ודוחים:  <strong>הכי השתא</strong> <small>[כיצד אתה משווה]!</small> <strong>התם</strong> <small>[שם]</small> <strong>אם יבא אליהו ויאמר בחד מינייהו</strong> <small>[על אחד מהם]</small> ש<strong>עבד הוא,</strong> אם כן, <strong>"קנין כספו" קרינא ביה</strong> <small>[קוראים אנו בו]</small> לכל ענין, ומה שצריכים לשחרר זה את זה הוא רק מחמת חוסר ידיעתנו, שאין בידינו דרכים לגלות מיהו בן השפחה. אבל <strong>הכא לאו</strong> <small>[כאן לא]</small> <strong>קנין כספו הוא כלל,</strong> כיון ששיחררו, אף שעדיין לא נתן לו שטר — שמא אינו נחשב כבר כקנין כספו, ולא נפתרה איפוא השאלה. 
 <big>ג</big> ועוד בענין הזכות בקנס של עבד: <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>עבד שמכרו רבו</strong> לאדם אחר רק <strong>ל</strong>ענין <strong>קנס,</strong> כלומר, שאם יהרג על ידי שור — שהקנס יהיה שייך לקונהו אבל לשאר הדברים לא מכרו, האם הוא <strong>מכור או אינו מכור?</strong> כלומר, האם חלה מכירה זו.
  ומסבירים:  <strong>תיבעי</strong> <small>[תישאל]</small> השאלה <strong>ל</strong>דעת <strong>ר' מאיר, תיבעי לרבנן</strong> <small>[תישאל ל</small>דעת <small>חכמים].</small> <strong>תיבעי</strong> <small>[תישאל]</small> <strong>ל</strong>דעת <strong>ר' מאיר; עד כאן לא</strong> שמענו כי <strong>קאמר</strong> <small>[אומר]</small> <strong>ר' מאיר</strong> ש<strong>אדם מקנה דבר שלא בא לעולם, אלא כגון</strong> המוכר <strong>פירות דקל דעבידי דאתו</strong> <small>[שעשויים שיבואו],</small> שדרך הטבע הוא שהם צומחים, ולכן יכול למכור דבר עתידי, אף על פי שאינו מצוי כעת, <strong>אבל הכא מי יימר דמינגח</strong> <small>[כאן מי יאמר ש</small>העבד כלל <small>יינגח]?</small> <strong>ואם תמצא</strong> <small>[תרצה]</small> <strong>לומר דמינגח</strong> <small>[שיינגח],</small> <strong>ממאי דמשלם</strong> <small>[מניין</small> יודע אתה <small>שישלם]</small> בעל השור שנגחו את הקנס?
## דף מג.
 <strong>דלמא מודה ומיפטר</strong> <small>[שמא יודה וייפטר]</small> מחיובו בקנס, שכן המודה בעבירה שחייבים עליה קנס פטור מן הקנס!
 <strong>ו</strong>כמו כן <strong>תבעי</strong> <small>[תישאל]</small> השאלה גם <strong>לרבנן</strong> <small>[ל</small>שיטת <small>חכמים];</small> <strong>עד כאן לא</strong> שמענו כי <strong>קאמרי רבנן</strong> <small>[אומרים חכמים]</small> ש<strong>אין אדם מקנה דבר שלא בא לעולם</strong> — <strong>אלא כגון פירות דקל, דהשתא מיהא ליתנהו</strong> <small>[שעכשיו על כל פנים אינם</small> בעולם<small>],</small> <strong>אבל הכא</strong> <small>[כאן]</small> <strong>הא קאי</strong> <small>[הרי עומד,</small> נמצא<small>]</small> ה<strong>שור והא קאי</strong> <small>[והרי עומד,</small> נמצא<small>]</small> ה<strong>עבד,</strong> ואין צורך במציאות חדשה שתבוא לעולם. אם כן, <strong>מאי</strong> <small>[מה]</small> הדין?
 <strong>אמר ר' אבא, תא שמע</strong> <small>[בוא</small> ו<small>שמע]</small> ראיה לדבר ממדרש הלכה על הכתוב המדבר באלה האוכלים כתרומה, שנאמר: "וכהן כי יקנה נפש קנין כספו הוא יאכל בו ויליד ביתו הם יאכלו בלחמו" (ויקרא כב, יא), וכך דרשו: <strong>"ויליד בית" מה תלמוד לומר?</strong> לכאורה מה צורך בכתוב מיוחד לדבר? שהרי <strong>אם</strong> מי שהוא עבד שהוא <strong>קנין כסף</strong> בלבד <strong>אוכל, יליד בית</strong> שנולד לשפחתו של הכהן <strong>לא כל שכן?</strong>
 ומשיבים: <strong>אילו כן</strong> — רק לפי קל וחומר זה — <strong>הייתי אומר: מה קנין כסף</strong> רק זה <strong>שיש בו שוה כסף</strong> — הוא <strong>אוכל, אף יליד בית</strong> רק זה <strong>שיש בו שוה כסף</strong> — <strong>אוכל, ומנין שאף על פי שאינו שוה כלום?</strong> — <strong>תלמוד לומר: "יליד בית", מכל מקום.</strong>
 <strong>ועדיין אני אומר</strong> מצד שני: <strong>יליד בית</strong> — <strong>בין שיש בו שוה כסף בין שאין בו שוה כסף</strong> — <strong>אוכל, קנין כסף</strong> — אם <strong>יש בו שוה כסף</strong> — <strong>אוכל, אין בו שוה כסף</strong> — <strong>אינו אוכל. תלמוד לומר: "קנין כספו... ויליד ביתו</strong> הם יאכלו בלחמו<strong>"</strong> (ויקרא כב, יא), שהכתוב משווה אותם, לומר: <strong>מה יליד בית אף על פי שאינו שוה כלום</strong> — <strong>אוכל</strong> בתרומה, <strong>אף קנין כספו, אף על פי שאינו שוה כלום</strong> — <strong>אוכל.</strong> עד כאן לשון הברייתא, וממנה עולה כי יש מציאות של עבד שאינו שווה כלום.
 <strong>ואי סלקא דעתך</strong> <small>[ואם עולה על דעתך]</small> לומר ש<strong>עבד שמכרו רבו לקנס</strong> — <strong>מכור, מי איכא עבדא דלא מזדבין לקנסא</strong> <small>[האם יש עבד שאינו ניתן להימכר ל</small>צורך <small>קנס]?</small> שאפילו אם אינו שווה כלום מצד עצמו, יש עדיין שווי כלשהו למכירתו לאחר שיקבל את קנסו! ומשיבים: <strong>אין</strong> <small>[כן],</small> <strong>איכא</strong> <small>[יש]</small> מקרה כזה של <strong>עבד טרפה</strong> (עתיד למות), שכיון שהוא טריפה, גם אם הרג אותו שור — אין משלמים עליו קנס, ולכן אותו עבד אינו שווה כלום, ואף לא למכירה לקנס.
  ומקשים:  <strong>והא חזי למיקם קמיה</strong> <small>[הרי ראוי</small> הוא <small>לעמוד לפניו]</small> לשם כבוד, גם אם אינו ראוי לעבוד עבודה אחרת, ואיך ניתן לדבר עליו כעל עבד שאינו שווה כלום! ומשיבים: מדובר פה <strong>ב</strong>עבד שלא רק שהוא טריפה, שאין לו קנס, אלא גם <strong>מנוול</strong> (מלוכלך) או <strong>מוכה שחין</strong> שאין זה כבוד לו שיעמוד לפניו, ולכן אינו שווה כלום. ולא נפתרה איפוא השאלה אם חלה מכירת עבד רק לענין הקנס.
 <big>א</big> <strong>איבעיא להו</strong> <small>[נשאלה להם</small> ללומדים<small>]</small> שאלה זו: <strong>מי שחציו עבד וחציו בן חורין שקידש</strong> אשה <strong>בת חורין, מהו</strong> הדין? והצדדים בשאלה זו: <strong>אם תמצא</strong> <small>[תרצה]</small> <strong>לומר</strong> ש<strong>בן ישראל שאמר לבת ישראל: "התקדשי לחציי"</strong> — <strong>מקודשת,</strong> הרי זה משום <strong>דחזיא לכוליה</strong> <small>[ש</small>היא <small>ראויה לכולו],</small> אבל כאן <strong>הא לא חזיא לכוליה</strong> <small>[הרי אינה ראויה לכולו]</small> לפי שחציו עבד, ולכן אין אלו קידושין כלל.
 <strong>ו</strong>לאידך גיסא, <strong>אם תמצא</strong> <small>[תרצה]</small> <strong>לומר</strong> ש<strong>בן ישראל המקדש חצי אשה</strong> — <strong>אינה מקודשת,</strong> ומדוע? משום ש<strong>שייר בקנינו</strong> שהרי בקנין קידושין הוא קונה אשה שלימה ולא חצי אשה, <strong>והא</strong> <small>[והרי]</small> <strong>עבד</strong> זה <strong>לא שייר</strong> <strong>בקנינו,</strong> אלא קנה כל כמה שיכול לקנות, אם כן יש פה מצד זה שלימות בקנין, <strong>מאי</strong> <small>[מה]</small> הדין בקידושין אלה?
  ומציעים:  <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו: <strong>המית</strong> שור <strong>מי שחציו עבד וחציו בן חורין</strong> — <strong>נותן חצי קנס לרבו וחצי כופר ליורשיו. ואי אמרת</strong> <small>[ואם אומר אתה]</small> ש<strong>קידושיו לאו</strong> <small>[אינם]</small> <strong>קידושין,</strong> ואינו יכול לשאת אשה, <strong>יורשין מנא ליה</strong> <small>[מניין לו]?</small> אלא ודאי יכול לקדש ולשאת אשה, ועל ידי כך, להעמיד לו יורשים!
 <strong>אמר רב אדא בר אהבה:</strong> כאן מדובר באופן שהשור לא הרגו ממש אלא <strong>כשעשאו טרפה,</strong> והרי הוא נחשב כמת לענין זה, <strong>ומאי</strong> <small>[ומה]</small> פירוש <strong>"יורשיו"</strong> שאמרנו פה — <strong>נפשיה</strong> <small>[</small>הוא <small>עצמו].</small>
 <strong>אמר רבא, שתי תשובות בדבר</strong> לדחות הסבר זה: <strong>חדא</strong> <small>[אחת]</small> ש<strong>"יורשיו" קתני</strong> <small>[שנה]</small> והוא עצמו אינו נקרא "יורשיו". <strong>ועוד, כופר הוא</strong> המדובר כאן, <strong>ואמר ריש לקיש: כופר אין משתלם אלא לאחר מיתה,</strong> ולא בחיי הנפגע, אפילו ניזוק קשה כדי שייחשב טריפה! <strong>אלא אמר רבא:</strong> זה ששנינו שחצי כופר ליורשיו — כוונתו <strong>ראוי ליטול ואין לו,</strong> שהכוונה לומר שאם היו לו יורשים היו הם ראויים ליטול, אבל כיון שאין לו יורשים — בפועל אין אף אחד מקבל. 
 <big>ב</big> <strong>אמר רבא: כשם שהמקדש חצי אשה</strong> — <strong>אינה מקודשת, כך</strong> מי שהיתה <strong>חציה שפחה וחציה בת חורין שנתקדשה</strong> — <strong>אין קדושיה קדושין.</strong>
 מסופר: <strong>דרש רבה בר רב הונא</strong> הלכה זו ברבים: <strong>כשם שהמקדש חצי אשה</strong> — <strong>אינה מקודשת, כך חציה שפחה וחציה בת חורין שנתקדשה</strong> — <strong>אינה מקודשת. אמר ליה</strong> <small>[לו]</small> <strong>רב חסדא</strong> בשאלה: <strong>מי דמי</strong> <small>[האם דומים</small> הדברים<small>]?</small> <strong>התם</strong> <small>[שם]</small> המקדש חצי אשה <strong>שייר בקנינו,</strong> שלא קנה את כל האשה, ולכן אין הקידושין תופסים, אבל <strong>הכא</strong> <small>[כאן]</small> חציה שפחה וחציה בת חורין שהתקדשה <strong>לא שייר בקנינו</strong> אלא שזה כל מה שיכול לקנות בה, וממילא הקידושין תופסים!
 <strong>הדר אוקים</strong> <small>[חזר</small> ו<small>העמיד]</small> <strong>רבה בר רב הונא אמורא עליה</strong> <small>[מתורגמן עליו,</small> לפניו<small>]</small> שישמיע את דבריו לרבים, <strong>ודרש</strong> כך את הכתוב <strong>"והמכשלה הזאת תחת ידך"</strong> (ישעיהו ג, ו): <strong>אין אדם עומד על דברי תורה אלא אם כן נכשל בהן,</strong> ואני עצמי נכשלתי בהוראתי הקודמת, והנני חוזר בי מדברי ואומר ש<strong>אף על פי שאמרו</strong> חכמים ש<strong>המקדש חצי אשה</strong> — <strong>אינה מקודשת, אבל חציה שפחה וחציה בת חורין שנתקדשה</strong> — <strong>קדושיה קדושין. מאי טעמא</strong> <small>[מה טעם</small> הדבר<small>]?</small> — <strong>התם</strong> <small>[שם]</small> במקדש חצי אשה <strong>שייר בקנינו, הכא</strong> <small>[כאן]</small> במקדש חציה שפחה וחציה בת חורין <strong>לא שייר בקנינו.</strong>
 <strong>אמר רב ששת</strong> בניגוד לכך: <strong>כשם שהמקדש חצי אשה אינה מקודשת, כך חציה שפחה וחציה בת חורין שנתקדשה</strong> — <strong>אין קידושיה קידושין. ואם לחשך אדם לומר</strong> (אם יבוא אדם לומר לך ולהקשות על כך), ממה ששנינו במשנה: <strong>איזו היא שפחה חרופה</strong> הכתובה בתורה? <strong>זו שחציה שפחה וחציה בת חורין המאורסה לעבד עברי, אלמא</strong> <small>[מכאן]</small> ש<strong>בת איתרוסי</strong> <small>[אירוסין]</small> <strong>היא! אמור לו</strong> שאין מכאן ראיה כלל: <strong>כלך</strong> (לך) <strong>אצל</strong> שיטת <strong>ר' ישמעאל, שהוא אומר</strong> שאין מדובר פה בחציה שפחה אלא <strong>בשפחה כנענית המאורסה לעבד עברי</strong> מדובר.
  ועל כך יש לשאול: <strong>ו</strong>כי <strong>שפחה כנענית בת איתרוסי</strong> <small>[אירוסין]</small> <strong>היא? אלא מאי אית לך למימר</strong> <small>[מה יש לך לומר]?</small> <strong>מאי</strong> <small>[מה]</small> פירוש <strong>"מאורסת"</strong> בענין זה — כוונתו ש<strong>מיוחדת</strong> לו, ונעשתה כאשתו, <strong>הכא נמי</strong> <small>[כאן גם כן]</small> בלשון המשנה, <strong>מאי</strong> <small>[מה]</small> פירוש <strong>"מאורסת"</strong> — <strong>מיוחדת</strong> ולא אירוסין ממש.
 <strong>אמר רב חסדא:</strong> מי שהיתה <strong>חציה שפחה וחציה בת חורין שנתקדשה לראובן ו</strong>אחר כך <strong>נשתחררה</strong> כולה, <strong>וחזרה ונתקדשה לשמעון</strong> אחיו, <strong>ומתו שניהם</strong> בלא בנים — <strong>מתייבמת ללוי</strong> האח השלישי, משום שהיא נחשבת לאשתו הגמורה של אחד מאחיו בלבד,
## דף מג:
 <strong>ואין אני קורא בה</strong> (מחשיב אותה) <strong>אשת שני מתים,</strong> כי יבמה שהיתה עליה זיקת יבום משום שני אנשים, אינה מתייבמת כלל. והטעם במקרה שלנו, שאין הדבר כך, הוא: <strong>מה נפשך</strong> (מה רצונך לומר), בכל אופן שתרצה להבין, יהא זה הדין, כי <strong>אי קדושי</strong> <small>[אם קידושין]</small> של <strong>ראובן קדושין</strong> — <strong>קדושי</strong> <small>[קידושין]</small> של <strong>שמעון לאו</strong> <small>[אינם]</small> <strong>קדושין,</strong> ונמצא שהיא אלמנתו של ראובן, <strong>ואי קדושי</strong> <small>[ואם קידושין]</small> של <strong>שמעון קדושין</strong> — <strong>קדושי</strong> <small>[קידושין]</small> של <strong>ראובן לאו</strong> <small>[אינם]</small> <strong>קדושין</strong> וממילא היא אלמנתו של אדם אחד בלבד ולא של שניים.
 <strong>איתמר</strong> <small>[נאמר]</small> שנחלקו אמוראים בבעיה זו: מי שהיתה <strong>חציה שפחה וחציה בת חורין שנתקדשה לראובן ונשתחררה, וחזרה ונתקדשה לשמעון</strong> (לאדם אחר, כלשהו), <strong>רב יוסף בר חמא אמר</strong> בשם <strong>רב נחמן:</strong> על ידי השיחרור <strong>פקעו קדושי</strong> <small>[קידושין]</small> של <strong>ראשון</strong> לגמרי, וחלים קידושי השני. <strong>ר' זירא אמר</strong> בשם <strong>רב נחמן: גמרו קדושי</strong> <small>[שלמו קידושין]</small> של <strong>ראשון,</strong> שהקידושין שקידש אותה הראשון חלו עליה בשלימות כאשר נשתחררה, וקידושי השני אינם חלים.
 <strong>אמר ר' זירא: כוותיה דידי מסתברא</strong> <small>[כשיטתי שלי מסתבר],</small> <strong>דכתיב</strong> <small>[ש</small>כן <small>נאמר]</small> בבועל שפחה חרופה: <strong>"לא יומתו כי לא חפשה"</strong> (ויקרא יט, כ), ונדייק מכאן: <strong>הא</strong> <small>[הרי]</small> אם <strong>חופשה</strong> (נשתחררה) — <strong>יומתו</strong> משום שהיא אשת איש. משמע שאירוסיה שאורסה בעודה שפחה למחצה תקפים בעת שיחרורה!
 <strong>אמר ליה</strong> <small>[לו]</small> <strong>אביי: ול</strong>שיטת ה<strong>תנא דבי</strong> <small>[מבית</small> מדרשו<small>]</small> של <strong>ר' ישמעאל,</strong> ש<strong>אמר: בשפחה כנענית המאורסת לעבד עברי</strong> מדובר, <strong>הכי נמי</strong> <small>[כך גם כן]</small> תאמר <strong>דכי</strong> <small>[שכאשר]</small> <strong>חופשה יומתו?!</strong> הרי כשנשתחררה, מה שהיתה מיוחדת לעבד אין בו ממש מן הדין! <strong>אלא מאי אית</strong> <small>[מה יש]</small> <strong>לך למימר</strong> <small>[לומר],</small> ללמוד מדיוק הכתוב "לא יומתו כי לא חופשה"; מתי יומתו — במקרה <strong>שחופשה וחזרה ונתקדשה</strong> לאדם כלשהו, <strong>הכא נמי</strong> <small>[כאן גם כן]</small> לשיטה שמדובר במי שהיא חציה שפחה וחציה בת חורין, יכול אתה לדייק: מתי יומתו — במקרה <strong>שחופשה וחזרה ונתקדשה</strong> לאחר. ואם כן, אין להוכיח מכאן. 
 <big>א</big> <strong>אמר רב הונא בר קטינא אמר ר' יצחק: מעשה</strong> היה <strong>באשה אחת ש</strong>היתה <strong>חציה שפחה וחציה בת חורין, וכפו את רבה</strong> (אדוניה) <strong>ועשאה בת חורין.</strong> ושואלים: <strong>כמאן</strong> <small>[כ</small>שיטת <small>מי היא]?</small> האם <strong>כ</strong>שיטת <strong>ר' יוחנן בן ברוקה,</strong> ש<strong>אמר: על שניהם,</strong> על האיש וגם על האשה <strong>הוא אומר: "ויברך אתם אלהים ויאמר</strong> להם אלהים <strong>פרו ורבו ומלאו</strong> את הארץ
 <strong>"</strong>(בראשית א, כח), כלומר, שמצוות פריה ורביה חלה גם על נשים? <strong>אמר רב נחמן בר יצחק: לא,</strong> מכאן אין להוכיח, והטעם ששיחררו אותה הוא לא משום מצוות פריה ורביה, אלא משום שבמצב כזה אינה יכולה להינשא ו<strong>מנהג הפקר נהגו בה,</strong> ונעשתה מכשול לרבים, ולכן שיחררו אותה כדי שתוכל להינשא ולא תהיה הפקר. 
 <big>ב משנה</big> <strong>המוכר עבדו לגוים או</strong> אפילו <strong>ל</strong>ישראל שב<strong>חוצה לארץ</strong> — <strong>יצא</strong> העבד <strong>בן חורין</strong> על ידי כך. שלפי שהוא מפקיעו על ידי כך מן המצוות, קנסוהו חכמים שיהא כמשוחרר, ואם יצא מאדוניו הגוי בכל דרך — הריהו כישראל לכל דבר. 
 <big>ג גמרא</big> <strong>תנו רבנן</strong> <small>[שנו חכמים]:</small> <strong>המוכר עבדו לגוים</strong> — <strong>יצא לחירות, וצריך גט</strong> (שטר) <strong>שחרור מרבו</strong> (אדוניו) <strong>ראשון. אמר רבן שמעון בן גמליאל: במה דברים אמורים</strong> שצריך שטר שיחרור — <strong>שלא כתב עליו אונו</strong> (שטר), <strong>אבל</strong> אם <strong>כתב עליו אונו</strong> — <strong>זהו שחרורו</strong> ואינו צריך שטר נוסף.
  ושואלים:  <strong>מאי</strong> <small>[מה]</small> עניינו של <strong>אונו?</strong> <strong>אמר רב ששת: דכתב ליה הכי</strong> <small>[שכותב לו כך]:</small> <strong>לכשתברח ממנו,</strong> מן הגוי, <strong>אין לי עסק בך,</strong> ואף על פי שאין זה שטר שיחרור מפורש, מכל מקום די בכך לענין החשבתו כבן חורין. 
 <big>ד</big> <strong>תנו רבנן</strong> <small>[שנו חכמים]:</small> <strong>לוה עליו,</strong> על סמך העבד, <strong>מן הגוי</strong> על מנת להיפרע ממנו במקרה של אי־פרעון החוב, <strong>כיון שעשה לו</strong> ה<strong>גוי נמוסו</strong> (חוקו, מנהגו) בקנין — <strong>יצא</strong> העבד <strong>לחירות</strong> כדין הנמכר לגוי. ושואלים <strong>מאי</strong> <small>[מהו]</small> ענין <strong>נמוסו?</strong> ומשיבים: <strong>אמר רב הונא בר יהודה:</strong> ששם עליו <strong>נשקי</strong> <small>[חותם],</small> שכיון ששם עליו הגוי חותם הרי הוא נעשה כמכור לגוי, ומאז יצא לחופשי מישראל.
 <strong>מתיב</strong> <small>[מקשה]</small> על כך <strong>רב ששת</strong> ממה ששנינו: <strong>האריסין, והחכירות, ואריסי בתי אבות</strong> (משפחה שלימה של אריסים שעבדו בשדה זה דור אחר דור), <strong>וגוי שמשכן שדהו לישראל, אף על פי שעשה לו נמוסו</strong> — <strong>פטורה</strong> השדה <strong>מן המעשר,</strong> משום שהשדה עדיין שייך לגוי.
 <strong>ואי סלקא דעתך</strong> <small>[ואם עולה על דעתך]</small> ש"נמוסו" כוונתו <strong>נשקי</strong> <small>[חותם],</small> וכי <strong>שדה בת נשקי היא? אלא אמר רב ששת:</strong> הביטוי "שעשה לו נימוסו" כוונתו <strong>זמן,</strong> כלומר, שנקבע זמן מסויים שאם לא ייפרע החוב עד אותה שעה יעבור העבד לבעלות הגוי.
  ומקשים:  <strong>קשיא</strong> <small>[קשה]</small> מענין <strong>זמן</strong> על ענין <strong>זמן,</strong> שהרי לגבי העבד נראה שעם קביעת הזמן יוצא מרשות הלווה ומשתחרר, ואילו לגבי השדה אין הדבר כך, שהרי אינה מתחייבת מאותה שעה במעשר, כשדה של ישראל! ומשיבים: <strong>לא קשיא</strong> <small>[אין</small> זה <small>קשה],</small> ויש לחלק ולומר: <strong>הא</strong> <small>[זה],</small> בעבד שמשתחרר, מדובר במקרה <strong>דמטא זמניה</strong> <small>[שהגיע זמנו],</small> <strong>הא</strong> <small>[זה]</small> בשדה מדובר במקרה שעדיין <strong>לא מטא זמניה</strong> <small>[הגיע זמנו].</small>
 ושואלים: <strong>אלא גבי עבד</strong> <strong>דמטא זמניה צריכא למימר</strong> <small>[שהגיע זמנו צריך לומר]</small> שהוא משתחרר? הלא מובן שבכך עבר לחלוטין לרשות הגוי! <strong>אלא,</strong> צריכים לומר כך: <strong>אידי ואידי</strong> <small>[זה וזה]</small> מדובר ש<strong>לא מטא זמניה</strong> <small>[הגיע זמנו ]</small> עדיין, <strong>ולא קשיא</strong> <small>[ואין</small> זה <small>קשה]:</small> <strong>הא לגופא</strong> <small>[זה,</small> מסר לו לגוי <small>את גוף</small> העבד<small>],</small> <strong>והא לפירא</strong> <small>[וזה, לפירות]</small> שהמלווה הישראל אוכל את פירות השדה בלבד, אבל אינו מחזיק בה. 
## דף מד.
 <strong>ואי בעית אימא</strong> <small>[ואם תרצה אמור]:</small> אף אם הגיע זמנו של העבד יש חידוש בדבר — <strong>ב</strong>מקרה <strong>שלוה</strong> מן הגוי <strong>על מנת למשכנו ולא משכנו</strong> עדיין, שכיון שהגיע זמן הפרעון — הרי זה נחשב כאילו כבר מוסר את העבד לגויים.
 <strong>תנו רבנן</strong> <small>[שנו חכמים]:</small> <strong>גבאו</strong> הגוי את העבד <strong>בחובו או שלקחו סיקריקון</strong> (שודד, אנס) — <strong>לא יצא לחירות.</strong> ושואלים: <strong>ו</strong>אם לקחו <strong>בחובו,</strong> האם <strong>לא</strong> קונסים את האדון והעבד יוצא לחירות?
 <strong>ורמינהי</strong> <small>[ומשליכים,</small> מראים סתירה<small>]</small> ממה ששנינו בברייתא: <strong>הרי שאנסו בית המלך גורנו</strong> (נטלו ממנו את הגורן שלו באונס), <strong>אם בחובו</strong> נטלו זאת, משום שהוא חייב להם כסף — <strong>חייב לעשר</strong> גם על מה שלקחו, שאם לא כן נמצא שהוא משלם את חובו מן המעשר. <strong>אם באנפרות</strong> (לחינם, בלי סיבה) — <strong>פטור מלעשר!</strong>
 ומשיבים: <strong>שאני התם</strong> <small>[שונה שם],</small> <strong>דקא משתרשי ליה</strong> <small>[שהוא מרוויח]</small> על ידי כך שהוא פורע מקצת חובו מן המעשר, ולכן הוא חייב במעשר. אולם לגבי עבד, הרי דין שיחרורו של עבד שמכרו רבו לגויים הוא רק משום קנס, וכשאין האדון עושה זאת מדעתו, ואף אינו מרוויח בדבר — אין קונסים אותו.
  ומציעים:  <strong>תא שמע</strong> <small>[בוא</small> ו<small>שמע],</small> ממה ש<strong>אמר רב: המוכר עבדו לפרהנג</strong> (מושל) <strong>גוי</strong> — <strong>יצא לחירות.</strong> והרי אף מכירה זו אינה מרצון גמור, אלא מפני לחץ המושל! ומשיבים: <strong>התם הוה ליה</strong> <small>[שם היה לו]</small> <strong>לפייס</strong> את המושל בדבר אחר <strong>ו</strong>הוא <strong>לא פייס,</strong> ולכן יש מקום לקונסו.
 <strong>גופא</strong> <small>[לגופה]</small> של ההלכה ש<strong>אמר רב</strong> ש<strong>המוכר עבדו לפרהנג גוי</strong> — <strong>יצא לחירות,</strong> שואלים: <strong>מאי הוה ליה למעבד</strong> <small>[מה היה לו לעשות]?</small> הרי המושל הגוי מכריח אותו לכך! ומשיבים: <strong>הוה ליה</strong> <small>[היה לו]</small> <strong>לפייס</strong> את הפרהנג הזה בכסף או באופן אחר שלא יקח את העבד, <strong>ו</strong>הוא <strong>לא פייס,</strong> ולכן קנסו אותו.
 <strong>בעי</strong> <small>[שאל]</small> <strong>ר' ירמיה: מכרו</strong> את העבד לגוי <strong>לשלשים יום, מהו</strong> הדין? האם נקרא הדבר הזה כמכירה ומשתחרר משום כך, או שאינו כמכירה גמורה? ומציעים: <strong>תא שמע</strong> <small>[בוא</small> ו<small>שמע]</small> תשובה לדבר ממה ש<strong>אמר רב: המוכר עבדו לפרהנג גוי</strong> — <strong>יצא לחירות,</strong> ומן הסתם מכרו לו כדי שיעסוק במלאכת המושל לזמן מוגבל עד שתסתיים אותה מלאכה, והרי שאף במכירה לזמן הריהו יוצא לחירות! ומשיבים: <strong>התם</strong> <small>[שם]</small> מדובר <strong>בפרהנג גוי, ש</strong>מכירה זו <strong>אינה חוזרת,</strong> ולכן הרי הוא משתחרר, אבל במכירה שחוזרת לא מדובר.
  ושואלים עוד: אם <strong>מכרו</strong> את העבד לגוי <strong>חוץ ממלאכתו, מהו</strong> הדין? וכן אם מכרו לגוי <strong>חוץ מן המצות,</strong> שהתנה שיהא העבד ממשיך לקיים מצוות, <strong>מהו</strong> הדין? וכן אם מכר אותו <strong>חוץ משבתות וימים טובים, מהו?</strong> או מכרו <strong>לגר תושב,</strong> גוי שקיבל עליו שלא לעבוד עבודה זרה, או <strong>לישראל משומד</strong> שהמיר את דתו, <strong>מהו?</strong> מכרו <strong>לכותי, מהו?</strong> ומציעים: <strong>פשוט מיהא חדא</strong> <small>[פתור לפחות</small> שאלה <small>אחת]</small> מאלה, ששנינו: <strong>גר תושב הרי הוא כגוי.</strong> ואילו <strong>כותי וישראל משומד</strong> — <strong>אמרי לה</strong> <small>[יש אומרים]</small> שדינו <strong>כגוי, ואמרי לה</strong> <small>[ויש אומרים]</small> שדינו <strong>כישראל.</strong>
 <strong>בעו מיניה</strong> <small>[שאלו אותו]</small> <strong>מר' אמי: עבד שהפיל עצמו לגייסות,</strong> שברח מבית אדוניו והמציא עצמו שיקחו אותו כחייל בצבא, <strong>ואין רבו יכול להוציאו</strong> משם <strong>לא בדיני ישראל ולא בדיני אומות העולם, מהו שיטול</strong> האדון לפחות <strong>את דמיו</strong> מן הצבא?
 <strong>אמר ליה</strong> <small>[לו]</small> <strong>ר' ירמיה לר' זריקא: פוק</strong> <small>[צא]</small> <strong>עיין במכילתיך</strong> <small>[במשניות שלך]</small> ותמצא פתרון לכך. <strong>נפק דק ואשכח</strong> <small>[יצא דיקדק ומצא]</small> פתרון, מזו <strong>דתניא</strong> <small>[ששנינו</small> בברייתא<small>]:</small> <strong>המוכר ביתו</strong> שבארץ ישראל <strong>לגוי</strong> — <strong>דמיו</strong> של הבית <strong>אסורין,</strong> <strong>וגוי שאנס</strong> (שנטל בכוח) <strong>ביתו של ישראל ואין בעליו יכול להוציאו</strong> ממנו <strong>לא בדיני ישראל ולא בדיני אומות העולם</strong> — <strong>מותר ליטול</strong> מן הגוי <strong>את דמיו, ו</strong>אף <strong>כותב</strong> שטר <strong>ומעלה</strong> (רושם) ומאשר את השטר <strong>בערכאות שלהן,</strong> של הגויים, <strong>מפני שהוא כמציל מידם.</strong> משמע שכל דבר שאם נמכר לגוי דמיו אסורים, כאשר נלקח באונס ואינו יכול להוציא מידם — מותר ליטול את דמיו, ואם כן הוא הדין לכאורה אף בעבד שהפיל עצמו לגייסות!
  ודוחים:  <strong>ודילמא הני מילי</strong> <small>[ושמא דברים אלה]</small> אמורים דווקא ב<strong>בית,</strong> ש<strong>כיון</strong> ש<strong>לא סגי ליה</strong> <small>[די לו</small> לאדם<small>]</small> <strong>בלא בית, לא אתי לזבוניה</strong> <small>[יבוא למוכרו]</small> מרצונו, ולכן אין מקום לקונסו במקום אונס, <strong>אבל עבדא</strong> <small>[עבד]</small> <strong>דסגי ליה</strong> <small>[שדי לו</small> לאדם<small>]</small> <strong>בלא עבדא</strong> <small>[עבד]</small> יש לחשוש כי <strong>אתי לזבוניה</strong> <small>[יבוא למכור אותו]</small> אף מרצונו, ואם כן, האם יש לקונסו אף במקרה כזה, <strong>או לא,</strong> שאין לחלק בין הדברים.
 <strong>שלח להו</strong> <small>[להם]</small> <strong>ר' אמי, "מיני</strong> <small>[ממני]</small> <strong>אמי בר נתן, תורה יוצאה לכל ישראל,</strong> פסק הלכה זה: <strong>עבד שהפיל עצמו לגייסות, ואין רבו יכול להוציאו</strong> משם <strong>לא בדיני ישראל ולא בדיני אומות העולם</strong> — <strong>מותר ליטול את דמיו, וכותב ומעלה בערכאות של גוים, מפני שהוא כמציל מידם.</strong>
 <strong>אמר ר' יהושע בן לוי: המוכר עבדו לגוי</strong> אף שאינו יכול עוד להשתעבד בו עוד — <strong>קונסים אותו עד</strong> פי <strong>מאה בדמיו</strong> שיפדה אותו מן הגוי.
  ושואלים:  <strong>דוקא</strong> <small>[בדיוק]</small> נאמר הדבר שעד פי מאה, <strong>או לאו דוקא</strong> <small>[לא בדיוק],</small> ורוצה לומר רק שקונסים אותו הרבה? ומציעים: <strong>תא שמע</strong> <small>[בוא</small> ו<small>שמע]</small> פתרון לשאלה זו ממה ש<strong>אמר ריש לקיש: המוכר בהמה גסה לגוי</strong> — <strong>קונסים אותו עד</strong> פי <strong>עשרה בדמיה,</strong> שלמרות שעבר על דברי חכמים ומכרה — אין קונסים אותו יותר מפי עשרה. ונראה מכאן שמה שאמרו במוכר עבדו "עד מאה" אינו אלא גוזמה.
  ודוחים:  <strong>ודלמא שאני</strong> <small>[ושמא שונה]</small> <strong>עבד, דכל יומא ויומא מפקע ליה</strong> <small>[</small>ש<small>כל יום ויום</small> הוא <small>מפקיע אותו]</small> <strong>ממצות</strong> ולכן קנסו בו יותר, ואם כן, אין מכאן ראיה.
 <strong>ואיכא דאמרי</strong> <small>[ויש שאומרים]</small> שנאמרו הדברים בלשון אחרת, <strong>אמר ר' יהושע בן לוי: המוכר עבדו לגוי</strong> — <strong>קונסין אותו עד</strong> פי <strong>עשרה בדמיו.</strong> ושואלים: האם <strong>דוקא</strong> <small>[בדיוק]</small> נאמר הדבר <strong>או לאו דוקא</strong> <small>[לא בדיוק]?</small> ומציעים: <strong>תא שמע</strong> <small>[בוא</small> ו<small>שמע],</small> פתרון לשאלה זו ממה ש<strong>אמר ריש לקיש: המוכר בהמה גסה לגוי</strong> — <strong>קונסין אותו עד</strong> פי <strong>מאה בדמיה.</strong> משמע שאין הדבר מדוייק, אלא שאמרו מספרים גדולים בלבד.
  ומשיבים:  <strong>שאני</strong> <small>[שונה]</small> הדבר ב<strong>עבד, דלא הדר ליה</strong> <small>[שאינו חוזר אליו],</small> שהרי אמרו שאם הוא מוכר אותו לגוי משתחרר העבד, ויש מקום לומר שלא צריך לקנוס אותו כל כך.
  ומקשים:  <strong>אלא בהמה טעמא מאי</strong> <small>[מה טעם]</small> קונסים בה יותר מאשר בעבד — <strong>משום דהדרא ליה</strong> <small>[שחוזרת לו]?</small> אם כן <strong>לקנסיה טפי חד</strong> <small>[</small>יש <small>לקנוס אותו</small> רק פעם <small>אחת יותר]</small> מאשר בעבד, שאם ההבדל היחידי הוא שהבהמה חוזרת לבעליה והעבד לא — יש מקום לקנוס את בעליה יותר מאשר בעבד רק כשיעור שהרוויח בדבר — שווי הבהמה, ולא יותר! <strong>אלא</strong> יש לומר כך: <strong>עבד מילתא דלא שכיחא</strong> <small>[דבר שאינו מצוי</small> הוא שימכור<small>],</small> <strong>ומלתא דלא שכיחא</strong> <small>[ודבר שאינו מצוי]</small> <strong>לא גזרי בה רבנן</strong> <small>[גזרו בו חכמים]</small> עד כדי כך, ומשום כן אין להוכיח לגביו מדין המוכר בהמה לגוי, שהוא דבר מצוי ביותר.
 <strong>בעא מיניה</strong> <small>[שאל אותו]</small> <strong>ר' ירמיה מר' אסי:</strong> מי ש<strong>מכר עבדו</strong> לגוי <strong>ומת, מהו שיקנסו את בנו אחריו?</strong> האם קונסים גם את הבן שיפדנו, או שהקנס הוא רק על המוכר בלבד? <strong>אם תימצי</strong> <small>[תמצא,</small> תרצה<small>]</small> <strong>לומר</strong> לפי השיטה שמי ש<strong>צרם</strong> (חתך) <strong>אוזן</strong> של <strong>בכור</strong> בהמה, שהטיל בו מום כדי להכשיר אותו לאכילה, <strong>ומת</strong> — <strong>קנסו בנו אחריו,</strong> שגם הבן לא יוכל לשוחטו, אפשר לומר <strong>משום דאיסורא דאורייתא היא</strong> <small>[שאיסור שמן התורה הוא],</small> <strong>אבל הכא</strong> <small>[כאן]</small> במכירת העבד רק <strong>איסורא דרבנן</strong> <small>[איסור שמדברי סופרים]</small> ושמא לא קנסו את הבן.
## דף מד:
 <strong>ואם תימצי</strong> <small>[תמצא,</small> תרצה<small>]</small> <strong>לומר,</strong> ותשאל באופן אחר: מי ש<strong>כוון מלאכתו</strong> לעשותה <strong>במועד,</strong> שהביא עצמו בכוונה לידי כך שתהא לו מלאכה של דבר האבד בחול המועד, וקנסו אותו חכמים שמה שעשה יאבד, <strong>ומת</strong> — ש<strong>לא קנסו בנו אחריו,</strong> אפשר לומר שלא קנסו את הבן <strong>משום</strong> ש<strong>לא עבד איסורא</strong> <small>[עשה</small> הבן <small>איסור],</small> <strong>הכא מאי</strong> <small>[כאן מה]</small> יהיה הדין? האם <strong>לדידיה</strong> <small>[אותו</small> עצמו<small>]</small> <strong>קנסו רבנן</strong> <small>[חכמים]</small> <strong>והא ליתיה</strong> <small>[והרי</small> הוא <small>איננו],</small> <strong>או דילמא לממוניה</strong> <small>[שמא את ממונו]</small> <strong>קנסו רבנן</strong> <small>[חכמים]</small> שיאבד <strong>והא איתיה</strong> <small>[והרי ישנו]?!</small>
 <strong>אמר ליה</strong> <small>[לו]</small> ר' אסי: <strong>תניתוה</strong> <small>[</small>כבר <small>שניתם אותה],</small> שכן שנינו: <strong>שדה שנתקווצה</strong> (שהוציאו ממנה את הקוצים) <strong>ב</strong>שנה ה<strong>ש</strong><strong>ביעית,</strong> שאף שאסור לעשות כן בשנת השמיטה, כיון שאין זו עבודת אדמה ממש — <strong>תזרע למוצאי שביעית,</strong> אבל אם <strong>נטייבה</strong> (טייב אותה בזבל) <strong>או נדיירה</strong> (עשה בה דיר של בהמות שהשאירו שמה זיבלן) שעשה מעשה לעבד את האדמה ולהכשירה לשנה הבאה — <strong>לא תזרע למוצאי שביעית.</strong>
 <strong>ואמר ר' יוסי בר' חנינא, נקטינן</strong> <small>[מוחזקים אנו]:</small> אם <strong>הטיבה ומת</strong> — <strong>בנו זורעה</strong> למוצאי שביעית. <strong>אלמא</strong> <small>[מכאן נלמד]:</small> <strong>לדידיה</strong> <small>[אותו]</small> <strong>קנסו רבנן</strong> <small>[חכמים],</small> ואולם <strong>לבריה</strong> <small>[את בנו]</small> <strong>לא קנסו רבנן</strong> <small>[חכמים].</small>
 ובאותו ענין <strong>אמר אביי, נקטינן</strong> <small>[מוחזקים אנו]</small> בהלכה זו: מי ש<strong>טימא טהרות של חבירו ומת</strong> — <strong>לא קנסו רבנן</strong> <small>[חכמים]</small> את <strong>בנו אחריו</strong> שישלם את דמי הטהרות. <strong>מאי טעמא</strong> <small>[מה טעם]</small> הדבר? — <strong>היזק שאינו ניכר,</strong> כלומר, נזק שגרם אדם לחבירו על ידי פעולה שתוצאותיה אינן נראות באופן מוחשי, <strong>לא שמיה</strong> <small>[אין שמו,</small> אינו נחשב<small>]</small> <strong>היזק</strong> להתחייב מן התורה בתשלומין על מעשהו ככל מזיק. וכיון שהמטמא טהרות אינו עושה היזק ניכר לעין, למרות שבמעשהו הוא פוסל את כל הטהרות, אין הוא חייב מן הדין, אלא <strong>קנסא דרבנן היא</strong> <small>[קנס שמדברי חכמים הוא],</small> <strong>לדידיה</strong> <small>[אותו</small> עצמו<small>]</small> <strong>קנסוהו רבנן</strong> <small>[חכמים],</small> ואולם <strong>לבריה לא קא קנסו רבנן</strong> <small>[את בנו לא קנסו חכמים].</small>
 <big>א</big> שנינו במשנה שהמוכר עבדו לגוי <strong>או לחוצה לארץ</strong> אף ליהודי — העבד יוצא בכך לחירות. <strong>תנו רבנן</strong> <small>[שנו חכמים]:</small> <strong>המוכר עבדו לחוצה לארץ</strong> — <strong>יצא לחירות, ו</strong>אולם <strong>צריך גט</strong> (שטר) <strong>שחרור מרבו</strong> (אדוניו) ה<strong>שני</strong> שקנה אותו בחוצה לארץ. <strong>רבן שמעון בן גמליאל אומר: פעמים יצא</strong> לחירות <strong>ופעמים לא יצא. כיצד?</strong> — אם <strong>אמר</strong> האדון: <strong>"פלוני עבדי מכרתיהו לפלוני אנטוכי</strong> (בן אנטיוכיה) <strong>"</strong>— <strong>לא יצא</strong> לחירות, משום שאפשר לפרש שקראו אנטוכי על שם מקום לידתו, אבל עכשיו הוא גר בארץ ישראל. אבל אם אמר שמכרו <strong>"לאנטוכי שבאנטוכיא"</strong> — <strong>יצא</strong> לחירות, שכן משמע מדבריו שמכר עבדו לחוצה לארץ.
  ומקשים:  <strong>והא תניא</strong> <small>[והרי שנינו</small> בברייתא<small>]:</small> אם אמר <strong>"מכרתיהו לאנטוכי"</strong> — <strong>יצא</strong> העבד לחירות, <strong>"לאנטוכי השרוי בלוד"</strong> — <strong>לא יצא.</strong> ומפורש שאם אומר שמכרו לאנטוכי סתם — יצא לחירות, ואין זה כדברי רבן שמעון בן גמליאל!
  ומשיבים:  <strong>לא קשיא</strong> <small>[אין</small> זה <small>קשה],</small> <strong>הא</strong> <small>[זה]</small> שלא יצא לחירות — הרי זה מדובר באופן <strong>דאית ליה ביתא</strong> <small>[שיש לו,</small> לאותו אנטוכי <small>בית]</small> <strong>בארץ ישראל,</strong> שאפשר לפרש שלצורך ביתו בארץ קנה את העבד. <strong>הא</strong> <small>[זה]</small> שיצא העבד לחירות — <strong>דאית ליה אושפיזא</strong> <small>[שיש לו</small> רק <small>מלון,</small> מקום בו הוא מתארח<small>]</small> <strong>בארץ ישראל</strong> לפי שעיקר מקומו של הקונה הוא בחוץ לארץ.
 <strong>בעי</strong> <small>[שאל]</small> <strong>ר' ירמיה: בן בבל שנשא אשה בארץ ישראל והכניסה לו</strong> בנישואיה <strong>עבדים ושפחות, ודעתו לחזור</strong> לבבל, <strong>מהו</strong> הדין? האם לומר שעל ידי הנישואין כאילו מכרה את העבדים לבעלה, והוא עומד להוציאם לחוצה לארץ, ויהא דינם כמוכר עבדו לחוצה לארץ שיצא לחירות?
 <strong>תיבעי למאן דאמר</strong> <small>[תישאל</small> השאלה <small>ל</small>דעת <small>מי שאומר]:</small> <strong>הדין עמה,</strong> שבמקרה של גירושין העבדים שלה נשארים ברשותה, ואין הבעל יכול לשלם לה את מחירם ולהחזיק בהם. <strong>תיבעי למאן דאמר</strong> <small>[תישאל</small> השאלה <small>ל</small>דעת <small>מי שאומר]:</small> <strong>הדין עמו</strong> והעבדים נשארים במקרה כזה ברשותו.
  ומסבירים:  <strong>תיבעי למאן דאמר</strong> <small>[תישאל</small> השאלה <small>ל</small>דעת <small>מי שאומר]:</small> <strong>הדין עמה, כיון</strong> ש<strong>הדין עמה</strong> לגבי גוף העבדים — <strong>כדידה דמו</strong> <small>[כשלה</small> הם <small>נחשבים],</small> ולכן אין הנישואין נחשבים כמכירתם לחוץ לארץ, שהרי היא בת ארץ ישראל. <strong>או דילמא</strong> <small>[שמא]</small> <strong>כיון דמשעבדי ליה לפירא</strong> <small>[ש</small>הם <small>משועבדים לו לפירות],</small> שהרי שכר עבודתם שייך לבעל, כפירות שאר נכסים שמכניסה לו האשה — <strong>כדידיה דמו</strong> <small>[כשלו</small> הם <small>נחשבים]</small> והרי זה כאילו קנה את עבדיה להוציאם לבבל?
 <strong>ו</strong>כמו כן <strong>תיבעי למאן דאמר</strong> <small>[תישאל</small> השאלה <small>ל</small>דעת <small>מי שאומר]:</small> <strong>הדין עמו,</strong> האם לומר <strong>כיון</strong> ש<strong>הדין עמו</strong> — <strong>כדידיה דמו</strong> <small>[כמו שלו</small> הם <small>נחשבים]</small> ויהיה דינם כעבד שנמכר לחוצה לארץ, <strong>או דלמא</strong> <small>[שמא]</small> <strong>כיון דלא קני ליה לגופיה</strong> <small>[שאינו קונה אותם לגופם]</small> אלא רק לשימוש בהם — <strong>כדידה דמו</strong> <small>[כשלה</small> הם <small>נחשבים]?</small> שאלה זו לא נפתרה ולכן <strong>תיקו</strong> <small>[תעמוד]</small> במקומה.
 <strong>אמר ר' אבהו, שנה לי ר' יוחנן: עבד שיצא</strong> מרצונו <strong>אחר רבו</strong> (אדונו) <strong>לסוריא,</strong> שדינה כחוצה לארץ לענין המוכר עבדו לחוצה לארץ, <strong>ומכרו שם רבו</strong> — <strong>יצא</strong> העבד <strong>לחירות.</strong> ומקשים: <strong>והתני</strong> <small>[והרי שנה]</small> <strong>ר' חייא:</strong> <strong>איבד</strong> העבד <strong>את זכותו</strong> לצאת לחירות במכירה לחוצה לארץ אם יצא תחילה מרצונו!
  ומשיבים:  <strong>לא קשיא</strong> <small>[אין</small> זה <small>קשה];</small> <strong>כאן</strong> שאמרנו שיצא לחירות אם מכרו רבו, מדובר באופן <strong>שדעת רבו</strong> מתחילה כאשר יצאו לסוריא, היתה <strong>לחזור</strong> ועל דעת כן יצא עימו העבד, ומאחר שמכרו בסוריא הרי זה כמוכר מארץ ישראל לחוץ לארץ. <strong>כאן</strong> שאמרנו שלא יצא לחירות הרי זה באופן <strong>שאין דעת רבו לחזור</strong> ועל דעת כן יצא עימו העבד, ולכן, אף שמכרו שם, מאחר שעל דעת כן יצא, איבד את זכותו ואינו יוצא לחירות.
  ומביאים, <strong>והתניא</strong> <small>[ו</small>אכן כן <small>שנינו</small> בברייתא<small>]:</small> <strong>יוצא העבד אחר רבו לסוריא.</strong> ויש לתהות: <strong>יוצא</strong> לכתחילה?! <strong>לא סגי דלא נפיק</strong> <small>[די שאינו יוצא],</small> וכי חייב הוא לצאת? <strong>והתנן</strong> <small>[והרי שנינו</small> במשנה<small>]:</small> הכל מעלים לארץ ישראל, שיכולים אשה ועבד לומר שרצונם לעלות, ואין לכפותם להישאר בחוץ לארץ, <strong>ואין הכל מוציאין,</strong> שאינו יכול לכפות את העבד לצאת אחריו!
 <strong>אלא,</strong> יש לתקן ולשנות בלשון עבר, שמשמעה בדיעבד: אם <strong>יצא העבד אחר רבו לסוריא ומכרו רבו שם, אם דעת רבו לחזור,</strong> שמתחילה לא יצא אלא לזמן קצר, אלא שמכר את העבד בסוריא — <strong>כופין אותו</strong> לשחררו, שהרי העבד לא יצא אלא על מנת לחזור, <strong>ואם אין דעת רבו לחזור</strong> והעבד יצא עימו מרצונו — <strong>אין כופין אותו</strong> אלא איבד את זכותו.
 <strong>אמר רב ענן, שמעית מיניה</strong> <small>[שמעתי ממנו]</small> מ<strong>מר שמואל תרתי</strong> <small>[שתי</small> הלכות<small>]:</small> <strong>חדא, הך</strong> <small>[אחת, זו]</small> בענין עבד, שנמכר לחוצה לארץ ויוצא לחירות. <strong>ואידך</strong> <small>[והאחרת]</small> — <strong>דאיתמר</strong> <small>[שנאמר]</small> שנחלקו בבעיה: <strong>המוכר שדהו בשנת היובל עצמה,</strong> שבה השדות חוזרים לבעליהם, מה דינו? <strong>רב אמר: מכורה,</strong> שהמכר חל עקרונית, <strong>ויוצאה</strong> מיד ביובל, והקונה איבד את כספו. <strong>ושמואל אמר: אינה מכורה כל עיקר,</strong> שהמכר בטל ולא חל מעיקרו.
  ושמעתי בשתי ההלכות הללו שאמר שמואל אודות כספי המכירה: <strong>בחדא הדרי זביני</strong> <small>[באחת חוזר המקח]</small> ונחשב כאילו לא היתה זו מכירה כלל, ולא איבד הקונה את כספו, <strong>ובחדא לא הדרי זביני</strong> <small>[ובאחת אין המקח חוזר]</small> אלא הוא קיים והקונה איבד את כספו, <strong>ולא ידענא הי מינייהו</strong> <small>[ואיני יודע באיזו</small> <small>מהן]</small> הכסף חוזר ובאיזו מהן אין הכסף חוזר.
 <strong>אמר רב יוסף: ניחזי אנן</strong> <small>[נראה אנו]</small> ונבין מדעתנו, <strong>מדתני</strong> <small>[ממה ששנה]</small> בברייתא: <strong>המוכר עבדו לחוצה לארץ</strong> — <strong>יצא לחירות, וצריך גט שחרור מרבו שני. שמע מינה</strong> <small>[למד מכאן]</small> כי <strong>קנייה</strong> <small>[קנה אותו]</small> <strong>רבו שני, ולא הדרי זביני</strong> <small>[ואין המקח חוזר]</small> ואינו בטל לגמרי, שהרי רבו השני הוא זה שצריך לשחררו, משמע שהעבד קנוי לו. <strong>ו</strong>אם כן <strong>כי</strong> <small>[כאשר]</small> <strong>אמר שמואל התם</strong> <small>[שם]</small> שהשדה <strong>אינה מכורה,</strong> כוונתו שהמכר לא חל מעיקרו כל עיקר <strong>ומעות חוזרין</strong> לקונה.
## דף מה.
 ואומרים: <strong>ורב ענן</strong> שלא ידע להחליט באיזו מהן אמר שמואל שמעות חוזרות ובאיזו לא — את ה<strong>ברייתא</strong> שהביא רב יוסף לראיה שמעות אינן חוזרות במכירת עבד לחוצה לארץ <strong>לא שמיע ליה</strong> <small>[שמע אותה],</small> ומכיון שלא ידע את הברייתא, לא יכול היה לפתור ממנה את הבעיה.
 <strong>ואי</strong> <small>[ואם]</small> תאמר שיכול רב ענן לפתור את בעייתו זו <strong>מ</strong>דברי <strong>שמואל</strong> עצמו, שהרי אמר שהשדה אינה מכורה כלל, וכדרך מכר שנתבטל המעות חוזרות לבעליהן. הרי אפשר לומר: <strong>ממאי</strong> <small>[ממה]</small> אתה מסיק ש<strong>אינה מכורה ו</strong>משום כך <strong>מעות חוזרין? דילמא</strong> <small>[שמא]</small> <strong>אינה מכורה ו</strong>אולם <strong>מעות מתנה נינהו</strong> <small>[הם],</small> כלומר, בכל זאת הכסף אינו חוזר והוא נחשב כמתנה. <strong>מידי דהוה</strong> <small>[כפי שהוא]</small> דעתו של שמואל בענין ה<strong>מקדש את אחותו, דאיתמר</strong> <small>[שנאמר]</small> שנחלקו בענין <strong>המקדש את אחותו, רב אמר: מעות</strong> שנתן לקידושין — <strong>חוזרין,</strong> שהרי אין הקידושין חלים, <strong>ושמואל אמר:</strong> <strong>מעות</strong> אלה <strong>מתנה</strong> הן, שרצה לתת לה מתנה ועשה זאת באופן כזה.
  על הלכה זאת שהמוכר עבד להוציאו לחוץ לארץ מפסיד הקונה את דמיו <strong>אמר ליה</strong> <small>[לו]</small> <strong>אביי לרב יוסף: מאי חזית</strong> <small>[מה ראית]</small> לומר <strong>דקנסינן</strong> <small>[שקונסים אנו]</small> את ה<strong>לוקח</strong> (הקונה), שצריך לשחרר את העבד ובכל זאת הכסף אינו חוזר אליו? <strong>נקנסיה</strong> <small>[נקנוס אותו],</small> את ה<strong>מוכר</strong> שיחזיר את הכסף! <strong>אמר,</strong> השיב, <strong>ליה</strong> <small>[לו]</small> במשל: <strong>לאו עכברא גנב</strong> <small>[לא העכבר גונב]</small> <strong>אלא חורא גנב</strong> <small>[החור גונב],</small> כלומר, הגניבה נמצאת אצל הקונה ולא אצל המוכר. <strong>אמר ליה</strong> <small>[לו]</small> על דרך אותו משל: <strong>אי לאו עכברא, חורא מנא ליה</strong> <small>[אם לא העכבר, חור מניין לו]?</small> הרי החור אינו גונב בעצמו, משמע שעיקר הדבר תלוי במוכר ולא בלוקח!
  השיב לו רב יוסף: <strong>מסתברא, היכא דאיכא איסורא התם קנסינן</strong> <small>[מסתבר</small> הדבר ש<small>במקום שנמצא האיסור שם אנו קונסים],</small> וכיון שכעת העבד נמצא ברשות רבו השני, הרי הוא צריך לשחרר אותו.
 <big>א</big> מסופר: <strong>ההוא עבדא דערק</strong> <small>[עבד אחד שברח]</small> מאדוניו <strong>מחוצה לארץ לארץ, אזל מריה אבתריה</strong> <small>[הלך אדוניו אחריו]</small> לארץ ישראל, <strong>אתא לקמיה</strong> <small>[בא לפני]</small> <strong>ר' אמי. אמר ליה</strong> <small>[לו]</small> ר' אמי: <strong>נכתוב</strong> <small>[יכתוב]</small> <strong>לך</strong> עבדך <strong>שטרא אדמיה</strong> <small>[שטר על דמיו,</small> מחירו<small>]</small> <strong>וכתוב ליה</strong> <small>[לו]</small> אתה <strong>גיטא דחירותא</strong> <small>[שטר שחרור],</small> <strong>ואי</strong> <small>[ואם]</small> <strong>לא</strong> תעשה כן, <strong>מפקנא ליה מינך</strong> <small>[אוציא אותו ממך</small> לחירות לגמרי<small>]</small> <strong>מ</strong>מה שאמר <strong>ר' אחי בר' יאשיה.</strong>
 <strong>דתניא</strong> <small>[ש</small>כן <small>שנינו</small> בברייתא<small>],</small> נאמר על יושבי ארץ כנען: <strong>"לא ישבו בארצך פן יחטיאו אתך לי"</strong> (שמות כג, לג), <strong>יכול</strong> שגם <strong>בגוי שקיבל עליו שלא לעבוד עבודה זרה הכתוב מדבר</strong> שאף לו אין ישיבה בארץ — <strong>תלמוד לומר: "לא תסגיר עבד אל אדניו אשר ינצל אליך מעם אדניו"</strong> (דברים כג, טז) והפסוק עוסק באותו גוי הניצל מעבודה זרה שעבד אותה. <strong>מאי</strong> <small>[מה]</small> <strong>תקנתו?</strong> — <strong>"עמך ישב בקרבך"</strong> (דברים כג, יז). משמע שכל זמן שקיבל עליו שלא לעבוד עבודה זרה — אין מגרשים אותו מן הארץ.
 <strong>וקשיא ליה</strong> <small>[והיה קשה לו]</small> <strong>לר' יאשיה</strong> על פירוש זה של הפסוק: <strong>האי</strong> <small>[זו]</small> הלשון <strong>"מעם אדניו"</strong> אינה מדוייקת לענין שלנו, שמדובר בגוי שפרש מעבודה זרה, שכן <strong>"מעם אביו" מיבעי ליה</strong> <small>[צריך היה לו</small> לומר<small>]</small> שהוא עוזב את מורשת אבותיו, שהרי לשיטה זו לא מדובר בעבד שברח מאדוניו! <strong>אלא אמר ר' יאשיה: במוכר עבדו לחוצה לארץ הכתוב מדבר</strong> וכדין משנתנו — "עמך ישב", שאינו יוצא לחוצה לארץ, אלא משתחרר ונשאר בארץ ישראל.
 <strong>וקשיא ליה</strong> <small>[והיה קשה לו]</small> <strong>לר' אחי בר' יאשיה</strong> על פירוש זה: אם מדובר בעבד שברח מארץ ישראל לחוץ לארץ, אם כן <strong>האי</strong> <small>[זו]</small> הלשון <strong>"אשר ינצל אליך"</strong> אינה מדוייקת, ו<strong>"אשר ינצל מעמך" מיבעי ליה</strong> <small>[צריך היה לו</small> לומר<small>]!</small> <strong>אלא אמר ר' אחי בר' יאשיה: בעבד שברח מחוצה לארץ לארץ הכתוב מדבר,</strong> ש"עמך ישב" ואין מסגירים אותו. ובכך איים ר' אמי על אותו אדון.
 <strong>תניא אידך</strong> <small>[שנויה</small> ברייתא <small>אחרת]</small> על הפסוק <strong>"לא תסגיר עבד אל אדוניו"</strong> — <strong>רבי אומר: בלוקח</strong> (קונה) <strong>עבד על מנת לשחררו הכתוב מדבר.</strong> ושואלים: <strong>היכי דמי</strong> <small>[כיצד בדיוק הדבר]?</small> <strong>אמר רב נחמן בר יצחק: דכתב ליה הכי</strong> <small>[שכותב לו</small> בשטר <small>כך]:</small> <strong>"לכשאקחך</strong> (לכשאקנה אותך), <strong>הרי עצמך קנוי לך מעכשיו".</strong>
 מסופר: <strong>רב חסדא ערק ליה עבדא</strong> <small>[ברח לו עבד]</small> <strong>לבי כותאי,</strong> מקום שם שכנו כותים, <strong>שלח להו</strong> <small>[להם,</small> לבני המקום<small>]:</small> <strong>הדרוה ניהלי</strong> <small>[החזירו אותו לי],</small> <strong>שלחו ליה</strong> <small>[לו]</small> בתשובה: הרי נאמר <strong>"לא תסגיר עבד אל אדניו",</strong> ולכן אין אנו מסגירים את העבד. <strong>שלח להו</strong> <small>[להם]:</small> הלא נאמר "...והשבותו לו <strong>וכן תעשה לחמרו וכן תעשה לשמלתו וכן תעשה לכל אבדת אחיך"</strong> (דברים כב, ב-ג). <strong>שלחו ליה</strong> <small>[לו]</small> שוב: <strong>והכתיב</strong> <small>[והרי נאמר]:</small> <strong>"לא תסגיר עבד אל אדניו", שלח להו</strong> <small>[להם]</small> בחזרה: <strong>ההוא,</strong> עבד זה ברח מחוצה לארץ למקום אחר בחוצה לארץ, ואילו אותו פסוק מדבר <strong>בעבד שברח מחוצה לארץ לארץ, וכ</strong>פירושו של <strong>ר' אחי בר' יאשיה.</strong>
 ושואלים: <strong>ומאי שנא דשלח להו</strong> <small>[ומה שונה, ששלח להם]</small> דווקא <strong>כ</strong>דברי <strong>ר' אחי בר' יאשיה</strong> בפירוש פסוק זה ולא כפירושו האחר של הפסוק? ומשיבים: <strong>משום דמשמע להו קראי</strong> <small>[שנשמע להם</small> הדבר יפה מן <small>הכתובים</small> עצמם<small>]</small> ולכן לקח פירוש שנובע כאילו מן הכתוב, שהרי הכותים אינם מודים בדברי חכמים.
  מסופר:  <strong>אביי אירכס ליה חמרא בי כותאי</strong> <small>[אבד לו חמור בין הכותים],</small> <strong>שלח להו</strong> <small>[להם]:</small> <strong>שדרוה</strong> <small>[שלחו אותו]</small> <strong>לי. שלחו ליה</strong> <small>[לו]</small> בתשובה: <strong>שלח סימנא</strong> <small>[סימן]</small> וניתן לך אותו. <strong>שלח להו</strong> <small>[להם]</small> סימן: <strong>דחיוורא כריסיה</strong> <small>[שכריסו לבנה].</small> <strong>שלחו ליה</strong> <small>[לו]:</small> <strong>אי לאו</strong> <small>[אם לא]</small> ש<strong>נחמני את</strong> <small>[אתה]</small> שאנו יודעים שאדם צדיק וישר אתה, <strong>לא הוה משדרנא ליה ניהלך</strong> <small>[היינו שולחים אותו אליך],</small> <strong>אטו כולי חמרי לאו כריסייהו חיוורין נינהו</strong> <small>[וכי כל החמורים אין כריסם לבנה]?</small> אלא לך אנו מאמינים שאכן החמור הוא שלך.
 <big>ב משנה</big> <strong>אין פודין את השבויין יתר על כדי דמיהן</strong> הרגילים, <strong>מפני תיקון העולם. ואין מבריחין את השבויין</strong> מן השבאים, <strong>מפני תיקון העולם. רבן שמעון בן גמליאל אומר: מפני תקנת השבויין.</strong>
 <big>ג גמרא</big> <strong>איבעיא להו</strong> <small>[נשאלה להם</small> ללומדים<small>]:</small> <strong>האי</strong> <small>[זה]</small> הביטוי <strong>"מפני תיקון העולם",</strong> האם כוונתו <strong>משום דוחקא דצבורא</strong> <small>[דוחק הציבור]</small> <strong>הוא,</strong> שאם עולים המחירים ביותר הרי זה גורם דוחק לציבור שצריכים לפדות אותם, <strong>או דילמא</strong> <small>[שמא]</small> <strong>משום</strong> ש<strong>לא לגרבו ולייתו טפי</strong> <small>[יחטפו ויביאו</small> שבויים <small>יותר],</small> כדי שלא יהיה כדאי לשובים לשבות דווקא שבויים יהודים?
  ומציעים:  <strong>תא שמע</strong> <small>[בוא</small> ו<small>שמע]</small> תשובה לשאלה זו ממה ש<strong>לוי בר דרגא פרקא לברתיה</strong> <small>[פדה את בתו]</small> שנשבתה <strong>בתליסר</strong> <small>[בשלושה עשר]</small> <strong>אלפי דינרי זהב,</strong> משמע שפודים את השבויים יותר מדמיהם אם אדם פרטי רוצה בכך. ומכאן עולה שסיבת התקנה היא דוחק הציבור ואינה ענין לאדם פרטי. שאם מן הסיבה השניה — גם לאדם פרטי יהיה אסור לפדות ביותר מדמי השבוי.
 <strong>אמר אביי: ומאן לימא לן</strong> <small>[ומי יאמר לנו]</small> ש<strong>ברצון חכמים עבד</strong> <small>[עשה]</small> דבר זה? <strong>דילמא</strong> <small>[שמא]</small> <strong>שלא ברצון חכמים עבד</strong> <small>[עשה],</small> ואם כן, אין מכאן  הוכחה.
 <big>ד</big> שנינו במשנה: <strong>ואין מבריחין את השבויין מפני תיקון העולם. רבן שמעון בן גמליאל אומר: מפני תקנת שבויין.</strong> ושואלים: <strong>מאי בינייהו</strong> <small>[מה</small> ההבדל <small>ביניהם]</small> אם זה או זה הטעם? ומשיבים: <strong>איכא בינייהו</strong> <small>[יש ביניהם</small> הבדל<small>],</small> <strong>דליכא</strong> <small>[שאין]</small> <strong>אלא חד</strong> <small>[</small>שבוי <small>אחד],</small> שאם הטעם מפני תקנת שבויים אין אנו חוששים שהרי אין שבוי אחר שינקמו בו, אבל מפני תיקון העולם שלא יתאכזרו להבא לשבויים אין מבריחים אותו.
 <big>ה</big> מסופר: <strong>בנתיה</strong> <small>[בנותיו]</small> של <strong>רב נחמן בחשן קדרא בידייהו</strong> <small>[היו בוחשות קדירה</small> רותחת <small>בידיהן]</small> ואנשים חשבו שהן צדקניות כל כך שאין האש שולטת בהן. <strong>קשיא ליה</strong> <small>[היה קשה לו]</small> <strong>לרב עיליש, כתיב</strong> <small>[נאמר]:</small> <strong>"אדם אחד מאלף מצאתי ואשה בכל אלה לא מצאתי"</strong> (קהלת ז, כח), <strong>הא איכא בנתיה</strong> <small>[הרי ישנן בנותיו]</small> של <strong>רב נחמן</strong> שהן צדקניות מופלאות כאלה! <strong>גרמא להו מילתא ואשתביין</strong> <small>[גרם להן הדבר ונישבו],</small> <strong>ואישתבאי איהו נמי בהדייהו</strong> <small>[ונישבה גם הוא,</small> רב עיליש, <small>יחד איתן].</small>
 <strong>יומא חד הוה יתיב גביה ההוא גברא דהוה ידע בלישנא דציפורי</strong> <small>[יום אחד ישב איתו</small> בשבי <small>אדם אחד שהיה יודע בלשון הציפורים].</small> <strong>אתא עורבא וקא קרי ליה</strong> <small>[בא עורב וקרא,</small> השמיע קול, <small>לו],</small> לרב עיליש. <strong>אמר ליה</strong> <small>[לו]</small> רב עיליש לאותו אדם: <strong>מאי קאמר</strong> <small>[מה אומר</small> העורב<small>]?</small> <strong>אמר ליה</strong> <small>[לו],</small> אומר הוא: <strong>"עיליש ברח, עיליש ברח", אמר</strong> רב עיליש: <strong>עורבא שיקרא</strong> <small>[העורב שקרן]</small> <strong>הוא ולא סמיכנא עליה</strong> <small>[ואין אני סומך עליו].</small>
 <strong>אדהכי אתא</strong> <small>[בינתיים באה]</small> <strong>יונה וקא קריא</strong> <small>[וקראה,</small> השמיעה קול<small>].</small> <strong>אמר ליה</strong> <small>[לו]</small> רב עיליש לאותו אדם: <strong>מאי קאמרה</strong> <small>[מה אומרת</small> היא<small>]?</small> <strong>אמר ליה</strong> <small>[לו]:</small> אומרת היא: <strong>"עיליש ברח, עיליש ברח". אמר: כנסת ישראל כיונה מתילא</strong> <small>[משולה],</small> <strong>שמע מינה מתרחיש</strong> <small>[למד מכאן</small> ש<small>מתרחש]</small> <strong>לי ניסא</strong> <small>[נס]</small> ואני יכול לסמוך על כך ולברוח. <strong>אמר:</strong> לפני שאני הולך <strong>איזיל אחזי בנתיה</strong> <small>[אלך</small> ו<small>אראה</small> את <small>בנותיו]</small> של <strong>רב נחמן, אי קיימן בהימנותייהו</strong> — <strong>אהדרינהו</strong> <small>[אם עומדות</small> הן <small>בנאמנותן</small> ונוהגות כהוגן — <small>אחזירן],</small> אבריחן יחד איתי.
 <strong>אמר: נשי, כל מילי דאית להו</strong> <small>[נשים, כל דברים</small> של סוד <small>שיש להן]</small> <strong>סדרן להדדי</strong> <small>[מספרות הן זו לזו]</small> <strong>בבית הכסא,</strong> והלך והקשיב. <strong>שמעינהו דקאמרן</strong> <small>[שמע אותן ש</small>הן <small>אומרות]:</small> <strong>עדי גוברין ונהרדעי גוברין</strong> <small>[אלה,</small> השובים, הם <small>גברים שלנו, ואנשי נהרדעא</small> שהתחתנו איתם הם <small>גברים שלנו],</small> <strong>לימא להו לשבוייהו דלירחקינהו מהכא</strong> <small>[נאמר להם לשובים שלנו שירחיקו אותנו מכאן],</small> ש<strong>לא ליתו אינשין ולישמעי וליפרקינן</strong> <small>[יבואו הבעלים שלנו וישמעו ויפדו אותנו]</small> ויחזירו אותנו הביתה.
  שמע זאת רב עיליש, <strong>קם, ערק</strong> <small>[ברח],</small> <strong>אתא איהו וההוא גברא</strong> <small>[הלך הוא ואותו אדם]</small> שידע בלשון הציפורים. <strong>לדידיה איתרחיש ליה ניסא</strong> <small>[לו עצמו התרחש לו נס]</small> <strong>עבר במברא</strong> <small>[במעבורת]</small> וברח, <strong>וההוא גברא אשכחוה וקטלוה</strong> <small>[ואותו אדם מצאו אותו והרגו אותו].</small> <strong>כי הדרן ואתן</strong> <small>[כאשר חזרו</small> בנות רב נחמן <small>ובאו]</small> בסוף מבית השבי. <strong>אמר</strong> רב עיליש: <strong>הוו קא בחשן קידרא</strong> <small>[היו בוחשות</small> את <small>הקדירה]</small> <strong>בכשפים</strong> ולא מחמת צידקות עשו כן.
 <big>ו משנה</big> <strong>ואין לוקחין</strong> (קונים) <strong>ספרים</strong> (ספרי תורה), <strong>תפילין ומזוזות מן הגוים</strong> שאיכשהו הגיעו הדברים לידם, באופן שנדרשים לשלם עבורם <strong>יותר על כדי דמיהן,</strong>
## דף מה:
 <strong>מפני תיקון העולם,</strong> שלא לגרום לכך שירבו לבזוז חפצי קודש מישראל על מנת לקבל סכומים גדולים עבורם. 
 <big>א גמרא</big> <strong>אמר ליה</strong> <small>[לו]</small> <strong>רב בודיא לרב אשי:</strong> מלשון המשנה נדייק: <strong>יתר על כדי דמיהן הוא</strong> ש<strong>אין לוקחין, הא</strong> <small>[הרי]</small> משמע כי <strong>בכדי דמיהן לוקחין</strong> אותם? <strong>שמע מינה</strong> <small>[</small>האם <small>נלמד מכאן]</small> ש<strong>ספר תורה שנמצא ביד גוי</strong> — <strong>קורין בו,</strong> ואין חוששים שמא כתב אותו גוי והוא פסול? אמר לו: <strong>דילמא</strong> <small>[שמא]</small> לא נאמר הדבר שלוקחים כדי שיוכלו לקרוא בו, אלא כדי <strong>לגנוז</strong> אותו, שלא יהיה מצוי בביזיון בידי גויים.
 <strong>אמר רב נחמן, נקטינן</strong> <small>[מוחזק לנו]:</small> <strong>ספר תורה שכתבו מין</strong> שהוא כופר בכל — <strong>ישרף, כתבו גוי</strong> — <strong>יגנז.</strong> ספר תורה ש<strong>נמצא ביד מין</strong> ולא ברור מי כתבו — <strong>יגנז. נמצא ביד גוי, אמרי לה</strong> <small>[יש אומרים]</small> ש<strong>יגנז, ואמרי לה</strong> <small>[ויש אומרים]</small> ש<strong>קורין בו.</strong>
 ומתקשים: <strong>ספר תורה שכתבו גוי, תני חדא</strong> <small>[שנויה</small> ברייתא <small>אחת]:</small> <strong>ישרף, ותניא אידך</strong> <small>[ושנויה</small> ברייתא <small>אחרת]:</small> <strong>יגנז, ותניא אידך</strong> <small>[ושנויה</small> עוד ברייתא <small>אחרת]:</small> <strong>קורין בו,</strong> ונמצאת סתירה בין שלוש הברייתות!
  ומסבירים:  <strong>לא קשיא</strong> <small>[אין</small> זה <small>קשה]:</small> <strong>הא דתניא</strong> <small>[זו ששנינו</small> בברייתא<small>]</small> <strong>"ישרף"</strong> — שיטת <strong>ר' אליעזר היא,</strong> ש<strong>אמר: סתם מחשבת גוי לעבודה זרה,</strong> ולכן חוששים שכל מה שכתב — לשם עבודה זרה כתב.
 <strong>והא דתניא</strong> <small>[וזו ששנינו</small> בברייתא<small>]</small> <strong>"יגנז"</strong> — כשיטת <strong>האי תנא</strong> <small>[תנא זה]</small> <strong>הוא, דתני</strong> <small>[ששנה]</small> <strong>רב המנונא בריה</strong> <small>[בנו]</small> של <strong>רבא מפשרוניא</strong> ברייתא זו: <strong>ספר תורה, תפלין ומזוזות שכתבן מין</strong> או <strong>מסור</strong> (מלשין), או <strong>גוי</strong> או <strong>עבד,</strong> או <strong>אשה</strong> או <strong>קטן,</strong> או <strong>כותי,</strong> או <strong>ישראל מומר</strong> — <strong>פסולין, שנאמר: "וקשרתם</strong> לאות על ידך... <strong>וכתבתם</strong> על מזוזות ביתך <small>"</small>(דברים ו, ח-ט), ומן ההיקש אנו למדים: <strong>כל שישנו ב</strong>מצות <strong>קשירה</strong> של תפילין, שחייב בה ומקיים אותה — <strong>ישנו</strong> גם <strong>בכתיבה</strong> של מזוזות ותפילין וספרי תורה, <strong>וכל שאינו ב</strong>מצות <strong>קשירה</strong> — <strong>אינו בכתיבה.</strong> ומתוך שכולל את אלו שנכתבו בידי גויים עם השאר שהם פסולים משום שכתיבתם לא נעשתה בכשרות, ואינו מציין שדינם בשריפה — משמע שדינם שווה, להיגנז ככל ספר פסול.
 <strong>והא דתניא</strong> <small>[ו</small>ברייתא <small>זו ששנויה]</small> <strong>"קורין בו"</strong> — שיטת <strong>האי תנא</strong> <small>[תנא זה]</small> <strong>הוא, דתניא</strong> <small>[ש</small>כן <small>שנינו</small> בברייתא<small>]:</small> <strong>לוקחין</strong> (קונים) <strong>ספרים</strong> (ספרי תורה) <strong>מן הגוים בכל מקום ובלבד שיהיו</strong> הספרים <strong>כתובין כהלכתן. ומעשה בגוי אחד בצידן שהיה כותב ספרים, והתיר רבן שמעון בן גמליאל ליקח ממנו.</strong>
 ותוהים: <strong>ורבן שמעון בן גמליאל, עיבוד,</strong> עורות הספרים <strong>לשמן בעי</strong> <small>[צריך],</small> ואילו <strong>כתיבה לשמה לא בעי</strong> <small>[אינו צריך]?</small>
 והיכן למדנו שרבן שמעון בן גמליאל מצריך עיבוד לשמה — <strong>דתניא</strong> <small>[ש</small>כן <small>שנינו</small> בברייתא<small>]:</small> תפילין ש<strong>ציפן זהב או שטלה עליהן</strong> (הניח עליהן טלאי) של <strong>עור בהמה טמאה</strong> — <strong>פסולות,</strong> אבל אם הניח עליהם <strong>עור בהמה טהורה</strong> — <strong>כשרות, ואף על פי שלא עיבדן לשמן.</strong> <strong>רבן שמעון בן גמליאל אומר: אפילו עור בהמה טהורה</strong> — <strong>פסולות, עד שיעבדן לשמן.</strong> משמע שהוא מחייב עיבוד לשמה, וכל שכן שצריך לדעה זו כתיבה לשמה, ואיך סמך על כתיבתו של הגוי!
 <strong>אמר רבה בר שמואל:</strong> אותו מעשה היה <strong>בגר שחזר לסורו</strong> (לקילקולו) שנהג שוב כמנהג גויים, ומצד הדין כיון שנתגייר הריהו כישראל לעולם, אף על פי שחוזר ונוהג כגוי. ותוהים: אם חזר <strong>לסורו, כל שכן</strong> שהוא פסול, <strong>דהוי ליה</strong> <small>[שהרי הוא]</small> <strong>מין!</strong> שכיון שידע מאמונת ישראל וחזר בו — הריהו כופר, ולא כגוי סתם! <strong>אמר רב אשי:</strong> הכוונה היא <strong>שחוזר לסורו משום יראה,</strong> לא מפני שחזר בו מדת ישראל, אלא מפני יראה חזר בו מלנהוג כיהודי, וכיון שבעיקרו מצד הדין יהודי הוא, אפשר להשתמש בספרים  שכתב. 
 <big>ב</big> על מה ששנינו במשנה שאין קונים ספרים תפילין ומזוזות מן הגויים אלא בדמיהם, מביאים את מה ש<strong>תנו רבנן</strong> <small>[שנו חכמים]:</small> <strong>מעלין בדמיהן,</strong> כלומר, מוסיפים מעט על דמיהם <strong>עד כדי טרפעיק.</strong> ושאלו: <strong>מאי</strong> <small>[מהו]</small> <strong>טרפעיק</strong> זה? <strong>אמר רב ששת: איסתירא</strong> (חצי דינר).
  מסופר:  <strong>ההיא טייעתא דאייתי חייתא דתפילי לקמיה דאביי</strong> <small>[ערביה אחת שהביאה שק מלא תפילין לפני אביי].</small> <strong>אמר לה: "יהבת</strong> <small>[</small>האם <small>תתני]</small> <strong>לי ריש ריש</strong> <small>[ראש ראש],</small> זוג זוג של תפילין, <strong>בתמרי</strong> <small>[בתמר]</small> עבור כל אחד? <strong>אימליא זיהרא, שקלא שדתינהו בנהרא</strong> <small>[התמלאה חימה,</small> לקחה ו<small>זרקה אותם בנהר],</small> משום שהציע לה סכום פעוט כל כך, <strong>אמר</strong> אביי בחרטה: <strong>לא אבעי לי לזלזולינהו באפה כולי האי</strong> <small>[הייתי צריך לזלזל אותם בפניה כל כך]</small> אלא להציע לה סכום לפי השווי. 
 <big>ג משנה</big> <strong>המוציא</strong> (המגרש) <strong>את אשתו משום שם רע,</strong> שיצא עליה קול שזנתה — <strong>לא יחזיר</strong> לישא אותה אחר כך, אפילו אם התברר שהשם הרע היה שקר. וכן המוציא את אשתו <strong>משום נדר</strong> שנדרה ואינו יכול לעמוד בו — <strong>לא יחזיר. ר' יהודה אומר: כל נדר שידעו בו רבים</strong> — <strong>לא יחזיר, ו</strong>נדר <strong>שלא ידעו בו רבים</strong> — <strong>יחזיר.</strong>
 <strong>ר' מאיר</strong> מחלק באופן אחר ו<strong>אומר: כל נדר שצריך חקירת</strong> והתרת <strong>חכם</strong> — <strong>לא יחזיר, ושאינו צריך חקירת חכם</strong> ואפשר להתיר אותו גם בלי התרת החכם — <strong>יחזיר. אמר ר' אלעזר: לא אסרו</strong> נדר <strong>זה</strong> שצריך חקירת חכם <strong>אלא מפני זה</strong> שאינו צריך, ולא מן הדין אלא כדי שלא לחלק בדברים.
 <strong>אמר ר' יוסי בר' יהודה: מעשה בצידן, ב</strong>אדם <strong>אחד שאמר לאשתו: "קונם</strong> אסורה את עלי בנדר <strong>אם איני מגרשיך", וגרשה, והתירו לו חכמים שיחזירנה מפני תיקון העולם.</strong> 
 <big>ד גמרא</big> <strong>אמר רב יוסף בר מניומי אמר רב נחמן:</strong> מה שאמרנו במשנה שהמוציא את אשתו משום שם רע לא יחזיר — <strong>והוא</strong> דווקא באופן <strong>שאמר לה</strong> במפורש: <strong>"משום שם רע אני מוציאך",</strong> 
## דף מו.
 <strong>"משום נדר אני מוציאך",</strong> ומסבירים, <strong>קסבר</strong> <small>[סבור</small> <small>הוא]:</small> <strong>טעמא</strong> <small>[הטעם]</small> שאסור להחזירה <strong>מאי</strong> <small>[מהו]</small> — <strong>משום קלקולא</strong> <small>[קלקול],</small> שחוששים שמא לאחר שגירשה יאמר שנתברר לו שהיתה זו טעות, ולא נתכוון לגרשה בידיעה זו שהוא יודע עתה ונמצא הגט בטל, ואם נישאה לאחר — נמצאת שנישאה באיסור ובניה ממזרים, לכן <strong>אי אמר לה</strong> <small>[אם אומר]</small> <strong>הכי</strong> <small>[כך],</small> שמטעם זה הוא מוציאה — <strong>מצי מקלקל לה</strong> <small>[יכול לקלקל אותה],</small> <strong>ואי</strong> <small>[ואם]</small> <strong>לא</strong> אמר כן בזמן שגירשה — <strong>לא מצי מקלקל לה</strong> <small>[אינו יכול לקלקל אותה],</small> שלא יקבלו את טענתו.
 <strong>איכא דאמרי</strong> <small>[יש שאומרים]</small> בלשון אחרת; <strong>אמר רב יוסף בר מניומי אמר רב נחמן: צריך שיאמר לה "הוי יודעת שמשום שם רע אני מוציאך ומשום נדר אני מוציאך",</strong> ומסבירים: <strong>קסבר</strong> <small>[סבור</small> הוא<small>]:</small> <strong>טעמא מאי</strong> <small>[מהו הטעם]</small> שאמרו במשנה שלא יחזירה — <strong>כדי שלא יהו בנות ישראל פרוצות בעריות ובנדרים,</strong> שקנסו חכמים נשים אלה שנהגו שלא כהוגן, שאם נתגרשו משום כך — לא יוכלו לחזור עוד לבעליהן, <strong>הלכך</strong> <small>[על כן]</small> <strong>צריך למימר</strong> <small>[לומר]</small> <strong>לה הכי</strong> <small>[כך]</small> כדי שישמש הדבר כאזהרה לנשים אחרות.
  ומעירים:  <strong>תניא כלישנא קמא</strong> <small>[שנויה</small> ברייתא <small>כלשון ראשונה]</small> של רב יוסף בר מניומי בשם רב נחמן, <strong>ותניא כלישנא בתרא</strong> <small>[ושנויה</small> ברייתא אחרת <small>כלשון אחרונה].</small>
 <strong>תניא כלישנא קמא</strong> <small>[שנויה</small> ברייתא <small>כלשון ראשונה],</small> <strong>אמר ר' מאיר: מפני מה אמרו המוציא את אשתו משום שם רע לא יחזיר ומשום נדר לא יחזיר</strong> — <strong>שמא תלך ותנשא לאחר ונמצאו</strong> לבסוף <strong>דברים בדאין,</strong> לא היו נכונים, שהשם הרע לא היה נכון, או שניתן היה להפר את הנדר, <strong>ויאמר</strong> האיש שגירשה: <strong>"אילו הייתי יודע שכן הוא,</strong> שהשמועה היתה שקר, או שהנדר הוא בר הפרה <strong>אפילו אם היו נותנים לי מאה מנה</strong> כדי לגרשה — <strong>לא הייתי מגרשה", ונמצא</strong> ה<strong>גט בטל ובניה</strong> שנולדו לה מבעלה השני — <strong>ממזרין, לפיכך אומרים לו</strong> מראש: <strong>הוי יודע, שהמוציא את אשתו משום שם רע</strong> — <strong>לא יחזיר,</strong> גם אם יוודע לו שהשם הרע שיצא עליה היה שקר, <strong>ומשום נדר</strong> — <strong>לא יחזיר.</strong>
 וכן <strong>תניא כלישנא בתרא</strong> <small>[שנויה</small> ברייתא <small>כלשון אחרונה],</small> <strong>אמר ר' אלעזר בר' יוסי: מפני מה אמרו המוציא את אשתו משום שם רע לא יחזיר ומשום נדר לא יחזיר?</strong> — כדי <strong>שלא יהו בנות ישראל פרוצות בעריות ובנדרים, לפיכך,</strong> על מנת לפרסם את הדבר, <strong>אומרים לו</strong> כשמגרשה: <strong>אמור לה "הוי יודעת שמשום שם רע אני מוציאך ומשום נדר אני מוציאך".</strong>
 <big>א</big> שנינו במשנה ש<strong>ר' יהודה אומר: כל נדר שידעו בו רבים</strong> — <strong>לא יחזיר, ושלא ידעו בו רבים</strong> — <strong>יחזיר. אמר ר' יהושע בן לוי: מאי טעמא</strong> <small>[מה הטעם]</small> של <strong>ר' יהודה?</strong> מניין לו שיש לחלק בין נדר שידעו בו רבים לבין כזה שלא ידעו בו? — <strong>דכתיב</strong> <small>[שנאמר]</small> בפרשת הגבעונים: <strong>"ולא הכום בני ישראל כי נשבעו להם</strong> <strong>נשיאי העדה"</strong> (יהושע ט, יח), משמע ששבועה שנעשתה בפני רבים אי אפשר לבטל אותה, וכן אם נדר נדר שיודעים בו רבים — שוב אי אפשר לבטלו.
 <strong>ורבנן</strong> <small>[וחכמים]</small> הסבורים שאף לנדר כזה יש הפרה, משיבים הם על כך: <strong>התם</strong> <small>[שם],</small> <strong>מי</strong> <small>[האם]</small> <strong>חלה שבועה עילוייהו</strong> <small>[עליהם]</small> <strong>כלל? כיון</strong> ש<strong>אמרו להו</strong> <small>[להם]</small> הגבעונים: <strong>"מארץ רחוקה באנו"</strong> (יהושע ט, ו) <strong>ולא באו</strong> מארץ רחוקה, <strong>לא חיילה</strong> <small>[חלה]</small> <strong>שבועה עילוייהו</strong> <small>[עליהם]</small> <strong>כלל,</strong> שהיתה זו שבועה בטעות, <strong>והאי דלא קטלינהו</strong> <small>[וזה שלא הרגו אותם]</small> כשאר עמי ארץ כנען הרי זה <strong>משום קדושת השם,</strong> שאם היו הורגים אותם היה בזה חילול שם שמים, במה שלא קיימו את שבועתם, למרות שבעצם לא היתה זו שבועה של ממש.
  ושואלים:  <strong>וכמה</strong> הם <strong>רבים</strong> לענין זה? <strong>רב נחמן אמר: שלשה</strong> אנשים, <strong>ר' יצחק אמר: עשרה.</strong>
 ומבארים את דבריהם, <strong>רב נחמן אמר: שלשה,</strong> והוא לומד זאת ממה שאנו לומדים בענין נידה ועוד ש<strong>"ימים"</strong> (ויקרא טו, כה) — הם <strong>שנים, "רבים"</strong> (ויקרא טו,כה) — <strong>שלשה. ר' יצחק אמר: עשרה, דכתיב</strong> <small>[שנאמר]</small> בפרשת הגבעונים, שהוא המקור לענין זה של שבועה בפני רבים: <strong>"</strong>כי נשבעו להם נשיאי <strong>העדה",</strong> ועדה היא לפחות עשרה אנשים.
 <big>ב</big> שנינו במשנה ש<strong>ר' מאיר אומר: כל נדר שצריך</strong> חקירת חכם — לא יחזיר, ושאינו צריך חקירת חכם יחזיר. ואילו ר' אלעזר אומר: לא אסרו זה אלא מפני זה. <strong>תניא</strong> <small>[שנויה</small> ברייתא<small>],</small> <strong>ר' אלעזר אומר: לא אסרו צריך אלא מפני שאינו צריך.</strong>
 ושואלים: <strong>במאי קמיפלגי</strong> <small>[במה</small> הם <small>חלוקים],</small> מה יסוד מחלוקתם? ומסבירים, <strong>ר' מאיר סבר: אדם רוצה,</strong> כלומר, לא איכפת לו <strong>שתתבזה אשתו בבית דין,</strong> ולכן אם הנדר צריך חקירת חכם ויכול החכם להתירה, יש לחשוש שמא יקלקל לה ויטען שלא ידע שיש לנדר זה התרה. אבל בנדר שאינו צריך חקירת בית דין — אינו יכול לטעון כך, ולא יקבלו את טענתו.
 <strong>ור' אלעזר סבר: אין אדם רוצה שתתבזה אשתו בבית דין</strong> ואינו רוצה שאשתו תלך לבית דין על מנת להתיר את נדרה, ואין לחשוש לקלקול שיבוא אם יותר הנדר. אלא שאסרו בנדר שיכול לבטלו בלא ללכת לבית הדין — מפני שבו יכול הבעל לטעון שלא ידע שיכול להפירו. ומפני הגזירה אסרו אף בזה שצריך חקירת בית דין.
 <big>ג</big> <strong>אמר ר' יוסי בר' יהודה: מעשה בצידן וכו'. מאי תנא דקתני</strong> <small>[מה שנה</small> קודם <small>ששנה]</small> <strong>מעשה</strong> זה? הרי לכאורה למעשה זה אין שייכות עם דברי המשנה הקודמים!
  ומשיבים:  <strong>חסורי מיחסרא והכי קתני</strong> <small>[חסרה</small> המשנה <small>וכך שנויה</small> היא בשלימות<small>]:</small> <strong>במה דברים אמורים?</strong> — <strong>כשנדרה היא</strong> — אז אינו יכול להחזירה, <strong>אבל</strong> אם <strong>נדר איהו</strong> <small>[הוא]</small> — <strong>יחזיר, ואמר ר' יוסי בר' יהודה: מעשה נמי</strong> <small>[גם כן]</small> <strong>בצידן, באחד שאמר לאשתו: "קונם אם איני מגרשיך" וגירשה, והתירו לו חכמים שיחזירנה מפני תיקון העולם.</strong> 
## דף מו:
 ומעתה מבארים את המשנה: <strong>מאי</strong> <small>[מה]</small> לשון <strong>"קונם"</strong> שאמר, הרי "קונם" היא לשון נדר כעין הקדש, ומה אוסר זה עליו בקונם? <strong>אמר רב הונא, באומר: "יאסרו כל פירות שבעולם עלי אם איני מגרשך".</strong>
 <big>א</big> שנינו במשנה: <strong>והתירו לו שיחזירנה.</strong> ותוהים: <strong>פשיטא</strong> <small>[פשוט,</small> מובן מאליו<small>]:</small> שכן הוא, ומדוע לא יחזירנה? ומשיבים: <strong>מהו דתימא</strong> <small>[שתאמר]</small> <strong>ליגזור</strong> <small>[נגזור]</small> <strong>משום</strong> מה שאמר <strong>ר' נתן, דתניא</strong> <small>[ש</small>כן <small>שנינו</small> בברייתא<small>],</small> <strong>ר' נתן אומר: הנודר</strong> — <strong>כאילו בנה במה, והמקיימו,</strong> את הנדר הזה — <strong>כאילו הקריב עליה קרבן,</strong> והיה מקום לומר שמפני שחטא ונדר וקיים נדרו — יקנסוהו ולא יחזיר את אשתו, על כן <strong>קא משמע לן</strong> <small>[השמיע לנו]</small> שאף על פי שנדר וקיים — אין קונסים אותו.
 <big>ב</big> שנינו בסוף דבריו של ר' יוסי בר' יהודה: <strong>"מפני תיקון העולם".</strong> ושואלים: <strong>מאי</strong> <small>[מה]</small> <strong>תיקון העולם איכא</strong> <small>[יש]</small> במה שמחזירה? <strong>אמר רב ששת: ארישא</strong> <small>[על ראש</small> המשנה<small>]</small> מוסבים הדברים. שמה שנאמר "מפני תיקון העולם" אינו הסבר לדברי ר' יוסי בר' יהודה שבסוף המשנה, אלא הסבר לתחילת המשנה — מדוע אסור להחזיר אשה שגירשה משום נדר או משום שיצא עליה שם רע.
 <strong>רבינא אמר: לעולם</strong> תאמר שהקטע הזה מתייחס <strong>אסיפא</strong> <small>[על סוף</small> המשנה<small>],</small> <strong>והכי קתני</strong> <small>[וכך שנה]:</small> <strong>אין בזו מפני תיקון העולם,</strong> כלומר, שמה שאמרו שלא יחזירנה מפני תיקון העולם הוא רק במקרה שהאשה נודרת, אבל כשהבעל נודר — אין בזה משום תיקון העולם, ומשום כך יכול להחזירה.
 <big>ג משנה</big> <strong>המוציא</strong> (המגרש) <strong>את אשתו משום אילונית,</strong> שגילה לאחר שנשאה שהיא איילונית, ואינה ראויה ללדת, <strong>ר' יהודה אומר: לא יחזיר</strong> וישא אותה לעולם. <strong>וחכמים אומרים:</strong> אם רוצה <strong>יחזיר.</strong>
 אם <strong>נישאת</strong> אותה אשה <strong>ל</strong>איש <strong>אחר והיו לה בנים הימנו</strong> (ממנו) ומתברר איפוא שאינה איילונית, <strong>והיא תובעת כתובתה</strong> מבעלה הראשון, שאומרת שלא כדין הוציאה כאיילונית בלא כתובה, ומגיעה לה כתובה שלא נתן לה — <strong>אמר ר' יהודה, אומר לה: שתיקותיך</strong> (שתיקתך) <strong>יפה מדיבוריך,</strong> שמוטב לה לשתוק ולא להעלות טענה זו. שיכול הבעל לטעון שאילו ידע שיהיה צריך לתת לה כתובה לא היה מגרשה כלל, ולפי טענתה היו הגירושין בטעות והרי נישואיה לשני בטלים ובניה ממזרים.
 <big>ד גמרא</big> לענין המחלוקת במגרש את אשתו משום איילונית, שואלים: <strong>למימרא</strong> <small>[האם לומר]</small> שטעמו של <strong>ר' יהודה</strong> הוא משום ש<strong>חייש לקלקולא</strong> <small>[חושש</small> הוא <small>לקלקול],</small> שמא יתברר לבסוף שלא היתה איילונית, והבעל יטען שבטעות גירש אותה, ונמצא הגט בטל. ומשום כך, אם יודע שאינו יכול להחזירה, גומר בליבו לגרשה בכל אופן, <strong>ורבנן לא חיישי לקלקולא</strong> <small>[וחכמים אינם חוששים לקלקול]?</small> <strong>והא איפכא שמעינן להו</strong> <small>[והרי היפך</small> הדברים <small>שומעים אנו אותם</small> שאמרו<small>]!</small>
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>המוציא את אשתו משום שם רע</strong> — <strong>לא יחזיר, ומשום נדר</strong> — <strong>לא יחזיר. ר' יהודה אומר: כל נדר שידעו בו רבים</strong> — <strong>לא יחזיר, ושלא ידעו בו רבים</strong> — <strong>יחזיר. אלמא</strong> <small>[מכאן]</small> ש<strong>רבנן חיישי לקלקולא</strong> <small>[חכמים חוששים לקלקול]</small> ולכן אינם מחלקים בין נדר לנדר, <strong>ור' יהודה לא חייש לקלקולא</strong> <small>[אינו חושש לקלקול]</small> ואינו מחלק אלא בין נדר שיש בו פריצות לבין כזה שאין בו!
 <strong>אמר שמואל: איפוך</strong> <small>[הפוך]</small> את השיטות במשנתנו, ואמור שר' יהודה הוא האומר שיחזירנה ואינו חושש לקלקול, וחכמים הם החוששים לקלקול.
  ומקשים:  <strong>והא מדקתני סיפא</strong> <small>[והרי מ</small>מה <small>ששנה בסוף</small> המשנה<small>]:</small> <strong>נישאת לאחר והיו לה בנים הימנו, והיא תובעת כתובתה, אמר ר' יהודה, אומר לה: "שתיקותיך</strong> (שתיקתך) <strong>יפה מדיבוריך", מכלל</strong> הדברים אתה למד ש<strong>ר' יהודה חייש לקלקולא</strong> <small>[חושש לקלקול]!</small> ומשיבים: <strong>הא נמי איפוך</strong> <small>[זו גם כן הפוך].</small>
 <strong>אביי אמר: לעולם לא תיפוך</strong> <small>[אין אתה</small> צריך <small>להפוך],</small> <strong>ור' יהודה</strong> חושש לקלקול, אלא <strong>בההיא</strong> <small>[באותה</small> משנה קודמת<small>],</small> לענין אשה שנדרה, <strong>סבר לה</strong> <small>[סבור הוא]</small> <strong>כ</strong>דעת <strong>ר' מאיר, וסבר לה</strong> <small>[וסבור הוא]</small> <strong>כ</strong>דעת <strong>ר' אלעזר. ב</strong>נדר ש<strong>צריך</strong> חקירת חכם <strong>סבר לה</strong> <small>[סבור הוא]</small> <strong>כר' אלעזר</strong> שבמקרה זה אין חשש לקלקול ומותר להחזירה, <strong>בשאינו צריך סבר לה</strong> <small>[סבור הוא]</small> <strong>כר' מאיר</strong> שמתיר להחזירה במקרה זה.
 <strong>אמר רבא:</strong> וכי <strong>דר'</strong> <small>[מ</small>דבריו <small>של ר']</small> <strong>יהודה אדר'</strong> <small>[על</small> דבריו <small>של ר']</small> <strong>יהודה קשיא</strong> <small>[קשה],</small> <strong>דרבנן אדרבנן</strong> <small>[משל חכמים על של חכמים]</small> <strong>לא קשיא</strong> <small>[קשה]?</small> הרי גם כאן קיימת סתירה!
 <strong>אלא אמר רבא: דר'</strong> <small>[מ</small>דבריו <small>של ר']</small> <strong>יהודה אדר'</strong> <small>[על</small> דבריו <small>של ר']</small> <strong>יהודה לא קשיא</strong> <small>[קשה],</small> <strong>כדשנינן</strong> <small>[כפי שתירצנו].</small> <strong>דרבנן אדרבנן</strong> <small>[משל חכמים על של חכמים]</small> <strong>לא קשיא</strong> <small>[קשה],</small> כי <strong>מאן</strong> <small>[מי</small> הם<small>]</small> <strong>חכמים</strong> הנזכרים כאן? — <strong>ר' מאיר</strong> הוא, ש<strong>אמר: בעינן</strong> <small>[צריכים אנו]</small> <strong>תנאי כפול,</strong> ותנאי שאינו כופל ומפרש בו מה יהיה במקרה שיתקיים התנאי, וגם מה יהיה כשהתנאי יתבטל — אינו תנאי. <strong>והכא במאי עסקינן</strong> <small>[וכאן במה אנו עוסקים]?</small> — <strong>ב</strong>ש<strong>לא כפליה לתנאיה</strong> <small>[כפל את תנאו],</small> ולשיטתו אין זה נחשב כתנאי, ולכן יכול להחזירה.
 <big>ה משנה</big> <strong>המוכר את עצמו ואת בניו לגוים</strong> — <strong>אין פודין אותו, אבל פודין את הבנים לאחר מיתת אביהן,</strong> שהרי הם אינם אשמים בכך.
 <big>ו גמרא</big> <strong>אמר רב אסי:</strong> מה שאמרנו שאין פודים אותו, <strong>והוא</strong> דווקא באופן <strong>שמכר</strong> עצמו <strong>ושנה ושילש.</strong> שכיון שהוא רגיל בכך, קנסו אותו שלא יפדוהו עוד.
  מסופר:  <strong>הנהו</strong> <small>[אותם</small> אנשים<small>]</small> <strong>בני</strong> המקום <strong>בי מיכסי דיזפי זוזי</strong> <small>[שלוו כסף]</small> <strong>מגוים ולא הוה להו למפרעינהו</strong> <small>[היה להם לפרוע להם].</small> <strong>אתו וקא גרבי להו</strong> <small>[באו</small> הגויים <small>ולקחו אותם כעבדים],</small> <strong>אתו לקמיה</strong> <small>[באו לפני]</small> <strong>רב הונא</strong> שיורה שיפדו אותם. <strong>אמר להו</strong> <small>[להם]:</small> <strong>מאי איעביד לכו</strong> <small>[מה אעשה לכם],</small> <strong>דתנן</strong> <small>[ש</small>הרי <small>שנינו</small> במשנה<small>]:</small> <strong>המוכר את עצמו ואת בניו לגוים</strong> — <strong>אין פודין אותו!</strong>
 <strong>אמר ליה</strong> <small>[לו]</small> <strong>ר' אבא: לימדתני רבינו, והוא שמכר ושנה ושלש</strong> והם לא עשו כן! <strong>אמר ליה</strong> <small>[לו]:</small> <strong>הני מרגל רגילי דעבדי הכי</strong> <small>[אלה רגילים לעשות כך]</small> והרי זה כמי ששנה ושילש.
  מסופר:  <strong>ההוא גברא דזבין נפשיה ללודאי</strong> <small>[אדם אחד שמכר</small> את <small>עצמו ללודרים],</small> <strong>אתא לקמיה</strong> <small>[בא לפני]</small> <strong>ר' אמי, אמר ליה</strong> <small>[לו]:</small> 
## דף מז.
 <strong>פירקן</strong> <small>[פדה אותי],</small> <strong>אמר ליה</strong> <small>[לו]</small> ר' אמי: <strong>תנן</strong> <small>[שנינו</small> במשנה<small>]:</small> <strong>המוכר עצמו ואת בניו לגוים</strong> — <strong>אין פודין אותו, אבל פודין את הבנים.</strong> ומה טעם פודים אותם? — <strong>משום קלקולא</strong> <small>[קלקול],</small> כדי שלא יתקלקלו וייטמעו בין הגויים, <strong>וכל שכן הכא</strong> <small>[כאן]</small> <strong>דאיכא קטלא</strong> <small>[שיש</small> פה חשש <small>מיתה].</small>
 <strong>אמרו ליה</strong> <small>[לו]</small> <strong>רבנן</strong> <small>[חכמים]</small> <strong>לר' אמי: האי</strong> <small>[</small>איש <small>זה]</small> <strong>ישראל מומר הוא, דקא חזו ליה דקאכיל</strong> <small>[שראו אותו שאוכל]</small> <strong>נבילות וטריפות! אמר להו</strong> <small>[להם]:</small> <strong>אימא</strong> <small>[אמור]</small> כי <strong>לתיאבון</strong> (לתאווה) <strong>הוא דקאכיל</strong> <small>[שאוכל],</small> ואין זו הוכחה שהוא משומד ויוצא מן היהדות, אלא מפני תאוותו, שרצה לאכול.
 <strong>אמרו ליה</strong> <small>[לו]:</small> <strong>והא זמנין דאיכא היתירא ואיסורא קמיה ושביק היתירא ואכיל איסורא</strong> <small>[והרי פעמים שיש</small> מאכלי <small>היתר ואיסור לפניו ו</small>הוא <small>מניח</small> את <small>ההיתר ואוכל</small> את <small>האיסור]!</small> כיון ששמע כך <strong>אמר ליה</strong> <small>[לו]</small> ר' אמי לאותו אדם: <strong>זיל, לא קא שבקי לי דאפרקינך</strong> <small>[לך, אין מניחים לי שאפדה אותך].</small>
 אגב כך מסופר: <strong>ריש לקיש זבין נפשיה ללודאי</strong> <small>[מכר</small> את <small>עצמו ללודרים],</small> <strong>שקל בהדיה חייתא וגלגלתא</strong> <small>[לקח איתו שק ועיגול אבן</small> בתוכו<small>],</small> <strong>אמר: גמירי דיומא בתרא כל דבעי מינייהו עבדי ליה, כי היכי דליחול אדמיה</strong> <small>[למודים אנו שביום האחרון של המומת על ידם, כל שמבקש מהם עושים לו, כדי שימחל על דמו]</small> ודבר זה ודאי יהיה לי לתועלת.
 <strong>יומא בתרא</strong> <small>[ביום האחרון]</small> <strong>אמרו ליה</strong> <small>[לו]:</small> <strong>מאי ניחא</strong> <small>[מה נוח]</small> <strong>לך,</strong> מה רצונך שנעשה עבורך? <strong>אמר להו</strong> <small>[להם]:</small> <strong>בעינא אקמטינכו</strong> <small>[רוצה אני שאקשור אתכם]</small> <strong>ואותבינכו</strong> <small>[ואושיב אתכם],</small> <strong>וכל חד מינייכו אמחיה חייתא ופלגא</strong> <small>[וכל אחד מכם אכה אותו מכה וחצי].</small> <strong>קמטינהו ואותבינהו</strong> <small>[קשר אותם והושיב אותם],</small> <strong>כל חד מינייהו</strong> <small>[אחד מהם]</small> <strong>כד מחייה חד חייתא נפק נשמתיה</strong> <small>[כאשר היכה אותו מכה אחת יצאה נשמתו]</small> לפי שהיה ריש לקיש גיבור בכוחו. <strong>חרקיניה לשיניה</strong> <small>[חרק בשיניו]</small> ככועס, <strong>אמר ליה</strong> <small>[לו]:</small> <strong>אחוכי קא מחייכת בי</strong> <small>[אתה צוחק ממני]?</small> <strong>אכתי פש לך גבי פלגא דחייתא</strong> <small>[עדיין נותרה לך אצלי חצי מכה].</small> <strong>קטלינהו כולהו</strong> <small>[הרג אותם כולם].</small>
 <strong>נפק ואתא</strong> <small>[יצא ובא],</small> ולאחר אותם זמנים <strong>יתיב קאכיל ושתי</strong> <small>[היה יושב אוכל ושותה]</small> בלא דאגה לפרנסתו. <strong>אמרה ליה</strong> <small>[לו]</small> <strong>ברתיה</strong> <small>[בתו]:</small> <strong>לא בעית מידי למזגא עליה</strong> <small>[אין אתה רוצה דבר לישון עליו]?</small> <strong>אמר לה: בתי, כריסי כרי,</strong> ודי לי בכך. <strong>כי נח נפשיה שבק קבא דמוריקא</strong> <small>[כאשר נפטר השאיר</small> בירושתו <small>קב של כרכום],</small> ואף על פי כן <strong>קרא אנפשיה</strong> <small>[על עצמו]:</small> <strong>"ועזבו לאחרים חילם"</strong> (תהלים מט, יא), שהצטער שלא השתמש בעצמו בכל רכושו.
 <big>א משנה</big> <strong>המוכר את שדהו לגוי</strong> — <strong>לוקח</strong> (קונה) מן הגוי <strong>ומביא ממנו,</strong> מהשדה שמכר, <strong>בכורים, מפני תיקון העולם.</strong>
 <big>ב גמרא</big> <strong>אמר רבה: אף על פי שאין קנין</strong> קרקע <strong>לגוי בארץ ישראל להפקיע</strong> את פירותיה <strong>מידי מעשר,</strong> ועדיין קדושת הארץ עליה, ויש עליה חובת תרומות ומעשרות ושאר חובות התלויות בארץ, <strong>שנאמר: "כי לי הארץ"</strong> (ויקרא כה, כג) והכוונה היא: <strong>לי קדושת הארץ</strong> ואינה בטלה במכירתה מישראל לגוי. <strong>אבל יש קנין לגוי בארץ ישראל לחפור בה,</strong> באדמה שקנה, <strong>בורות שיחין ומערות, שנאמר: "השמים שמים לה' והארץ נתן לבני אדם"</strong> (תהלים קטו, טז).
 <strong>ור' אלעזר אומר: אף על פי שיש קנין לגוי בארץ ישראל להפקיע מידי מעשר, שנאמר</strong> במעשר: <strong>"דגנך"</strong> (דברים יב, יז), ויש בכך הדגשה: דגנך שלך חייב במעשרות <strong>ולא דגן</strong> של <strong>גוי, אבל אין קנין לגוי בארץ ישראל לחפור בה בורות שיחין ומערות, שנאמר: "לה' הארץ</strong> ומלואה
 <strong>"</strong>(תהלים כד, א). ושואלים: <strong>במאי קמיפלגי</strong> <small>[במה,</small> באיזה מקור, <small>הם חלוקים]?</small> ומשיבים: <strong>מר סבר</strong> <small>[חכם זה,</small> ר' אלעזר, <small>סבור]:</small> <strong>"דגנך"</strong> — הוא הדגשה להשמיענו: <strong>ולא דגן גוי. ומר סבר</strong> <small>[וחכם זה,</small> רבה, <small>סבור]:</small> "דגנך" אין משמעו התבואה עצמה, אלא <strong>"דיגונך"</strong> — צבירת התבואה הקצורה לעשותה כרי, שאז התבואה נקראת דגן — היא המחייבת במעשר, <strong>ולא דיגון</strong> של <strong>גוי,</strong> שאף הוא מודה שאם הגוי קצר ואסף את הדגן אינו חייב במעשר.
 <strong>אמר רבה: מנא אמינא לה</strong> <small>[מניין אני אומר אותה],</small> את שיטתי זו שאין קנין לגוי בארץ ישראל להפקיע מתרומות ומעשרות? — <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הלקט והשכחה והפאה של גוי</strong> — <strong>חייבין במעשר אלא אם כן הפקיר.</strong>
 ומעתה נדון: <strong>היכי דמי</strong> <small>[כיצד בדיוק מדובר]?</small> <strong>אילימא</strong> <small>[אם תאמר]</small> שהיו אלה לקט שכחה ופאה של <strong>ישראל וליקטינהו</strong> <small>[וליקט אותם]</small> <strong>גוי,</strong> ואחר כך מכר אותם לישראל. אם כן, הלשון <strong>"אלא אם כן הפקיר"</strong> תמוהה, <strong>הא מפקרי וקיימי</strong> <small>[הרי</small> הם <small>מופקרים ועומדים],</small> שכן לקט שכחה ופאה הריהם הפקר לכל הבא לקחתם! <strong>אלא לאו</strong> <small>[האם אין]</small> הכוונה במשנה שהתבואה שייכת מתחילה ל<strong>גוי</strong> והגוי מדעת עצמו הפריש והפקיר לקט שכחה ופאה <strong>וליקטינהו</strong> <small>[וליקט אותם]</small> <strong>ישראל.</strong>
 ונדייק: <strong>טעמא</strong> <small>[הטעם,</small> דווקא<small>]</small> כש<strong>הפקיר</strong> הגוי את התבואה — הרי היא פטורה מן המעשר, <strong>הא</strong> <small>[הרי]</small> אם <strong>לא הפקיר</strong> — <strong>חייב</strong> במעשר. ומכאן שאין קניינו של הגוי מפקיע את השדה מחיוב תרומות ומעשרות!
  ודוחים:  <strong>לא, לעולם</strong> תפרש שהיו אלה לקט ושכחה של <strong>ישראל וליקטינהו</strong> <small>[וליקט אותם]</small> <strong>גוי, ודקא אמרת</strong> <small>[ומה שאתה אומר]:</small> <strong>הא מפקרי וקיימי</strong> <small>[הרי</small> הם <small>מופקרים ועומדים]</small> כדין כל פאה — אין זה נכון, <strong>נהי דמפקרי אדעתא דישראל</strong> <small>[אם אמנם מופקרים הם על דעת ש</small>יקח אותם <small>ישראל],</small> <strong>אדעתא דגוי מי מפקרי</strong> <small>[על דעת ש</small>יקח אותם <small>גוי האם</small> הם <small>מופקרים]?</small> ואם כן, צריך להפקיר אותם במפורש לכל, ואם לא הריהם חייבים במעשר כתבואה רגילה.
  ומציעים:  <strong>תא שמע</strong> <small>[בוא</small> ו<small>שמע]</small> ראיה אחרת ממה ששנינו: <strong>ישראל שלקח</strong> (קנה) <strong>שדה מגוי עד שלא הביאה שליש,</strong> כלומר, עדיין לא הגיעה התבואה לשליש בישולה שהוא זמן חיובה במעשר, <strong>וחזר ומכרה לו</strong> לגוי <strong>משהביאה שליש</strong> — <strong>חייבת במעשר.</strong> ומדוע — <strong>שכבר נתחייבה</strong> במעשר משעה שהביאה שליש ברשות ישראל. ונדייק מכאן: דווקא <strong>נתחייבה</strong> ברשות ישראל — <strong>אין</strong> <small>[כן],</small> ואם <strong>לא נתחייבה</strong> עדיין ברשותו — <strong>לא!</strong> משמע שמה שגדל כולו ברשות גוי פטור ממעשר ויש איפוא קנין לגוי בארץ ישראל להפקיע מתרומות ומעשרות!
  ודוחים:  <strong>הכא במאי עסקינן</strong> <small>[כאן במה אנו עוסקים]?</small> לא בארץ ישראל אלא <strong>בסוריא, וקסבר</strong> <small>[וסבור</small> הוא<small>]</small> ש<strong>כיבוש יחיד לא שמיה</strong> <small>[אין שמו]</small> <strong>כיבוש,</strong> וכיון שרק יחיד = דוד המלך, כבש את סוריה — אין דינה כארץ ישראל לכל דבר.
  ומציעים:  <strong>תא שמע</strong> <small>[בוא</small> ו<small>שמע]</small> ראיה לדבר ממה ששנינו: <strong>ישראל וגוי שלקחו</strong> (קנו) <strong>שדה בשותפות</strong> —
## דף מז:
 <strong>טבל וחולין מעורבין זה בזה,</strong> אלו <strong>דברי רבי. רבן שמעון בן גמליאל אומר: של גוי,</strong> כלומר, החלק שמגיע לידו — <strong>פטור</strong> מתרומות ומעשרות, <strong>ושל ישראל</strong> — <strong>חייב.</strong>
 ולענייננו נדייק: <strong>עד כאן לא</strong> שמענו כי <strong>פליגי</strong> <small>[נחלקו]</small> <strong>אלא דמר סבר</strong> <small>[שחכם זה,</small> רבן שמעון בן גמליאל, <small>סבור]</small> ש<strong>יש ברירה,</strong> ואנו אומרים שכל מה שקיבל כל אחד בחלקו מתברר כאילו היה שלו משעה ראשונה, ולכן של הגוי הוא כולו חולין. <strong>ומר סבר</strong> <small>[וחכם זה,</small> רבי, <small>סבור]</small> ש<strong>אין ברירה,</strong> ולכן הטבל והחולין מעורבים בכל התבואה גם לאחר שחילקו אותה ביניהם, <strong>אבל דכולי עלמא</strong> <small>[לדעת הכל]</small> <strong>יש קנין לגוי בארץ ישראל להפקיע מיד מעשר,</strong> שהרי חלקו של הגוי הוא חולין!
  ודוחים:  <strong>הכא נמי</strong> <small>[כאן גם כן]</small> מדובר <strong>בסוריא, וקסבר</strong> <small>[וסבור</small> הוא<small>]</small> ש<strong>כיבוש יחיד לא שמיה</strong> <small>[אין שמו,</small> אינו נחשב<small>]</small> <strong>כיבוש</strong> להחשיב אותו שטח כארץ ישראל לכל דבר, ולכן יש קנין לגוי בסוריא להפקיע מידי תרומות ומעשרות.
 <strong>אמר רב חייא בר אבין, תא שמע</strong> <small>[בוא</small> ו<small>שמע]</small> ממשנתנו: <strong>המוכר שדהו לגוי</strong> — <strong>לוקח</strong> (קונה) <strong>ומביא ביכורים מפני תיקון העולם.</strong> ונדייק מכאן: <strong>מפני תיקון העולם</strong> — <strong>אין</strong> <small>[כן],</small> הוא כן צריך להביא ביכורים, אבל <strong>מדאורייתא</strong> <small>[מן התורה]</small> — הוא <strong>לא</strong> צריך משמע שקנין הגוי מפקיע את הקדושה!
 <strong>אמר רב אשי: שתי תקנות הוו</strong> <small>[היו]</small> בענין זה, <strong>מעיקרא הוו מייתי</strong> <small>[מתחילה היו</small> מוכרי שדותיהם לגויים <small>מביאים]</small> ביכורים <strong>מדאורייתא</strong> <small>[מ</small>דין <small>תורה],</small> <strong>כיון דחזו דקא מקרי ומזבני</strong> <small>[שראו</small> חכמים <small>שמזדמנים ומוכרים]</small> אנשים קרקעותיהם לגויים, <strong>דסברי בקדושתייהו קיימן</strong> <small>[ש</small>הם, המוכרים, <small>סבורים</small> שבקדושתם הם <small>עומדים]</small> כמו בתחילה, שהרי מביאים משם ביכורים, ואם כן אין רע בכך — <strong>תקינו להו</strong> <small>[תיקנו להם]</small> ש<strong>לא ליתו</strong> <small>[יביאו]</small> ביכורים, כדי שיחשבו שבמכירה זו הפקיעו את הקרקע מקדושתה.
 <strong>כיון דחזו דמאן דלא סגי ליה מזבן</strong> <small>[שראו שמי שאינו יכול מוכר]</small> בכל זאת, <strong>וקא משתקען</strong> <small>[ו</small>השדות <small>משתקעים]</small> <strong>ביד גוים</strong> ואין פודים אותם, <strong>הדר תקינו להו דליתו</strong> <small>[חזרו</small> ו<small>תיקנו להם שיביאו ביכורים]</small> כדי לקנוס את המוכר, ולגרום לו שיחזור ויקנה את השדה.
 <big>א</big> <strong>איתמר</strong> <small>[נאמר]</small> שנחלקו אמוראים בבעיה זו: <strong>המוכר שדהו לפירות</strong> בלבד, שמשאיר בידו את הבעלות על גוף השדה ומוכר לאחר רק את כל פירותיו, <strong>ר' יוחנן אמר:</strong> הקונה <strong>מביא</strong> ביכורים מן השדה הזה <strong>וקורא</strong> מקרא ביכורים האמור בתורה (דברים כו, ה—י), שכן יכול הוא לומר "האדמה אשר נתתה לי ה'" (דברים כו, י). <strong>ריש לקיש אמר:</strong> הקונה אמנם <strong>מביא ו</strong>אולם <strong>אינו קורא.</strong>
 ומסבירים את הבדלי השיטות: <strong>ר' יוחנן אמר מביא וקורא,</strong> סבור הוא ש<strong>קנין פירות כקנין הגוף דמי</strong> <small>[</small>הוא <small>נחשב],</small> שאף על פי שאין גוף השדה שלו, כיון שבפועל שייכים לו כל פירות השדה — הרי זה כקנין הגוף. <strong>ריש לקיש אמר מביא ואינו קורא,</strong> שהוא סבור ש<strong>קנין פירות לאו</strong> <small>[לא]</small> <strong>כקנין הגוף דמי</strong> <small>[נחשב].</small>
 <strong>איתיביה</strong> <small>[הקשה לו]</small> <strong>ר' יוחנן לריש לקיש</strong> מן הברייתא, נאמר בענין ביכורים: <strong>"</strong>ושמחת בכל הטוב אשר נתן לך ה' אלקיך <strong>ולביתך"</strong> (דברים כו, יא), וביתו של אדם — אשתו. ומכאן אמרו חכמים: <strong>מלמד, שאדם מביא ביכורי אשתו וקורא.</strong> והרי בנכסי אשתו אין לו קנין הגוף אלא רק קנין פירות!
 <strong>אמר ליה</strong> <small>[לו]</small> ריש לקיש: <strong>שאני התם</strong> <small>[שונה שם],</small> <strong>דכתיב</strong> <small>[שנאמר]</small> במפורש <strong>"ולביתך",</strong> ללמד שלענין זה גזירת הכתוב שגם מה ששייך לביתו = אשתו נכלל בגדר המצוה, אבל אין זה מוכיח שכך הוא הדין בכל מי שזכותו בשדה היא רק בפירות.
 <strong>ואיכא דאמרי</strong> <small>[ויש שאומרים]</small> בלשון אחרת: <strong>איתיביה</strong> <small>[הקשה לו],</small> <strong>ר' שמעון בן לקיש לר' יוחנן</strong> מאותה ברייתא: נאמר <strong>"ולביתך"</strong> — <strong>מלמד, שאדם מביא ביכורי אשתו וקורא.</strong> ונדייק: <strong>התם</strong> <small>[שם]</small> <strong>הוא</strong> שמביא וקורא <strong>דכתיב</strong> <small>[שנאמר</small> במפורש<small>]</small> <strong>"ולביתך", אבל בעלמא</strong> <small>[בכלל]</small> — <strong>לא,</strong> הרי שאין הקונה שדה לפירות מביא ביכורים וקורא! <strong>אמר ליה</strong> <small>[לו]</small> ר' יוחנן: <strong>טעמא דידי נמי מהכא קאמינא</strong> <small>[טעמי שלי גם כן מכאן אמרתי],</small> שאני רואה זאת לא כיוצא מן הכלל, אלא כדוגמא המלמדת על הכלל כולו.
 <strong>איתיביה</strong> <small>[הקשה לו]</small> ריש לקיש לר' יוחנן ממה ששנינו: <strong>היה בא בדרך</strong> לירושלים <strong>וביכורי אשתו בידו, ושמע שמתה אשתו</strong> — <strong>מביא וקורא.</strong> ונדייק מכאן: <strong>מתה</strong> — <strong>אין</strong> <small>[כן],</small> שכיון שמתה — הריהו יורשה, ונמצא שהנכסים שלו הם, אבל <strong>לא מתה</strong> — <strong>לא,</strong> אינו קורא. משמע שבדבר שיש לו בו רק קנין פירות אינו קורא!
  ומשיבים:  <strong>הוא הדין דאף על גב</strong> <small>[שאף על פי]</small> ש<strong>לא מתה</strong> גם כן מביא וקורא, ובמקרה ש<strong>מתה אצטריכא ליה</strong> <small>[הוצרך לו</small> לומר<small>],</small> <strong>סלקא דעתך אמינא</strong> <small>[יעלה על דעתך לומר]</small> <strong>ליגזור</strong> <small>[שנגזור]</small> פה <strong>משום</strong> מה שאמר <strong>ר' יוסי בר חנינא</strong> בענין דומה, ש
 <strong>אמר ר' יוסי בר חנינא: בצרן,</strong> את ביכוריו <strong>ושגרן</strong> (שלחם) <strong>ביד שליח, ומת שליח בדרך</strong> — <strong>מביא</strong> הבעלים או אחר, אבל <strong>אינו קורא, שנאמר: "ולקחת... והבאת"</strong> (ראה דברים כו, פסוקים ב—ג), ללמד מהיקש זה: <strong>עד שתהא לקיחה והבאה באחד,</strong> ואף במביא ביכורי אשתו ומתה היה מקום לגזור כן, כיון שלא היו הלקיחה וההבאה כאחד, שהרי בלקיחה היו אלה ביכורי אשתו, ובהבאה — ביכוריו, על כן <strong>קא משמע לן</strong> <small>[השמיע לנו]</small> שאין אומרים שנתחדשו פה בעלים, אלא שהוא נחשב כאילו היה בעליה של הנחלה הזו גם קודם לכן.
  ומעירים:  <strong>ואזדו לטעמייהו</strong> <small>[ו</small>הם, ר' יוחנן וריש לקיש, <small>הולכים לטעמם,</small> לשיטתם<small>]</small> במחלוקת עקרונית זו, <strong>דאיתמר</strong> <small>[שנאמר]</small> שנחלקו בשאלה הבאה: <strong>המוכר שדהו</strong>
## דף מח.
 <strong>בזמן שהיובל נוהג,</strong> וכל מכירת קרקע אז היא רק לפירות, שהרי גוף הקרקע חוזר בשנת היובל לבעלים, <strong>ר' יוחנן אמר:</strong> הקונה <strong>מביא</strong> ביכורים <strong>וקורא. ריש לקיש אמר:</strong> הקונה <strong>מביא ו</strong>אולם <strong>אינו קורא.</strong>
 ומבארים את השיטות: <strong>ר' יוחנן אמר מביא וקורא,</strong> שסבור הוא ש<strong>קנין פירות כקנין הגוף דמי</strong> <small>[</small>הוא <small>נחשב]</small> והוא יכול לומר "האדמה אשר נתת לי ה'" (דברים כו, י). <strong>ריש לקיש אמר מביא ואינו קורא,</strong> שסבור ש<strong>קנין פירות לאו</strong> <small>[לא]</small> <strong>כקנין הגוף דמי</strong> <small>[נחשב].</small>
 ומעירים: <strong>וצריכא</strong> <small>[וצריך]</small> שייאמרו שני המקרים השנויים במחלוקת ר' יוחנן וריש לקיש. <strong>דאי איתמר בההיא</strong> <small>[שאם היה נאמר</small> רק <small>באותה</small> הלכה<small>]</small> ביחס לקונה קרקע לפירות, הייתי אומר כי דווקא <strong>בההיא קאמר</strong> <small>[בה אמר]</small> <strong>ריש לקיש</strong> שהקונה אינו קורא, <strong>דכי קא נחית</strong> — <strong>אדעתא דפירא קא נחית</strong> <small>[ש</small>כן כבר <small>כאשר</small> הוא <small>יורד</small> לקרקע — <small>על דעת הפירות</small> הוא <small>יורד],</small> שהרי פירש לו המוכר שאינו מוכר לו את גוף השדה, <strong>אבל בהך</strong> <small>[בזו],</small> בקונה שדה בזמן היובל, <strong>דאדעתא דגופיה קא נחית</strong> <small>[שעל דעת</small> לקנות את הקרקע <small>גופה</small> הקונה <small>יורד</small> לשדה<small>],</small> <strong>אימא מודי ליה</strong> <small>[אמור</small> ש<small>מודה לו]</small> <strong>לר' יוחנן</strong> שמביא וקורא. ולכן היה צריך לפרש שגם בזה ריש לקיש חולק.
  ומצד שני: <strong>ואי איתמר בהא</strong> <small>[ואם היה נאמר בזו],</small> בקונה שדה ביובל בלבד, הייתי אומר כי דווקא <strong>בהא קאמר</strong> <small>[בזו אמר]</small> <strong>ר' יוחנן</strong> שהוא כקנין הגוף ולכן מביא וקורא, <strong>אבל בהך</strong> <small>[באחרת]</small> שבמפורש קנה רק לפירות <strong>אימא מודי ליה</strong> <small>[אמור</small> ש<small>מודה לו]</small> <strong>לריש לקיש</strong> שמביא ואינו קורא, על כן <strong>צריכא</strong> <small>[צריכה]</small> שתיאמר המחלוקת בשני המקרים.
  ומציעים:  <strong>תא שמע</strong> <small>[בוא</small> ו<small>שמע]</small> ראיה לדעת ר' יוחנן ממה ששנינו: <strong>הקונה אילן וקרקעו</strong> — <strong>מביא וקורא</strong> אף על פי שצריך להחזיר את הקרקע ביובל, והרי זו כדעת ר' יוחנן! ומשיבים: <strong>הכא במאי עסקינן</strong> <small>[כאן במה אנו עוסקים]</small> — <strong>בזמן שאין היובל נוהג,</strong> שאז הקנין הוא לצמיתות.
  ומציעים עוד, <strong>תא שמע</strong> <small>[בוא</small> ו<small>שמע]</small> ראיה אחרת ממה ששנינו: <strong>הקונה שני אילנות בתוך שדהו של חבירו</strong> — <strong>מביא ואינו קורא.</strong> ונדייק מכאן: <strong>הא</strong> <small>[הרי]</small> אם קנה <strong>שלשה</strong> — <strong>מביא וקורא,</strong> משום שהוא זוכה גם בקרקע שביניהם, ואף על פי שהקרקע חוזרת ביובל! ודוחים: <strong>הכא נמי</strong> <small>[כאן גם כן]</small> מדובר <strong>בזמן שאין היובל נוהג.</strong>
 ומעירים: <strong>והשתא</strong> <small>[ועכשיו]</small> ש<strong>אמר רב חסדא: מחלוקת</strong> ר' יוחנן וריש לקיש — <strong>ביובל שני,</strong> לאחר שכבר נהגה פעם אחת שנת היובל, והיו אנשים בטוחים שאכן הקרקעות חוזרות ביובל, <strong>אבל ביובל ראשון</strong> שהיה לישראל מייד אחרי כיבוש הארץ — <strong>דברי הכל מביא וקורא, דאכתי</strong> <small>[שעדיין]</small> <strong>לא סמך דעתייהו</strong> <small>[סמכה דעתם]</small> על כך שבאמת יחזרו השדות, וחשבו אנשים שהם מוכרים לצמיתות. אם כן, לדרך זו אין צורך לתרץ לשיטת ר' יוחנן כפי שאמרנו, שמשניות אלו אמורות בזמן שאין היובל נוהג, אלא אפשר לתרץ כך: <strong>לא קשיא</strong> <small>[קשה]:</small> <strong>הא</strong> <small>[זו]</small> ששנינו ושלמדנו שמביא וקורא — הרי זה <strong>ביובל ראשון, הא</strong> <small>[זו]</small> שמביא ואינו קורא — הרי זה <strong>ביובל שני.</strong>
 ומציעים: <strong>לימא כתנאי</strong> <small>[האם לומר</small> שהיא כמחלוקת <small>תנאים]</small> בענין קנין פירות. ששנינו: <strong>מנין ללוקח</strong> (קונה) <strong>שדה מאביו</strong> בזמן שהיובל נוהג, <strong>והקדישה, ואחר כך מת אביו, מניין שתהא לפניו</strong> שדה זו <strong>כשדה אחוזה,</strong> שאם לא פדאה מן ההקדש עד היובל — שוב אינה חוזרת אליו, ואינה כשדה שקנה מחבירו ("שדה מקנה") והקדישה שחוזרת לבעלים ביובל?
  — <strong>תלמוד לומר: "</strong>ו<strong>אם את שדה מקנתו אשר לא משדה אחזתו"</strong> (ויקרא כז, כב), ומן הכפילות נלמד שדין זה הוא דווקא ב<strong>שדה שאינה ראויה להיות שדה אחוזה,</strong> שאין הוא עתיד ליורשה, <strong>יצתה</strong> (יצאה) <strong>זו שראויה להיות שדה אחוזה,</strong> אף בשעה שהגיעה אליו דרך קניה, אלו <strong>דברי ר' יהודה ור' שמעון.</strong>
 ואילו <strong>ר' מאיר אומר: מניין ללוקח שדה מאביו ומת אביו ואחר כך הקדישה, מניין שתהא לפניו כשדה אחוזה?</strong> <strong>תלמוד לומר: "</strong>ו<strong>אם את שדה מקנתו אשר לא משדה אחזתו"</strong> — <strong>שדה שאינה שדה אחוזה, יצתה</strong> (יצאה) <strong>זו שהיא שדה אחוזה. ואילו לר' יהודה ור' שמעון,</strong> המקרה של <strong>מת אביו ואחר כך הקדישה לא צריכא קרא</strong> <small>[צריך פסוק]</small> ללמדנו שדינה כשדה אחוזה, שכן פשוט שהיא לו שדה אחוזה.
  ומעתה נאמר: <strong>מאי לאו בהא קמיפלגי</strong> <small>[האם לא בזה</small> הם <small>חלוקים],</small> ש<strong>ר' מאיר סבר</strong> <small>[סבור]:</small> ש<strong>קנין פירות כקנין הגוף דמי</strong> <small>[נחשב],</small> <strong>ובהא</strong> <small>[ובזו],</small> בשדה שקנה מאביו, <strong>במיתת אביו הוא דלא ירית ולא מידי</strong> <small>[שאינו יורש דבר],</small> שהרי כבר כשקנה את השדה מאביו — נעשה השדה לגמרי כקניינו, ולא נשתנה דבר במות אביו, <strong>והלכך</strong> <small>[ועל כן]</small> אם <strong>מת אביו ואחר כך הקדישה</strong> — <strong>צריך קרא</strong> <small>[פסוק]</small> ללמדנו שבכל זאת נחשבת לו מעתה כשדה אחוזה.
  ואילו <strong>ר' יהודה ור' שמעון סברי</strong> <small>[סבורים]</small> ש<strong>קנין פירות לאו</strong> <small>[לא]</small> <strong>כקנין הגוף דמי</strong> <small>[נחשב],</small> <strong>ובהא</strong> <small>[ובזו],</small> בשדה שקנה מאביו, <strong>במיתת אביו השתא הוא דקא ירית</strong> <small>[עכשיו הוא שיורש]</small> את גוף השדה, שהרי הואיל וקנה שדה זו בזמן שהיובל נוהג לא היה לו בה בקנייתו אלא קנין פירות, <strong>והלכך</strong> <small>[ומשום כך]</small> <strong>מת אביו ואחר כך הקדישה</strong> — <strong>לא צריכא קרא</strong> <small>[צריך פסוק]</small> ללמדנו שדינה כדין שדה אחוזה, שהרי במות אביו נוסף לו קנין הגוף בקרקע זו. <strong>וכי איצטריך קרא</strong> <small>[ו</small>משום כך <small>כאשר הוצרך הפסוק],</small> <strong>ל</strong>מקרה ש<strong>הקדישה ואחר כך מת אביו הוא דאיצטריך</strong> <small>[שהוצרך]?</small>
 ודוחים, <strong>אמר רב נחמן בר יצחק: לעולם אימא</strong> <small>[</small>יכול <small>אני לומר]</small> <strong>לך, בעלמא קסבר</strong> <small>[בכלל סבורים]</small> <strong>ר' יהודה ור' שמעון</strong> ש<strong>קנין פירות כקנין הגוף דמי</strong> <small>[נחשב],</small> ואף לדבריהם יש צורך לדרוש את הפסוק כפי שדורש אותו ר' מאיר, למקרה שמת אביו ואחר כך הקדישה. <strong>והכא</strong> <small>[וכאן]</small> <strong>ר' יהודה ור' שמעון קרא אשכחו ודרוש</strong> <small>[מקרא</small> נוסף <small>מצאו ודרשו]</small> ובגלל המקרא דרשו כך. כי לדעתם, אם זהו החידוש היחיד, אם כן <strong>לכתוב רחמנא</strong> <small>[שתכתוב התורה]</small> <strong>"אם את שדה מקנתו אשר לא אחזתו", מאי</strong> <small>[מה]</small> משמעות הביטוי <strong>"</strong>אשר לא <strong>משדה אחזתו"?</strong> להדגיש: <strong>שדה שאינה ראויה להיות שדה אחוזה, יצתה</strong> (יצאה) <strong>זו שראויה להיות שדה אחוזה.</strong>
 <strong>אמר רב יוסף: אי לאו</strong> <small>[אם לא]</small> ש<strong>אמר ר' יוחנן קנין פירות כקנין הגוף דמי</strong> <small>[נחשב],</small> <strong>לא מצא ידיו ורגליו בבית המדרש,</strong> כלומר, היו דבריו מביאים לסתירה חמורה בדבריו. ש<strong>אמר רב אסי אמר ר' יוחנן: האחין שחלקו</strong> בנחלת אביהם — <strong>לקוחות הן,</strong> שדינם כאילו קנו זה מזה, <strong>ומחזירין זה לזה ביובל.</strong>
 <strong>ואי סלקא דעתך</strong> <small>[ואם עולה על דעתך]</small> לומר שקנין פירות <strong>לאו</strong> <small>[לא]</small> <strong>כקנין הגוף דמי</strong> <small>[נחשב],</small> אם כן <strong>לא משכחת</strong> <small>[תמצא]</small> לשיטת ר' יוחנן אדם <strong>דמייתי</strong> <small>[שמביא]</small> <strong>ביכורים</strong> מן התורה, <strong>אלא</strong> רק במקרה של <strong>חד בר חד</strong> <small>[אחד בן אחד],</small> כלומר, בן יחיד שהוא בנו של בן יחיד וכך הלאה <strong>עד</strong> זמנו של <strong>יהושע בן נון,</strong> שכל אחד מהם ירש את אביו לחלוטין, שהרי כל השאר הם לקוחות והם מחזירים זה לזה. אבל כיון שהוא סבור שקנין פירות הוא כקנין הגוף, אם כן, אף על פי שמחזירים ביובל, ואין קניינם אלא קנין פירות, לפי שעה השדה הוא שלו, ומביא וקורא.
 <strong>אמר רבא: קרא ומתניתא מסייעי ליה</strong> <small>[הכתוב והברייתא מסייעים לו]</small> <strong>לריש לקיש. קרא</strong> <small>[הכתוב]</small> שנאמר:
## דף מח:
 <strong>"במספר שני תבואת ימכר לך"</strong> (ויקרא כה, טו), משמע שלא גוף השדה נמכר אלא רק הזכות לאכילת התבואה משך מספר שנים ("שני תבואות").
 <strong>מתניתא</strong> <small>[ברייתא]</small> מסייעת לו לריש לקיש, <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>בכור נוטל פי שנים בשדה החוזרת לאביו ביובל,</strong> כלומר, בשדה שמכר אותה האב וחוזרת לידי הבנים ביובל אם מת אביהם. משמע שאף על פי שמכר האב את השדה והפירות שייכים לאחר, אין אנו רואים שדה זו כדבר שהוא "ראוי" (שאינו של האב אלא רק ראוי להיות שלו, ובמקרה זה אין הבכור נוטל בו פי שנים), אלא כ"מוחזק" בידי האב גם עתה, ולכן נוטל הבכור פי שנים. והטעם הוא מפני שאנו סבורים שבעצם גוף השדה לא נמכר.
 <strong>אמר אביי, נקטינן</strong> <small>[מוחזקים אנו]:</small> <strong>בעל בנכסי אשתו צריך הרשאה,</strong> שאם הוא רוצה לדון עם אדם אחר לגבי הקרקע של נכסי מלוג שלה, שהוא אוכל פירותיהם, צריך הוא לקבל הרשאה מיוחדת מאשתו. שכיון שזכותו בשדה היא רק לאכול מן הפירות, הרי אנו פוסקים שקנין פירות אינו כקנין הגוף, ומשום כך יכול הצד שכנגד לטעון שאין הבעל צד בדין זה כיון שאינו בעל הקרקע.
  ומסבירים:  <strong>ולא אמרן</strong> <small>[אמרנו]</small> הלכה זו <strong>אלא</strong> ש<strong>לא נחית אפירי</strong> <small>[ירד</small> לדין <small>לגבי הפירות]</small> אלא רק על גוף הקרקע, <strong>אבל</strong> אם <strong>נחית אפירי</strong> <small>[ירד</small> לדין <small>על הפירות]</small> שעליהם יש לו זכות ממונית ברורה, <strong>מיגו דמשתעי דינא אפירי</strong> <small>[מתוך שמדבר בדין על הפירות]</small> — <strong>משתעי דינא אגופא</strong> <small>[מדבר</small> גם <small>בדין על גופה]</small> של הקרקע ואינו צריך להרשאה מיוחדת.
 
 <big>א משנה</big> <strong>הניזקין שמין להן</strong> הדיינים, לצורך גביית דמי ניזקם מן המזיק, בעידית (במובחר) שבנכסי המזיק, <strong>ובעל חוב</strong> גובה את חובו <strong>בבינונית</strong> של נכסי החייב לו, <strong>וכתובת אשה</strong> נגבית <strong>בזיבורית</strong> של נכסי הבעל. <strong>ר' מאיר אומר: אף כתובת אשה</strong> נגבית <strong>בבינונית.</strong>
 ועוד אמרו בענין זה של דרכי פרעון: <strong>אין נפרעין</strong> לתשלום חוב ולשאר התחייבויות <strong>מנכסים משועבדים</strong> (שכבר מכרם החייב לאדם אחר) <strong>במקום שיש</strong> לחייב <strong>נכסים בני חורין</strong> שאין עליהם שום שיעבוד אחר, <strong>ואפילו הן,</strong> אותם נכסים בני חורין <strong>זיבורית.</strong> שגם כאשר מן הדין היה צריך אותו חייב לפרוע מן העידית, והעידית משועבדת לו — מכל מקום נפרעים ממנו מנכסים בני חורין אפילו הם זיבורית.
  וכן <strong>אין נפרעין</strong> חוב של האבות שמתו <strong>מנכסי יתומין אלא מן הזיבורית.</strong>
 ועוד אמרו: <strong>אין מוציאין</strong> מן הגזלן <strong>לאכילת פירות ולשבח קרקעות,</strong> שאם גזל שדה ומכרה לאחר, והקונה עבד בשדה והשביחה, וגדלו פירות בשדה, ולאחר זמן בא הנגזל ולקח את הקרקע והפירות שבה מן הקונה, הרי אותו קונה חוזר לגזלן לגבות ממנו את מה שהפסיד. ואינו גובה את הכל מנכסים משועבדים או מבני חורין דווקא, אלא שאת מה ששילם לגזלן עבור השדה מוציאים גם מנכסים משועבדים של הגזלן, אבל אין מוציאים מנכסי הגזלן לצורך פרעון דמי הפירות שנלקחו מן הקונה, וההשבחה שהשביח את השדה.
 <strong>ו</strong>כן אין מוציאים <strong>למזון האשה והבנות</strong> שהוא מתנאי הכתובה שאדם מחייב עצמו לשלם מנכסיו לאשה ולבנות לאחר מותו לצורך מחייתן, <strong>מנכסים משועבדים</strong>, וכל התקנות הללו נעשו <strong>מפני תיקון העולם.</strong>
 <strong>ו</strong>עוד אמרו: <strong>המוצא מציאה</strong> — <strong>לא ישבע</strong> שלא נטל ממנה כלום, <strong>מפני תיקון העולם.</strong>
 <big>ב גמרא</big> הטעם במשנה "מפני תיקון העולם" מובן כמתייחס לכל הדברים במשנה זו. ושואלים: וכי מה שאמרו בראשית המשנה שהניזקים שמים להם בעידית <strong>מפני תיקון העולם</strong> הוא? הלא <strong>דאורייתא היא</strong> <small>[מן התורה הוא],</small> <strong>דכתיב</strong> <small>[שנאמר]</small> במזיק ממון חבירו: <strong>"מיטב שדהו ומיטב כרמו ישלם"</strong> (שמות כב, ד)!
 <strong>אמר אביי: לא צריכא</strong> <small>[נצרכה]</small> אמירה זו שבמשנה <strong>אלא ל</strong>שיטת <strong>ר' ישמעאל,</strong> ש<strong>אמר:</strong> <strong>דאורייתא</strong> <small>[מן התורה]</small> <strong>ב</strong>נכסי ה<strong>ניזק</strong> <strong>שיימינן</strong> <small>[אנו מעריכים]</small> ולפי ערך העידית שבנכסי הניזק משלם המזיק, על כן <strong>קא משמע לן</strong> <small>[השמיע לנו]</small> התנא במשנתנו ש<strong>מפני תיקון העולם שיימינן</strong> <small>[מעריכים אנו]</small> <strong>ב</strong>עידית שבנכסי ה<strong>מזיק</strong> ולא לפי הניזק.
  ומבררים:  <strong>מאי</strong> <small>[מה</small> הם<small>]</small> דבריו אלה של <strong>ר' ישמעאל</strong> שרמז להם אביי? <strong>דתניא</strong> <small>[ש</small>כן <small>שנינו</small> בברייתא<small>]:</small> הכתוב <strong>"מיטב שדהו ומיטב כרמו ישלם"</strong> מובנו: <strong>מיטב שדהו</strong> — <strong>של ניזק, ומיטב כרמו</strong> — <strong>של ניזק,</strong> שמשלם כפי העידית שבנכסי הניזק, אלו <strong>דברי ר' ישמעאל. ר' עקיבא אומר: לא בא הכתוב אלא לגבות לניזקין מן העידית</strong> שבנכסי המזיק, אם אין לו מעות, <strong>וקל וחומר להקדש</strong> שגובה מן העידית.
  ושואלים:  <strong>ול</strong>דעת <strong>ר' ישמעאל,</strong> אם <strong>אכל</strong> (הזיק) המזיק מן הקרקע ה<strong>שמנה</strong> (המשובחת) שבנכסי הניזק — <strong>משלם שמנה,</strong> וגם אם <strong>אכל</strong> מן הקרקע ה<strong>כחושה</strong> — <strong>משלם שמנה?! אמר רב אידי בר אבין: הכא במאי עסקינן</strong> <small>[כאן במה אנו עוסקים]</small> — <strong>כגון שאכלה</strong> הבהמה המזיקה <strong>ערוגה בין הערוגות, ולא ידעינן</strong> <small>[ואין אנו יודעים]</small> <strong>אי</strong> <small>[אם]</small> <strong>כחושה אכל, אי</strong> <small>[אם]</small> <strong>שמנה אכל,</strong> שבמקרה זה <strong>משלם ליה</strong> <small>[לו]</small> המזיק <strong>ממיטב</strong> נכסיו.
  על כך מקשים: <strong>אמר רבא: אילו ידעינן</strong> <small>[אם היינו יודעים]</small> ש<strong>כחושה אכל</strong> — היה <strong>משלם כחושה, השתא דלא ידעינן</strong> <small>[עכשיו שאין אנו יודעים]</small> <strong>משלם</strong> דווקא <strong>שמנה?</strong> הלא כלל הוא: <strong>המוציא מחברו עליו הראיה,</strong> וכל עוד לא הביא הניזק ראיה שערוגה שמנה נאכלה לא יקבל מעידית! <strong>אלא אמר רב אחא בר יעקב:</strong> 
## דף מט.
 <strong>הכא במאי עסקינן</strong> <small>[כאן במה אנו עוסקים]?</small> באופן שלאחר ששמו בית דין ויודעים בדיוק את ערך הנזק ובאים להיפרע מנכסי המזיק, וזה אין לו כסף מזומן לפרוע את מה שהזיק. ונחלקו במקרה <strong>כגון שהיתה עידית</strong> של ה<strong>ניזק</strong> שווה רק <strong>כזיבורית</strong> של ה<strong>מזיק</strong> ולמזיק יש גם עידית, ובמקרה זה <strong>ר' ישמעאל סבר: ב</strong>עידית של ה<strong>ניזק שיימינן</strong> <small>[אנו מעריכים]</small> ויכול המזיק לשלם לו מן הזיבורית שלו, <strong>ור' עקיבא סבר: ב</strong>עידית של ה<strong>מזיק שיימינן</strong> <small>[מעריכים אנו].</small>
 <strong>מאי טעמא</strong> <small>[מה הטעם]</small> של <strong>ר' ישמעאל?</strong> — <strong>נאמרה "שדה" למטה</strong> (בסוף הפסוק) "מיטב שדה ומיטב כרמו ישלם" (שמות כב, ד) <strong>ונאמרה "שדה" למעלה</strong> (בתחילת הפסוק) "וביער בשדה אחר", <strong>מה שדה האמורה למעלה</strong> — היא שדהו של ה<strong>ניזק, אף שדה האמורה למטה</strong> — של ה<strong>ניזק.</strong>
 <strong>ור' עקיבא סבר:</strong> מה שנאמר <strong>"מיטב שדהו ישלם"</strong> כוונתו <strong>דהאיך דקא</strong> <small>[של זה שהוא]</small> <strong>משלם,</strong> של המזיק.
 <strong>ו</strong>מה משיב על כך <strong>ר' ישמעאל?</strong> — <strong>אהני</strong> <small>[הועילה]</small> <strong>גזרה שוה</strong> של "שדה" "שדה", <strong>ואהני קרא</strong> <small>[והועיל הכתוב]</small> עצמו; <strong>אהני</strong> <small>[הועילה]</small> <strong>גזרה שוה לכדאמרן</strong> <small>[לכפי שאמרנו],</small> ללמד שעידית הנכסים שמשלמים ("מיטב שדהו") כוונתה לשדה של ניזק. <strong>אהני קרא</strong> <small>[הועיל הכתוב]</small> שממנו משמע שמדובר בשדה המזיק, לדבר אחר; <strong>דאי אית ליה</strong> <small>[שאם יש לו]</small> <strong>למזיק עידית וזיבורית, וזיבורית דידיה</strong> <small>[שלו]</small> <strong>לא שויא</strong> <small>[אינה שווה,</small> טובה<small>]</small> <strong>כעידית</strong> של ה<strong>ניזק</strong> — במקרה כזה <strong>משלם ליה</strong> <small>[לו]</small> <strong>ממיטב,</strong> מעידית של המזיק.
 <big>א</big> שנינו בברייתא ש<strong>ר' עקיבא אומר: לא בא הכתוב</strong> "מיטב שדהו" <strong>אלא לגבות לניזקין מן העידית</strong> שבנכסי המזיק, אם אין לו מעות, <strong>וקל וחומר להקדש</strong> שגובה מן העידית.
  ושואלים:  <strong>מאי</strong> <small>[מה]</small> עניינו של <strong>קל וחומר</strong> זה מנזיקין <strong>להקדש</strong> ובאיזה מקרה מדובר כאן? <strong>אילימא דנגחיה תורא דידן לתורא</strong> <small>[אם תאמר שנגח שור שלנו,</small> של ישראל, <small>לשור]</small> של <strong>הקדש</strong> הרי <strong>"</strong>וכי יגוף שור איש את <strong>שור רעהו"</strong> (שמות כא, לה) <strong>אמר רחמנא</strong> <small>[אמרה התורה]</small> והדגש במילים "שור רעהו" הוא: <strong>ולא שור של הקדש,</strong> ולפיכך אינו גובה כלום!
 <strong>אלא</strong> תאמר שאין מדובר לענין ניזקין, אלא <strong>לאומר "הרי עלי מנה לבדק הבית",</strong> שאם אינו משלם בכסף, <strong>דאתי</strong> <small>[שבא]</small> <strong>גזבר</strong> <strong>ושקיל</strong> <small>[ולוקח]</small> את תשלום המנה הזה <strong>מעידית</strong> של קרקעו — על כך יש להקשות:
 <strong>לא יהא</strong> דינו של הגזבר <strong>אלא</strong> כדין <strong>בעל חוב</strong> הדיוט, <strong>ובעל חוב דינו</strong> רק <strong>בבינונית!</strong> <strong>וכי תימא</strong> <small>[ואם תאמר]:</small> <strong>קסבר</strong> <small>[סבור]</small> <strong>ר' עקיבא</strong> שאף <strong>בעל חוב שקיל</strong> <small>[לוקח]</small> <strong>בעידית כניזקין</strong> — גם אז <strong>איכא למיפרך</strong> <small>[יש לפרוך,</small> להקשות ולשבור<small>]</small> את הקל וחומר הזה כך: <strong>מה לבעל חוב</strong> הדיוט <strong>— שכן יפה</strong> הכתוב <strong>כחו בניזקין,</strong> שכיון שהדיוט הוא מקבל תשלום עבור נזק שהזיקו שורו של אחר, <strong>תאמר בהקדש שכן הורע כחו בניזקין</strong> שאינו גובה כלל!
 ודוחים: <strong>לעולם</strong> תפרש שמדובר כאן <strong>דנגחיה תורא דידן לתורא</strong> <small>[שנגח שור שלנו את השור],</small> של <strong>הקדש</strong> <strong>ור' עקיבא סבר לה</strong> <small>[סבור]</small> בענין זה <strong>כ</strong>שיטת <strong>ר' שמעון בן מנסיא. דתניא</strong> <small>[ש</small>כן <small>שנינו</small> בברייתא<small>],</small> <strong>ר' שמעון בן מנסיא אומר: שור של הקדש שנגח לשור של הדיוט</strong> — <strong>פטור, ו</strong>אולם שור <strong>של הדיוט שנגח לשור של הקדש, בין</strong> שהיה השור הנוגח <strong>תם ובין</strong> אם היה <strong>מועד</strong> — בעל השור <strong>משלם נזק שלם.</strong>
 ושואלים: <strong>אי הכי</strong> <small>[אם כך],</small> <strong>ממאי</strong> <small>[ממה,</small> מניין<small>]</small> מדוע יש צורך להסיק ש<strong>ב</strong>מקרה שהיתה <strong>עידית</strong> של ה<strong>ניזק כזיבורית</strong> של ה<strong>מזיק פליגי</strong> <small>[חלוקים]</small> ר' עקיבא ור' ישמעאל, וכפי שהעמיד לעיל רב אחא בר יעקב? <strong>דלמא דכולי עלמא</strong> <small>[שמא ל</small>דעת <small>הכל],</small> ואף לדעת ר' עקיבא, <strong>ב</strong>עידית של ה<strong>ניזק שיימינן</strong> <small>[מעריכים אנו],</small> <strong>והכא בפלוגתא</strong> <small>[וכאן במחלוקת]</small> של <strong>ר' שמעון בן מנסיא ורבנן</strong> <small>[וחכמים]</small> <strong>קמיפלגי</strong> <small>[חלוקים הם],</small> ש
 <strong>ר' עקיבא סבר לה</strong> <small>[סבור]</small> <strong>כ</strong>שיטת <strong>ר' שמעון בן מנסיא,</strong> ולענין הקדש שניזוק על ידי הדיוט גובים מעידית של המזיק, <strong>ור' ישמעאל סבר לה כרבנן</strong> <small>[סבור כ</small>דעת <small>חכמים]</small> שאין בעל השור חייב להקדש כלום!
  ודוחים:  <strong>אם כן</strong> אתה מפרש, <strong>מאי</strong> <small>[מה]</small> פירוש דבריו של ר' עקיבא <strong>"לא בא הכתוב</strong> אלא לגבות לניזקין מן העידית <strong>"?</strong> שמשמע מן הדברים שעל פירוש הכתוב בא ר' עקיבא לחלוק. <strong>ועוד,</strong> אם בהקדש מדברים, <strong>מאי</strong> <small>[מה]</small> פירוש <strong>"קל וחומר להקדש"? ועוד, הא</strong> <small>[הרי]</small> <strong>אמר רב אשי,</strong>
## דף מט:
 <strong>תניא בהדיא</strong> <small>[שנויה</small> ברייתא <small>במפורש]:</small> כוונת הכתוב <strong>"מיטב שדהו ומיטב כרמו ישלם"</strong> (שמות כב, ד) היא, <strong>"מיטב שדהו"</strong> — <strong>של ניזק, "ומיטב כרמו"</strong> — <strong>של ניזק,</strong> אלו <strong>דברי ר' ישמעאל. ר' עקיבא אומר: "מיטב שדהו"</strong> — <strong>של מזיק "ומיטב כרמו"</strong> — <strong>של מזיק.</strong> משמע שדעת ר' עקיבא שגובים מעידית של המזיק!
 <strong>רבינא אמר: לעולם מתניתין</strong> <small>[משנתנו]</small> כדעת <strong>ר' עקיבא היא,</strong> ש<strong>אמר: מדאורייתא</strong> <small>[מן התורה]</small> <strong>ב</strong>של ה<strong>מזיק שיימינן</strong> <small>[אנו מעריכים],</small> <strong>ו</strong>שיטת <strong>ר' שמעון היא, דדריש טעמא דקרא</strong> <small>[שדורש</small> את <small>טעם הכתוב],</small> <strong>ו</strong>בלשון <strong>"מה טעם"</strong> קאמר <small>[אמר].</small> וכך יש להבין: <strong>מה טעם הניזקין שמין להן בעידית?</strong> — <strong>מפני תיקון העולם,</strong> ש"תיקון עולם" זה אינו תקנת חכמים אלא הטעם לדין התורה בענין זה.
 <big>א</big> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' שמעון: מפני מה אמרו הניזקין שמין להן בעידית?</strong> — <strong>מפני הגזלנים ומפני החמסנין,</strong> ומדוע? — <strong>כדי שיאמר אדם: למה אני גוזל ולמה אני חומס? למחר בית דין יורדין לנכסי ונוטלין</strong> דווקא <strong>שדה נאה</strong> ביותר <strong>שלי</strong> כתשלום על מה שגזלתי וחמסתי, <strong>וסומכים על מה שכתוב בתורה: "מיטב שדהו ומיטב כרמו ישלם", לפיכך אמרו: הניזקין</strong> — <strong>שמין להן בעידית.</strong>
 ועוד הוא מסביר: <strong>מפני מה אמרו בעל חוב</strong> גובה <strong>בבינונית? כדי שלא יראה אדם לחבירו שדה נאה ודירה נאה, ויאמר: אקפוץ ואלונו כדי ש</strong>אחר כך, אם לא יהיה ביד הלווה כסף להחזיר ההלוואה <strong>אגבנו בחובי, לפיכך אמרו בעל חוב</strong> גובה רק <strong>בבינונית,</strong> ואותה שדה יפה שבגללה הילווה לו —  לא יקבל.
  ושואלים:  <strong>אלא מעתה,</strong> אם המטרה היא שלא יבואו אנשים להלוות כדי לגבות על ידי כך את נחלתם של אחרים, <strong>יהא</strong> דינו של בעל חוב אם כן <strong>בזיבורית!</strong> ומשיבים: <strong>אם כן</strong> אתה עושה — <strong>אתה נועל דלת בפני לווין,</strong> שלא ירצו המלווים להלוות להם.
 <strong>כתובת אשה</strong> — <strong>בזיבורית,</strong> אלו <strong>דברי ר' יהודה, ר' מאיר אומר: בבינונית. אמר ר' שמעון: מפני מה אמרו כתובת אשה בזיבורית? שיותר ממה שהאיש רוצה לישא</strong> אשה, <strong>האשה רוצה לינשא,</strong> ומשום כך אין צריכים להקפיד שיהיה מה שמשלמים לה בכתובתה מן המין המשובח דווקא.
 <strong>דבר אחר: אשה יוצאה</strong> (מתגרשת) מבעלה <strong>לרצונה ושלא לרצונה, והאיש אינו מוציאה</strong> (מגרשה) מביתו <strong>אלא לרצונו.</strong>
 ושואלים: <strong>מאי</strong> <small>[מהו]</small> <strong>דבר אחר?</strong> מדוע היה צריך להוסיף עוד טעם אחר? ומשיבים: הדבר האחר בא להסביר בעיה שונה, שכיון שתיקנו חכמים כתובה כדי לשמור על שלימות הנישואין יש מקום לשאול: <strong>וכי תימא</strong> <small>[ואם תאמר],</small> <strong>כי היכי דכי מפיק לה איהו</strong> <small>[כמו שכאשר הוא מוציא אותה]</small> <strong>תקינו</strong> <small>[תיקנו]</small> <strong>לה רבנן</strong> <small>[חכמים]</small> <strong>כתובה</strong> <strong>מיניה</strong> <small>[ממנו],</small> <strong>כי נפקא איהי נמי ליתקני ליה רבנן כתובה מינה</strong> <small>[כאשר יוצאת היא</small> מרצונה ש<small>גם כן יתקנו לו חכמים כתובה ממנה]?</small> על כן, <strong>תא שמע</strong> <small>[בוא</small> ו<small>שמע]:</small> <strong>אשה יוצאה לרצונה ושלא לרצונה, והאיש אינו מוציא אלא לרצונו,</strong> שגם אם תנסה לריב עימו כדי שיגרשנה, מכל מקום <strong>אפשר</strong> לו לבעל <strong>דמשהי לה בגיטא</strong> <small>[שישהה אותה ב</small>מתן <small>הגט]</small> ונמצא שהוא נותן לה את הגט רק לכשירצה, והגירושין תלויים בעצם רק בו.
 <big>ב</big> שנינו ש<strong>כתובת אשה בזיבורית. אמר מר זוטרא בריה</strong> <small>[בנו]</small> של <strong>רב נחמן: לא אמרן</strong> <small>[אמרנו]</small> שגובה בזיבורית <strong>אלא</strong> כאשר מת הבעל והיא באה לגבות כתובתה <strong>מיתמי</strong> <small>[מן היתומים]</small> היורשים, <strong>אבל</strong> אם נתגרשה ובאה לגבות כתובתה <strong>מיניה דידיה</strong> <small>[ממנו עצמו]</small> — גובה <strong>בבינונית.</strong>
 ושואלים: אם מדובר בגבייה <strong>מיתמי</strong> <small>[מיתומים],</small> <strong>מאי איריא</strong> <small>[מה שייך,</small> מדוע דווקא<small>]</small> <strong>כתובת אשה? אפילו כל מילי נמי</strong> <small>[הדברים</small> כגון ניזקין, <small>גם כן]</small> כגון ניזקין, גובים מיתומים מן הזיבורית, <strong>דהא תנן</strong> <small>[שהרי שנינו</small> במשנתנו<small>]:</small> <strong>אין נפרעים מנכסי יתומים אלא מן הזיבורית! אלא לאו</strong> <small>[האם לא]</small> מדובר כאן כשהיא גובה <strong>מיניה</strong> <small>[ממנו]</small> מן הבעל עצמו!
  ודוחים:  <strong>לעולם</strong> תפרש שמדובר כאן שהיא גובה <strong>מיתמי</strong> <small>[מן היתומים],</small> <strong>ו</strong>בכל זאת <strong>כתובת אשה איצטריכא ליה</strong> <small>[הוצרכה לו]</small> להשמיענו במיוחד, שכן <strong>סלקא דעתך אמינא</strong> <small>[יעלה על דעתך לומר]</small> <strong>משום חינא</strong> <small>[חן]</small> שרצו חכמים לעשות חן והקלה לנשים, <strong>אקילו רבנן גבה</strong> <small>[הקילו חכמים אצלה]</small> ונתנו לה זכות לגבות את כתובתה אפילו מן היתומים בבינונית, על כן <strong>קא משמע לן</strong> <small>[השמיע לנו]</small> שאפילו בכתובת אשה לא תיקנו כך.
 <strong>אמר רבא: תא שמע</strong> <small>[בוא</small> ו<small>שמע]</small> ראיה לדבר ממה ששנינו בברייתא, <strong>ר' מאיר אומר: כתובת אשה</strong> — <strong>בבינונית.</strong> ונברר: <strong>ממאן</strong> <small>[ממי]</small> מדובר כאן שגובים את הכתובה? <strong>אילימא מיתמי</strong> <small>[אם תאמר מן היתומים]</small> על כך יש להקשות: וכי <strong>לית ליה</strong> <small>[אין לו,</small> אינו סבור<small>]</small> <strong>לר' מאיר הא דתנן</strong> <small>[זו ששנינו</small> במשנתנו<small>]:</small> <strong>אין נפרעים מנכסי יתומים אלא מן הזיבורית? אלא לאו מיניה</strong> <small>[האם לא</small> הכוונה כאשר האשה גובה <small>ממנו,</small> מבעלה<small>],</small> וכיון שר' מאיר אומר שגובה בבינונית — <strong>מכלל</strong> הדבר אתה למד <strong>דרבנן סברי</strong> <small>[שחכמים סבורים]</small> שגובה <strong>בזיבורית,</strong> ושלא כדברי מר זוטרא!
 ושוב דוחים: <strong>לא, לעולם</strong> יכול אתה לפרש שמדובר שגובה <strong>מיתמי</strong> <small>[מיתומים],</small> <strong>ושאני</strong> <small>[ושונה]</small> <strong>כתובת אשה</strong> משאר גובים מן היתומים שדינם בזיבורית, <strong>משום חינא</strong> <small>[חן],</small> שעל כן אמר ר' מאיר שגובה בינונית אפילו מן היתומים.
 <strong>אמר אביי, תא שמע</strong> <small>[בוא</small> ו<small>שמע]</small> ממה ששנינו במשנתנו: <strong>הניזקין שמין להן בעידית, ובעל חוב</strong> — <strong>בבינונית, וכתובת אשה</strong> — <strong>בזיבורית.</strong> ומעתה נברר: <strong>ממאן</strong> <small>[ממי]</small> מדובר כאן שגובים? <strong>אילימא</strong> <small>[אם תאמר]</small> שכל זה מדובר בגבייה <strong>מיתמי</strong> <small>[מיתומים],</small> <strong>מאי איריא</strong> <small>[מה שייך,</small> מדוע דווקא<small>]</small> צויינה <strong>כתובת אשה? אפילו כל הני נמי</strong> <small>[כל אלה גם כן]</small> שאף ניזקים ובעלי חוב גובים מיתומים רק זיבורית! <strong>אלא לאו מיניה</strong> <small>[האם לא</small> מדובר שגובים <small>ממנו]</small> זיבורית, ושלא כדברי מר זוטרא!
 <strong>אמר רב אחא בר יעקב:</strong> אין ממשנתנו ראיה כנגד מר זוטרא, שכן אפשר לדחות: <strong>הכא במאי עסקינן</strong> <small>[כאן</small> במשנתנו <small>במה אנו עוסקים]?</small> <strong>כגון שנעשה</strong> האדם <strong>ערב לנזקי בנו,</strong> וכן ערב <strong>לבעל חוב בנו, ו</strong>כן ערב <strong>לכתובת כלתו</strong> אשת בנו, ומת בנו.
  ומתוך שהערב עומד במקום בנו, יש לגבות ממנו כאילו היינו נפרעים מנכסי בנו, <strong>והאי כי דיניה והאי כי דיניה</strong> <small>[וזה כדינו וזה כדינו].</small> <strong>ניזקין ובעל חוב</strong> ש<strong>מחיים גבו</strong> <small>[</small>הם <small>גובים]</small> כלומר, בחייו של הנתבע: המזיק או הלווה, <strong>איהו נמי כי מגבי</strong> <small>[הוא,</small> הערב, <small>גם כן כאשר</small> הוא <small>מגבה]</small> ומשלם להם <strong>כ</strong>אילו שהיה המזיק או הלווה <strong>מחיים</strong> הוא <strong>מגבי</strong> <small>[מגבה],</small> בעידית או בבינונית. ואולם <strong>כתובת אשה</strong> ש<strong>לאחר מיתה גביא</strong> <small>[</small>היא <small>גובה],</small> שהרי לא ניתן לגבות כתובה בחיי הבעל, <strong>ולאחר מיתה ממאן גביא</strong> <small>[ממי גובה]</small> — <strong>מיתמי</strong> <small>[מן היתומים],</small> <strong>איהו נמי</strong> <small>[הוא,</small> הערב, <small>גם כן]</small> <strong>כי מגבי</strong> <small>[כאשר מגבה]</small> לה — <strong>כלאחר מיתה מגבי</strong> <small>[מגבה]</small> לה, מזיבורית.
 ומקשים: <strong>ותיפוק ליה</strong> <small>[ושתצא,</small> תילמד, <small>לו]</small> אותה הלכה מהלכה אחרת הנקוטה בידינו, ש<strong>ערב</strong> של כתובה <strong>לא משתעבד,</strong> אין נכסיו משועבדים באמת לפרעון הכתובה, שאין חתימתו משמשת אלא כתוספת חיזוק, אבל לא כערבות ממש, ואם כן, אף אם גובים, לא יגבו אלא מן הפחות שבנכסים! ומשיבים: מדובר פה <strong>ב</strong>ערב שהיה <strong>קבלן,</strong> שקיבל על עצמו לשלם את הכתובה על מנת שיינשא בנו.
  ושואלים:  <strong>הניחא למאן דאמר</strong> <small>[זה נוח ל</small>שיטת <small>מי שאומר]</small> ש<strong>קבלן אף על גב דלית ליה נכסי</strong> <small>[אף על פי שאין לו נכסים]</small> <strong>ללוה</strong> הוא עצמו <strong>משתעבד</strong> לתשלום ההלוואה, אם כן, <strong>שפיר</strong> <small>[יפה],</small> ניתן להעמיד כך את הדברים. <strong>אלא למאן דאמר</strong> <small>[ל</small>שיטת <small>מי שאומר]:</small> <strong>אי אית ליה</strong> <small>[אם יש לו]</small> ללווה נכסים — <strong>משתעבד</strong> הערב הקבלן, <strong>אי לית ליה</strong> <small>[אם אין לו]</small> — <strong>לא משתעבד,</strong> אם כן, לשיטה זו, במקרה שאין לבנו רכוש, <strong>מאי איכא למימר</strong> <small>[מה יש לומר]?</small> והרי לא נשתעבד האב מעולם!
  ומשיבים:  <strong>איבעית אימא</strong> <small>[אם תרצה אמור]:</small> מדובר <strong>בדהוו ליה ואישתדוף</strong> <small>[בשהיו לו</small> לבנו נכסים קודם <small>ו</small>אחר כך <small>השתדפו,</small> התקלקלו<small>]</small> שמתחילה שיעבד אביו עצמו כראוי כערב, אבל עכשיו אין לנכסים ערך, ומשום כך ניתן לגבות מן האב.
 <strong>ואיבעית אימא</strong> <small>[ואם תרצה אמור]:</small> <strong>כל</strong> דבר שהוא <strong>לגבי בריה</strong> <small>[בשביל בנו]</small> <strong>שעבודי משעבד נפשיה</strong> <small>[משעבד האב</small> את <small>עצמו]</small> בשלימות, ואפילו כשאין לבן כל רכוש משלו.
 <big>ג</big> מתוך שהזכרנו ענין ערבות בכתובה, מביאים: <strong>איתמר</strong> <small>[נאמר]:</small> <strong>ערב</strong> החותם על ה<strong>כתובה</strong> — <strong>דברי הכל לא משתעבד</strong> בכך לגבות ממנו את הכתובה,
## דף נ.
 ומאידך גיסא, מי שהיה ערב <strong>קבלן</strong> של <strong>בעל חוב</strong> — <strong>דברי הכל משתעבד</strong> וחייב לפרוע את החוב של הלווה, ואולם <strong>ערב</strong> סתם של <strong>בעל חוב ו</strong>ערב <strong>קבלן</strong> של <strong>כתובה פליגי</strong> <small>[נחלקו</small> בכך<small>],</small> <strong>איכא למאן דאמר</strong> <small>[יש למי שאומר]:</small> <strong>אף על גב דלית ליה נכסי</strong> <small>[אף על פי שאין לו נכסים]</small> <strong>ללוה</strong> בשעת ההלוואה — <strong>משתעבד</strong> הערב, <strong>ואיכא למאן דאמר</strong> <small>[ויש למי שאומר]:</small> <strong>אי אית ליה</strong> <small>[אם יש לו]</small> ללווה נכסים — <strong>משתעבד</strong> הערב, <strong>אי לית ליה</strong> <small>[אם אין לו]</small> — <strong>לא משתעבד.</strong>
 <strong>והילכתא</strong> <small>[ו</small>פסק <small>הלכה</small> הוא<small>]:</small> <strong>בכולהו</strong> <small>[בכולם],</small> <strong>אף על גב דלית ליה</strong> <small>[אף על פי שאין לו]</small> ללווה נכסים — <strong>משתע</strong> <strong>בד</strong> הערב, בר <small>[חוץ]</small> <strong>מערב</strong> של <strong>כתובה, דאף על גב דאית ליה</strong> <small>[שאף על פי שיש לו]</small> לבעל נכסים כאשר הוא כותב את הכתובה — <strong>לא מש</strong> <strong>תעבד</strong> הערב.
 <strong>מאי טעמא</strong> <small>[מה טעם</small> הדבר<small>]?</small> — <strong>מצוה</strong> <strong>הוא דעבד</strong> <small>[שעשה]</small> שעל ידי זה הסכימה האשה להינשא, <strong>ו</strong>עוד, <strong>לא מידי חסרה</strong> <small>[אין</small> האשה <small>חסרה</small> דבר<small>]</small> שעבורו הוא משתעבד, שהרי אין הבעל לווה כסף מן האשה, ולכן תיקנו חכמים שאין הערב משתעבד.
 <strong>אמר ר</strong> <strong>בינא: תא שמע</strong> <small>[בוא</small> ו<small>שמע]</small> פתרון לשאלה ביחס לגביית הכתובה מן הזיבורית — האם דווקא ביתומים הדברים אמורים, <strong>מעיקרא דתקנתין</strong> <small>[מעיקר תקנתנו]</small> שאמרו: מפני מה אמרו כתובת אשה בזיבורית — ש<strong>יותר ממה שהאיש רוצה לישא אשה רוצה לינשא. ואי סלקא דעתך</strong> <small>[ואם עולה על דעתך]</small> שמדובר פה בגובה דווקא <strong>מיתמי</strong> <small>[מיתומים],</small> אם כן <strong>האי</strong> <small>[</small>טעמו של דין <small>זה]</small> <strong>משום דיתמי</strong> <small>[ש</small>רכוש <small>יתומים]</small> <strong>הוא</strong> ולא בגלל האשה. ומטעם זה של המשנה משמע כי הוא הדין גם כשגובה בחיי הבעל, ואם כן הרי זו <strong>תיובתא</strong> <small>[קושיה חמורה]</small> על <strong>מר זוטרא</strong> שהעמיד את דין משנתנו ביתומים! ומסכמים: אכן, <strong>תיובתא</strong> <small>[קושיה חמורה</small> היא<small>]</small> ונדחו דבריו.
 <big>א</big> כיון שהובאו דברי מר זוטרא בנו של רב נחמן, מביאים בשמו הלכה אחרת בנושא דומה: <strong>אמר מר זוטרא בריה</strong> <small>[בנו]</small> של <strong>רב נחמן משמיה</strong> <small>[משמו]</small> של <strong>רב נחמן: שטר חוב</strong> של האב <strong>היוצא על היתומין</strong> לפורעו, <strong>אף על פי שכתוב בו שבח</strong> שהוסכם ביניהם שיגבה המלווה ממיטב הקרקעות, מן העידית — <strong>אינו גובה אלא מן הזיבורית.</strong>
 <strong>אמר אביי: תדע</strong> שכן הוא, שהרי בכלל <strong>בעל חוב דיניה</strong> <small>[דינו]</small> לגבות <strong>בבינונית, ו</strong>בכל זאת <strong>מיתמי</strong> <small>[מיתומים]</small> <strong>בזיבורית.</strong> משמע שאף שכך הוא עיקר הדין, במקום יתומים אין מקיימים אותו, אלא מגבים מן הזיבורית, וכל שכן שתקנת יתומים חשובה יותר מתנאי פרטי הכתוב בשטר.
 <strong>אמר ליה</strong> <small>[לו]</small> <strong>רבא: הכי השתא</strong> <small>[כיצד אתה משווה]?!</small> <strong>בעל חוב</strong> באמת <strong>דיניה מדאורייתא</strong> <small>[דינו מן התורה]</small> <strong>בזיבורית, כ</strong>דברי <strong>עולא,</strong> ש<strong>אמר עולא:</strong> <strong>דבר תורה בעל חוב</strong> גובה <strong>בזיבורית, שנאמר: "בחוץ תעמד והאיש</strong> אשר אתה נושה בו יוציא אליך את העבוט החוצה<strong>"</strong> (דברים כד, יא), <strong>מה דרכו של איש להוציא</strong> כמשכון — <strong>פחות שבכלים,</strong> ומכאן נלמד שאין המלווה זכאי ליותר מן הפחות שבכלים, ולכן אף בקרקעות הוא מקבל בפרעון חובו את הפחותה שבקרקעותיו של הלווה, <strong>ומה טעם אמרו</strong> חכמים ש<strong>בעל חוב</strong> גובה <strong>בבינונית? כדי שלא תנעול דלת בפני לוין,</strong> שלא יימנעו מלהלוות לאנשים, <strong>וגבי יתמי אוקמוה רבנן אדאורייתא</strong> <small>[ואצל יתומים העמידו אותה חכמים על</small> דין <small>תורה].</small>
 <strong>אלא הכא</strong> <small>[כאן]</small> כשהיה כתוב תנאי בשטר, <strong>כיון דדיניה מדאורייתא</strong> <small>[שדינו מן התורה]</small> <strong>בעידית,</strong> שהרי כך התנה בחוזה — <strong>אפילו מיתמי נמי</strong> <small>[מיתומים גם כן]</small> דינו <strong>בעידית.</strong>
 ושואלים: <strong>ול</strong>הסבר זה של <strong>רבא, והתני</strong> <small>[והרי שנה]</small> החכם <strong>אברם חוזאה: אין נפרעין מנכסי יתומין אלא מן הזיבורית, ואפילו הן</strong> נגבים לצורך <strong>ניזקין.</strong> <strong>והא</strong> <small>[והרי]</small> <strong>ניזקין דינן מדאורייתא</strong> <small>[מן התורה]</small> <strong>בעידית,</strong> משמע שתיקנו חכמים שמיתומים גובים בכל מקרה רק זיבורית!
  ומשיבים:  <strong>הכא</strong> <small>[כאן]</small> בברייתא ששנה אברם חוזאה, <strong>במאי עסקינן</strong> <small>[במה אנו עוסקים]</small> — <strong>כגון שהיתה עידית</strong> של ה<strong>ניזק</strong> שווה <strong>כזיבורית</strong> של ה<strong>מזיק,</strong> כלומר של היתומים,
 <strong>ו</strong>כל זה שיטת <strong>ר' ישמעאל היא,</strong> ש<strong>אמר: מדאורייתא</strong> <small>[מן התורה]</small> <strong>ב</strong>עידית של <strong>ניזק שיימינן</strong> <small>[אנו מעריכים</small> וגובים<small>],</small> <strong>ומפני תיקון העולם תקינו רבנן</strong> <small>[תיקנו חכמים]</small> <strong>ב</strong>עידית של <strong>מזיק, וגבי יתמי אוקמוה רבנן אדאורייתא</strong> <small>[ואצל יתומים העמידו חכמים</small> את הדבר <small>על</small> דין <small>תורה]</small> והם משלמים מזיבורית שלהם, שהיא כעידית של הניזק. אבל במקרה רגיל אין גובים לניזקין מן היתומים אלא מעידית, והוא הדין לשטר חוב שנכתב בו שיגבה מן העידית.
 ומקשים: <strong>איני</strong> <small>[האמנם</small> כן הוא<small>]?!</small> <strong>והתני</strong> <small>[והרי שנה]</small> <strong>ר' אליעזר ניותאה: אין נפרעין</strong> לבעל חוב <strong>מנכסי יתומים אלא מן הזיבורית, ואפילו הן עידית.</strong> ושואלים: <strong>מאי</strong> <small>[מה</small> פירוש<small>]</small> <strong>"אפילו הן עידית"? לאו</strong> <small>[האם לא]</small> הכוונה היא כך: <strong>אף על גב דכתיב</strong> <small>[אף על פי שכתוב]</small> <strong>עידית בשטרא</strong> <small>[בשטר],</small> בכל זאת הם גובים מן הזיבורית?
  ודוחים:  <strong>לא, מאי</strong> <small>[מה</small> פירוש<small>]</small> <strong>"עידית"?</strong> שהיתומים יכולים לפרוע אף <strong>שפאי עידית,</strong> קרקע הנמצאת במקום שאינו ניתן לעיבוד ושמירה, וערכה בשוק פחות מזיבורית.
 <strong>ו</strong>שזאת הכוונה ב"שפאי עידית" אנו למדים מדברי <strong>רבא,</strong> שאמר רבא: אם <strong>הזיק זיבורית</strong> — <strong>גובה מן העידית,</strong> אם הזיק מ<strong>שפאי עידית — גובה מן הבינונית,</strong> שקנסו את הניזק לשלם דבר המשובח הרבה ממה שהזיק, ולפיכך אם הזיק שדה פחותה מזיבורית די בגבייה מבינונית. ומדוע שנה ר' אליעזר ניותאה שיתומים פורעים חוב אף מן הקרקע הגרועה ביותר — שכן <strong>גבי יתמי אוקמוה רבנן אדאורייתא</strong> <small>[אצל יתומים העמידו חכמים</small> את הדבר <small>על</small> דין <small>תורה],</small> שדינו של בעל חוב בזיבורית.
 <big>ב</big> שנינו במשנה: <strong>אין נפרעין מנכסי יתומין אלא מן הזיבורית. בעי</strong> <small>[שאל]</small> <strong>רב אחדבוי בר אמי</strong> בבירור כוונת הדברים: <strong>"יתומין" שאמרו,</strong> האם הכוונה דווקא יתומים <strong>קטנים, או אפילו גדולים?</strong> והשאלה היא זו: האם <strong>תקנתא</strong> <small>[תקנה]</small> <strong>היא דעבוד רבנן גבי יתמי</strong> <small>[שעשו חכמים אצל יתומים],</small> <strong>לקטנים עבוד רבנן</strong> <small>[עשו חכמים]</small> תקנה זו, <strong>לגדולים לא עבוד רבנן</strong> <small>[עשו חכמים]</small> תקנה זו.
 <strong>או דלמא</strong> <small>[שמא]</small> הטעם הוא אחר: <strong>משום</strong> ש<strong>לא מסיק אדעתא</strong> <small>[עולה על דעתו]</small> של ה<strong>מלוה דמית לוה ונפלי נכסי קמי יתמי</strong> <small>[שימות הלווה ויפלו הנכסים לפני היתומים],</small> <strong>דהוה ליה</strong> <small>[שהיה לו]</small> משום כך טעם להיות <strong>נועל דלת</strong> בפני לווים, ונמצא שעיקר התקנה שיגבה בעל חוב מן הבינונית לא תוקנה אלא במקרים הרגילים, ולא חששו לתקן תקנה זו לגבי יורשים בכלל, <strong>הלכך</strong> <small>[על כן]</small> <strong>אפילו גדולים נמי</strong> <small>[גם כן]</small> פורעים מן הזיבורית?
 ומשיבים: <strong>תא שמע</strong> <small>[בוא</small> ו<small>שמע],</small> ממה <strong>דתני</strong> <small>[ששנה]</small> <strong>אביי קשישא</strong> <small>[הזקן]</small> (ולא אביי החכם המפורסם): <strong>יתומין שאמרו</strong> בכל מקום — <strong>גדולים, ואין צריך לומר קטנים.</strong>
 ודוחים: <strong>ודלמא הני מילי</strong> <small>[ושמא דברים אלה</small> אמורים<small>]</small> <strong>לענין שבועה,</strong> שמה שאמרו שאין נפרעים מנכסי יתומים אלא בשבועה, דין זה אמור גם ביתומים גדולים, ומדוע? שגם בן <strong>גדול במילי דאבוה</strong> <small>[בדברים,</small> בעסקים של אביו<small>]</small> <strong>כקטן דמי</strong> <small>[</small>הוא <small>נחשב]</small> משום שאינו יודע בפרטי עסקי אביו, ושמא פרע אביו בינתיים את החוב, <strong>אבל לענין זיבורית</strong> — <strong>לא,</strong> ואין הדברים אמורים אלא בקטנים.
  ומסכמים:  <strong>והלכתא</strong> <small>[והלכה</small> היא<small>]:</small>
## דף נ:
 <strong>יתומין שאמרו</strong> — <strong>גדולים, ואין צריך לומר קטנים</strong>, <strong>בין ל</strong>ענין <strong>שבועה</strong> שאין נפרעים מהם אלא בשבועה, <strong>בין ל</strong>ענין <strong>זיבורית</strong> שאין נפרעים מהם אלא זיבורית.
 <big>א</big> שנינו במשנה: <strong>אין נפרעין מנכסים משועבדים במקום שיש בני חורין.</strong> אף כאן <strong>בעי</strong> <small>[שאל]</small> <strong>רב אחדבוי בר אמי:</strong> קרקע שנתן החייב <strong>במתנה</strong> לחבירו <strong>היאך</strong> הדין? האם גם במקרה זה אין נפרעים מנכסים משועבדים כשישנם נכסים בני חורין?
  וצדדי השאלה: האם <strong>תקנתא הוא דעבוד רבנן</strong> <small>[תקנה היא שעשו חכמים]</small> <strong>משום פסידא</strong> <small>[הפסד]</small> של ה<strong>לקוחות</strong> ששילמו עבור הקרקעות שקנו, <strong>אבל מתנה, דליכא פסידא</strong> <small>[שאין הפסד]</small> של <strong>לקוחות</strong> — <strong>לא,</strong> שהרי גם אם תילקח המתנה מן המקבל לא הפסיד דבר, שהרי לא השקיע בכך. <strong>או דלמא</strong> <small>[שמא]</small> <strong>מתנה נמי</strong> <small>[גם כן],</small> <strong>אי לאו דאית ליה</strong> <small>[אם לא שיש לו]</small> לנותן מתנה <strong>הנאה מיניה</strong> <small>[ממנו]</small> ממקבל המתנה — <strong>לא יהיב ליה</strong> <small>[היה נותן לו]</small> <strong>מתנה,</strong> <strong>והלכך</strong> (ועל כן) <strong>כי פסידא</strong> <small>[כמו הפסד]</small> של <strong>לקוחות דמי</strong> <small>[נחשב</small> הדבר<small>],</small> ואין נפרעים מהם במקום שיש נכסים בני חורין בידיו של נותן המתנה?
 <strong>אמר ליה</strong> <small>[לו]</small> <strong>מר קשישא</strong> <small>[הזקן]</small> <strong>בריה</strong> <small>[בנו]</small> של <strong>רב חסדא לרב אשי, תא שמע</strong> <small>[בוא</small> ו<small>שמע]</small> ממה ששנינו בברייתא, <strong>שכיב מרע שאמר: "תנו מאתים זוז לפלוני ושלש מאות לפלוני וארבע מאות לפלוני"</strong> — <strong>אין אומרים</strong> במקרה זה: <strong>כל הקודם בשטר</strong> הצוואה <strong>זכה.</strong> <strong>לפיכך</strong> אם <strong>יצא עליו,</strong> על נותן המתנה <strong>שטר חוב</strong> ומתברר שהנכסים היו משועבדים לאדם אחר, הרי אותו אדם <strong>גובה מכולן.</strong>
 <strong>אבל אם אמר</strong> השכיב מרע: <strong>"תנו מאתים זוז לפלוני ואחריו לפלוני ואחריו לפלוני"</strong> — <strong>אומרים: כל הקודם בשטר זכה. לפיכך</strong> אם <strong>יצא עליו שטר חוב</strong> — <strong>גובה</strong> תחילה קרקע <strong>מן האחרון</strong> שבהם, ואם <strong>אין לו,</strong> שאין בקרקע שנתן לו האחרון כדי לשלם את החוב — <strong>גובה משלפניו, אין לו</strong> — <strong>גובה משלפני פניו.</strong>
 <strong>ואף על גב</strong> <small>[ואף על פי]</small> שייתכן כי <strong>דקמא</strong> <small>[של הראשון]</small> היא <strong>בינונית ובתרא</strong> <small>[ו</small>של <small>האחרון]</small> היא <strong>זיבורית,</strong> ודינו של בעל חוב בבינונית, מכל מקום <strong>מזיבורית, גבי</strong> <small>[</small>הוא <small>גובה]</small> שהרי הוא גובה מן האחרון, <strong>מבינונית לא גבי</strong> <small>[גובה].</small> <strong>שמע מינה</strong> <small>[למד מכאן]</small> ש<strong>במתנה נמי עבוד רבנן תקנתא</strong> <small>[גם כן עשו חכמים תקנה</small> זו<small>]</small> שאין גובים ממשועבדים במקום שיש בני חורין, שהמתנה השניה נחשבת בת חורין לגבי המתנה הראשונה, שהרי כך היתה בזמן שכבר ניתנה המתנה הראשונה.
  ודוחים:  <strong>הכא במאי עסקינן</strong> <small>[כאן במה אנו עוסקים]</small> — <strong>בבעל חוב.</strong> שאין מדובר פה בשכיב מרע שנותן כספים במתנה, אלא שמחלק אותם בין בעלי חובותיו. ומקשים: <strong>והא</strong> <small>[והרי]</small> <strong>"תנו" קאמר</strong> <small>[אמר]</small> שהיא לשון מתנה! ומשיבים: הכוונה היא <strong>"תנו בחובי".</strong> ושואלים: אם כן, לשם מה לדון בדבר לפי מה שאמר המצוה?
 <strong>וליחזי שטרא דמאן קדים</strong> <small>[ונראה שטרו של מי קודם]</small> והוא זה שזכויותיו קודמות! ומשיבים: מדובר כאן <strong>דליכא שטרא</strong> <small>[שאין שטר],</small> וכגון שאיבדו בעלי החובות את השטרות. ומקשים: <strong>והא</strong> <small>[והרי]</small> <strong>"כל הקודם בשטר" קאמר</strong> <small>[אומר הוא],</small> משמע שיש שטר! ומשיבים: הכוונה היא כל המוקדם <strong>בשטר פקדתא</strong> <small>[הצוואה],</small> ושטר זה קיים לפנינו.
 <strong>ואי בעית אימא</strong> <small>[ואם תרצה אמור]:</small> <strong>אפילו מתנה נמי</strong> <small>[גם כן]</small> הדין כן, שגובה מן האחרון, <strong>ולא קשיא</strong> <small>[ואין</small> זה <small>קשה]</small> אם אין תקנת המשנה חלה על מתנה, מדוע גובה מן האחרון אף אם לראשון יש בינונית, שכן <strong>מאי</strong> <small>[מה</small> פירוש<small>]</small> <strong>"גובה מן האחרון"?</strong> הכוונה: <strong>אין נפסד אלא אחרון,</strong> שבעצם בעל החוב גובה מבינונית בכל מקום שהיא (אפילו מן המקבל הראשון), אבל אחר כך חוזרים המקבלים ומחלקים ביניהם את הקרקעות לפי הסדר שבצוואה, ונמצא תמיד שיפסיד האחרון ולא אחר.
 <strong>ואי בעית אימא</strong> <small>[ואם תרצה אמור]:</small> בברייתא מדובר <strong>דשוו כולהו להדדי</strong> <small>[ש</small>הקרקעות <small>שוות כולן זו לזו],</small> שאין סיבה לגבות דווקא מן הראשון משום שיש לו בינונית ולאחרון אין, ואז אפשר לעשות קדימה ואיחור באלה. ועל כל פנים ראיה גמורה אין מכאן שאף במתנה נתקנה תקנת המשנה.
 <big>ב</big> שנינו במשנה ש<strong>אין מוציאין לאכילת פירות</strong> מן המשועבדים. שאם גזל אדם שדה ומכרה והחזירו את השדה לבעליה, אין הקונה מן הגזלן מפוצה מנכסים משועבדים של הגזלן על פירות השדה שגידל. ושואלים: <strong>מאי טעמא</strong> <small>[מה טעם</small> הדבר<small>]?</small> <strong>אמר עולא אמר ריש לקיש: לפי שאין כתובין</strong> בנוסח האחריות שקיבל עליו הגזלן כשמכר את השדה, ולכן הם נחשבים כמילווה בעל פה, שאינו ידוע ברבים, ואין מחייבים את הקונים קרקע אחרת מאותו גזלן לשלם עבור חובות שלא ידוע לרבים על קיומם.
 <strong>אמר ליה</strong> <small>[לו]</small> <strong>ר' אבא לעולא: והא</strong> <small>[והרי]</small> <strong>מזון האשה והבנות דכמאן דכתיבי דמו</strong> <small>[שכמו שכתובים</small> הם <small>נחשבים],</small> שאפילו אם לא כתב אותם, הם מן התנאים הקבועים בכתובה, שהם תנאי בית דין, וידוע לכל שחייבים בהם, <strong>ו</strong>בכל זאת <strong>קתני</strong> <small>[שנה]:</small> <strong>אין מוציאין</strong> להם מנכסים משועבדים!
 <strong>אמר ליה</strong> <small>[לו]</small> עולא: <strong>התם</strong> <small>[שם],</small> בענין מזון האשה והבנות, <strong>מעיקרא הכי אתקון</strong> <small>[מתחילה כך תיקנו]</small> חכמים, שנחשבים <strong>כתובין הן אצל בני חורין</strong> לגבות מהם, <strong>ואין כתובין הן אצל משועבדין.</strong>
 <strong>וכן אמר ר' אסי אמר ר' יוחנן</strong> בענין משנתנו: מדוע אין מוציאים לאכילת פירות מנכסים משועבדים — <strong>לפי שאין כתובין.</strong> <strong>אמר ליה</strong> <small>[לו]</small> <strong>ר' זירא לרב אסי: והא</strong> <small>[והרי]</small> <strong>מזון האשה והבנות דכמאן דכתיבי דמו</strong> <small>[שכמו שכתובים</small> הם <small>נחשבים],</small> <strong>וקתני</strong> <small>[ושנה]:</small> <strong>אין מוציאין! אמר ליה</strong> <small>[לו]</small> רב אסי: <strong>מעיקרא הכי אתקון</strong> <small>[מתחילה כך תיקנו]:</small> <strong>כתובין הן אצל בני חורין, ואין כתובין הן אצל משועבדין.</strong> עד כאן ניתן טעם אחד לדין המשנה.
 <strong>ר' חנינא אמר</strong> טעם אחר: <strong>לפי שאין</strong> הפירות <strong>קצובין,</strong> שאין ידוע מראש כמה יהיו ומה יהיה שווים. ובכל התחייבות שאינה קצובה תיקנו שלא יוציא מנכסים משועבדים, לפי שאין הקונים האחרים מאת מוכר שדה זו (ולענייננו — הגזלן) יכולים להעריך מה שיעור הסיכון שהם נוטלים על עצמם במקרה ותוחזר השדה לבעליה.
 <strong>איבעיא להו</strong> <small>[נשאלה להם,</small> ללומדים<small>]:</small> <strong>ל</strong>שיטת <strong>ר' חנינא,</strong> האם גם <strong>קצובין ו</strong>גם <strong>כתובין בעי</strong> <small>[צריך]</small> על מנת לגבות ממשועבדים, ובא להוסיף על דברי ר' יוחנן,
## דף נא.
 <strong>או דלמא</strong> <small>[שמא]</small> די כשהם <strong>קצובין</strong> על מנת לגבות עבורם ממשועבדים, <strong>ואף על פי שאינן כתובים?</strong>
 ומציעים: <strong>תא שמע</strong> <small>[בוא</small> ו<small>שמע]</small> פתרון לשאלה ממה <strong>דאיתמר</strong> <small>[שנאמר]</small> שחלקו אמוראים בשאלה הבאה: <strong>מי שמת והניח שתי בנות ובן, וקדמה הראשונה</strong> בחיי האב <strong>ונטלה עישור נכסים,</strong> שכך היא הדרך שהאב נותן עשירית מנכסיו לבנותיו לצורך הנדוניה שלהן, <strong>ולא הספיקה שניה לגבות</strong> עישור נכסים עבור עצמה <strong>עד שמת הבן,</strong> ונפלה איפוא הירושה לשתיהן והן מתחלקות בה.
 <strong>אמר ר' יוחנן: שניה ויתרה,</strong> כלומר, השניה הפסידה את עישור הנכסים, ואינה זכאית לדרוש שקודם תיטול עישור נכסים, כמו אחותה, ורק אחר כך תחלוקנה שתיהן בשווה בנשאר. <strong>ואמר לו ר' חנינא:</strong> הלא <strong>גדולה מזו אמרו:</strong> שגם אם מכר האב את הנכסים <strong>מוציאין</strong> מן הקונה <strong>ל</strong>צורך <strong>פרנסה</strong> (נדוניה) של הבנות <strong>ו</strong>אף ש<strong>אין מוציאין למזונות,</strong> ונמצא שאף לגבי לקוחות זרים נחשבים הנכסים כמשועבדים לפרנסת הבת, ואם כן בוודאי חל שיעבוד זה גם לגבי ירושת הבת האחרת, <strong>ואת אמרת</strong> <small>[ואתה אומר]</small> כי ה<strong>שניה ויתרה?</strong>
 ולענייננו נלמד מכאן: <strong>והא</strong> <small>[והרי]</small> <strong>פרנסה</strong> שהזכיר ר' חנינא <strong>דמיקץ קייצא</strong> <small>[ש</small>היא <small>קצובה],</small> שיש לה שיעור מסויים, <strong>מיכתב לא כתיבא</strong> <small>[</small>ו<small>אינה כתובה],</small> <strong>וקא</strong> <small>[והריהי]</small> <strong>מוציאה</strong> מנכסים משועבדים!
 ודוחים: <strong>שאני</strong> <small>[שונה]</small> <strong>פרנסה, כיון דאית</strong> <small>[שיש]</small> <strong>לה קלא</strong> <small>[קול,</small> פירסום<small>],</small> שאם מת אדם והניח אחריו בנות, הכל יודעים שחלק מנכסיו משועבד לפרנסת הבנות, <strong>כמאן דכתיבא דמי</strong> <small>[כמו שהיתה כתובה</small> <small>נחשב</small> הדבר <small>].</small>
 <strong>מתיב</strong> <small>[מקשה]</small> <strong>רב הונא בר מנוח:</strong> שנינו שאם נישאה אשה לאיש, והתנתה עימו שיפרנס את בתה מנישואין קודמים, ונתגרשה ונישאה לאיש אחר והתנתה עימו תנאי זהה, כך שאותה בת חורגת מקבלת את פרנסתה משני הבעלים, אם <strong>מתו</strong> הבעלים — <strong>בנותיהן</strong> שלהם, אף מאותה אשה, <strong>נזונות</strong> רק <strong>מנכסים בני חורין</strong> שהותירו אחריהם, וכפי ששנינו במשנתנו, ואילו היא, הבת החורגת,
 <strong>נזונת מנכסים משועבדים, מפני שהיא כבעלת חוב.</strong> ומכאן קשה לשתי השיטות, שהרי מוציאים למזונותיה של אותה בת, אף שאינם כתובים ושאינם קצובים.
  ודוחים:  <strong>הכא במאי עסקינן</strong> <small>[כאן במה אנו עוסקים] —</small> <strong>בשקנו מידו,</strong> שעשו קנין על תנאי זה, והרי זה כאילו נכתב הדבר ונתפרסם, ונשתעבד הרכוש למזונות הבת.
  ושואלים:  <strong>אי הכי</strong> <small>[אם כך]</small> מדובר במשנה, שעשו קנין, אם כן <strong>בנות נמי</strong> <small>[גם כן],</small> הואיל ועשו קנין — הרכוש משועבד אף למזונותיהן! ודוחים: מדובר <strong>ב</strong>אופן <strong>שקנו לזו,</strong> לבת החורגת, <strong>ולא קנו לזו</strong> לבתו שלו.
  ושואלים:  <strong>מאי פסקא</strong> <small>[מה הפסק]</small> מדוע ראית לחתוך את הדברים ולפרש שדווקא כך היה מעשה? ומסבירים: <strong>בת אשתו דהואי</strong> <small>[שהיתה]</small> <strong>בשעת קנין</strong> — <strong>מהני</strong> <small>[מועיל]</small> <strong>לה קנין, בתו שלא הואי</strong> <small>[היתה]</small> <strong>בשעת קנין</strong> אלא נולדה לו מאשה זו לאחר מכן — <strong>לא מהני</strong> <small>[מועיל]</small> <strong>לה קנין.</strong>
 ומקשים: <strong>מי לא עסקינן דהוו תרוייהו</strong> <small>[האם אין אנו עוסקים</small> אפילו במקרה <small>שהיו שתיהן</small> קיימות<small>]</small> <strong>בשעת קנין, והיכי דמי</strong> <small>[וכיצד היה דבר זה]</small> — כגון שלאחר שנישאה לו ובתה עימה, <strong>גרשה ואהדרה</strong> <small>[והחזירה,</small> נשאה בשנית<small>]</small> וכבר יש לה בת אחת (או יותר) ממנו. וכיון שגם בתו שלו כבר קיימת מדוע אין קנין מועיל למזונות בתו כפי שמועיל לגבי הבת החורגת?
 <strong>אלא,</strong> כך צריך לומר, מהו ההבדל שביניהן: <strong>בתו</strong> ש<strong>בתנאי בית דין קאכלה</strong> <small>[</small>היא <small>אוכלת]</small> שחיוב מזונותיה הוא חלק בלתי נפרד מתנאי הכתובה — <strong>לא מהני</strong> <small>[מועיל]</small> <strong>לה קנין,</strong> כיון שזכותה נובעת ממקור אחר, מתנאי בית דין. <strong>בת אשתו דלאו</strong> <small>[שלא]</small> <strong>בתנאי בית דין קאכלה</strong> <small>[</small>היא <small>אוכלת],</small> אלא מכוח ההסכם — <strong>מהני</strong> <small>[מועיל]</small> <strong>לה קנין.</strong>
 ושואלים על כך: <strong>וכי מיגרע גרעה</strong> <small>[גרועה]</small> היא יותר בת זו שיש גם תנאי בית דין לטובתה?! ומדוע לא יועיל לה הקנין לגבות מנכסים משועבדים למזונותיה? <strong>אלא</strong> זהו ההבדל שביניהן: <strong>בתו כיון</strong> ש<strong>בתנאי בית דין קאכלה</strong> <small>[</small>היא <small>אוכלת],</small> <strong>אימר צררי אתפסה</strong> <small>[אמור</small> שמא <small>כספים</small> בעין <small>נתן לה]</small> עוד בחייו לצורך מזונותיה, וכיון שיש ספק בדבר — אין אנו מוציאים לה מנכסים משועבדים, ואף שעשו קנין על הדבר. אבל בבתו החורגת אין חוששים כלל שנתן לה כספים בחייו, והואיל ועשו קנין על הדבר — ניזונת מנכסים משועבדים.
  ומציעים עוד: <strong>תא שמע</strong> <small>[בוא</small> ו<small>שמע],</small> ממה ש<strong>אמר ר' נתן: אימתי</strong> אמרו שאין הקונה שדה מגזלן והוחזרה לנגזל גובה שבח שהשביחה השדה אצלו מנכסים משועבדים של הגזלן — <strong>בזמן שקדם מקחו</strong> (קניינו) של הקונה השני, האחר, מן הגזלן, <strong>לשבחו של</strong> הקונה ה<strong>ראשון</strong> מהגזלן.
 <strong>אבל</strong> אם <strong>קדם שבחו של ראשון למקחו של שני</strong> — <strong>גובה</strong> את השבח <strong>מנכסים משועבדים. אלמא</strong> <small>[מכאן</small> יוצא<small>]</small> שהטעם שאינו גובה שבח <strong>משום</strong> ש<strong>לא</strong> <strong>קדים</strong> <small>[קדם]</small> למכירת השדה האחרת <strong>הוא,</strong> ולא משום שאין השבח קצוב או שאינו כתוב בשטר!
  ומשיבים: אין להקשות על שיטה זו או אחרת מן הברייתות, כי בעיה זו עצמה  <strong>תנאי</strong> <small>[</small>מחלוקת <small>תנאים]</small> <strong>היא,</strong> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>אין מוציאין לאכילת פירות ולשבח קרקעות ולמזון אשה והבנות מנכסים משועבדים, מפני תיקון העולם, לפי שאין כתובין.</strong>
 <strong>אמר ר' יוסי: וכי מה תיקון העולם יש בזו</strong> אם כתובים או אינם כתובים? <strong>והלא</strong> הטעם האמיתי הוא ש<strong>אין קצובין!</strong> הרי שבעיה זו כבר נשנתה כמחלוקת תנאים.
 <big>א</big> שנינו במשנה: <strong>והמוצא מציאה לא ישבע</strong> מפני תיקון העולם. <strong>אמר ר' יצחק:</strong> אם בעל האבידה טוען למוצא: <strong>שני כיסין</strong> (ארנקים) <strong>קשורין</strong> זה בזה <strong>מצאת לי</strong> (משלי), <strong>והלה אומר: לא מצאתי אלא אחד</strong> — הרי המוצא <strong>נשבע,</strong> ככל מודה במקצת. ואם טוען: <strong>שני שוורים קשורין מצאת לי, והלה אומר: לא היה אלא אחד — אינו</strong> <strong>נשבע. </strong>
 <strong>מאי טעמא</strong> <small>[מה טעם]</small> ההבדל בדין? — <strong>שוורין מנתחי מהדדי</strong> <small>[מתנתקים זה מזה],</small> וייתכן שאמנם כשאבדו היו שניהם קשורים זה לזה, אך לאחר מכן נפרדו זה מזה, והוא מצא רק אחד מהם, <strong>כיסין לא מנתחי מהדדי</strong> <small>[אינם מתנתקים זה מזה],</small> וכיון שהוא מודה שאחד מהם מצא, מסתבר שאת שניהם מצא.
  ועוד אמר ר' יצחק, אם אמר למוצא: <strong>שני שוורין קשורין מצאת, והלה אומר: מצאתי והחזרתי לך אחד מהן — הרי זה נשבע.</strong>
 ויש לשאול על הלכות אלה של ר' יצחק: <strong>ו</strong>כי <strong>ר' יצחק לית ליה</strong> <small>[אין לו,</small> אינו מקבל<small>]</small> הלכה זו שבמשנתנו ש<strong>המוצא מציאה לא ישבע מפני תיקון העולם?</strong> 
## דף נא:
 ומשיבים: <strong>הוא</strong> ר' יצחק, <strong>דאמר</strong> <small>[שאומר,</small> סבור<small>]</small> <strong>כ</strong>שיטת <strong>ר' אליעזר בן יעקב. דתניא</strong> <small>[ש</small>כן <small>שנינו</small> בברייתא<small>],</small> <strong>ר' אליעזר בן יעקב אומר: פעמים שאדם נשבע על טענת עצמו, כיצד?</strong> — אומר אדם לחבירו: <strong>מנה לאביך</strong> שמת <strong>בידי</strong> שהייתי חייב לו, <strong>והאכלתיו פרס</strong> (חצי ממנו) ועדיין אני חייב לך חצי מנה — <strong>הרי זה נשבע</strong> שפרע מחצית, כדרך שנשבע כל מודה במקצת הטענה, <strong>וזה הוא</strong> המקרה <strong>שנשבע</strong> אדם <strong>על טענת עצמו,</strong> שאף על פי שאחר לא תבע ממנו — הוא נשבע על סמך מה שאמר בעצמו.
 <strong>וחכמים אומרים: אינו אלא כמשיב אבידה, ופטור.</strong> וכעין שיטת ר' אליעזר בן יעקב כך שיטת ר' יצחק, שכיון שאמר שמצא רק מחצית — הרי זה כמודה במקצת.
 ושואלים: <strong>ו</strong>כי <strong>ר' אליעזר בן יעקב לית ליה</strong> <small>[אין לו]</small> סברה זו ש<strong>משיב אבידה פטור? אמר רב:</strong> כאן מדובר לא במקרה שהאיש בא והודה מעצמו, אלא <strong>בטוענו קטן.</strong> שהיה זה בן קטן של המת שתבעו, ואמר שהוא יודע שהלה חייב ממון לאביו, והנתבע הודה במקצתה של טענה זו, ואם כן, יש פה כפירה במקצת הטענה.
  ותוהים: וכי  <strong>קטן מידי מששא אית ביה</strong> <small>[כלום ממש יש בו],</small> בטענתו? <strong>והתנן</strong> <small>[והרי שנינו</small> במשנה<small>]:</small> <strong>אין נשבעין על טענת חרש, שוטה וקטן,</strong> שאין מתחשבים כלל בטענה של מי שאינו ברדעת! ולפי זה אם טוענו קטן הרי זה כאילו לא היתה טענה כלל, אלא הודאה מפי עצמו בלבד!
  ומשיבים:  <strong>מאי</strong> <small>[מה]</small> פירוש <strong>"קטן"</strong> שאמר רב — <strong>גדול, ואמאי קרי ליה</strong> <small>[ומדוע קורא לו]</small> <strong>"קטן"?</strong> ש<strong>לגבי מילי</strong> <small>[דברים]</small> של <strong>אביו, קטן הוא,</strong> שאינו יודע בוודאות, ואומר: אני סבור שאתה חייב לאבי יותר.
  ושואלים:  <strong>אי הכי</strong> <small>[אם כך]</small> אתה מפרש, כיצד אומר ר' אליעזר בן יעקב ש"אדם נשבע על טענת עצמו"? וכי <strong>טענת עצמו</strong> היא? הלא <strong>טענת אחרים הוא!</strong> ומשיבים: אמנם <strong>טענת אחרים,</strong> ואולם <strong>הודאת עצמו.</strong>
 על כך תוהים: <strong>כולהו טענתא נמי</strong> <small>[כל הטענות גם כן]</small> של מודה במקצת <strong>טענת אחרים והודאת עצמו נינהו</strong> <small>[הן]!</small> <strong>אלא</strong> ר' אליעזר בן יעקב וחכמים <strong>בד</strong>ברי <strong>רבה קמיפלגי</strong> <small>[חלוקים</small> הם<small>],</small> ש<strong>אמר רבה: מפני מה אמרה תורה</strong> ש<strong>מודה</strong> ב<strong>מקצת הטענה</strong> — <strong>ישבע,</strong> ואילו זה הכופר בכל — לא ישבע? — הטעם הוא שעומדים על דעתו של אדם; <strong>חזקה, אין אדם מעיז פניו בפני בעל חובו</strong> לכפור ולהכחיש הכל כאשר בעל החוב יודע שהוא משקר.
 <strong>והאי</strong> <small>[וזה]</small> המודה במקצת, <strong>בכוליה בעי למכפריה ליה</strong> <small>[בכ   ל היה רוצה לכפור לו],</small> <strong>והאי דלא כפריה</strong> <small>[וזה שלא כפר לו</small> בכל<small>]</small> — <strong>משום</strong> ש<strong>אין אדם מעיז פניו בפני בעל חובו,</strong> <strong>ו</strong>בעצם <strong>בכוליה בעי דלודי ליה</strong> <small>[בכל היה רוצה להודות לו],</small> <strong>והאי דלא אודי ליה</strong> <small>[וזה שלא הודה לו]</small> ולא אמר שהוא באמת חייב הכל — <strong>אישתמוטי הוא דקא משתמיט ליה</strong> <small>[משתמט הוא לו],</small> <strong>סבר</strong> <small>[חושב</small> הוא<small>]:</small> <strong>עד דהוו</strong> <small>[שיהיו]</small> <strong>לי זוזי ופרענא ליה</strong> <small>[מעות ואפרע לו]</small> את השאר שלא הודיתי עליו, <strong>ו</strong>על כן <strong>אמר רחמנא</strong> <small>[אמרה התורה]:</small> <strong>רמי שבועה עילויה כי היכי דלודי ליה בכוליה</strong> <small>[הטל שבועה עליו כדי שיודה לו בכל].</small>
 ובהשלכה המעשית של דבר זה למקרה שהבן תובע חוב של אביו נחלקו; <strong>ר' אליעזר בן יעקב סבר: לא שנא</strong> <small>[אינו שונה]</small> <strong>בו</strong> עצמו, במלווה, <strong>ולא שנא</strong> <small>[ואינו שונה]</small> <strong>בבנו</strong> של המלווה — <strong>אינו מעיז</strong> הלווה פניו, <strong>והילכך</strong> (ומשום כך) <strong>לאו</strong> <small>[לא]</small> <strong>משיב אבידה הוא</strong> משום שאנו אומרים שבעצם היה רוצה לכפור הכל, אלא מכיון שאינו יכול להעיז פנים כופר רק במקצת, ולכן צריך להישבע. <strong>ורבנן סברי</strong> <small>[וחכמים סבורים]:</small> <strong>בו הוא</strong> ש<strong>אינו מעיז,</strong> <strong>אבל בבנו</strong> הריהו <strong>מעיז, ומ</strong>ש<strong>לא מעיז</strong> ולא כפר הכל, הרי כ<strong>משיב אבידה הוא,</strong> ואין להשביעו.
## דף נב.
 <big>א משנה</big> <strong>יתומין שסמכו,</strong> שנמצאו <strong>אצל בעל הבית,</strong> והוא מטפל בצרכיהם ובעסקיהם, אף על פי שלא היה לו מינוי רשמי לכך, לא מאביהם ולא מבית דין, <strong>או שמינה להן אביהן אפוטרופוס</strong> — <strong>חייב</strong> אותו אדם <strong>לעשר פירותיהם.</strong>
 <strong>אפוטרופוס שמינהו אבי יתומים</strong> להיות אפוטרופוס לבניו אחר מותו, כשהוא מחזיר את כל הנכסים ליתומים כאשר הם גדלים — <strong>ישבע</strong> שלא נטל לעצמו משלהם כלום. אבל אם <strong>מינוהו בית דין</strong> להיות להם אפוטרופוס — <strong>לא ישבע.</strong> <strong>אבא שאול אומר: חילוף הדברים,</strong> שאפוטרופוס שמינוהו בית דין — הוא שישבע, ולא זה שמינהו אבי יתומים.
 <big>ב גמרא</big> על מה שאמרו במשנה שהאפוטרופוס חייב לעשר את פירותיהם של היתומים, <strong>ורמינהו</strong> <small>[ומשליכים,</small> מראים סתירה לכך<small>],</small> ממה ששנינו, נאמר: "כן תרימו גם אתם תרומת ה'" (במדבר יח, כח), ומן ההדגשה "אתם" למדו בברייתא: <strong>"אתם"</strong> — <strong>ולא שותפין,</strong> שאין שותף יכול לתרום עבור שותפו, <strong>"אתם"</strong> — <strong>ולא אריסין, "אתם" — ולא אפוטרופין,</strong> "אתם" — <strong>ולא התורם את שאינו שלו.</strong> וכיצד אמרו במשנה שאפוטרופוס יכול לעשר את פירותיהם של היתומים, הרי אין הפירות שלו!
 <strong>אמר רב חסדא, לא קשיא</strong> <small>[אין</small> זה <small>קשה]:</small> <strong>כאן</strong> במשנתנו מדובר שהאפוטרופוס מעשר כדי <strong>להאכיל</strong> את היתומים מפירות אלה, שכיון שאינו רשאי להאכיל אותם טבל, התירו לו לעשר מה שהוא נותן להם לאכול. <strong>כאן</strong> בברייתא מדובר שאינו צריך את התבואה למזונם אלא רק כדי <strong>להניח</strong> את הפירות המעושרים במקומם, ומכיון שאינו בעל התבואה אין לו רשות לעשר.
 <strong>והתניא</strong> <small>[ו</small>אכן <small>כן שנינו</small> בברייתא<small>]</small> המבחינה גם היא בין פעולות האפוטרופוס הנעשות לצורך אכילה לבין אלה הנעשות לצורך הנחה: <strong>האפוטרופין תורמין</strong> (מפרישים תרומה) <strong>ומעשרין</strong> בנכסי היתומים, <strong>להאכיל ולא להניח. ומוכרין להן</strong> (עבורם) <strong>בהמה, עבדים ושפחות, בתים, שדות וכרמים</strong> שבבעלות היתומים, כל זה כדי <strong>להאכיל,</strong> כלומר, כדי שיהיה ליתומים מייד מה לאכול, <strong>אבל לא להניח</strong> את דמיהם. <strong>ומוכרין להן</strong> גם <strong>פירות, יינות, שמנים וסלתות, להאכיל אבל לא להניח.</strong>
 <strong>ועושין להן,</strong> ליתומים, מנכסי היתומים, צרכי מצוה; <strong>לולב וערבה וסוכה וציצית, וכל דבר</strong> מצוה <strong>שיש לו קצבה,</strong> כלומר, כל מצוה שיש לה סכום קצוב. ומעירים שהכוונה בכלל זה ("כל דבר") היא <strong>לאיתויי</strong> <small>[להביא,</small> לרבות<small>]</small> <strong>שופר</strong> שעושים להם לתקוע בו. <strong>ולוקחין</strong> (קונים) <strong>להם ספר תורה, תפילין ומזוזות, וכל דבר שיש לו קצבה.</strong> ומעירים: <strong>לאתויי</strong> <small>[להביא,</small> לרבות<small>]</small> <strong>מגילה</strong> (מגילת אסתר).
 <strong>ו</strong>אולם <strong>אין פוסקין עליהם,</strong> כלומר, אין מתחייבים בשבילם <strong>צדקה, ואין פודין עליהן</strong> (בשבילם, ומכספם) <strong>את השבויין, ולא</strong> נותנים מנכסיהם <strong>כל דבר שאין לו קצבה,</strong> ומעירים: כלל זה ("כל דבר") בא <strong>לאיתויי</strong> <small>[להביא,</small> לרבות<small>]</small> מה שמביאים בזמן <strong>תנחומי אבלים,</strong> שאף בזה אין האפוטרופסים מוציאים מכספי היתומים.
 <strong>ואין אפוטרופין רשאין לדון</strong> (לבוא לדין) על מנת <strong>לחוב ולזכות בנכסי יתומים.</strong> ושואלים: <strong>לזכות אמאי</strong> <small>[מדוע]</small> <strong>לא?</strong> ומשיבים: <strong>אלא, לחוב על מנת לזכות בנכסי יתומים.</strong> כלומר, אסור להם להיכנס לדיון שבו מתחייבים היתומים אף על פי שהם חושבים שעל ידי כך עשוי לצאת ליתומים רווח יותר גדול מצד אחר.
 <strong>ואין אפוטרופין רשאין למכור</strong> שדה שהיא <strong>ב</strong>מקום <strong>רחוק ולגאול</strong> בתמורתה קרקע של אביהם שנמכרה <strong>ב</strong>מקום <strong>קרוב</strong> יותר, אף על פי שהוא כרגיל רווח, שיש לאדם שדות קרובות זו לזו, וכן אסור להם למכור <strong>ב</strong>שדה <strong>רעה ו</strong>במקומה <strong>לגאול ביפה.</strong> ומסבירים: <strong>מאי טעמא</strong> <small>[מה טעם]</small> הדבר? — <strong>דדלמא משתדפין</strong> <small>[שמא ישתדפו,</small> יתקלקלו<small>]</small> השדות שהם קונים, ונמצא שהפסידו ליתומים במה שקנו להם, ואין להם רשות לכך.
 <strong>ואין אפוטרופין רשאין למכור שדות</strong> של יתומים <strong>וליקח</strong> (לקנות) בכסף המכירה <strong>עבדים, אבל מוכרין עבדים ולוקחין בהן שדות,</strong> שזהו רכוש יציב יותר. <strong>רבן שמעון בן גמליאל אומר: אף לא למכור עבדים וליקח שדות.</strong> ומסבירים: <strong>מאי טעמא</strong> <small>[מה טעם]</small> הדבר? — <strong>דלמא לא משפיין</strong> <small>[שמא אינן בריאות],</small> כלומר, שמא קשורות בשדות הללו בעיות משפטיות, ונמצא שהאפוטרופסים מסבכים את היתומים.
 <strong>ואין אפוטרופין רשאין להוציא עבדים לחירות</strong> גם אם צריך מאיזה טעם לעשות זאת, <strong>אבל מוכרין אותן לאחרים, ואחרים מוציאין אותן לחירות.</strong> <strong>רבי אומר, אומר אני: אף הוא,</strong> העבד, <strong>נותן דמי עצמו ויוצא,</strong> <strong>מפני שהוא,</strong> האפוטרופוס, <strong>כמוכרו לו</strong> את העבד לעצמו. אם כן, אין הבדל אם אדם אחר, או שהעבד עצמו משלם את מחירו.
 <strong>וצריך</strong> האפוטרופוס <strong>לחשב עמהן,</strong> עם היתומים <strong>באחרונה,</strong> שכאשר יגדלו ויחזיר להם את נכסיהם, צריך לעשות איתם חשבון של הוצאות והכנסות של הנכסים הללו במשך הזמן בו שימש כאפוטרופוס להם. <strong>רבן שמעון בן גמליאל אומר: אינו צריך,</strong> אלא אנו סומכים על יושרו. <strong>אין עושין אפוטרופין נשים ועבדים וקטנים, ואם מינן אבי יתומין</strong> דווקא לאלה — <strong>הרשות בידו.</strong>
 מסופר: <strong>ההוא אפוטרופוס דהוה בשבבותיה</strong> <small>[אפוטרופוס אחד</small> של יתומים <small>שהיה בשכנותו]</small> של <strong>ר' מאיר, דהוה קא מזבין ארעתא וזבין עבדי</strong> <small>[שהיה מוכר קרקעות וקונה עבדים],</small> <strong>ולא שבקיה</strong> <small>[הניחו]</small> <strong>ר' מאיר</strong> לעשות זאת, שהרי אינו כדין. <strong>אחוו ליה בחלמיה</strong> <small>[הראו לו בחלומו]</small> <strong>"אני להרוס ואתה לבנות"</strong> (ראה מלאכי א, ד)?! שמשמים רוצים שהנכסים הללו יתמוטטו, ואם כן, מוטב לו שיניח להם לנהוג כך. <strong>אפילו הכי</strong> <small>[כך]</small> <strong>לא אשגח</strong> <small>[השגיח]</small> בחלום, <strong>אמר: דברי חלומות לא מעלין ולא מורידין,</strong> ואין שמים לב לזה.
  כיון שסיפרנו על ר' מאיר, מסופר עליו עוד: <strong>הנהו בי תרי דאיגרי בהו</strong> <small>[היו שניים שהיה מתגרה בהם]</small> ה<strong>שטן,</strong> ש<strong>כל בי שמשי</strong> <small>[בין השמשות]</small> של ערב שבת <strong>הוו קא מינצו בהדי הדדי</strong> <small>[היו מתקוטטים זה עם זה].</small> <strong>איקלע</strong> <small>[הזדמן]</small> <strong>ר' מאיר להתם</strong> <small>[לשם],</small> לאותו מקום, <strong>עכבינהו תלתא בי שמשי</strong> <small>[עיכב אותם שלושה בין השמשות</small> של לילי שבת<small>]</small> שלא יריבו <strong>עד דעבד להו שלמא</strong> <small>[שעשה ביניהם שלום].</small> <strong>שמעיה דקאמר</strong> <small>[שמע אותו</small> את השטן <small>שאומר]:</small> <strong>ווי, דאפקיה</strong> <small>[אוי, שהוציאו]</small> <strong>ר' מאיר לההוא גברא מביתיה</strong> <small>[את האיש הזה,</small> כלומר את השטן, <small>מביתו]</small> שהיה גר שם על ידי הקטטה.
  מסופר:  <strong>ההוא אפוטרופוס דהוה בשבבותיה</strong> <small>[אפוטרופוס אחד</small> של יתומים <small>שהיה בשכנותו]</small> של <strong>ר' יהושע בן לוי, דהוה קא מזבין ארעא וזבין תורי</strong> <small>[שהיה מוכר קרקע וקונה שוורים]</small> עבור היתומים, <strong>ולא אמר ליה</strong> <small>[לו]</small> <strong>ולא מידי</strong> <small>[דבר]</small> על כך, שאין הוא נוהג כראוי. ומסבירים: <strong>סבר לה</strong> <small>[סבור הוא]</small> ר' יהושע בן לוי <strong>כ</strong>דעת <strong>ר' יוסי, דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' יוסי: מימי לא קריתי</strong> (קראתי) <strong>לאשתי "אשתי" ולשורי "שורי", אלא לאשתי</strong> קראתי <strong>"ביתי",</strong> שהיא עקרת הבית, ולשורי קראתי <strong>"שדי",</strong> שסבר שעיקר הטבת השדה היא על ידי השור החורש בו. וכמו כן סבר ר' יהושע בן לוי שהקונה שוורים לעבודה, הרי זה כקונה קרקעות ולכן אין למחות באותו אפוטרופוס שמכר שדות יתומים וקנה שוורים.
  מסופר:  <strong>הנהו יתמי דהוו סמיכי גבי ההיא סבתא</strong> <small>[היו יתומים שהיו סמוכים,</small> נמצאים ומושגחים <small>אצל זקנה</small> אחת<small>],</small> <strong>הוה להו תורתא</strong> <small>[היתה להם פרה],</small> <strong>שקלה וזבינתה ניהלייהו</strong> <small>[לקחה ומכרה אותה להם,</small> עבורם<small>].</small> <strong>אתו</strong> <small>[באו]</small> <strong>קרובים</strong> של אותם יתומים <strong>לקמיה</strong> <small>[לפני]</small> <strong>רב נחמן, אמרו ליה</strong> <small>[לו]</small> הקרובים: <strong>מאי עבידתה דזבנא</strong> <small>[מה מעשיה</small> שהיא <small>מכרה]?</small> מה רשותה למכור את הנכסים של היתומים? <strong>אמר להו</strong> <small>[להם]:</small> <strong>"יתומים שסמכו אצל בעל הבית" תנן</strong> <small>[שנינו</small> במשנה<small>],</small> ואין צורך שיהיה מינוי רשמי לאפוטרופוס, אלא כיון שהם חיים אצלה והיא מטפלת בהם, די בכך.
  ואמרו לו הקרובים: <strong>והא אייקר</strong> <small>[והרי התייקר]</small> אחר כך הבשר, והם לא נהנו מכך! והשיב להם: <strong>ברשותא</strong> <small>[ברשות]</small> ה<strong>לוקח אייקר</strong> <small>[התייקר</small> הבשר<small>]</small> ואין זה הפסד. אמרו לו: <strong>והא</strong> <small>[והרי]</small> עדיין <strong>לא נקיטי דמי</strong> <small>[קיבלו כסף]</small> ואם כן, לא היתה זו מכירה גמורה!
 <strong>אמר להו</strong> <small>[להם]:</small> <strong>אם כן</strong> עשתה, <strong>היינו</strong> <small>[זהו]</small> שאמר <strong>רב חנילאי בר אידי אמר שמואל,</strong> ש<strong>אמר</strong> <strong>רב חנילאי בר אידי אמר שמואל:</strong> <strong>נכסי יתומין הרי הן כהקדש, ולא מקני</strong> <small>[נקנים]</small> <strong>אלא בכספא</strong> <small>[בכסף],</small> ולכן, כיון שלא קיבלו כסף יכולים הם לדרוש את הסכום הגבוה, או לחזור בהם.
  ומסופר כעין זה: <strong>חמריה</strong> <small>[יינו]</small> של <strong>רבנא עוקבא יתמא</strong> <small>[היתום]</small> <strong>משכוה</strong> <small>[משכוהו]</small> הקונים את היין לקנותו <strong>ב</strong>מחיר של <strong>ארבעה ארבעה</strong> דינרים לכל חבית, <strong>ו</strong>לפני ששילמו עבור היין <strong>אייקר</strong> <small>[התייקר]</small> <strong>וקם בשיתא שיתא</strong> <small>[ועמד בשישה שישה],</small> <strong>אתו לקמיה</strong> <small>[באו לפני]</small> <strong>רב נחמן</strong> לדין, <strong>אמר להו</strong> <small>[להם]:</small> <strong>היינו</strong> <small>[זהו]</small> שאמר <strong>רב חנילאי בר אידי,</strong> ש<strong>אמר</strong> <strong>רב חנילאי בר אידי אמר שמואל: נכסי יתומין הרי הן כהקדש, ולא מקני</strong> <small>[נקנים]</small> <strong>אלא בכספא</strong> <small>[בכסף],</small> ולכן ישלמו לו כמחיר הגבוה של עכשיו, או שייבטל המיקח.
 <big>ג</big> וכמה דינים בנושא זה: <strong>משוך פירי מיתמי</strong> <small>[</small>אם <small>משכו</small> הקונים <small>פירות מן היתומים]</small> ואחר כך <strong>אייקור</strong> <small>[התייקרו]</small> הפירות — <strong>היינו</strong> <small>[זהו]</small> שאמר <strong>רב חנילאי בר אידי</strong> שאין קונים מן היתומים אלא בכסף, וזכותם של היתומים לחזור בהם מן המיקח שנעשה. אם <strong>זול</strong> <small>[הוזלו]</small> הפירות אחר כך והקונים רוצים לחזור בהם, אומרים אנו: כשם שאמרו <strong>לא יהא כח הדיוט חמור מהקדש,</strong> כך אין כוח יתומים גרוע משל אדם אחר, וכיון שהיתה משיכה — הקנין קיים.
 <strong>אמשיכו להו פירי ליתמי</strong> <small>[משכו להם</small> האפוטרופסים <small>פירות ליתומים],</small> אם <strong>אייקר</strong> <small>[התייקר]</small> אחר כך מחיר הפירות — <strong>לא יהא כח הדיוט חמור מהקדש,</strong> שזכו בהם היתומים ומחירם כשעת המשיכה. אם <strong>זול</strong> <small>[הוזלו]</small> הפירות — <strong>סבור מינה</strong> <small>[חשבו</small> הלומדים לומר <small>ממנה]</small> <strong>היינו</strong> <small>[זהו]</small> שאמר <strong>רב חנילאי בר אידי,</strong> שאין קניינם אלא בכסף, וייבטל המיקח, ויקנו בשער הזול.
 <strong>אמר להו</strong> <small>[להם]</small> <strong>רב שישא בריה</strong> <small>[בנו]</small> של <strong>רב אידי: הא</strong> <small>[זו]</small> <strong>רעה היא לדידהו</strong> <small>[להם]</small> אם ינהגו בהם כך, <strong>דזמנין דמצטרכי לפירי</strong> <small>[שפעמים ש</small>היתומים <small>יצטרכו לפירות],</small> <strong>וליכא דיהיב להו עד דיהבי זוזי</strong> <small>[ולא</small> יהיה מי <small>שיתן להם עד שיתנו כסף]</small> מזומן, ולכן מוטב להם שבזמן שהם מושכים פירות שינהגו בהם כדרך קונים אחרים.
 אם <strong>יהבי יתמי זוזי אפירי</strong> <small>[נתנו יתומים כסף</small> עבור <small>פירות],</small> אם <strong>זול</strong> <small>[הוזלו]</small> אחר כך הפירות — <strong>לא יהא כח הדיוט,</strong> המוכר, <strong>חמור מן הקדש,</strong> ולכן יכולים היתומים לחזור בהם, הואיל ועדיין לא היתה כאן משיכה. אם <strong>אייקר</strong> <small>[התייקרו]</small> הפירות — <strong>סבור מינה</strong> <small>[חשבו</small> לומר <small>ממנה]:</small> <strong>היינו</strong> <small>[זהו]</small> שאמר <strong>רב חנילאי בר אידי,</strong> שהיתומים קונים בכסף, ומשלמים כאותה שעה ששילמו, בסכום הנמוך.
 <strong>אמר להו</strong> <small>[להם]</small> <strong>רב שישא בריה</strong> <small>[בנו]</small> של <strong>רב אידי: הא</strong> <small>[זו]</small> <strong>רעה היא לדידהו</strong> <small>[עבורם]</small> עבור היתומים,
## דף נב:
 <strong>דאתו למימר להו</strong> <small>[שיבואו</small> המוכרים <small>לומר להם]:</small> <strong>נשרפו חיטכם בעלייה,</strong> שאם תארע שריפה לא ישתדלו המוכרים להציל את התבואה, שהרי כבר קיבלו את הכסף עבורה והיא מעתה קניינם של היתומים.
 <strong>יהבי להו זוזי ליתמי אפירי</strong> <small>[נתנו להם</small> הקונים <small>כסף ליתומים עבור פירות],</small> אם <strong>אייקר</strong> <small>[התייקרו]</small> הפירות — <strong>לא יהא כח הדיוט חמור מהקדש</strong> ויכולים היתומים לחזור בהם, כיון שלא היתה משיכה, אם <strong>זול</strong> <small>[הוזלו]</small> הפירות — <strong>סבור מינה</strong> <small>[סברו,</small> רצו לומר<small>]</small> <strong>היינו</strong> <small>[זהו]</small> שאמר <strong>רב חנילאי בר אידי</strong> שקנין היתומים בכסף, ואין הקונים יכולים לחזור בהם.
 <strong>אמר להו</strong> <small>[להם]</small> <strong>רב שישא בריה</strong> <small>[בנו]</small> של <strong>רב אידי: הא</strong> <small>[זו]</small> <strong>רעה הוא לדידהו</strong> <small>[בשבילם],</small> <strong>דזמנין דמצטרכי לזוזי, וליכא דיהיב להו עד דיהבי להו פירי</strong> <small>[שפעמים ש</small>הם <small>צריכים לכסף ואין,</small> לא יהיה, מי <small>שייתן להם עד שיתנו להם</small> בפועל <small>פירות].</small>
 <big>א</big> <strong>אמר רב אשי: אנא</strong> <small>[אני]</small> <strong>ורב כהנא חתמינן אשטרא דאימיה</strong> <small>[חתמנו על שטר של אימו]</small> של <strong>זעירא יתמא</strong> <small>[היתום],</small> שהיתה אפוטרופוס שלו, <strong>דמזבנא ארעא</strong> <small>[שמכרה קרקע]</small> <strong>ל</strong>צורך תשלום <strong>כרגא</strong> (מס הקרקע) <strong>בלא</strong> שקדמה לכך <strong>אכרזתא</strong> <small>[הכרזה].</small> והותר לה לעשות כן, משום <strong>דאמרי נהרדעי</strong> <small>[ש</small>כך <small>אמרו</small> חכמי <small>נהרדעא]:</small> <strong>לכרגא,</strong> <strong>ולמזוני</strong> <small>[ולמזונות]</small> שמפרנסים את הבנים מנכסי המת, <strong>ולקבורה</strong> של המת — <strong>מזבנינן</strong> <small>[מוכרים אנו]</small> את נכסי היתומים <strong>בלא אכרזתא</strong> <small>[הכרזה].</small> כי כרגיל נכסי יתומים נמכרים רק אחרי הכרזה פומבית מראש, כדי לקבל את המחיר הגבוה ביותר, ואילו כאן, שיש צורך דחוף במזומנים, התירו למכור אף בלא הכרזה.
  מסופר:  <strong>עמרם צבעא</strong> <small>[הצבע]</small> <strong>אפוטרופא דיתמי הוה</strong> <small>[אפוטרופוס של יתומים היה],</small> <strong>אתו</strong> <small>[באו]</small> ה<strong>קרובים</strong> של היתומים <strong>לקמיה</strong> <small>[לפני]</small> <strong>רב נחמן, אמרי ליה</strong> <small>[אמרו לו]:</small> <strong>קא לביש ומכסי מיתמי</strong> <small>[הריהו לובש ומתכסה מ</small>נכסי <small>היתומים]!</small> <strong>אמר להו</strong> <small>[להם]:</small> שמא הוא עושה זאת <strong>כי היכי דלישתמען מיליה</strong> <small>[כדי שיישמעו דבריו]</small> שמתלבש יפה על חשבונם משום שהוא צריך לטפל בנכסיהם, ואם ייראה כאדם עני לא ישימו לב אליו.
  אמרו לו: <strong>קאכיל ושתי מדידהו, ולא אמוד</strong> <small>[הריהו אוכל ושותה משלהם ואינו עשיר</small> מספיק<small>]</small> שיכול להוציא סכומים כאלה משל עצמו! אמר להם: <strong>אימור</strong> <small>[אמור]</small> אולי <strong>מציאה אשכח</strong> <small>[מצא],</small> ומשום כך יכול להרשות לעצמו לחיות ברווחה. אמרו לו: <strong>והא קא</strong> <small>[והרי הוא]</small> <strong>מפסיד,</strong> שגורם הפסדים לנכסי היתומים! <strong>אמר להו</strong> <small>[להם]</small> רב נחמן: <strong>אייתו</strong> <small>[הביאו]</small> <strong>לי סהדי</strong> <small>[עדים]</small> שהוא <strong>מפסיד ואיסלקיניה</strong> <small>[ואסלק אותו]</small> מאפוטרופסותו, שכך <strong>אמר רב הונא חברין</strong> <small>[חברנו]</small> <strong>משמיה</strong> <small>[משמו]</small> של <strong>רב: אפוטרופוס</strong> ש<strong>מפסיד</strong> את נכסי היתומים <strong>מסלקינן ליה</strong> <small>[מסלקים אנו אותו].</small> <strong>דאיתמר</strong> <small>[שנאמר]:</small> <strong>אפוטרופא</strong> <small>[אפוטרופוס]</small> ש<strong>מפסיד,</strong> <strong>רב הונא אמר</strong> בשם <strong>רב: מסלקינן ליה</strong> <small>[מסלקים אנו אותו],</small> <strong>דבי</strong> <small>[</small>החכמים <small>מבית</small> מדרשו<small>]</small> של <strong>ר' שילא אמרי</strong> <small>[אומרים]:</small> <strong>לא מסלקינן ליה</strong> <small>[אין אנו מסלקים אותו].</small> ומסכמים: <strong>והלכתא</strong> <small>[והלכה</small> היא<small>]:</small> <strong>מסלקינן ליה</strong> <small>[מסלקים אנו אותו].</small>
 <big>ב</big> שנינו במשנה ש<strong>אפוטרופוס שמינהו אבי יתומים</strong> — <strong>ישבע.</strong> ומסבירים: <strong>מאי טעמא</strong> <small>[מה טעם]</small> הדבר? — <strong>אי לאו דאית ליה</strong> <small>[אם לא שהיתה לו],</small> לאפוטרופוס, <strong>הנאה מיניה</strong> <small>[ממנו],</small> מאביהם בחייו <strong>לא הוה ליה</strong> <small>[היה נעשה]</small> <strong>אפוטרופוס</strong> לבניו, <strong>ומשום</strong> חובת <strong>שבועה</strong> שיטילו עליו בית דין בעתיד <strong>לא אתי לאמנועי</strong> <small>[יבוא להימנע]</small> מלהיות  אפוטרופוס.
 <big>ג</big> עוד שנינו במשנה: <strong>מינוהו בית דין</strong> — <strong>לא ישבע.</strong> וטעמו של דבר: <strong>מלתא בעלמא</strong> <small>[דבר,</small> טובה, <small>בלבד]</small> <strong>הוא דעביד לבי דינא</strong> <small>[שעושה לבית הדין],</small> <strong>ואי רמית עליה</strong> <small>[ואם תטיל עליו]</small> גם חובת <strong>שבועה אתי לאמנועי</strong> <small>[יבוא להימנע]</small> מלהיות אפוטרופוס ואיש לא ירצה בזה, ונמצאים היתומים ניזוקים.
 <big>ד</big> עוד שנינו במשנה: <strong>אבא שאול אומר: חילוף הדברים.</strong> ומבררים את דעתו: <strong>מאי טעמא</strong> <small>[מה טעם]</small> הדבר שאם <strong>מינוהו בית דין</strong> — <strong>ישבע?</strong> — <strong>בההיא</strong> <small>[באותה]</small> <strong>הנאה</strong> שיש לו <strong>דקא נפיק עליה קלא דאיניש מהימנא</strong> <small>[</small><small>שיוצא עליו קול,</small> שם, <small>שאדם נאמן]</small> <strong>הוא,</strong> <strong>דהא סמיך עליה בי דינא</strong> <small>[שהרי סומך עליו בית הדין]</small> ומינה אותו לתפקיד שיש בו אחריות, לכן <strong>משום שבועה</strong> שמטילים עליו <strong>לא אתי לאמנועי</strong> <small>[יבוא להימנע]</small> מלקבל את האפוטרופסות.
  ולעומת זאת, אם <strong>מינהו אבי יתומים</strong> — <strong>לא ישבע,</strong> ומדוע? — <strong>מילתא בעלמא הוא דעבדי להדדי</strong> <small>[דבר</small> של טובה בלבד <small>הוא שעושים</small> האנשים <small>זה לזה],</small> <strong>ואי רמית עליה</strong> <small>[ואם תטיל עליו]</small> <strong>שבועה אתי לאמנועי</strong> <small>[יבוא להימנע]</small> מלקבל עליו את האפוטרופסות. <strong>אמר רב חנן בר אמי אמר שמואל: הלכתא</strong> <small>[הלכה]</small> <strong>כאבא שאול.</strong>
 <strong>תניא</strong> <small>[שנויה</small> ברייתא<small>],</small> <strong>ר' אליעזר בן יעקב אומר: זה וזה ישבע,</strong> כלומר, גם אפוטרופוס שמינוהו בית דין וגם זה שמינהו האב ישבעו, <strong>והלכה כדבריו.</strong>
 <strong>תני</strong> <small>[שנה]</small> <strong>רב תחליפא בר מערבא קמיה</strong> <small>[לפני]</small> <strong>ר' אבהו: אפוטרופוס שמינהו אבי יתומים</strong> — <strong>ישבע, מפני שהוא נושא שכר,</strong> מפני שתוך כדי התעסקותו בנכסיהם, יש לו רווח מסויים. <strong>אמר ליה</strong> <small>[לו]:</small> <strong>את אייתת קבא וכיילת ליה</strong> <small>[אתה הבאת קב</small> של מידה <small>ומדדת אותו]</small> כמה הרוויח בכך? <strong>אלא אימא</strong> <small>[אמור]:</small> <strong>מפני שהוא כנושא שכר,</strong> שמן הסתם עושה זאת בגלל הנאה שנהנה מאביהם בעבר, ונמצא שהיה לו שכר על אפוטרופסותו, ולכן צריך להישבע.
 <big>ה משנה</big> <strong>המטמא</strong> טהרות של חבירו, <strong>והמדמע,</strong> שמערב תרומה בחולין של חבירו, <strong>והמנסך</strong> יין של חבירו לעבודה זרה, ובכל אלה, על ידי מעשיו גרם נזק כספי לחבירו, אם עשה זאת <strong>בשוגג</strong> — <strong>פטור</strong> מלשלם את מה שהזיק, ואם עשה זאת <strong>במזיד</strong> — <strong>חייב</strong> לשלם.
 <big>ו גמרא</big> <strong>איתמר</strong> <small>[נאמר]</small> שנחלקו אמוראים בפירוש <strong>"מנסך"</strong> האמור במשנתנו, <strong>רב אמר: מנסך ממש,</strong> כלומר, לוקח מן היין ומנסך ממנו לעבודה זרה, <strong>ושמואל אמר:</strong> הכוונה היא <strong>מערב,</strong> כלומר, מערב יין נסך ביין כשר, ועל ידי כך אוסר את כל היין בהנאה.
  ושואלים:  <strong>מאן דאמר</strong> <small>[מי שאומר]</small> <strong>מערב, מאי טעמא</strong> <small>[מה טעם]</small> <strong>לא אמר מנסך</strong> ממש? ומשיבים: <strong>אמר</strong> <small>[</small>יכול היה <small>לומר]</small> <strong>לך:</strong> <strong>מנסך קם ליה בדרבה מיניה</strong> <small>[עומד לו ב</small>עונש <small>גדול ממנו],</small> שהרי הוא עובד עבודה זרה, שהיא עבירה שחייבים עליה מיתה, ולכן אינו נענש גם בעונש ממון.
 <strong>ואידך</strong> <small>[והאחר],</small> רב, סבור <strong>כ</strong>דברי <strong>ר' ירמיה,</strong> ש<strong>אמר ר' ירמיה:</strong> כאשר אדם מנסך יין של חבירו, <strong>משעת הגבהה</strong> שהגביה את היין כדי לקחת אותו לעצמו <strong>הוא</strong> הזמן ש<strong>קנה</strong> אותו להיות כנכסיו, והתחייב אז בעונש הממון, אבל <strong>מתחייב בנפשו</strong> משום עבודה זרה <strong>לא הוי</strong> <small>[איננו]</small> <strong>עד שעת ניסוך</strong> ממש, נמצא שתחילה חל עליו כבר חיוב ממון, ואינו פוקע ממנו אחר כך כאשר התחייב מיתה.
  ושואלים:  <strong>למאן דאמר</strong> <small>[ול</small>דעת <small>מי שאומר]</small> <strong>מנסך</strong> ממש, <strong>מאי טעמא</strong> <small>[מה טעם]</small> <strong>לא אמר מערב?</strong> ומשיבים: <strong>אמר</strong> <small>[</small>יכול היה <small>לומר]</small> <strong>לך: מערב</strong>
## דף נג.
 <strong>היינו</strong> <small>[זהו]</small> דינו של <strong>מדמע</strong> הגורם איסור על ידי תערובת, ששנינו במשנה, ואין ביניהם הבדל.
 <strong>ואידך</strong> <small>[והאחר,</small> שמואל<small>]</small> סבור שכיון שחיובו של המדמע <strong>קנסא</strong> <small>[קנס]</small> <strong>הוא</strong> מדברי חכמים, ולא מעיקר הדין, <strong>ומקנסא לא ילפינן</strong> <small>[ומקנס אין אנו למדים]</small> לחייב קנס בענין דומה, ולכן צריך לפרש בכל סוג של קנס בפני עצמו שחייבים עליו.
  ושואלים:  <strong>ולמאן דיליף קנסא מקנסא</strong> <small>[ול</small>דעת <small>מי שלומד קנס מקנס],</small> אם כן <strong>כל הני</strong> <small>[אלה],</small> מטמא, מדמע ומנסך, <strong>למה לי?</strong>
 ומשיבים: <strong>צריכא</strong> <small>[צריך]</small> שייאמרו, <strong>דאי תנא</strong> <small>[שאם</small> היה <small>שונה]</small> רק ב<strong>מטמא,</strong> הרי <strong>אי</strong> <small>[אם]</small> מדובר במטמא <strong>תרומה</strong> — <strong>הוה אמינא</strong> <small>[הייתי אומר]</small> שהטעם שקנסוהו הוא <strong>משום דקא מפסיד לה</strong> <small>[שהוא מפסיד אותה]</small> <strong>לגמרי</strong> על ידי מעשהו, שהרי מעתה אינה ראויה לאכילה כלל לשום אדם, <strong>ואי</strong> <small>[ואם]</small> מדובר ב<strong>מטמא חולין</strong> — הטעם לקנס הוא <strong>משום</strong> ש<strong>אסור לגרום טומאה לחולין שבארץ ישראל</strong> ולכן קנסוהו, <strong>אבל מדמע</strong> שלא גרם להפסד מרובה, שהרי ניתן למכור את התערובות לכהן, ולא גרם לטומאה בארץ ישראל — <strong>אימא</strong> <small>[אמור]</small> ש<strong>לא</strong> נקנוס אותו.
 <strong>ו</strong>מצד שני <strong>אי אשמעינן</strong> <small>[אם</small> היה <small>משמיע לנו]</small> <strong>מדמע,</strong> הייתי סבור שדווקא בו יש לקנוס <strong>משום</strong> שהוא <strong>שכיח</strong> (מצוי) שיערבו אנשים דבר בדבר, <strong>אבל מטמא</strong> שהוא <strong>לא שכיח</strong> — <strong>אימא</strong> <small>[אמור]</small> ש<strong>לא</strong> גזרו חכמים בדבר שאינו מצוי.
 <strong>ואי אשמעינן</strong> <small>[ואם היה משמיע לנו]</small> גם <strong>מטמא ו</strong>גם <strong>מדמע</strong> ולא היה משמיענו מנסך, הייתי אומר שהטעם שקנסוהו הוא <strong>משום</strong> ש<strong>לא קים ליה בדרבה מיניה</strong> <small>[עומד</small> עונשו <small>בגדול,</small> בחמור, <small>ממנו],</small> כלומר, שלא עשה עבירה חמורה כל כך, שמפני שמתחייב בה בעונש חמור יותר פטור מתשלום ממון.
 <strong>אבל מנסך דקים ליה בדרבה מיניה</strong> <small>[שעומד</small> <small>ב</small>עונש <small>גדול ממנו]</small> שהרי הוא עובר עבירה שחייב עליה מיתה — <strong>אימא</strong> <small>[אמור]</small> ש<strong>לא</strong> קנסוהו, על כן <strong>קא משמע לן</strong> <small>[השמיע לנו]</small> שחייב. וטעמו של דבר <strong>כ</strong>דברי <strong>ר' ירמיה,</strong> שהואיל ומשעה שהגביהו קנאו — קודם חיוב הממון לחיוב המיתה, ולכן חייב בשניהם.
 ושואלים: <strong>ולהא</strong> <small>[ו</small>לפי ברייתא <small>זו]</small> <strong>דתני אבוה</strong> <small>[ששנה אביו]</small> של <strong>ר' אבין: בראשונה היו אומרים</strong> (שונים חכמים) <strong>המטמא והמנסך</strong> קונסים אותם, <strong>חזרו לומר אף המדמע,</strong> ולפי סדר זה של דבריהם <strong>כל הני</strong> <small>[אלה],</small> מטמא, מנסך ומדמע <strong>למה לי?</strong>
 ומשיבים: <strong>צריכא</strong> <small>[צריכים]</small> כולם להיאמר; <strong>דאי אשמעינן</strong> <small>[שאם היה משמיע לנו]</small> רק <strong>מטמא,</strong> הייתי אומר <strong>משום</strong> ש<strong>לא קים ליה בדרבה מיניה</strong> <small>[עומד</small> <small>ב</small>עונש <small>גדול ממנו],</small> <strong>אבל מנסך</strong> לעבודה זרה <strong>דקים ליה בדרבה מיניה</strong> <small>[שעומד</small> <small>ב</small>עונש <small>גדול ממנו]</small> — <strong>אימא</strong> <small>[אמור]</small> ש<strong>לא</strong> קנסוהו.
 ומצד שני: <strong>אי אשמעינן</strong> <small>[אם היה משמיע לנו]</small> שקנסו <strong>מנסך,</strong> הייתי אומר שקנסוהו <strong>משום דקא</strong> <small>[שהוא]</small> <strong>מפסיד ליה</strong> <small>[אותו]</small> <strong>לגמרי</strong> שהרי היין נאסר בהנאה, <strong>אבל מטמא</strong> ש<strong>לא</strong> <strong>מפסיד ליה</strong> <small>[אותו]</small> <strong>לגמרי,</strong> שאינו איסור הנאה, ומותר להשתמש בו בשעת שריפתו או להאכילו לבהמה — <strong>אימא</strong> <small>[אמור]</small> ש<strong>לא</strong> קנסוהו.
 <strong>ואי אשמעינן הני תרתי</strong> <small>[ואם היה משמיע לנו</small> רק את <small>שתי אלה],</small> הייתי אומר שקנסו <strong>משום</strong> שמכל מקום יש פה <strong>הפסד מרובה, אבל מדמע,</strong> שהפסד שגורם מועט שהרי יכול למכור את התערובת לכהנים בדמי תרומה — <strong>אימא</strong> <small>[אמור]</small> ש<strong>לא,</strong> לכן <strong>צריכא</strong> <small>[נצרכה]</small> להיאמר ההלכה בכל פרטיה.
 <big>א</big> <strong>אמר חזקיה: דבר תורה</strong> (מן התורה), <strong>אחד</strong> (בין ) <strong>שוגג ואחד</strong> (ובין) <strong>מזיד</strong> בכל אלה שנישנו במשנה: מטמא, מדמע ומנסך — <strong>חייב</strong> לשלם מה שהזיק, ככל מזיק אחר. <strong>מאי טעמא</strong> <small>[מה טעם]</small> הדבר? —כי גם <strong>היזק שאינו ניכר, שמיה</strong> <small>[שמו,</small> נקרא, נחשב<small>]</small> <strong>היזק,</strong>
 <strong>ומה טעם אמרו</strong> חכמים כי <strong>בשוגג פטור</strong> — <strong>כדי שיודיעו</strong> המזיק לניזק על מה שקרה. שאם היו קונסים אותו אף על השוגג — יש לחשוש שמא לא יודיע לניזק, כדי שלא ייקנס, והניזק שאינו יודע על מה שאירע (שהרי זה היזק שאינו ניכר לעין) ישתמש במה שטימא, או דימע, או ניסך, בשוגג שלא כדין.
  ושואלים:  <strong>אי הכי</strong> <small>[אם כך],</small> אם אנו חוששים לכך, <strong>אפילו במזיד נמי</strong> <small>[גם כן]</small> יפטרו אותו, כדי שיודיענו! ומשיבים: <strong>השתא לאוזוקי קא מכוין</strong> <small>[עכשיו,</small> הרי, <small>להזיק הוא מתכוון],</small> <strong>אודועי</strong> <small>[להודיע]</small> <strong>לא מודע ליה</strong> <small>[יודיע לו]?</small> שהרי אם לא יודיע לו, לא ידע חבירו שהזיק לו! ובוודאי יודיענו שגרם לו איסור ונזק, ואין לחשוש שייכשל הבעלים בעבירה בשוגג. זוהי שיטת חזקיה.
 <strong>ור' יוחנן אמר: דבר תורה, אחד שוגג ואחד מזיד</strong> בדברים השנויים במשנתנו — <strong>פטור. מאי טעמא</strong> <small>[מה טעם]</small> הדבר — <strong>היזק שאינו ניכר, לא שמיה</strong> <small>[אין שמו]</small> <strong>היזק,</strong> ואינו נחשב מצד הדין להיזק, <strong>ומה טעם אמרו במזיד חייב</strong> — כדי <strong>שלא יהא כל אחד ואחד</strong> השונא את חבירו ומבקש להרע לו <strong>הולך ומטמא טהרותיו של חבירו, ואומר "פטור אני</strong> מלשלם
 <strong>".</strong> ומקשים על דברי חזקיה, <strong>תנן</strong> <small>[שנינו</small> במשנה<small>]:</small> <strong>הכהנים שפגלו במקדש,</strong> שאמרו בשעת הקרבה שקרבן שבידם מיועד לאכול ממנו לאחר הזמן המותר באכילה, וקרבן זה נפסל, אם היו <strong>מזידים</strong> בזאת — <strong>חייבין</strong> לשלם את דמי הקרבן לבעליו, <strong>ותני עלה</strong> <small>[ושנויה עליה,</small> על משנה זאת<small>]</small> שתיקנו דבר זה <strong>מפני תיקון העולם,</strong> שלא יבואו הכהנים לעשות כן למי שהם רוצים להזיקו.
 <strong>ואי אמרת</strong> <small>[ואם אומר אתה]</small> <strong>היזק שאינו ניכר שמיה</strong> <small>[שמו,</small> נחשב<small>]</small> <strong>היזק, האי</strong> <small>[זה]</small> ש<strong>שוגגין פטורין מפני תיקון העולם מיבעי ליה</strong> <small>[צריך היה לו לומר],</small> שהרי אילו עשו זאת במזיד חייבים לדעת חזקיה מדין תורה, ולא מפני תיקון העולם!
 ומשיבים: <strong>הכי נמי קאמר</strong> <small>[כך גם כן אמר]</small> ואכן, כך יש להבין את המשנה: <strong>מזידין</strong> — <strong>חייבין, הא</strong> <small>[הרי]</small> <strong>שוגגין</strong> — <strong>פטורין,</strong> וטעמו של דבר שפטורים — <strong>מפני תיקון העולם.</strong>
 <strong>מתיב</strong> <small>[מקשה]</small> <strong>ר' אלעזר</strong> ממה ששנינו: <strong>העושה מלאכה במי חטאת</strong> (מים שיש בהם אפר פרה אדומה, ומזים אותם כדי לטהר מטומאת המת), <strong>ובפרת חטאת</strong> (פרה אדומה), ועל ידי עשיית מלאכה בהם פוסל אותם — <strong>פטור מדיני אדם וחייב בדיני שמים. ואי אמרת</strong> <small>[ואם אומר אתה]</small> ש<strong>היזק שאינו ניכר שמיה</strong> <small>[שמו,</small> נחשב<small>]</small> <strong>היזק,</strong> אם כן <strong>בדיני אדם נמי לחייב</strong> <small>[גם כן שיתחייב]!</small>
 ומעירים: <strong>הוא,</strong> ר' אלעזר <strong>מותיב לה</strong> <small>[מקשה אותה</small> קושיה<small>],</small> <strong>והוא</strong> זה ש<strong>מפרק לה</strong> <small>[מתרץ אותה];</small> מה שאמרנו לגבי <strong>פרה</strong> אדומה שעשה בה מלאכה, הכוונה <strong>שהכניסה לרבקה</strong> (לצמד הבקר) <strong>על מנת שתינק</strong> מאימה <strong>ו</strong>דרך אגב <strong>תדוש,</strong> שלא עשה מעשה של היזק ממש, ו<strong>מי חטאת</strong> — <strong>ששקל בהן משקלות</strong> כנגדן, ואף כאן הרי לא עשה מלאכה של ממש.
  ומקשים:  <strong>והאמר</strong> <small>[והרי אמר]</small> <strong>רבא: מי חטאת</strong>
## דף נג:
 <strong>ששקל בהן משקלות — כשרה!</strong> ומשיבים: <strong>לא קשיא</strong> <small>[אין</small> זה <small>קשה]:</small> <strong>הא</strong> <small>[זה]</small> בברייתא מדובר שהוא שוקל <strong>בגופן</strong> ממש ומשום כך הרי הוא פוסל אותם, <strong>הא</strong> <small>[זה]</small> שאמר רבא שכשרה, שהוא שוקל <strong>בכנגדן.</strong>
 ושואלים: אם שוקל <strong>בגופן</strong> אם כן <strong>מעשה</strong> ממש <strong>קא עביד בהו</strong> <small>[הוא עושה בהם],</small> <strong>ואי</strong> <small>[ואם]</small> <strong>היזק שאינו ניכר שמיה</strong> <small>[שמו,</small> נחשב<small>]</small> <strong>היזק,</strong> אם כן <strong>בדיני אדם נמי לחייב</strong> <small>[גם כן יתחייב],</small> שהרי הוא עושה בה מעשה! <strong>אלא</strong> צריכים לומר כך: <strong>אידי ואידי</strong> <small>[זה וזה]</small> מדובר שהוא שוקל <strong>בכנגדן, ולא קשיא</strong> <small>[ואין</small> זה <small>קשה]:</small> <strong>הא</strong> <small>[זה</small> בברייתא<small>]</small> מדובר <strong>דאסח דעתיה</strong> <small>[שהסיח</small> <small>דעתו]</small> משמירתם תוך כדי השקילה, ומשום הסחת הדעת נפסלו המים. <strong>הא</strong> <small>[זה]</small> שאמר רבא מדובר באופן ש<strong>לא אסח דעתיה</strong> <small>[הסיח דעתו]</small> וכיון שכך לא פסלם כלל.
 <big>א</big> <strong>מתיב</strong> <small>[מקשה]</small> <strong>רב פפא</strong> ממה ששנינו: <strong>גזל מטבע</strong> מחבירו <strong>ו</strong>אחר כך <strong>נפסל</strong> המטבע הזה על ידי המלכות, או גזל <strong>תרומה ונטמאת</strong> התרומה, או גזל <strong>חמץ ועבר עליו הפסח, אומר לו</strong> הגזלן לנגזל <strong>"הרי שלך לפניך",</strong> והואיל והשיב מה שגזל אינו צריך לפצותו.
 <strong>ואי אמרת</strong> <small>[ואם אומר אתה]</small> ש<strong>היזק שאינו ניכר שמיה</strong> <small>[שמו,</small> נחשב<small>]</small> <strong>היזק,</strong> אם כן <strong>האי</strong> <small>[זה]</small> <strong>גזלן הוא, ממונא מעליא בעי שלומי</strong> <small>[ממון טוב צריך</small> הוא <small>לשלם</small> לו<small>]</small> עבור מה שהזיקו! ואם כן, הרי זו <strong>תיובתא</strong> <small>[קושיה חמורה]</small> ונדחו דברי חזקיה.
  ומציעים:  <strong>לימא כתנאי</strong> <small>[האם לומר</small> שבעיה זו שנויה במחלוקת <small>תנאים]</small> ששנינו: <strong>המטמא, והמדמע, והמנסך, אחד שוגג ואחד מזיד</strong> — <strong>חייב</strong> לשלם לחבירו על הנזק שגרם לו, אלו <strong>דברי ר' מאיר.</strong> <strong>ר' יהודה אומר: בשוגג</strong> — <strong>פטור, במזיד</strong> — <strong>חייב.</strong>
 ומציעים: <strong>מאי לאו בהא קמיפלגי</strong> <small>[האם לא ב</small>דבר <small>זה הם חלוקים],</small> <strong>דמר סבר</strong> <small>[שחכם זה,</small> ר' מאיר, <small>סבור]:</small> <strong>היזק שאינו ניכר שמיה</strong> <small>[שמו,</small> נחשב<small>]</small> <strong>היזק</strong> ולכן מחייב גם בשוגג, <strong>ומר סבר</strong> <small>[וחכם זה,</small> ר' יהודה, <small>סבור]:</small> <strong>לא שמיה</strong> <small>[אין שמו,</small> אינו נחשב<small>]</small> <strong>היזק,</strong> ומחייב רק במזיד ומשום קנס!
 <strong>אמר רב נחמן בר יצחק</strong> אפשר לדחות ולומר: <strong>דכולי עלמא</strong> <small>[לדעת הכל]</small> <strong>היזק שאינו ניכר לא שמיה</strong> <small>[אין שמו,</small> אינו נחשב<small>]</small> <strong>היזק, והכא</strong> <small>[וכאן]</small> <strong>ב</strong>שאלה האם <strong>קנסו</strong> גם <strong>שוגג אטו</strong> <small>[משום]</small> הקנס שקנסו ב<strong>מזיד קא מיפלגי</strong> <small>[חלוקים הם],</small> <strong>דמר סבר</strong> <small>[שחכם זה,</small> ר' מאיר, <small>סבור]:</small> <strong>קנסו שוגג אטו</strong> <small>[משום]</small> <strong>מזיד,</strong> ולכן גם בשוגג הוא חייב, <strong>ומר סבר</strong> <small>[וחכם זה,</small> ר' יהודה, <small>סבר]:</small> <strong>לא קנסו שוגג אטו</strong> <small>[משום]</small> <strong>מזיד.</strong>
 <strong>ורמי</strong> <small>[ומשליכים,</small> מראים סתירה<small>]</small> מדברי <strong>ר' מאיר אדר'</strong> <small>[על</small> דברי <small>ר']</small> <strong>מאיר, ורמי</strong> <small>[ומשליכים,</small> מראים סתירה<small>]</small> מדברי <strong>ר' יהודה אדר'</strong> <small>[על</small> דברי <small>ר']</small> <strong>יהודה. דתניא</strong> <small>[ש</small>כן <small>שנינו</small> בברייתא<small>]:</small> <strong>המבשל בשבת,</strong> אם עשה זאת <strong>בשוגג — יאכל</strong> אם ירצה את מה שהתבשל, <strong>במזיד</strong> — <strong>לא יאכל,</strong> אלו <strong>דברי ר' מאיר. ר' יהודה אומר:</strong> אם בישל <strong>בשוגג — יאכל</strong> ואולם רק <strong>ל</strong>כשיגיע <strong>מוצאי שבת,</strong> <strong>במזיד</strong> — <strong>לא יאכל עולמית.</strong>
 <strong>ר' יוחנן הסנדלר אומר: בשוגג</strong> — <strong>יאכל</strong> הדבר הזה <strong>למוצאי שבת לאחרים ולא לו,</strong> שהוא נאסר בכך לעולם, <strong>במזיד — לא יאכל עולמית לא לו ולא לאחרים.</strong> ואם כן, <strong>קשיא</strong> <small>[קשה]</small> מדברי <strong>ר' מאיר אדר'</strong> <small>[על</small> דברי <small>ר']</small> <strong>מאיר</strong> שהוא מחלק כאן בין שוגג ומזיד, <strong>קשיא</strong> <small>[קשה]</small> מדברי <strong>ר' יהודה אדר'</strong> <small>[על</small> דברי <small>ר']</small> <strong>יהודה</strong> שאף בשוגג קונס!
 ומתרצים: מדברי <strong>ר' מאיר אדר'</strong> <small>[על</small> דברי <small>ר']</small> <strong>מאיר לא קשיא</strong> <small>[קשה],</small> <strong>כי קניס</strong> <small>[כאשר</small> הוא <small>קונס]</small> אף בשוגג, הרי זה <strong>בדרבנן</strong> <small>[בדברי סופרים]</small> כשעבר עבירה מדבריהם, ואולם <strong>בדאורייתא</strong> <small>[בדברי תורה]</small> כגון מבשל בשבת — <strong>לא קניס</strong> <small>[קונס],</small> שדברי תורה חמורים בעיני הבריות ואין צורך בקנס על השוגג כדי להרחיק מהם.
  ומקשים:  <strong>והא</strong> <small>[והרי]</small> <strong>מנסך דאורייתא</strong> <small>[ש</small>איסור <small>מן התורה]</small> הוא, <strong>וקא קניס</strong> <small>[והוא קונס]!</small> ומשיבים: זהו יוצא מן הכלל, <strong>משום חומרא</strong> <small>[חומרת]</small> איסור <strong>עבודה זרה קנס ליה</strong> <small>[</small>הוא <small>קונס אותו].</small>
 ומדברי <strong>ר' יהודה אדר'</strong> <small>[על</small> דברי <small>ר']</small> <strong>יהודה לא קשיא</strong> <small>[קשה],</small> <strong>כי לא קניס</strong> <small>[כאשר אינו קונס]</small> — הרי זה בדבר שהוא <strong>בדרבנן</strong> <small>[ב</small>עבירה <small>שמדברי</small> <small>סופרים],</small> ואולם <strong>בדאורייתא</strong> <small>[ב</small>דברי <small>תורה]</small> כגון מבשל בשבת — <strong>קניס</strong> <small>[</small>הוא <small>קונס].</small> ומקשים: <strong>והא</strong> <small>[והרי]</small> <strong>מנסך דאורייתא</strong> <small>[ש</small>מן <small>התורה</small> הוא<small>],</small> <strong>ולא קניס</strong> <small>[קונס]!</small> ומשיבים: אותו נימוק יכול לשמש גם לצד האחר — <strong>משום חומרא</strong> <small>[חומרת]</small> איסור <strong>עבודה זרה מיבדל בדילי מיניה</strong> <small>[בדלים ממנו</small> אנשים<small>]</small> ואין צורך בהרחקה נוספת לדבר.
 <strong>ורמי</strong> <small>[ומשליכים,</small> מראים סתירה<small>]</small> מדברי <strong>ר' מאיר</strong> על דברי <strong>ר' מאיר ב</strong>דבר שהוא <strong>דאורייתא</strong> <small>[מדין תורה].</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>הנוטע בשבת,</strong> אם עשה זאת <strong>בשוגג</strong> — <strong>יקיים</strong> את העץ, אם עשה זאת <strong>במזיד</strong> — <strong>יעקר, ו</strong>אם נטע <strong>בשביעית, בין בשוגג בין במזיד — יעקר,</strong> אלו <strong>דברי ר' מאיר.</strong>
 <strong>ר' יהודה אומר: בשביעית, בשוגג</strong> — <strong>יקיים, במזיד</strong> — <strong>יעקר, ובשבת, בין בשוגג בין במזיד — יעקר.</strong> הרי שבשביעית, למרות שהיא דבר שמן התורה, קונס ר' מאיר אף בשוגג, ואילו בברייתא לעיל לא קנס ר' מאיר מי שבישל בשבת בשוגג!
 על הקושיה עצמה תמהים: <strong>ולטעמיך</strong> <small>[ולטעמך,</small> לשיטתך<small>]</small> שכך אתה מקשה, <strong>תקשה לך היא</strong> הברייתא <strong>גופה</strong> <small>[עצמה],</small> <strong>מכדי הא דאורייתא והא דאורייתא</strong> <small>[הואיל וזו מן התורה וזו מן התורה]</small> בין שבת בין שביעית, <strong>מאי שנא</strong> <small>[מה שונה]</small> <strong>שבת ומאי שנא</strong> <small>[ומה שונה]</small> <strong>שביעית?</strong> שהרי רואים ששני החכמים מחלקים בין הדינים!
 <strong>אלא התם כדקתני טעמא</strong> <small>[שם כפי ששנה</small> את <small>הטעם</small> במפורש<small>]:</small> <strong>אמר ר' מאיר, מפני מה אני אומר: בשבת בשוגג</strong> — <strong>יקיים, במזיד</strong> — <strong>יעקר, ובשביעית, בין בשוגג בין במזיד</strong> — <strong>יעקר? מפני שישראל מונין לשביעית,</strong> שמונים את שנות האילן (לחשבון ערלה ונטע רבעי) ועל ידי כך יודעים וזוכרים שאילן זה ניטע בשביעית, ויש טעם לעקירתו,
## דף נד.
 <strong>ואין מונין לשבתות</strong> שאין משמעות לדבר באיזה יום מימות השבוע ניטע האילן, וממילא אין זוכרים שניטע האילן בשבת.
 <strong>דבר אחר,</strong> טעם אחר להבדל בין שבת לשביעית: <strong>נחשדו ישראל על השביעית</strong> לחלל אותה, <strong>ולא נחשדו על השבתות.</strong>
 ושואלים: <strong>מאי</strong> <small>[מהו]</small> <strong>"דבר אחר",</strong> כלומר, מפני מה הוצרך לתת עוד טעם בנוסף לטעם הראשון? ומשיבים: <strong>הכי קאמר</strong> <small>[כך אמר]:</small> <strong>וכי תימא</strong> <small>[ואם תאמר]</small> בטענה כנגד הטעם הראשון: <strong>שבת נמי</strong> <small>[גם כן]</small> מונים לה, וזוכרים שנטע בה אילן, שכן <strong>זימנין דמיקלע</strong> <small>[פעמים שמזדמן]</small> <strong>יום שלשים,</strong> כלומר, שלושים יום לפני ראש השנה <strong>בשבת,</strong> <strong>דאי</strong> <small>[שאם]</small> <strong>נטע ההוא יומא</strong> <small>[באותו יום]</small> <strong>הוא דסלקא ליה שתא</strong> <small>[שעולה לו שנה]</small> ונחשבת כשנה שלימה לענין שנות הערלה, <strong>ואי</strong> <small>[ואם]</small> <strong>לא</strong> נטע ביום שלושים, אלא יום אחריו — <strong>לא סלקא ליה שתא</strong> <small>[עולה לו שנה],</small> ובמקרה זה יזכרו ששתל זאת בשבת, לכן מוסיפה הברייתא טעם אחר,
 <strong>תא שמע</strong> <small>[בוא</small> ו<small>שמע]</small> <strong>דבר אחר:</strong> <strong>נחשדו ישראל על השביעית</strong> ולכן יש לקנוס אותם, <strong>ולא נחשדו על השבתות.</strong>
 ומדברי <strong>ר' יהודה,</strong> שלא קנס בשביעית אף שהיא מן התורה, על דברי <strong>ר' יהודה לא קשיא</strong> <small>[קשה],</small> כי <strong>באתריה</strong> <small>[במקומו]</small> של <strong>ר' יהודה חמירא להו</strong> <small>[חמור היה להם]</small> איסור <strong>שביעית</strong> ביותר.
  ומביאים ראיה לדבר: מעשה <strong>דההוא</strong> <small>[ש</small>אדם <small>אחד]</small> ש<strong>אמר ליה</strong> <small>[לו]</small> <strong>לחבירו</strong> להעליבו: <strong>דייר בר דיירתא</strong> <small>[גר בן גיורת]!</small> <strong>אמר ליה</strong> <small>[לו]</small> כתשובה בכעס: <strong>אנא</strong> <small>[אני]</small> <strong>לא אכלי פירי</strong> <small>[אוכל פירות]</small> של <strong>שביעית כוותך</strong> <small>[כמותך].</small> משמע שהיה זה נחשב במקומם כאיסור חמור ביותר, ולא סבר ר' יהודה שיש לקנוס בכך. ומביאים עוד עניינים שיש בהם סתירה לכאורה בשיטת ר' מאיר בענין קנס למי שעבר בשוגג על דבר שמדברי חכמים.
  ומציעים:  <strong>תא שמע</strong> <small>[בוא</small> ו<small>שמע]</small> ממה ששנינו בברייתא: אם <strong>אכל תרומה טמאה</strong> שהיא ממון כהן — <strong>משלם</strong> לכהן <strong>חולין טהורין.</strong> אם <strong>שילם חולין טמאים, מהו? אמר סומכוס משום ר' מאיר:</strong> אם <strong>בשוגג</strong> אכל — <strong>תשלומיו תשלומין,</strong> אם עשה זאת <strong>במזיד</strong> — <strong>אין תשלומיו תשלומין, וחכמים אומרים: אחד זה ואחד זה — תשלומיו תשלומין,</strong> אבל קנסוהו חכמים <strong>וחוזר ומשלם</strong> נוסף לכך <strong>חולין טהורים.</strong>
 <strong>והוינן</strong> <small>[והיינו עוסקים]</small> <strong>בה,</strong> בשאלה זו: <strong>במזיד אמאי</strong> <small>[מדוע]</small> <strong>אין תשלומיו תשלומין? תבא עליו ברכה, דאכיל מיניה מידי דלא חזי ליה</strong> <small>[ש</small>הוא <small>אוכל ממנו,</small> מן הכהן <small>דבר שאינו ראוי לו]</small> אפילו <strong>בימי טומאתו,</strong> שהרי תרומה טמאה אסור לכהן לאכול אותה בין כשהוא טהור ובין כשהוא טמא, <strong>וקא משלם ליה</strong> <small>[והוא משלם לו]</small> חולין טמאים שהם <strong>מידי דחזי ליה</strong> <small>[דבר שראוי לו]</small> לאכול <strong>בימי טומאתו!</strong>
 <strong>ואמר רבא, ואמרי לה כדי</strong> <small>[ויש אומרים בלי שם]:</small> <strong>חסורי מחסרא והכי קתני</strong> <small>[חסרה</small> המשנה <small>וכך היא שנויה]:</small> <strong>אכל תרומה טמאה</strong> — <strong>משלם כל דהו</strong> <small>[כל</small> דבר <small>שהוא]</small> ואף חולין טמאים, ואם <strong>אכל תרומה טהורה</strong> — <strong>משלם חולין טהורים.</strong> אם <strong>שילם חולין טמאין, מהו?</strong> בזה נחלקו; <strong>סומכוס אומר משום ר' מאיר: בשוגג</strong> — <strong>תשלומיו תשלומין, במזיד</strong> — <strong>אין תשלומיו תשלומין, וחכמים אומרים: אחד זה ואחד זה</strong> — <strong>תשלומיו תשלומין, וחוזר ומשלם חולין טהורין.</strong>
 <strong>ואמר רב אחא בריה</strong> <small>[בנו]</small> של <strong>רב איקא: הכא</strong> <small>[כאן]</small> <strong>ב</strong>שאלה של <strong>קנסו שוגג אטו</strong> <small>[משום]</small> <strong>מזיד איכא בינייהו</strong> <small>[יש ביניהם]</small> מחלוקת, ש<strong>ר' מאיר סבר</strong> <small>[סבור]:</small> <strong>לא קנסו שוגג אטו</strong> <small>[משום]</small> <strong>מזיד, וחכמים אומרים: קנסו,</strong> ונמצא שר' מאיר אינו קונס בשוגג בדבר שהוא מדברי סופרים, שמן התורה יכול אדם לשלם בכל דבר אם אכל תרומה. והרי זה שלא כפי שהסברנו את שיטת ר' מאיר!
 ומשיבים: <strong>הכי השתא</strong> <small>[כיצד אתה משוה]?!</small> <strong>התם גברא לשלומי קא מיכוין</strong> <small>[שם האיש לשלם הוא מתכוון],</small> ולמצוה התכוון, <strong>אנן ניקום וליקנסיה</strong> <small>[אנו נעמוד ונקנסנו]?</small> ולכן, דווקא במקרה זה סבור ר' מאיר שאין מקום לקנוס אותו.
  ומציעים:  <strong>תא שמע</strong> <small>[בוא</small> ו<small>שמע]</small> ממה ששנינו בברייתא: <strong>דם</strong> קרבן <strong>שנטמא וזרקו</strong> הכהן כאילו היה זה דם טהור, אם זרקו <strong>בשוגג</strong> — <strong>הורצה</strong> ונתכפר לבעלים בקרבן זה, ואם זרקו <strong>במזיד</strong> — <strong>לא הורצה.</strong> ומכל מקום לא קנסו בשוגג משום מזיד, אף שזריקה זו של הדם אסורה רק מדברי סופרים!
  ומשיבים:  <strong>אמר</strong> <small>[</small>יכול היה <small>לומר]</small> <strong>ר' מאיר:</strong> <strong>הכי השתא</strong> <small>[כיצד אתה משווה]?!</small> <strong>התם גברא לכפורי קא מכוין, אנן ניקום ונקנסיה</strong> <small>[שם האדם לכפר הוא מתכוון ואנו נעמוד ונקנסנו]?</small> ולכן בזה אין קונסים שוגג משום מזיד.
 <strong>תא שמע</strong> <small>[בוא</small> ו<small>שמע]</small> ממה ששנינו: <strong>המעשר בשבת,</strong> שאסרו חכמים לעשר בשבת משום שנראה בכך כמתקן דבר בשבת, אם עישר <strong>בשוגג</strong> — <strong>יאכל</strong> את המאכל, שהרי עישר אותו והוא ראוי לאכילה, ואם עשה זאת <strong>במזיד</strong> — <strong>לא יאכל.</strong> והרי לא קנסו שוגג משום מזיד בדבר שאסור מדברי סופרים! ומשיבים: <strong>הכי השתא</strong> <small>[כיצד אתה משווה]?!</small> <strong>התם גברא לתקוני קא מיכוין</strong> <small>[שם האיש לתקן הוא מתכוון]</small> שהוא רוצה לעשר, <strong>אנן ליקום וליקנסיה</strong> <small>[אנו נעמוד ונקנסנו]?</small>
 ומביאים עוד: <strong>תא שמע</strong> <small>[בוא</small> ו<small>שמע]</small> ממה ששנינו: <strong>המטביל כלים בשבת,</strong> שאסרו חכמים להטבילם משום שנראה כמתקן כלי בשבת, אם טבלם <strong>בשוגג</strong> — <strong>ישתמש בהן,</strong> אם <strong>במזיד</strong> — <strong>לא ישתמש בהן,</strong> ולא קנסו שוגג משום מזיד! ומשיבים: <strong>הכי השתא</strong> <small>[כיצד אתה משווה]?!</small> <strong>התם גברא לטהורי מאני קא מיכוין</strong> <small>[שם האיש לטהר את הכלים</small> הוא <small>מתכוון],</small> <strong>אנן ליקום וליקנסיה</strong> <small>[אנו נעמוד ונקנסנו]?</small>
 <strong>ורמי</strong> <small>[ומשליכים</small> מראים סתירה<small>]</small> מדברי <strong>ר' יהודה</strong> על דברי <strong>ר' יהודה</strong> בדברים שאיסורם הוא רק <strong>בדרבנן</strong> <small>[מדברי סופרים],</small> <strong>דתניא</strong> <small>[</small>שכן <small>שנינו</small> בברייתא<small>]:</small>
## דף נד:
 אם <strong>נפלו</strong> אגוזי פרך של ערלה לתוך תערובת של אגוזים אחרים הרי הם אוסרים את התערובת כולה, אף שהם מעטים מאוד, משום שהם חשובים כשהם שלמים ולכן אינם בטלים. <strong>ו</strong>אם <strong>נתפצעו</strong> (נשברו) אחר כך, ואז שוב אינם חשובים והיו צריכים להתבטל, מכל מקום <strong>אחד</strong> שנתפצעו ב<strong>שוגג ואחד</strong> ב<strong>מזיד</strong> — <strong>לא יעלו</strong> (יתבטלו), אלו <strong>דברי ר' מאיר ור' יהודה. ר' יוסי ור' שמעון אומרים:</strong> אם נתפצעו <strong>בשוגג</strong> — <strong>יעלו, במזיד</strong> — <strong>לא יעלו.</strong>
 <strong>והא הכא</strong> <small>[והרי כאן]</small> <strong>דמדאורייתא חד בתרי בטל</strong> <small>[שמן התורה</small> תערובת של <small>אחד בשנים בטל</small> האחד<small>],</small> כלומר, כל דבר בטל ברוב, <strong>ורבנן הוא דגזור</strong> <small>[וחכמים הם שגזרו]</small> שדברים חשובים אין להם ביטול, <strong>וקא קניס</strong> <small>[וקונס]</small> <strong>ר' יהודה</strong> שוגג משום מזיד בדבר שהוא מדברי חכמים! ומשיבים: <strong>התם היינו טעמא</strong> <small>[שם זהו הטעם]</small> של <strong>ר' יהודה, משום</strong> החשש <strong>דאתי לאיערומי</strong> <small>[שיבוא להערים]</small> ולשבור אותם במזיד כדי לבטל את האיסור.
 <strong>ורמי</strong> <small>[ומשליכים,</small> מראים סתירה<small>]</small> מדברי <strong>ר' יוסי</strong> על דברי <strong>ר' יוסי</strong> שבאותה משנה. <strong>דתנן</strong> <small>[ש</small>הרי <small>שנינו</small> במשנה אחרת<small>]:</small> <strong>נטיעה של ערלה ושל כלאי הכרם שנתערבו בנטיעות אחרות</strong> של היתר, ואינו יודע איזו מהן היא נטיעת הערלה האסורה — <strong>הרי זה לא ילקט</strong> מפירות אותן נטיעות, <strong>ואם ליקט</strong> — <strong>יעלו</strong> <strong>ב</strong>זמן שהיחס המספרי בין האסור למותר הוא <strong>אחד ומאתים,</strong> ובלבד שלא יתכוין במזיד ללקט. <strong>ר' יוסי אומר:</strong>
 <strong>ר' יוסי אומר: אף המתכוין ללקט</strong> — <strong>יעלו באחד ומאתים.</strong> משמע שאפילו במזיד הוא בטל!
  ומשיבים:  <strong>הא אתמר עלה</strong> <small>[הרי</small> כבר <small>נאמר עליה]</small> בהסברת שיטת ר' יוסי, <strong>אמר רבא: חזקה אין אדם אוסר את כרמו ב</strong>שביל <strong>נטיעה אחת,</strong> ולכן מן הסתם לא נטע שם נטיעה זו של ערלה בכוונה, ואם עשה כן — הרי זה דבר שאינו שכיח, ולא גזרו בו. <strong>וכן כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' יוחנן: חזקה אין אדם אוסר את כרמו בנטיעה אחת,</strong> ואין גוזרים בכך.
 <big>א משנה</big> <strong>הכהנים שפגלו במקדש,</strong> שאמרו בזמן שחיטת הקרבן שיזרק דמו או שתיעשה בו עבודה אחרת על מנת לאוכלו לאחר הזמן המותר, ועל ידי כך פוסלים את הקרבן לגמרי והבעלים צריך להביא קרבן חדש, אם היו <strong>מזידין</strong> — <strong>חייבין</strong> לשלם לבעל הקרבן.
 <big>ב גמרא</big> <strong>תנו רבנן</strong> <small>[שנו חכמים]:</small> מי ש<strong>היה עושה</strong> (מתעסק) <strong>עמו,</strong> עם חבירו, <strong>בטהרות, ואמר לו</strong> לחבירו: <strong>טהרות שעשיתי עמך נטמאו,</strong> או ש<strong>היה עושה עמו בזבחים, ואמר לו: זבחים שעשיתי עמך נתפגלו</strong> — הרי זה <strong>נאמן</strong> על כך. <strong>אבל</strong> אם <strong>אמר לו: טהרות שעשיתי עמך ביום פלוני נטמאו,</strong> או <strong>זבחים שעשיתי עמך ביום פלוני נתפגלו</strong> — <strong>אינו נאמן.</strong>
 ושואלים: <strong>מאי שנא רישא, ומאי שנא סיפא</strong> <small>[מה שונה ההתחלה ומה שונה הסוף],</small> שבמקרה הראשון נאמן ובשני לא? <strong>אמר אביי,</strong> הכלל הוא: <strong>כל שבידו</strong> עדיין לעשות זאת — <strong>נאמן,</strong> ולכן כשאומר בשעת מעשה, כיון שיכול לעשות פסול זה גם כעת — הרי הוא נאמן, אבל על העבר אינו נאמן.
 <strong>רבא אמר:</strong> בשני המקרים מדובר בעדות על העבר, אלא שבמקרה השני מדובר <strong>כגון דאשכחיה</strong> <small>[שמצא אותו]</small> לאחר מעשה <strong>ולא אמר ליה</strong> <small>[לו]</small> <strong>ולא מידי</strong> <small>[דבר],</small> <strong>ולבתר הכי אשכחיה</strong> <small>[ואחר כך מצא אותו]</small> <strong>ואמר ליה</strong> <small>[לו]</small> שאז יש מקום לחשוד בו שמשקר, שכן, אם אמת הדבר שנפסלו — היה אומר לו בשעתו, וכיון שלא אמר לו אז, ואומר לו כעת לאחר זמן, מן הסתם משקר, מפני שרוצה לקלקל לו.
 <big>ג</big> מסופר: <strong>ההוא</strong> <small>[</small>אדם <small>אחד]</small> ש<strong>אמר ליה לחבריה</strong> <small>[לו לחבירו]:</small> <strong>טהרות שעשיתי עמך ביום פלוני נטמאו, אתא לקמיה</strong> <small>[בא לפני]</small> <strong>ר' אמי</strong> לשאול מה לעשות, <strong>אמר ליה</strong> <small>[לו]</small> ר' אמי: <strong>שורת הדין</strong> (מעיקר הדין) <strong>אינו נאמן</strong> על כך. <strong>אמר לפניו ר' אסי: רבי, אתה אומר כן? הכי</strong> <small>[כך]</small> <strong>אמר ר' יוחנן משום ר' יוסי: מה אעשה שהתורה האמינתו</strong> בכגון זה.
  ושואלים:  <strong>היכן האמינתו? אמר ר' יצחק בר ביסנא: כהן גדול ביום הכיפורים יוכיח, דכי אמר</strong> <small>[שכאשר</small> הוא <small>אומר]</small> שהיה שם <strong>פגול</strong> — <strong>מהימן</strong> <small>[נאמן],</small> <strong>ומנא ידעינן</strong> <small>[ומנין אנו יודעים]</small> שכך באמת היה? <strong>והכתיב</strong> <small>[והרי נאמר]:</small> <strong>"וכל אדם לא יהיה באהל מועד</strong> בבואו לכפר בקודש<strong>"</strong> (ויקרא טז, יז). <strong>אלא לאו</strong> <small>[האם לא]</small> <strong>משום דמהימן</strong> <small>[שנאמן]</small> להעיד על כך, גם אם אין הדבר עוד בידו, לאחר שעבד עבודה?
  ודוחים:  <strong>ודלמא דשמעניה דפגיל</strong> <small>[ושמא ששמענו אותו שפיגל],</small> שאמר דבר זה בקול רם בשעת עבודתו ושמעו אותו מבחוץ! ומשיבים: <strong>אי לאו דמהימן</strong> <small>[אם לא ש</small>הוא <small>נאמן]</small> בדבר זה, <strong>אף על גב דשמעניה נמי לא מהימן</strong> <small>[אף על פי ששמענו אותו, גם כן אינו נאמן],</small> ומדוע? — <strong>דדלמא לבתר הכי קאמר</strong> <small>[ששמא אחר כך אמר].</small> שבאמת זרק את הדם כדינו, ולאחר הזריקה אמר מה שאמר, ובאותה שעה אינו עושה פיגול. אלא בוודאי משום שמאמינים לו.
  וחוזרים ומקשים: <strong>ודלמא דחזיניה</strong> <small>[ושמא ראינו אותו]</small> <strong>בפישפש</strong> (דלת קטנה) שיש שם, שאפשר לראות מה עושה הכהן גם בפנים וראו שבשעת הזריקה פיגל? ואומרים: אכן, <strong>קשיא</strong> <small>[קשה</small> הדבר<small>]</small> שבאמת אין מכאן הוכחה גמורה.
 <big>ד</big> מסופר: <strong>ההוא דאתא לקמיה</strong> <small>[</small>אדם <small>אחד שבא לפני]</small> <strong>ר' אמי, אמר ליה</strong> <small>[לו]:</small> <strong>ספר תורה שכתבתי לפלוני, אזכרות</strong> (שמות השם) <strong>שלו לא כתבתים לשמן,</strong> והספר פסול. <strong>אמר ליה</strong> <small>[לו]</small> ר' אמי: <strong>ספר תורה</strong> זה מצוי כעת <strong>ביד מי? אמר ליה</strong> <small>[לו]:</small> <strong>ביד לוקח</strong> (הקונה), <strong>אמר ליה</strong> <small>[לו]:</small> <strong>נאמן אתה להפסיד שכרך,</strong> שהרי אתה מודה שלא כתבת את הספר כראוי, ויכול הקונה שלא לשלם לך שכר על כתיבת ספר תורה, <strong>ואי</strong> <small>[ואין]</small> <strong>אתה נאמן להפסיד ספר תורה.</strong>
 <strong>אמר ליה</strong> <small>[לו]</small> <strong>ר' ירמיה: נהי</strong> <small>[אם אמנם]</small> ש<strong>הפסיד שכר אזכרות</strong> שכתבן שלא כראוי, <strong>שכר של ספר תורה</strong> <strong>כוליה</strong> <small>[כולו]</small> שכתבו כהלכתו <strong>מי</strong> <small>[האם]</small> <strong>הפסיד?</strong> <strong>אמר ליה</strong> <small>[לו]:</small> <strong>אין</strong> <small>[כן],</small> <strong>שכל ספר תורה שאין אזכרות שלו כתובות לשמן</strong> — <strong>אינו שוה כלום.</strong>
 ושואלים: <strong>וליעבר עלייהו</strong> <small>[ושיעבור עליהן],</small> על האזכרות ב<strong>קולמוס</strong> לשמן <strong>וליקדשיה</strong> <small>[ויקדש אותן]!</small> וכיון שאין משתמשים בדרך זו של תיקון <strong>כמאן</strong> <small>[כ</small>דעת <small>מי]</small> הולכים? <strong>נימא</strong> <small>[האם לומר]</small> ש<strong>לא כ</strong>דעת <strong>ר' יהודה.</strong>
 <strong>דתנן</strong> <small>[ש</small>כן <small>שנינו</small> במשנה<small>]:</small> <strong>הרי שהיה</strong> הסופר <strong>צריך לכתוב את השם</strong> (שם הויה, י <strong>־</strong> ה־ו־ה), והוא עצמו טעה בכך ו<strong>נתכוון לכתוב "יהודה", וטעה ולא הטיל בו</strong> את האות <strong>דלת,</strong> ונמצא שאמנם כתב את השם, אבל לא התכוון לשם קדושת השם — <strong>מעביר עליו,</strong> על מה שכתב, <strong>קולמוס,</strong> שכותב שנית על הכתוב <strong>ומקדשו,</strong> אלו <strong>דברי ר' יהודה. וחכמים אומרים: אין השם מן המובחר.</strong> וכיון שלא הציעו לתקן כך את הספר, משמע שסבורים כדעת חכמים, ולא כר' יהודה!
  ודוחים:  <strong>אפילו תימא</strong> <small>[תאמר]</small> שבכלל הלכה כשיטת <strong>ר' יהודה, עד כאן לא</strong> שמענו כי <strong>קאמר</strong> <small>[אמר]</small> <strong>ר' יהודה</strong> שאפשר להעביר קולמוס ולקדש את האזכרות — <strong>אלא בחדא</strong> <small>[באחת]</small> <strong>אזכרה</strong> שקרה בה מקרה זה, <strong>אבל</strong> באזכרות <strong>דכולי</strong> <small>[של כל]</small> <strong>ספר תורה</strong> — <strong>לא.</strong> ומדוע אין עושים כן — <strong>משום דמיחזי</strong> <small>[שנראה]</small> ספר התורה <strong>כמנומר,</strong> שהרי על ידי העברת הקולמוס עליהן האזכרות כתובות בדיו אחרת ונבדלות משאר הכתיבה.
  ועוד מסופר, <strong>ההוא דאתא לקמיה</strong> <small>[אחד שבא לפני]</small> <strong>ר' אבהו, אמר ליה</strong> <small>[לו]:</small> <strong>ספר תורה שכתבתי לפלוני, גוילין שלו לא עיבדתים לשמן, אמר ליה</strong> <small>[לו]</small> ר' אבהו: <strong>ספר תורה ביד מי? אמר ליה</strong> <small>[לו]:</small> <strong>ביד לוקח, אמר לו: מתוך שאתה נאמן להפסיד שכרך</strong> שהודית שהספר פסול, <strong>אתה נאמן להפסיד ספר תורה.</strong>
## דף נה.
 ושואלים: <strong>ומאי שנא</strong> <small>[ומה שונה]</small> דבר זה <strong>מ</strong>הדבר שאמר <strong>ר' אמי,</strong> שאמר לסופר שאינו נאמן להפסיד את ספר התורה? ומשיבים: <strong>התם איכא למימר</strong> <small>[שם יש לומר]</small> שבאמת התכוון להקניט ולא כך היה, והוא טען כך כי <strong>טעי</strong> <small>[טעה]</small> <strong>ב</strong>דברי <strong>ר' ירמיה,</strong> שחשב שלא יפסיד בטעות זו אלא את שכר האזכרות, אבל יקבל שכר עבור שאר הספר. אבל <strong>הכא</strong> <small>[כאן]</small> <strong>כיון דקא מפסיד כוליה אגריה</strong> <small>[</small>שיודע <small>שהוא מפסיד</small> את <small>כל שכרו]</small> <strong>ואתא</strong> <small>[ובא]</small> <strong>ואמר, אימור קושטא קאמר</strong> <small>[אמור</small> ש<small>אמת הוא אומר]</small> ויש להאמין לו. וכיון שאנו מאמינים לו ואין חוששים שעשה להקניט, אם כן ספר התורה פסול.
 <big>א משנה</big> <strong>העיד ר' יוחנן בן גודגדא</strong> לפני חכמים על הלכות אלו: <strong>על החרשת שהשיאה אביה</strong> כשהיא קטנה, שנישואיה תופסים מדין תורה — <strong>שהיא יוצאה בגט</strong> אפילו כשהיא גדולה, ואף שנחשבת כמי שאין לה דעת, לפי שבגט אין צורך בדעתה של האשה,
 <strong>ועל קטנה בת ישראל שנשאת לכהן</strong> כשהשיאוה לו אמה או אחיה, אף שהנישואין הללו תקפים רק מדברי סופרים, ומדין תורה אסור לזר לאכול תרומה, <strong>ש</strong>מכל מקום <strong>אוכלת בתרומה, ואם מתה</strong> קטנה כזו — <strong>בעלה יורשה,</strong> ואין אומרים שכיון שהיו הנישואין רק מדברי סופרים אינו זוכה בירושתה.
 <strong>ו</strong>עוד העיד <strong>על המריש</strong> (קורה) <strong>הגזול שבנאו בבירה</strong> (בבנין) שהגזלן השתמש בקורה זו כחלק מן הבנין, שאף שמצד הדין צריך להחזיר לנגזל את הגזילה עצמה — <strong>שיטול</strong> הנגזל רק <strong>את דמיו, מפני תקנת השבים,</strong> שתיקנו כך כדי להקל על החוזרים בתשובה, שאם יצטרך הגזלן להרוס את הבנין כולו כדי להשיב לנגזל את הקורה שגזל, יהא קשה לגזלן לשוב.
 <strong>ו</strong>עוד העיד <strong>על</strong> קרבן <strong>חטאת הגזולה שלא נודעה לרבים</strong> שלא ידעו רבים שהיא גזולה — <strong>ש</strong>בכל זאת <strong>היא מכפרת</strong> על הגזלן שהביאה, <strong>מפני תיקון המזבח.</strong>
 <big>ב גמרא</big> <strong>אמר רבא: מעדותו של ר' יוחנן בן גודגדא</strong> במשנתנו נלמד: <strong>אמר</strong> הבעל <strong>לעדים "ראו גט זה שאני נותן לה</strong> לאשתי <strong>",</strong> <strong>וחזר ואמר לה</strong> לאותה אשה עצמה: <strong>"כנסי</strong> (קחי) <strong>שטר חוב זה"</strong> — <strong>הרי זו מגורשת,</strong> אף שהיא עצמה אינה יודעת שהוא גט. ומנין? <strong>מי</strong> <small>[האם]</small> <strong>לא אמר ר' יוחנן בן גודגדא</strong> ש<strong>לא בעינן</strong> <small>[צריכים אנו]</small> את <strong>דעתה</strong> של האשה בגט, שאפילו היא חרשת שאינה בת דעת הגירושין חלים, <strong>הכי נמי לא בעינן</strong> <small>[כך גם כן אין אנו צריכים]</small> את <strong>דעתה</strong> בענין זה.
  ותוהים:  <strong>פשיטא</strong> <small>[פשוט,</small> מובן מאליו<small>]</small> שכן הוא! ומשיבים: <strong>מהו דתימא</strong> <small>[שתאמר],</small> <strong>כיון</strong> שחזר ו<strong>אמר</strong> אחרי כן: <strong>"כנסי שטר חוב זה" בטולי בטליה</strong> <small>[ביטל]</small> את הגט בדבריו אלה, ולא יהא זה אלא כשטר בלבד, על כן <strong>קא משמע לן</strong> <small>[השמיע לנו]</small> רבא ש<strong>אם איתא דבטליה</strong> <small>[כן הוא שביטל אותו]</small> — <strong>לעדים הוה אמר להו</strong> <small>[היה אומר להם]</small> שהוא מבטל את הגט, וכיון שלא אמר להם — ודאי לא ביטלו, <strong>והאי דקאמר הכי</strong> <small>[וזה שאומר</small> לה <small>כך]</small> שהוא שטר חוב הרי זה <strong>משום כיסופא</strong> <small>[בושה]</small> שהוא מתבייש ממנה שהוא נותן לה גט, ולכן נותן לה את הגט בלא שתדע בזמן הגירושין שמגרשה בכך.
 <big>ג</big> שנינו במשנה שהעיד ר' יוחנן בן גודגדא <strong>על קטנה בת ישראל</strong> שאוכלת בתרומה. ומדייקים: <strong>ואילו חרשת לא אכלה</strong> <small>[אינה אוכלת]</small> בתרומה אצל בעלה הכהן. ומסבירים <strong>מאי טעמא</strong> <small>[מה טעם]</small> הדבר? — <strong>גזירה שמא</strong> מתוך שיתירו לחרשת שנישאה לכהן לאכול תרומה מפני נישואיה לכהן, יאכיל כהן <strong>חרש</strong> שנשא <strong>חרשת בתרומה,</strong> שכן מצוי שחרש נושא חרשת.
  ושואלים: ומה בכך?  <strong>וליכול</strong> <small>[ושיאכיל],</small> הלא <strong>קטן אוכל נבלות הוא!</strong> כיון שהחרשת אינה בתדעת ואינה חייבת במצוות, גם אם אכלה אין בכך איסור, שקטן שאוכל נבלות מדעתו אין מצווים להפריש אותו!
  ומשיבים: אלא, הטעם שחרשת שנישאה לכהן אינה אוכלת בתרומה היא  <strong>גזרה שמא יאכיל</strong> כהן <strong>חרש בפיקחת.</strong> שנישואיו אינם אלא מדברי סופרים, ואסור לה לאכול בתרומה. ויש לחשוש שלא יבחינו בין נישואי פיקח וחרשת (שאוכלת מן הדין בתרומה) לבין נישואי חרש ופיקחת (שאינה אוכלת בתרומה), ונמצא שמאכיל אותה דבר האסור לה.
  ושואלים:  <strong>ולאכול</strong> <small>[ושיאכיל]</small> <strong>בתרומה דרבנן</strong> <small>[שמדברי סופרים]</small> שכשם שהנישואין מדברי סופרים, כך התרומה מדברי סופרים! ומשיבים: <strong>גזירה</strong> היא <strong>שמא אתי לאכולי</strong> <small>[שמא יבוא להאכיל אותה]</small> <strong>בתרומה דאורייתא</strong> <small>[שמן התורה]</small> ומשום כך אסרו עליה לאכול כל תרומה.
 <big>ד</big> שנינו במשנה שר' יוחנן בן גודגדא העיד <strong>על המריש</strong> (קורה) <strong>הגזול שבנאו</strong> בבירה (בנין) שנותן את דמיו בלבד. ושנינו באותו ענין <strong>תנו רבנן</strong> <small>[שנו חכמים]:</small> <strong>גזל מריש</strong> <strong>ובנאו בבירה</strong> — <strong>בית שמאי אומרים: מקעקע</strong> (שובר) את <strong>כל הבירה כולה ומחזיר מריש לבעליו, ובית הלל אומרים: אין לו אלא דמי מריש בלבד, משום תקנת השבין,</strong> שתיקנו כן כדי להקל על העבריינים לחזור בהם בתשובה. ומשנתנו כדברי בית הלל.
 <big>ה</big> שנינו עוד שהעיד ר' יוחנן בן גודגדא <strong>על חטאת הגזולה</strong> שלא נודעה לרבים שהיא גזולה, שהיא מכפרת. <strong>אמר עולא:</strong> מ<strong>דבר תורה</strong> ההלכה היא: <strong>בין נודעה ובין לא נודעה</strong> — <strong>אינה מכפרת,</strong>
 <strong>מאי טעמא</strong> <small>[מה טעם]</small> הדבר? — <strong>יאוש כדי</strong> <small>[בלבד]</small> <strong>לא קני</strong> <small>[קונה],</small> שעצם יאושם של הבעלים אינו מקנה את גוף הגזילה לגזלן, וכיון שגזל את הבהמה מבעליה ולא עשה בה שינוי, נמצא שלא היתה הגזילה שייכת לו ואינו יכול להקריבה, ולהתכפר בה. <strong>ומה טעם אמרו</strong> שאם <strong>לא נודעה מכפרת?</strong> — <strong>שלא יהו כהנים עצבין,</strong> שהקריבו דבר שאינו ראוי למזבח.
 <strong>אמרי ליה רבנן</strong> <small>[אמרו לו חכמים]</small> <strong>לעולא:</strong> כיצד אתה מפרש כך, <strong>והאנן</strong> <small>[והרי אנו]</small> <strong>"מפני תיקון המזבח" תנן</strong> <small>[שנינו]?</small> משמע שאין זה תיקון לכהנים אלא תיקון למזבח! <strong>אמר להם: כיון</strong> שה<strong>כהנים עצבין, נמצא מזבח בטל,</strong> שאין מקריבין די קרבנות.
 זהו הסבר אחד, <strong>ו</strong>אילו <strong>רב יהודה אמר: דבר תורה, בין נודעה</strong> הגזילה <strong>בין לא נודעה</strong> — החטאת הזו <strong>מכפרת, מאי טעמא</strong> <small>[מה טעם]</small> הדבר? — <strong>יאוש כדי</strong> <small>[בלבד]</small> <strong>קני</strong> <small>[קונה]</small> ונעשית הגזילה לאחר יאוש רכוש הגזלן, ויכול להקדישה, ונמצא שהקרבן היה קרבן ראוי, ומתכפר בה.
## דף נה:
 <strong>ומה טעם אמרו</strong> שאם <strong>נודעה</strong> הגזילה <strong>אינה מכפרת</strong> כדי <strong>שלא יאמרו</strong> האנשים <strong>מזבח אוכל גזילות</strong> ולכן כדי שלא להוציא שם רע על המזבח תיקנו תקנה זו.
  ומעתה מבררים את השיטות <strong>בשלמא</strong> <small>[נניח]</small> <strong>ל</strong>שיטת <strong>עולא</strong> שהחשש נובע מכך שהכהנים יהיו עצבים <strong>היינו דקתני</strong> <small>[זהו ששנה</small> במשנה<small>]</small> <strong>חטאת,</strong> שהכהנים אוכלים אותה ובסוף מתברר להם שאכלו דבר האסור ומתעצבים על כך. <strong>אלא לרב יהודה</strong> שלדעתו החשש הוא משום כבוד המזבח <strong>מאי איריא</strong> <small>[מה שייך]</small> דווקא <strong>חטאת אפילו עולה נמי</strong> <small>[גם כן]</small> יהיה בה אותו דין!
  ומשיבים בלשון <strong>לא מיבעיא קאמר</strong> <small>[נצרכה אמר];</small> <strong>לא מיבעיא</strong> <small>[נצרכה]</small> <strong>עולה</strong> ש<strong>כליל היא,</strong> שוודאי יש בכך לעז למזבח, תיקנו שאינה קריבה, <strong>אלא אפילו חטאת נמי</strong> <small>[גם כן]</small> ש<strong>חלב ודם</strong> בלבד <strong>הוא דסליק</strong> <small>[שעולה]</small> <strong>לגבי מזבח ואידך</strong> <small>[והשאר]</small> ה<strong>כהנים אכלי ליה</strong> <small>[אוכלים אותו]</small> <strong>אפילו הכי</strong> <small>[כך]</small> <strong>גזור</strong> <small>[גזרו]</small> כדי <strong>שלא יאמרו מזבח אוכל גזילות.</strong>
 ומבררים עוד: <strong>תנן</strong> <small>[שנינו</small> במשנה<small>]</small> <strong>על חטאת הגזולה שלא נודעה לרבים —</strong> <strong>שהיא מכפרת מפני תיקון המזבח. בשלמא</strong> <small>[נניח]</small> <strong>ל</strong>שיטת <strong>עולא</strong> הרי זה <strong>ניחא</strong> <small>[נוח]</small> שהתקנה היא שתהא החטאת שלא נודעה מכפרת <strong>אלא ל</strong>שיטת <strong>רב יהודה</strong> הלא <strong>איפכא מיבעי ליה</strong> <small>[ההיפך היה צריך לו</small> לומר <small>],</small> שהיה צריך לומר שהתקנה היא שחטאת שנודעה אינה מכפרת!
  ומשיבים <strong>הכי נמי קאמר</strong> <small>[כך גם כן אמר],</small> שכך צריך להבין את המשנה: אם <strong>לא נודעה</strong> — <strong>מכפרת,</strong> ואם <strong>נודעה</strong> — <strong>אינה מכפרת מפני תיקון המזבח.</strong>
 <strong>מתיב</strong> <small>[מקשה]</small> <strong>רבא</strong> ממה ששנינו: <strong>גנב</strong> בהמה <strong>והקדיש</strong> אותה <strong>ואחר כך טבח</strong> אותה או <strong>מכר</strong> אותה — <strong>משלם תשלומי כפל</strong> כגנב <strong>ואינו משלם תשלומי ארבעה וחמשה</strong> כדין טובח ומוכר מה שגנב מחבירו. <strong>ותני עלה</strong> <small>[ושנינו עליה]:</small> אם שחט את הבהמה הזו <strong>בחוץ,</strong> מחוץ למקדש — <strong>כי האי גוונא</strong> <small>[ב</small>מקרה <small>כגון זה]</small> <strong>ענוש כרת</strong> משום מקריב קדשים בחוץ <strong>ואי אמרת</strong> <small>[ואם אתה אומר]</small> ש<strong>יאוש כדי</strong> <small>[בלבד]</small> <strong>לא קני</strong> <small>[קונה],</small> אם כן <strong>כרת מאי עבידתיה</strong> <small>[מה מעשיו</small> מה עניינו<small>],</small> הרי אין בכך חיוב כרת שהרי לא היתה לו כל יכולת להקדיש את הבהמה שאינה שלו!
 <strong>אמר רב שיזבי:</strong> הכוונה היא שחייב <strong>כרת מדבריהם,</strong> מדברי סופרים. <strong>אחיכו עליה</strong> <small>[צחקו עליו]</small> השומעים; <strong>כרת מדבריהם מי איכא</strong> <small>[האם יש]</small> <strong>אמר להו</strong> <small>[להם]</small> <strong>רבא: גברא רבה</strong> <small>[אדם גדול]</small> <strong>אמר מילתא</strong> <small>[דבר]</small> <strong>לא תחוכו עלה</strong> <small>[אל תצחקו עליו],</small> מדובר פה ב<strong>כרת שעל ידי דבריהן</strong> של חכמים שגזרו שיחול על כך הקדש <strong>באתה</strong> (באה) <strong>לו</strong> שכן <strong>אוקמוה רבנן ברשותיה כי היכי דליחייב עלה</strong> <small>[העמידו חכמים</small> את הבהמה <small>ברשותו כדי שיתחייב עליה].</small>
 <strong>אמר רבא:</strong> אף שאני מסכים לדבריו של רב שיזבי, <strong>הא</strong> <small>[</small>דבר <small>זה]</small> <strong>וודאי קא מיבעיא לי</strong> <small>[מסופק לי];</small> <strong>כי אוקמוה רבנן ברשותיה</strong> <small>[כאשר העמידוה חכמים</small> את הבהמה <small>ברשותו],</small> האם <strong>משעת גניבה או משעת הקדישה</strong> העמידוה ברשותו? ומבררים: <strong>למאי נפקא מינה</strong> <small>[מה יוצא מזה],</small> מאיזו שעה היא ברשותו — <strong>לגיזותיה</strong> (צמרה) <strong>וולדותיה,</strong> שאם הקנוה לו משעת הגניבה ואחר כך גדל צמרה וילדה — אין הגזלן צריך להחזיר את גיזותיה וולדותיה ואם רק לאחר מכן משעה שהקדישה — חייב להחזיר אם כן <strong>מאי</strong> <small>[מה]</small> הדין <strong>הדר</strong> <small>[חזר]</small> ו<strong>אמר רבא</strong> שמצא פתרון לדבר: <strong>מסתברא</strong> <small>[מסתבר]</small> שהעמידו חכמים ברשותו את הבהמה <strong>משעת הקדישה.</strong> וטעמו של דבר — <strong>שלא יהא חוטא נשכר.</strong> שלולא כן נמצא שבגלל תקנת חכמים הוא מרויח את פירות הגזילה במשך הזמן
 <big>א משנה</big> <strong>לא היה</strong> דין <strong>סיקריקון</strong> נוהג <strong>ב</strong>ארץ <strong>יהודה ב</strong>זמן <strong>הרוגי</strong> <strong>מלחמה,</strong> כלומר, בזמן תוקף המלחמה. <strong>מהרוגי המלחמה ואילך יש בה</strong> דין <strong>סיקריקון. כיצד</strong> הוא דין זה? — מי ש<strong>לקח</strong> (קנה) שדה <strong>מסיקריקון,</strong> מן הגוי שנטל את השדה מבעליו על ידי איומים <strong>ו</strong>אחרי כן <strong>חזר</strong> אותו אדם <strong>ולקח</strong> אותו שדה עצמו <strong>מבעל הבית,</strong> בעל השדה הראשון — <strong>מקחו בטל,</strong> שיכול לומר בעל השדה כי לא התכוון באמת שתיקנה לו השדה<strong>.</strong> אבל אם קנה תחילה <strong>מבעל הבית וחזר ולקח מסיקריקון</strong> — <strong>מקחו קיים.</strong>
 וכיוצא בזה אם תחילה <strong>לקח מן האיש</strong> קרקע השייכת או המשועבדת לאשתו <strong>ו</strong>אחרי כן <strong>חזר ולקח</strong> אותה קרקע <strong>מן האשה</strong> — <strong>מקחו בטל,</strong> שיכולה האשה לטעון שלא רצתה להסתכסך עם בעלה ולמחות ביד הקונה לאחר שכבר נמכר השדה אבל באמת לא הסכימה למכירה. ואולם אם קנה קודם <strong>מן האשה וחזר ולקח מן האיש</strong> — <strong>מקחו קיים. זו</strong> שיטת <strong>משנה ראשונה</strong> בסיקריקון.
 ואילו <strong>בית דין של אחריהם אמרו: הלוקח מסיקריקון נותן לבעלים רביע</strong> (רבע) ממחיר השדה. <strong>אימתי</strong> אמרו דבר זה — <strong>בזמן שאין בידן</strong> של הבעלים <strong>ליקח, אבל</strong> אם <strong>יש בידן ליקח</strong> — <strong>הן קודמין לכל אדם.</strong>
 <strong>רבי הושיב</strong> לאחר זמן <strong>בית דין ונמנו</strong> (הצביעו) והגיעו להחלטה זו: <strong>שאם שהתה</strong> השדה <strong>בפני סיקריקון שנים עשר חדש</strong> ולא יצאה מידם — <strong>כל הקודם ליקח</strong> (לקנות) שדה זו <strong>זכה</strong> בה, בגוף השדה, <strong>אבל נותן לבעלים רביע</strong> מן המחיר
 <big>ב גמרא</big> על דברי המשנה שלא היה סיקריקון ביהודה בהרוגי מלחמה תוהים: <strong>השתא</strong> <small>[עכשיו</small> הרי<small>]</small> <strong>בהרוגי המלחמה לא היה בה סיקריקון,</strong> שלא היו גוזלים, <strong>מהרוגי מלחמה ואילך,</strong> אחר המלחמה, <strong>יש בה סיקריקון!</strong>
 <strong>אמר רב יהודה:</strong> הכוונה היא ש<strong>לא דנו בה</strong> בזמן הרוגי המלחמה <strong>דין סיקריקון קאמר</strong> <small>[אמר],</small> והיו מאשרים את הקנין שקנה אדם מן הסיקריקון. וטעמו של דבר הוא על פי מה ש<strong>אמר ר' אסי: שלש גזירות גזרו</strong> הגויים בזמן המלחמה שבה נחרב הבית. <strong>גזרתא קמייתא</strong> <small>[גזירה ראשונה]</small> היתה: <strong>כל</strong> מי ש<strong>לא קטיל</strong> <small>[הורג]</small> מן היהודים — <strong>ליקטלוהו</strong> <small>[יהרגו אותו].</small> גזירה <strong>מציעתא</strong> <small>[אמצעית,</small> שניה<small>]</small> היתה: <strong>כל</strong> מי <strong>דקטיל</strong> <small>[שהורג]</small> יהודי — <strong>לייתי ארבע זוזי</strong> <small>[שיתן ארבעה זוז</small> כקנס<small>].</small> גזירה <strong>בתרייתא</strong> <small>[אחרונה]</small> היתה: <strong>כל</strong> מי <strong>דקטיל</strong> <small>[שהורג]</small> יהודי — <strong>ליקטלוהו</strong> <small>[יהרגו אותו].</small> <strong>הלכך</strong> <small>[לכן]</small> בזמן הגזירות <strong>קמייתא ומציעתא</strong> <small>[הראשונה והאמצעית],</small> <strong>כיון דקטלי</strong> <small>[ש</small>הגויים <small>היו הורגים]</small> — <strong>אגב אונסיה</strong> <small>[אונסו]</small> של מוות שיש בדבר <strong>גמר ומקני</strong> <small>[היה</small> בעל השדה <small>גומר</small> בלבו <small>ומקנה]</small> קנין גמור למי שלקח ממנו ונעשה השדה קנוי לסיקריקון לגמרי, וזהו בהרוגי מלחמה בזמן הגזירה.
 <strong>בתרייתא</strong> <small>[האחרונה],</small> מהרוגי מלחמה ואילך, <strong>אמרי</strong> <small>[אומרים]</small> הנגזלים לעצמם <strong>האידנא לישקול</strong> <small>[עכשיו שיקח]</small> את השדה, <strong>למחר תבענא ליה בדינא</strong> <small>[אתבע אותו בדין],</small> שאף שהיתה יד הגוי תקיפה בשעתו והכריח את הבעלים לתת לו את שדהו, מכל מקום אנו אומרים שלא גמרו בליבם להקנות לו מפני שבעל השדה סבור שיוכל אחר כך להוציא את הדבר מידיו במשפט
 <big>ג</big> כיון שהוזכר ענין מלחמת החורבן באים לדבר על פרטים שונים שהיו בה. <strong>אמר ר' יוחנן: מאי דכתיב</strong> <small>[מהו שנאמר]</small> <strong>"אשרי אדם מפחד תמיד ומקשה לבו יפול ברעה"</strong> (משלי כח יד) — <strong>אקמצא</strong> <small>[על</small> <small>קמצא]</small> <strong>ובר קמצא</strong> <strong>חרוב</strong> <small>[נחרבה]</small> <strong>ירושלים, אתרנגולא ותרנגולתא חרוב טור מלכא</strong> <small>[על תרנגול ותרנגולת נחרבה</small> המקום ששמו <small>הר המלך],</small> <strong>אשקא דריספק חרוב</strong> <small>[על יתד של מרכבה חרבה]</small> העיר <strong>ביתר.</strong>
 ומפרש: <strong>אקמצא</strong> <small>[על קמצא]</small> <strong>ובר קמצא חרוב</strong> <small>[נחרבה]</small> <strong>ירושלים,</strong> וכך היה מעשה: <strong>דההוא גברא דרחמיה</strong> <small>[אדם אחד שאוהבו]</small> היה נקרא <strong>קמצא, ובעל דבביה</strong> <small>[ושונאו]</small> היה נקרא <strong>בר קמצא</strong>. <strong>עבד סעודתא</strong> <small>[עשה סעודה],</small> משתה גדול, <strong>אמר ליה לשמעיה</strong> <small>[לו לשמשו]:</small> <strong>זיל אייתי</strong> <small>[לך הבא]</small> <strong>לי</strong> את <strong>קמצא</strong> (אוהבו). <strong>אזל אייתי ליה</strong> <small>[הלך</small> ו<small>הביא לו]</small> בטעות את <strong>בר קמצא</strong> (שונאו).
 <strong>אתא אשכחיה דהוה יתיב</strong> <small>[בא</small> בעל הבית <small>מצא אותו,</small> את בר קמצא, <small>שהוא יושב</small> בסעודה<small>].</small> <strong>אמר ליה</strong> <small>[לו]</small> לבר קמצא: <strong>מכדי ההוא גברא בעל דבבא דההוא גברא</strong> <small>[הרי אדם זה,</small> כלומר, אתה, <small>שונא של אותו אדם,</small> שלי<small>]</small> <strong>הוא,</strong> ואם כן <strong>מאי בעית הכא</strong> <small>[מה אתה רוצה כאן]?</small> <strong>קום פוק</strong> <small>[צא]!</small> <strong>אמר ליה</strong> <small>[לו]</small> בר קמצא: <strong>הואיל ואתאי</strong> <small>[ו</small>כבר <small>באתי],</small> <strong>שבקן ויהיבנא</strong> <small>[הנח לי ואתן]</small> <strong>לך דמי</strong> כל <strong>מה דאכילנא ושתינא</strong> <small>[שאני אוכל ושותה],</small> ואל תביישני בזה שאתה מגרש אותי מן הסעודה
## דף נו.
 <strong>אמר ליה</strong> <small>[לו]</small> בעל הבית: <strong>לא. אמר ליה</strong> <small>[לו]</small> בר קמצא: <strong>יהיבנא</strong> <small>[אתן]</small> <strong>לך דמי פלגא דסעודתיך</strong> <small>[חצי סעודתך]</small> ובלבד שלא תוציאני! <strong>אמר ליה</strong> <small>[לו]:</small> <strong>לא. אמר ליה</strong> <small>[לו]:</small> <strong>יהיבנא</strong> <small>[אתן]</small> <strong>לך דמי כולא סעודתיך</strong> <small>[כל סעודתך]!</small> <strong>אמר ליה</strong> <small>[לו]:</small> <strong>לא,</strong> ולבסוף <strong>נקטיה בידיה ואוקמיה ואפקיה</strong> <small>[אחזו בידו והעמידו והוציאו</small> החוצה<small>].</small>
 <strong>אמר</strong> בר קמצא: <strong>הואיל והוו יתבי רבנן</strong> <small>[והיו יושבים</small> שם <small>חכמים]</small> <strong>ולא מחו ביה</strong> <small>[בו]</small> אף על פי שראו כיצד הוא מביישני, <strong>שמע מינה קא ניחא להו</strong> <small>[למד אתה מכאן שנוח להם]</small> בדבר כזה. <strong>איזיל איכול בהו קורצא בי מלכא</strong> <small>[אלך,</small> ו<small>אלשין עליהם בבית המלך].</small> <strong>אזל</strong> <small>[הלך]</small> למלכות <strong>אמר ליה</strong> <small>[לו]</small> <strong>לקיסר: מרדו בך יהודאי</strong> <small>[היהודים]!</small> <strong>אמר ליה</strong> <small>[לו]:</small> <strong>מי יימר</strong> <small>[יאמר,</small> יוכיח<small>]</small> שכן הוא? <strong>אמר ליה</strong> <small>[לו]:</small> נסה אותם בכך, <strong>שדר להו קורבנא, חזית אי מקרבין ליה</strong> <small>[שלח להם קרבן</small> לכבוד המלכות, ו<small>תראה אם מקריבים אותו].</small>
 <strong>אזל שדר בידיה עגלא תלתא</strong> <small>[הלך</small> הקיסר, <small>שלח בידו</small> <small>עגל משולש</small> מובחר<small>].</small> <strong>בהדי דקאתי</strong> <small>[בזמן שבא]</small> בר קמצא משם <strong>שדא ביה מומא</strong> <small>[הטיל בו מום]</small> <strong>בניב שפתים,</strong> בשפתיו של העגל, <strong>ואמרי לה</strong> <small>[ויש אומרים]</small> <strong>בדוקין</strong> (בעפעפיים) <strong>שבעין,</strong> <strong>דוכתא דלדידן הוה מומא</strong> <small>[מקום שבשבילנו הוא</small> נחשב ל<small>מום]</small> <strong>ולדידהו לאו מומא הוא</strong> <small>[ולהם,</small> לדעת הגויים, <small>אינו מום]</small> ולכן כשהביא אותו לא יכלו להקריב אותו במקדש, משום שהוא בעל מום, ולא יכלו להסביר למלכות שהוא בעל מום מפני שבעיני הגויים הוא לא נחשב למום.
 <strong>סבור רבנן לקרוביה</strong> <small>[חשבו חכמים להקריב אותו]</small> בכל זאת <strong>משום שלום מלכות. אמר להו</strong> <small>[להם]</small> <strong>ר' זכריה בן אבקולס,</strong> אם כך, <strong>י   אמרו</strong> האנשים מעתה: <strong>בעלי מומין קריבין לגבי מזבח!</strong> אמרו החכמים: אם כן, אם לא נקריב אותו, צריך לעשות משהו ביחס לבר קמצא, <strong>סבור</strong> <small>[[חשבו]</small> חכמים <strong>למיקטליה</strong> <small>[להרוג אותו]</small> כדי ש<strong>לא ליזיל ולימא</strong> <small>[ילך ויאמר]</small> למלכות. <strong>אמר להו</strong> <small>[להם]</small> <strong>ר' זכריה, י   אמרו</strong> האנשים מעתה שמי ש<strong>מטיל מום בקדשים יהרג!</strong> וכיון שכך, לא עשו דבר, ונתקבלה ההלשנה על ידי המלכות, והתחילה המלחמה.
 <strong>אמר ר' יוחנן: ענוותנותו</strong> (יראת השמים, צדקותו) <strong>של ר' זכריה בן אבקולס,</strong> היא ש<strong>החריבה את ביתנו, ושרפה את היכלנו, והגליתנו מארצנו.</strong>
 <big>א</big> <strong>שדר עלוייהו</strong> <small>[שלח עליהם]</small> את <strong>נירון קיסר. כי קאתי</strong> <small>[כאשר בא]</small> לירושלים רצה לנסות בגורל, <strong>שדא גירא</strong> <small>[זרק חץ]</small> <strong>למזרח</strong> — <strong>אתא</strong> <small>[בא]</small> החץ ו<strong>נפל ב</strong>כיוון <strong>ירושלים,</strong> זרק <strong>למערב</strong> — <strong>אתא</strong> <small>[בא]</small> <strong>נפל בירושלים,</strong> וכך עשה <strong>ל</strong>כל <strong>ארבע רוחות השמים</strong> — ובכל פעם <strong>אתא</strong> <small>[בא]</small> ו<strong>נפל</strong> החץ <strong>בירושלים.</strong>
 ניסה עוד גורל: <strong>אמר ליה לינוקא</strong> <small>[אמר לו לתינוק]:</small> <strong>פסוק לי פסוקיך</strong> שלמדת היום. <strong>אמר ליה</strong> <small>[לו]</small> את הפסוק: <strong>"ונתתי את נקמתי באדם ביד עמי ישראל"</strong> (יחזקאל כה, יד). <strong>אמר</strong> נירון: <strong>קודשא בריך הוא בעי לחרובי ביתיה</strong> <small>[הקדוש ברוך הוא רוצה להחריב</small> את <small>ביתו],</small> <strong>ובעי לכפורי ידיה בההוא גברא</strong> <small>[ו</small>הוא <small>רוצה לקנח</small> את <small>ידיו באיש הזה,</small> בי<small>],</small> שלבסוף איענש על שהייתי השליח לעשות זאת. <strong>ערק ואזל ואיגייר</strong> <small>[ברח והלך והתגייר],</small> <strong>ונפק מיניה</strong> <small>[ויצא ממנו]</small> לבסוף <strong>ר' מאיר.</strong>
 <big>ב</big> <strong>שדריה עילוייהו</strong> <small>[שלח עליהם]</small> את <strong>אספסיינוס קיסר. אתא, צר עלה תלת שני</strong> <small>[בא, צר עליה</small> על ירושלים <small>שלוש שנים].</small> <strong>הוו</strong> <small>[היו]</small> <strong>בה,</strong> בירושלים, <strong>הנהו תלתא עתירי</strong> <small>[שלושה עשירים אלה]:</small> <strong>נקדימון בן גוריון, ובן כלבא שבוע, ובן ציצית הכסת.</strong> ומסבירים את שמותיהם: <strong>נקדימון בן גוריון</strong> — <strong>שנקדה לו חמה בעבורו,</strong> כמסופר, שזרחה לו השמש שלא בזמנה כדי להצילו מהפסד גדול. <strong>בן כלבא שבוע</strong> — כך קראו לו, <strong>שכל הנכנס לביתו כשהוא רעב ככלב, יוצא כשהוא שבע. בן ציצית הכסת</strong> — <strong>שהיתה ציצתו נגררת על גבי כסתות,</strong> שלא היה הולך ברחוב על הארץ אלא היו שמים לפניו כסתות. <strong>איכא דאמרי</strong> <small>[יש שאומרים]:</small> <strong>שהיתה כסתו מוטלת בין גדולי רומי,</strong> שהיה יושב ביניהם.
  ועשירים אלה התנדבו לעזור, <strong>חד</strong> <small>[אחד]</small> מהם <strong>אמר להו</strong> <small>[להם]:</small> <strong>אנא זיינא להו בחיטי ושערי</strong> <small>[אני אזון אותם,</small> את בני העיר, <small>בחיטים ושעורים],</small> <strong>וחד</strong> <small>[ואחד]</small> <strong>אמר להו</strong> <small>[להם]:</small> אני אזון אותם <strong>בדחמרא ובדמלחא ומשחא</strong> <small>[ביין ובמלח ובשמן],</small> <strong>וחד</strong> <small>[ואחד]</small> <strong>אמר להו</strong> <small>[להם]:</small> <strong>בדציבי</strong> <small>[בעצים]</small> שאספק לכולם. ומעירים: <strong>ושבחו רבנן לדציבי</strong> <small>[ושיבחו חכמים את</small> זה שנתן <small>עצים]</small> שזו הוצאה גדולה מאד. ש<strong>רב חסדא כל אקלידי הוה מסר לשמעיה</strong> <small>[כל המפתחות של ביתו היה מוסר לשמשו],</small> <strong>בר מדציבי</strong> <small>[חוץ מ</small>המפתח <small>של</small> מחסן <small>העצים]</small> שחשב שהוא חשוב ביותר. <strong>דאמר</strong> [שכן היה <small>אומר]</small> <strong>רב חסדא</strong>: <strong>אכלבא דחיטי בעי שיתין אכלבי דציבי</strong> <small>[מחסן אחד של חיטים צריך ששים מחסנים של עצים]</small> כדי לאפות אותם כראוי. <strong>הוה להו למיזן עשרים וחד שתא</strong> <small>[היה להם</small> במחסניהם מזון <small>כדי לזון את הנצורים עשרים ואחת שנים].</small>
 <strong>הוו בהו הנהו בריוני</strong> <small>[היו בהם,</small> באנשי ירושלים, <small>בריונים],</small> <strong>אמרו להו רבנן</strong> <small>[להם חכמים]:</small> <strong>ניפוק ונעביד שלמא בהדייהו</strong> <small>[נצא ונעשה שלום איתם,</small> עם הרומאים<small>].</small> <strong>לא שבקינהו</strong> <small>[הניחו להם].</small> <strong>אמרו להו</strong> <small>[להם]</small> הבריונים: <strong>ניפוק ונעביד קרבא בהדייהו</strong> <small>[נצא ונעשה מלחמה איתם],</small> <strong>אמרו להו רבנן</strong> <small>[להם חכמים]:</small> <strong>לא מסתייעא מילתא</strong> <small>[יסתייע הדבר]</small> ומוטב שנחכה עד שיסור המצור. <strong>קמו קלנהו להנהו אמברי דחיטי ושערי, והוה כפנא</strong> <small>[עמדו</small> הבריונים <small>שרפו את המחסנים הללו של החיטים והשעורים, ונהיה רעב]</small> ועשו זאת כדי להכריח את האנשים לצאת למלחמה.
 <big>ג</big> ועל רעב זה מסופר: אשה אחת ושמה <strong>מרתא בת בייתוס עתירתא</strong> <small>[עשירה]</small> שב<strong>ירושלים הויא</strong> <small>[היתה].</small> <strong>שדרתה</strong> <small>[שלחה]</small> <strong>לשלוחה ואמרה ליה</strong> <small>[לו]:</small> <strong>זיל אייתי</strong> <small>[לך הבא]</small> <strong>לי סמידא</strong> <small>[סולת].</small> <strong>אדאזל איזדבן</strong> <small>[עד שהלך נמכרה</small> הסולת<small>].</small> <strong>אתא</strong> <small>[בא]</small> <strong>אמר לה: סמידא ליכא, חיורתא איכא</strong> <small>[סולת אין, קמח יש],</small> <strong>אמרה ליה</strong> <small>[לו]:</small> <strong>זיל אייתי</strong> <small>[לך הבא]</small> <strong>לי</strong> קמח. <strong>אדאזל אזדבן</strong> <small>[עד שהלך נמכר</small> הקמח<small>].</small> <strong>אתא</strong> <small>[בא]</small> <strong>ואמר לה: חיורתא ליכא, גושקרא איכא</strong> <small>[קמח אין, סובין יש].</small> <strong>אמרה ליה</strong> <small>[לו]:</small> <strong>זיל אייתי</strong> <small>[לך הבא]</small> <strong>לי.</strong> <strong>אדאזל אזדבן</strong> <small>[עד שהלך נמכר]</small> גם זה. <strong>אתא</strong> <small>[בא]</small> <strong>ואמר לה: גושקרא ליכא, קימחא דשערי איכא</strong> <small>[סובין אין, קמח שעורים יש].</small> <strong>אמרה ליה</strong> <small>[לו]:</small> <strong>זיל אייתי</strong> <small>[לך הבא]</small> <strong>לי</strong> קמח שעורים. <strong>אדאזל איזדבן</strong> <small>[עד שהלך נמכר]</small> גם זה.
 <strong>הוה שליפא מסאנא</strong> <small>[היתה חלוצת נעל,</small> יחפה<small>]</small> באותה שעה, <strong>אמרה: איפוק ואחזי אי משכחנא מידי למיכל</strong> <small>[אצא ואראה אם אמצא דבר</small> מה <small>לאכול],</small> <strong>איתיב לה פרתא בכרעא</strong> <small>[התיישב לה גלל ברגלה]</small> <strong>ומתה,</strong> מכיון שהיתה כל כך מפונקת והגועל גרם לה למות.
 <strong>קרי עלה</strong> <small>[קרא עליה]</small> <strong>רבן יוחנן בן זכאי</strong> כתוב זה שבפרשת הקללות שבתורה: <strong>"הרכה בך והענגה אשר לא נסתה כף רגלה</strong> הצג על הארץ מהתענג ומרוך<strong>"</strong> (דברים כח, נו). <strong>איכא דאמרי</strong> <small>[יש שאומרים]:</small> לא גלל היה זה, אלא <strong>גרוגרות</strong> של <strong>ר' צדוק אכלה, ואיתניסא</strong> <small>[ונאנסה,</small> חלתה<small>]</small> <strong>ו</strong>מחמת גועל <strong>מתה.</strong> ומה הן הגרוגרות הללו? — ש<strong>ר' צדוק יתיב ארבעין שנין בתעניתא</strong> <small>[ישב ארבעים שנים בתענית]</small> ובתפילה ש<strong>לא ליחרב</strong> <small>[תחרב]</small> <strong>ירושלים,</strong> וכל כך רזה גופו מן התעניות <strong>כי הוה אכיל מידי הוה מיתחזי מאבראי</strong> <small>[שכאשר היה אוכל דבר היה נראה</small> בולט <small>מבחוץ].</small> <strong>וכי הוה בריא, מייתי ליה</strong> <small>[וכאשר היה אוכל</small> לאחר הצום, היו <small>מביאים לו]</small> <strong>גרוגרות, מייץ מייהו ושדי להו</strong> <small>[</small>היה <small>מוצץ</small> את <small>מימיהן וזורק אותן],</small> וזוהי הגרוגרת שמצאה מרתא בת בייתוס.
  מספרים:  <strong>כי הוה קאי ניחא נפשה</strong> <small>[כאשר מתה],</small> <strong>אפיקתא לכל דהבא וכספא</strong> <small>[הוציאה את כל הזהב והכסף]</small> שלה <strong>שדיתיה בשוקא</strong> <small>[זרקה אותו בשוק],</small> <strong>אמרה: האי למאי מיבעי לי</strong> <small>[זה למה אני צריכה]!</small> <strong>והיינו דכתיב</strong> <small>[וזהו שנאמר]:</small> <strong>"כספם בחוצות ישליכו</strong>...  לא יוכל להצילם ביום עברת ה', נפשם לא ישבעו ומעיהם לא ימלאו<strong>"</strong> (יחזקאל ז, יט). 
 <big>ד</big> מסופר: <strong>אבא סקרא ריש בריוני</strong> <small>[ראש הבריונים]</small> של <strong>ירושלים, בר אחתיה</strong> <small>[בן אחותו]</small> של <strong>רבן יוחנן בן זכאי הוה</strong> <small>[היה],</small> <strong>שלח ליה</strong> <small>[לו]</small> רבן יוחנן בן זכאי: <strong>תא בצינעא לגבאי</strong> <small>[בוא בחשאי אלי].</small> <strong>אתא</strong> <small>[בא].</small> <strong>אמר ליה</strong> <small>[לו]</small> רבן יוחנן בן זכאי: <strong>עד אימת עבדיתו הכי, וקטליתו ליה לעלמא בכפנא</strong> <small>[עד מתי אתם עושים כך, והורגים את העולם ברעב]?</small> <strong>אמר ליה</strong> <small>[לו]</small> אבא סיקרא: <strong>מאי איעביד</strong> <small>[מה אעשה],</small> <strong>דאי אמינא להו מידי קטלו לי</strong> <small>[שאם אומר להם דבר יהרגו אותי]!</small> <strong>אמר ליה</strong> <small>[לו]:</small> <strong>חזי לי תקנתא לדידי דאיפוק</strong> <small>[ראה</small> איזו <small>תקנה בשבילי שאני אצא]</small> מחוץ לעיר, <strong>אפשר</strong> על ידי כך <strong>דהוי</strong> <small>[שתהא]</small> <strong>הצלה פורתא</strong> <small>[מעטה].</small>
 <strong>אמר ליה</strong> <small>[לו]</small> אבא סיקרא: כך תעשה ותצא מן העיר: <strong>נקוט נפשך בקצירי</strong> <small>[עשה עצמך חולה],</small> <strong>וליתי כולי עלמא ולישיילו</strong> <small>[ויבואו הכל וישאלו]</small> <strong>בך</strong> לשלומך, כבחולה, שיתפרסם הדבר, <strong>ו</strong>אחר כך <strong>אייתי מידי סריא ואגני גבך</strong> <small>[הבא דבר מסריח והשכב לידך],</small> <strong>ולימרו דנח נפשך</strong> <small>[ושיאמרו שמתת]</small> ומסריח כבר, <strong>וליעיילו בך תלמידך</strong> <small>[ויכנסו אצלך,</small> להוציאך, <small>תלמידיך]</small> <strong>ולא ליעול בך איניש אחרינא</strong> <small>[יכנס אצלך איש אחר]</small> כדי ש<strong>לא לרגשן</strong> <small>[ירגישו]</small> <strong>בך דקליל את</strong> <small>[שאתה קל],</small> <strong>דאינהו ידעי דחייא קליל ממיתא</strong> <small>[שהם,</small> הבריונים <small>יודעים ש</small>אדם <small>חי קל ממת].</small>
 <strong>עביד הכי</strong> <small>[עשה</small> רבן יוחנן <small>כך],</small> <strong>נכנס בו</strong> מתחת למיטתו כדי לנושאה <strong>ר' אליעזר מצד אחד ור' יהושע מצד אחר, כי מטו לפיתחא</strong> <small>[כאשר באו לפתח</small> העיר<small>]</small> <strong>בעו למדקריה</strong> <small>[רצו</small> השומרים <small>לדקור אותו]</small> כדי לבדוק אם באמת מת הוא, שכן היו עושים. <strong>אמר להו</strong> <small>[להם]</small> אבא סיקרא: <strong>יאמרו</strong> הרומאים: <strong>רבן דקרו,</strong> כלומר, אפילו את רבם הם דוקרים! <strong>בעו למדחפיה</strong> <small>[רצו לדחוף אותו]</small> לבדוק אולי חי הוא ויצעק מחמת הדחיפה. <strong>אמר להו</strong> <small>[להם]</small> אבא סיקרא: <strong>יאמרו: רבן דחפו! פתחו ליה בבא, נפק</strong> <small>[פתחו לו</small> את <small>השער, יצא],</small> כלומר, הוציאו אותו.
 <strong>כי מטא להתם</strong> <small>[כאשר הגיע רבן יוחנן לשם]</small> למחנה הרומאים, <strong>אמר</strong> לאספסיינוס: <strong>"שלמא עלך מלכא, שלמא עלך מלכא"</strong> <small>[שלום עליך המלך, שלום עליך המלך]!</small> <strong>אמר ליה</strong> <small>[לו]</small> אספסיינוס: <strong>מיחייבת תרי קטלא</strong> <small>[מחויב אתה שתי מיתות],</small> <strong>חדא, דלאו מלכא אנא וקא קרית לי מלכא</strong> <small>[אחת, שאין אני מלך ואתה קורא לי מלך]!</small> <strong>ותו, אי מלכא אנא, עד האידנא אמאי לא אתית לגבאי</strong> <small>[ועוד, אם מלך אני, עד עכשיו מדוע לא באת אלי]?</small> <strong>אמר ליה</strong> <small>[לו]</small> רבן יוחנן בתשובה לשאלותיו: <strong>דקאמרת "לאו מלכא אנא"</strong> <small>[מה שאמרת "אין אני מלך"]</small> — 
## דף נו:
 <strong>איברא מלכא את</strong> <small>[אמנם מלך אתה]</small> ואם לא עכשיו, תהיה מלך בעתיד, <strong>דאי לאו מלכא את</strong> <small>[שאם לא מלך אתה]</small> <strong>לא מימסרא</strong> <small>[נמסרת]</small> <strong>ירושלים בידך,</strong> <strong>דכתיב</strong> <small>[שנאמר]:</small> <strong>"והלבנון באדיר יפול"</strong> (ישעיה י, לד), <strong>ואין "אדיר" אלא מלך, דכתיב</strong> <small>[שנאמר]:</small> <strong>"והיה אדירו ממנו</strong> ומושלו מקרבו יצא<strong>"</strong> (ירמיה ל, כא), הרי ש"אדיר" מקביל למושל. <strong>ואין "לבנון" אלא בית המקדש, שנאמר: "ההר הטוב הזה והלבנון"</strong> (דברים ג, כה). <strong>ודקאמרת</strong> <small>[ומה שאתה אומר</small> בשאלתך השניה<small>]:</small> <strong>אי מלכא אנא, אמאי</strong> <small>[אם מלך אני, מדוע]</small> <strong>לא קאתית לגבאי</strong> <small>[באת אלי]</small> <strong>עד האידנא</strong> <small>[עכשיו]</small> — <strong>בריוני דאית בן</strong> <small>[הבריונים שיש בנו]</small> <strong>לא שבקינן</strong> <small>[הניחו לנו]</small> לעשות כן.
  הבין אספסיינוס כי רבן יוחנן מבקש ממנו שלא להחריב את ירושלים, <strong>אמר ליה</strong> <small>[לו]</small> אספסיינוס לרבן יוחנן: <strong>אילו</strong> יש לאנשים <strong>חבית של דבש ודרקון</strong> (נחש) <strong>כרוך עליה, לא היו שוברין את החבית בשביל</strong> (בגלל) <strong>דרקון</strong> כדי להמיתו? כך צריך אני להחריב את העיר על מנת להרוג את הבריונים שבתוכה. <strong>אישתיק</strong> <small>[שתק]</small> רבן יוחנן ולא ענה. <strong>קרי עליה</strong> <small>[קרא עליו]</small> <strong>רב יוסף, ואיתימא</strong> <small>[ויש אומרים]</small> <strong>ר' עקיבא,</strong> שנתקיים בו ברבן יוחנן הכתוב: <strong>"משיב חכמים אחור ודעתם יסכל"</strong> (ישעיה מד, כה), שכן <strong>איבעי ליה למימר ליה</strong> <small>[היה צריך לומר לו]</small> כך בתשובה: <strong>שקלינן צבתא ושקלינן ליה לדרקון וקטלינן ליה, וחביתא שבקינן לה</strong> <small>[לוקחים אנו צבת, ונוטלים אנו אותו, את הדרקון, והורגים אותו, ואת החבית משאירים אותה</small> שלימה<small>]</small> וכך צריך היה לעשות, להרוג את המורדים ולהשאיר את העיר.
 <strong>אדהכי</strong> <small>[בינתיים,</small> בתוך כדי שיחתם<small>]</small> <strong>אתי פריסתקא עליה</strong> <small>[בא שליח עליו]</small> <strong>מרומי,</strong> <strong>אמר ליה</strong> <small>[לו]</small> השליח: <strong>קום, דמית ליה</strong> <small>[שמת לו]</small> ה<strong>קיסר, ואמרי הנהו חשיבי דרומי לאותיבך ברישא</strong> <small>[ואומרים,</small> מתכוונים, <small>אותם חשובי רומי להושיבך בראש]</small> ולעשותך קיסר. באותה שעה <strong>הוה סיים חד מסאני</strong> <small>[היה</small> אספסיינוס <small>נעול נעל אחת],</small> <strong>בעא למסיימא לאחרינא</strong> <small>[רצה לנעול את האחרת]</small> <strong>לא עייל</strong> <small>[נכנסה]</small> לרגלו. <strong>בעא למשלפא לאידך</strong> <small>[רצה לחלוץ את</small> הנעל <small>האחרת]</small> שהיה נעול בה, <strong>לא נפק</strong> <small>[יצאה].</small> <strong>אמר: מאי האי</strong> <small>[מה זאת]?</small>
 <strong>אמר ליה</strong> <small>[לו]</small> רבן יוחנן: <strong>לא תצטער</strong> ותתמה, כי <strong>שמועה טובה אתיא</strong> <small>[באה]</small> <strong>לך,</strong> <strong>דכתיב</strong> <small>[שנאמר]:</small> <strong>"שמועה טובה תדשן עצם"</strong> (משלי טו, ל) ושמנת מחמת נחת. ושאל: <strong>אלא מאי תקנתיה</strong> <small>[מה תקנתו],</small> מה אני צריך לעשות כדי לחלוץ את הנעל? אמר לו: <strong>ליתי איניש</strong> <small>[שיבוא אדם]</small> ש<strong>לא מיתבא</strong> <small>[נוחה]</small> <strong>דעתך מיניה</strong> <small>[ממנו]</small> <strong>ולחליף קמך</strong> <small>[ויעבור לפניך],</small> <strong>דכתיב</strong> <small>[שנאמר]:</small> <strong>"ורוח נכאה תיבש גרם</strong> (עצם)<strong>"</strong> (משלי יז, כב). <strong>עבד הכי, עייל</strong> <small>[עשה כן, ונכנסה</small> רגלו<small>].</small> <strong>אמר ליה</strong> <small>[לו]</small> אספסיינוס: <strong>ומאחר דחכמיתו כולי האי</strong> <small>[שאתם חכמים כל כך],</small> <strong>עד האידנא אמאי</strong> <small>[עד עכשיו מדוע]</small> <strong>לא אתיתו לגבאי</strong> <small>[באתם אלי]?</small> <strong>אמר ליה</strong> <small>[לו]</small> רבן יוחנן: <strong>ו</strong>כי <strong>לא אמרי</strong> <small>[אמרתי]</small> <strong>לך</strong> כבר? <strong>אמר ליה</strong> <small>[לו]:</small> <strong>אנא נמי אמרי</strong> <small>[אני גם כן אמרתי]</small> לך מה שיש בידי לומר.
 <strong>אמר ליה</strong> <small>[לו]</small> אספסיינוס: <strong>מיזל אזילנא</strong> <small>[הולך אני]</small> לרומי לקבלת תפקיד הקיסר, <strong>ואינש אחרינא משדרנא</strong> <small>[ואדם אחר אשלח</small> במקומי<small>]</small> להמשיך במצור על העיר והמלחמה בה, <strong>אלא בעי מינאי מידי</strong> <small>[בקש ממני דבר]</small> ש<strong>אתן לך.</strong> <strong>אמר ליה</strong> <small>[לו]:</small> <strong>תן לי יבנה וחכמיה,</strong> שלא תחריב אותה, <strong>ושושילתא</strong> <small>[ו</small>את <small>שושלת]</small> <strong>רבן גמליאל</strong> שתשאירם חיים ולא תהרגם כדין מורדים, <strong>ו</strong>עוד תן לי <strong>אסוותא דמסיין ליה</strong> <small>[רופאים שירפאו אותו],</small> את <strong>ר' צדוק. קרי עליה</strong> <small>[קרא עליו]</small> <strong>רב יוסף, ואתימא</strong> <small>[ויש אומרים]</small> שהיה זה <strong>ר' עקיבא,</strong> את הפסוק: <strong>"משיב חכמים אחור ודעתם יסכל"</strong> (ישעיה מד, כה), שכן <strong>איבעי למימר ליה לשבקינהו הדא זימנא</strong> <small>[היה צריך לומר לו שיניח להם בפעם הזאת].</small>
 ומסבירים: <strong>והוא,</strong> רבן יוחנן בן זכאי מדוע לא עשה כן? — <strong>סבר, דלמא כולי האי לא עביד</strong> <small>[שמא כל כך לא יעשה</small> בשבילו<small>],</small> <strong>והצלה פורתא</strong> <small>[מעטה]</small> <strong>נמי</strong> <small>[גם כן]</small> <strong>לא הוי</strong> <small>[תהיה],</small> ולכן ביקש דבר מועט שלפחות אותו יוכל לקבל.
  ושואלים:  <strong>אסוותא דמסיין ליה</strong> <small>[רופאים שירפאו אותו]</small> את <strong>ר' צדוק מאי היא</strong> <small>[מה הוא]?</small> כיצד ריפאוהו? — <strong>יומא קמא אשקיוה מיא דפארי</strong> <small>[יום ראשון השקו אותו מי סובין],</small> <strong>ל</strong>יום ה<strong>מחר</strong> השקוהו <strong>מיא דסיפוקא</strong> <small>[מים עם קמח מעורב בסובין],</small> <strong>ל</strong>יום ה<strong>מחר</strong> השקוהו <strong>מיא דקימחא</strong> <small>[מים עם קמח],</small> <strong>עד דרווח מיעיה פורתא פורתא</strong> <small>[שהתרווחו מעיו מעט מעט],</small> שאם היה מתחיל לאכול מיד אכילה של ממש, היה מת מכך.
 <big>א</big> <strong>אזל</strong> <small>[הלך]</small> אספסיינוס ובמקומו <strong>שדריה</strong> <small>[שלח אותו]</small> את <strong>טיטוס.</strong> ומביאים את מה שדרשו על טיטוס: <strong>"ואמר אי אלהימו צור חסיו בו"</strong> (דברים לב, לז) — <strong>זה טיטוס הרשע שחירף וגידף כלפי מעלה.</strong>
 <strong>מה עשה</strong> כשכבש את בית המקדש — <strong>תפש זונה בידו ונכנס</strong> עימה <strong>לבית קדשי הקדשים, והציע ספר תורה</strong> תחתיו <strong>ועבר עליה עבירה</strong> עם הזונה, <strong>ו</strong>אחר כך <strong>נטל סייף</strong> (חרב) <strong>וגידר</strong> (דקר) <strong>את הפרוכת, ונעשה נס והיה דם מבצבץ ויוצא, כסבור הרג את עצמו,</strong> כלומר, חשב שכביכול הרג את הקדוש ברוך הוא, שהרי יוצא דם, שנאמר: <strong>"שאגו צרריך בקרב מועדיך</strong> (בית המקדש) <strong>שמו אותתם</strong> (את סימניהם) <strong>אתות"</strong> (תהלים עד, ד), שסימן שעשה טיטוס בדקירת הפרוכת שמצליחים מעשיו, כאילו נתקיים.
 <strong>אבא חנן אומר,</strong> נאמר: <strong>"מי כמוך חסין יה"</strong> (תהלים פט, ט), <strong>מי כמוך חסין</strong> (חזק) <strong>וקשה, שאתה שומע ניאוצו וגידופו של אותו רשע ושותק. דבי</strong> <small>[בבית</small> מדרשו<small>]</small> של <strong>ר' ישמעאל תנא</strong> <small>[שנה]:</small> את הפסוק <strong>"מי כמוכה באלם ה'"</strong> (שמות טו, יא) צריך לקרוא: <strong>מי כמוכה באלמים,</strong> שאתה נוהג כאילם ושותק לגידופך.
 <strong>מה</strong> עוד <strong>עשה</strong> טיטוס? — <strong>נטל את הפרוכת ועשאו כמין גרגותני</strong> (סל גדול), <strong>והביא</strong> את <strong>כל</strong> ה<strong>כלים שבמקדש והניחן בהן, והושיבן בספינה לילך להשתבח בעירו</strong> שכבש את ירושלים, <strong>שנאמר: "ובכן ראיתי רשעים קברים ובאו וממקום קדוש יהלכו וישתכחו בעיר אשר כן עשו"</strong> (קהלת ח, י), <strong>אל תיקרי</strong> <small>[תקרא]</small> <strong>"קבורים" אלא "קבוצים",</strong> שמקבצים ואוספים דברים, ומבית המקדש ("ממקום קדוש") הולכים, ומשתבחים בעירם על אשר עשו. <strong>אל תיקרי</strong> <small>[תקרא]</small> <strong>"וישתכחו" אלא "וישתבחו".</strong>
 <strong>איכא דאמרי</strong> <small>[יש שאומרים]</small> שאין צורך לשנות, אלא <strong>קבורים ממש,</strong> ש<strong>אפילו מילי דמטמרן איגלייא להון</strong> <small>[דברים שטמונים ניגלו להם]</small> ומצאו את כל הכלים.
  עוד מסופר בטיטוס: כשנסע בים <strong>עמד עליו נחשול</strong> (גל) <strong>שבים לטובעו, אמר</strong> טיטוס: <strong>כמדומה אני שאלהיהם של אלו,</strong> של ישראל, <strong>אין גבורתו אלא במים, בא פרעה</strong> עליהם — <strong>טבעו במים, בא סיסרא</strong> — <strong>טבעו במים, אף הוא עומד עלי לטובעני במים. אם גבור הוא יעלה ליבשה ויעשה עמי מלחמה! יצתה בת קול ואמרה לו: רשע בן רשע בן בנו של עשו הרשע,</strong> שאתה מצאצאיו שנוהג כמותו, <strong>בריה קלה יש לי בעולמי ויתוש שמה,</strong> ומסבירים:
 <strong>אמאי קרי</strong> <small>[מדוע קוראים]</small> <strong>לה "בריה קלה"?</strong> — <strong>דמעלנא אית</strong> <small>[שכניסה,</small> לאכול, <small>יש]</small> <strong>לה, ומפקנא לית</strong> <small>[והוצאה אין]</small> <strong>לה,</strong> אינה מוציאה רעי.
 <strong>עלה ליבשה ותעשה עמה מלחמה. עלה ליבשה, בא יתוש ונכנס בחוטמו, ונקר במוחו שבע שנים</strong> והיה טיטוס סובל יסורים. <strong>יומא חד הוה קא חליף אבבא דבי נפחא</strong> <small>[יום אחד עבר על פתח של בית הנפח],</small> <strong>שמע</strong> היתוש <strong>קל ארזפתא</strong> <small>[</small>את <small>קול המקבת],</small> <strong>אישתיק</strong> <small>[השתתק]</small> ונח היתוש, <strong>אמר</strong> טיטוס: <strong>איכא תקנתא</strong> <small>[יש תקנה]</small> לכאבי. <strong>כל יומא מייתו נפחא ומחו קמיה</strong> <small>[כל יום היו מביאים נפח והיו מכים לפניו],</small> <strong>ל</strong>נפח <strong>גוי יהיב ליה ארבע זוזי</strong> <small>[</small>היה <small>נותן לו ארבעה דינרים]</small> בשכרו, ו<strong>ל</strong>נפח <strong>ישראל אמר ליה</strong> <small>[היה אומר לו]:</small> <strong>מיסתייך דקא חזית בסנאך</strong> <small>[דייך שאתה רואה בשונאך]</small> שהוא מתייסר כך. <strong>עד תלתין יומין עבד הכי</strong> <small>[שלושים יום עשה כך]</small> והועיל לו, <strong>מכאן ואילך כיון דדש, דש</strong> <small>[שהתרגל</small> היתוש, <small>התרגל]</small> והמשיך לנקר בו, ולא הועילו עוד ההכאות של הנפחים.
 <strong>תניא</strong> <small>[שנויה</small> ברייתא<small>],</small> <strong>אמר ר' פנחס בן ערובא: אני הייתי בין גדולי רומי</strong> אותה שעה, <strong>וכשמת</strong> טיטוס <strong>פצעו</strong> (פתחו) <strong>את מוחו, ומצאו בו</strong> שהיתוש גדל והיה <strong>כ</strong>גודל <strong>צפור דרור משקל שני סלעים. במתניתא תנא</strong> <small>[בברייתא שנו]:</small> <strong>כגוזל בן שנה</strong> שהיה <strong>משקל שני ליטרין</strong> (ליטרות).
 <strong>אמר אביי, נקטינן</strong> <small>[מוחזקים אנו]</small> ש<strong>פיו</strong> היה <strong>של נחושת וצפורניו של ברזל. כי הוה קא מיית</strong> <small>[כאשר מת]</small> טיטוס, <strong>אמר להו</strong> <small>[להם]:</small> <strong>ליקליוה לההוא גברא</strong> <small>[שישרפו את האיש הזה,</small> אותי<small>]</small> <strong>ולבדרי לקיטמיה אשב ימי</strong> <small>[ושיפזרו את אפרו על פני שבעה ימים],</small> <strong>דלא לשכחיה אלהא דיהודאי ולוקמיה בדינא</strong> <small>[</small>כדי <small>שלא ימצא אותו אלוהי היהודים ויעמידנו בדין].</small> 
 <big>ב</big> מסופר: <strong>אונקלוס בר קלוניקוס בר אחתיה</strong> <small>[בן אחותו]</small> של <strong>טיטוס הוה</strong> <small>[היה],</small> <strong>בעי לאיגיורי</strong> <small>[רצה להתגייר],</small> <strong>אזל אסקיה לטיטוס בנגידא</strong> <small>[הלך העלה את טיטוס באוב],</small> <strong>אמר ליה</strong> <small>[לו]</small> אונקלוס: <strong>מאן חשיב בההוא עלמא</strong> <small>[מי חשוב בעולם ההוא]</small> שאתה בו? <strong>אמר ליה</strong> <small>[לו]:</small> <strong>ישראל.</strong> שאל אותו אונקלוס <strong>: מהו לאידבוקי בהו</strong> <small>[האם להידבק בהם]?</small> <strong>אמר ליה</strong> <small>[לו]</small> טיטוס: <strong>מילייהו נפישין</strong> <small>[דבריהם,</small> מצוותיהם, <small>מרובים],</small> <strong>ולא מצית לקיומינהו</strong> <small>[תוכל לקיים אותן],</small> מוטב שכך תעשה: <strong>זיל איגרי בהו בההוא עלמא והוית רישא</strong> <small>[לך התגרה בהם מלחמה בעולם ההוא,</small> עולמנו שלנו, <small>ותהיה ראש],</small> <strong>דכתיב</strong> <small>[שנאמר]:</small> <strong>"היו צריה</strong> (של ירושלים) <strong>לראש"</strong> (איכה א, ה), לומר: <strong>כל המיצר לישראל נעשה ראש. אמר ליה</strong> <small>[לו]</small> ושאל אותו אונקלוס עוד: <strong>דיניה דההוא גברא במאי</strong> <small>[דינו,</small> עונשו <small>של אותו האיש,</small> אותך, <small>במה</small> הוא<small>]?</small> <strong>אמר ליה</strong> <small>[לו]:</small>
## דף נז.
 <strong>במאי דפסיק אנפשיה</strong> <small>[במה שפסק</small> דין הוא <small>על עצמו],</small> וכך עושים: <strong>כל יומא</strong> <small>[יום]</small> <strong>מכנשי ליה לקיטמיה</strong> <small>[אוספים אותו, את אפרו]</small> <strong>ודייני ליה</strong> <small>[ודנים אותו]</small> <strong>וקלו ליה ומבדרו אשב ימי</strong> <small>[ושורפים אותו ומפזרים אותו על</small> פני <small>שבעה ימים].</small>
 אחר כך <strong>אזל אסקיה לבלעם בנגידא</strong> <small>[הלך</small> אונקלוס <small>העלה את בלעם באוב],</small> <strong>אמר ליה</strong> <small>[לו]:</small> <strong>מאן חשיב בההוא עלמא</strong> <small>[מי חשוב באותו עולם]?</small> <strong>אמר ליה</strong> <small>[לו]:</small> <strong>ישראל.</strong> שאל אותו: <strong>מהו לאידבוקי בהו</strong> <small>[האם להידבק בהם]?</small> <strong>אמר ליה</strong> <small>[לו]:</small> <strong>"לא תדרש שלומם וטובתם כל הימים"</strong> (כעין לשון הכתוב דברים כג, ז). <strong>אמר ליה</strong> <small>[לו]:</small> <strong>דיניה דההוא גברא במאי</strong> <small>[דינו,</small> עונשו <small>של אותו אדם,</small> שלך, <small>במה</small> הוא<small>]?</small> <strong>אמר ליה</strong> <small>[לו]:</small> <strong>בשכבת זרע רותחת</strong> מבשלים אותו, משום שחטא בזנות וגרם לישראל לזנות.
  אחר כך <strong>אזל</strong> <small>[הלך]</small> אונקלוס <strong>אסקיה בנגידא</strong> <small>[העלה באוב]</small> את <strong>ישו הנוצרי,</strong> <strong>אמר ליה</strong> <small>[לו]</small> אונקלוס: <strong>מאן חשיב בההוא עלמא</strong> <small>[מי חשוב באותו עולם]?</small> <strong>אמר ליה</strong> <small>[לו]:</small> <strong>ישראל.</strong> שאל אותו <strong>מהו לאידבוקי בהו</strong> <small>[האם להידבק בהם]?</small> <strong>אמר ליה</strong> <small>[לו]:</small> <strong>טובתם דרוש, רעתם לא תדרוש, כל הנוגע בהן כאילו נוגע בבבת עינו.</strong>
 <strong>אמר ליה</strong> <small>[לו]:</small> <strong>דיניה דההוא גברא במאי</strong> <small>[דינו</small> עונשו <small>של אותו אדם,</small> שלך, <small>במה]?</small> <strong>אמר ליה</strong> <small>[לו]:</small> <strong>בצואה רותחת. דאמר מר</strong> <small>[החכם]:</small> <strong>כל המלעיג על דברי חכמים נידון בצואה רותחת</strong> וזה היה חטאו, שליגלג על דברי חכמים. ומעירים: <strong>תא חזי</strong> <small>[בוא</small> ו<small>ראה]</small> <strong>מה בין פושעי ישראל לנביאי אומות העולם?</strong> שבלעם שהיה נביא כך יעץ, וישו הנוצרי שהיה מפושעי ישראל דיבר בטובתם.
  ובסיכום הסיפור שסיפרנו שבגלל קמצא ובר קמצא חרבה ירושלים <strong>תניא</strong> <small>[שנויה</small> ברייתא<small>]:</small> <strong>אמר ר' אלעזר: בא וראה כמה גדולה כחה של בושה, שהרי סייע הקדוש ברוך הוא את בר קמצא</strong> שביישוהו, <strong>והחריב</strong> בגלל זה <strong>את ביתו</strong> שלו, בית המקדש, <strong>ושרף את היכלו.</strong>
 <big>א</big> אמרנו בתחילה ש<strong>אתרנגולא ואתרנגולתא חריב טור מלכא</strong> <small>[על תרנגול ותרנגולת חרב הר המלך].</small> ופרטי המעשה כך הם: <strong>דהוו נהיגי</strong> <small>[שהיו נוהגים]</small> שם <strong>כי הוו מפקי חתנא וכלתא, מפקי קמייהו תרנגולא ותרנגולתא</strong> <small>[כאשר היו מוציאים חתן וכלה</small> לחתונה, <small>היו מוציאים לפניהם תרנגול ותרנגולת],</small> <strong>כלומר,</strong> לסימן: <strong>פרו ורבו כתרנגולים.</strong>
 <strong>יומא חד הוה קא חליף גונדא דרומאי</strong> <small>[יום אחד עבר שם גדוד של רומאים],</small> והיה זה בעת חתונה, <strong>שקלינהו</strong> <small>[לקחו]</small> הרומאים את התרנגולים <strong>מינייהו</strong> <small>[מהם],</small> <strong>נפלו עלייהו מחונהו</strong> <small>[התנפלו עליהם</small> בני העיר ו<small>היכו אותם],</small> <strong>אתו</strong> <small>[באו]</small> <strong>אמרו ליה</strong> <small>[לו]</small> <strong>לקיסר: מרדו בך יהודאי</strong> <small>[היהודים]!</small> <strong>אתא עלייהו</strong> <small>[בא עליהם</small> במלחמה<small>].</small> <strong>הוה בהו</strong> <small>[היה בהם]</small> בין יושבי טור מלכא <strong>ההוא</strong> <small>[אדם אחד]</small> שקראו לו <strong>בר דרומא, דהוה קפיץ מילא וקטיל בהו</strong> <small>[שהיה קופץ</small> מרחק <small>מיל והורג בהם</small> ברומאים<small>]</small> ולא היו אלה יכולים לעשות דבר נגדו, <strong>שקליה</strong> <small>[לקחו]</small> ה<strong>קיסר לתאגיה ואותביה אארעא</strong> <small>[את כתרו והניח אותו על הקרקע]</small> לאות אבל. <strong>אמר: ריבוניה דעלמא כוליה</strong> <small>[ריבונו של העולם כולו],</small> <strong>אי ניחא לך, לא תמסריה לההוא גברא לדידיה ולמלכותיה בידיה דחד גברא</strong> <small>[אם נוח לך, אל תמסור את האיש הזה עצמו,</small> אותי, <small>ואת מלכותו בידי אדם אחד</small> בלבד<small>]!</small>
 ובסופו של דבר <strong>אכשליה פומיה</strong> <small>[הכשיל אותו פיו]</small> <strong>לבר דרומא, ואמר</strong> כתוב זה בלשון תרעומת כלפי ה': <strong>"הלא אתה אלהים זנחתנו ולא תצא אלהים בצבאותינו"</strong> (תהלים ס, יב). ותוהים: <strong>דוד נמי אמר הכי</strong> <small>[גם כן אמר כך]!</small> ומשיבים: <strong>דוד אתמוהי קא מתמה</strong> <small>[בתמיהה הוא אומר]</small> ובר דרומא אמר זאת כקובע עובדות.
 <strong>על</strong> <small>[נכנס]</small> בר דרומא <strong>לבית הכסא, אתא דרקונא שמטיה לכרכשיה ונח נפשיה</strong> <small>[בא נחש שמט את בני מעיו ומת].</small> <strong>אמר</strong> הקיסר: <strong>הואיל ואיתרחיש</strong> <small>[והתרחש]</small> <strong>לי ניסא</strong> <small>[נס]</small> שלא מכוחי, <strong>הא זימנא אישבקינהו</strong> <small>[בפעם הזו אניח להם].</small> <strong>שבקינהו ואזל</strong> <small>[הניחם והלך].</small> <strong>איזדקור</strong> <small>[קפצו]</small> <strong>ואכלו ושתו, ואדליקו שרגי</strong> <small>[והדליקו נרות]</small> לשמחה, <strong>עד דאיתחזי בליונא דגושפנקא ברחוק מילא</strong> <small>[שהיתה נראית הדמות שבחותם במרחק מיל]</small> מרוב האור. <strong>אמר: מיחדא קא חדו בי יהודאי</strong> <small>[שמחים בי היהודים]!</small> <strong>הדר אתא עלייהו</strong> <small>[חזר</small> ו<small>בא עליהם].</small>
 <strong>אמר רב אסי: תלת מאה אלפי שליפי סייפא עיילו לטור מלכא</strong> <small>[שלוש מאות אלף שולפי חרב נכנסו להר המלך],</small> <strong>וקטלו בה תלתא יומי ותלתא לילוותא</strong> <small>[והרגו בה שלושה ימים ושלושה לילות],</small> <strong>ובהך גיסא הלולי וחנגי</strong> <small>[ובאותו</small> הזמן <small>בצד</small> אחד של הר המלך היו עדיין <small>חתונות ושמחות],</small> <strong>ולא הוו ידעי הני בהני</strong> <small>[היו יודעים אלה באלה]</small> מרוב גודלו של המקום.
 <big>ב</big> על הכתוב <strong>"בלע ה' ולא חמל את כל נאות יעקב"</strong> (איכה ב, ב) מספרים: <strong>כי אתא</strong> <small>[כאשר בא]</small> <strong>רבין</strong> מארץ ישראל לבבל <strong>אמר</strong> בשם <strong>ר' יוחנן: אלו ששים רבוא עיירות שהיו לו לינאי המלך בהר המלך.</strong> ש<strong>אמר רב יהודה אמר רב אסי: ששים רבוא עיירות היו לו לינאי המלך בהר המלך, וכל אחת ואחת היו בה</strong> תושבים <strong>כיוצאי מצרים, חוץ משלש</strong> עיירות <strong>שהיו בהן כפלים כיוצאי מצרים.</strong>
 ו<strong>אלו הן</strong> העיירות: <strong>כפר ביש, כפר שיחליים, כפר דכריא.</strong> ומסבירים את השמות המוזרים הללו: <strong>כפר ביש</strong> <small>[רע]</small> — ש<strong>לא יהבי ביתא לאושפיזא</strong> <small>[היו נותנים בית לאורח].</small> <strong>כפר שיחליים</strong> — משום <strong>שהיתה פרנסתן מן שחליים. כפר דכריא</strong> <small>[זכרים]</small> — <strong>אמר ר' יוחנן: שהיו נשותיהן יולדות זכרים תחלה, ויולדות נקבה באחרונה ו</strong>אז <strong>פוסקות</strong> מללדת,
 ולכן קראו להם כפר זכרים. <strong>אמר עולא: לדידי חזי לי ההוא אתרא</strong> <small>[אני עצמי ראיתי את המקום ההוא],</small> <strong>ואפילו שיתין ריבוותא קני</strong> <small>[ששים רבוא קנים]</small> <strong>לא מחזיק</strong> (מכיל), וכל שכן מספר כזה של אנשים. <strong>אמר ליה ההוא מינא</strong> <small>[אמר לו מין אחד]</small> <strong>לר' חנינא: שקורי משקריתו</strong> <small>[משקרים אתם]</small> שאתם מגזימים כך! <strong>אמר ליה</strong> <small>[לו]:</small> <strong>"ארץ צבי"</strong> (ראה ירמיה ג, יט) <strong>כתיב</strong> <small>[כתוב]</small> <strong>בה,</strong> בארץ ישראל, <strong>מה צבי זה</strong> — <strong>אין עורו מחזיק את בשרו,</strong> שלאחר שפושטים אותו העור מתכווץ, <strong>אף ארץ ישראל</strong> — <strong>בזמן שיושבין עליה רווחא</strong> <small>[</small>היא <small>מתרווחת],</small> <strong>ובזמן שאין יושבין עליה גמדא</strong> <small>[</small>היא <small>מתכווצת]</small> ולכן, אותו מקום שלפני החורבן הכיל מספר כה גדול של תושבים הינו קטן כל כך עכשיו.
 <big>ג</big> מסופר: <strong>רב מניומי בר חלקיה ורב חלקיה בר טוביה ורב הונא בר חייא הוו יתבי גבי הדדי</strong> <small>[היו יושבים יחד],</small> <strong>אמרי</strong> <small>[אמרו]:</small> <strong>אי איכא דשמיע ליה מילתא</strong> <small>[אם יש מישהו ששמע דבר]</small> <strong>מכפר סכניא של מצרים</strong> שהיה באותו איזור, <strong>לימא</strong> <small>[שיספר].</small>
 <strong>פתח חד מינייהו</strong> <small>[אחד מהם]</small> <strong>ואמר: מעשה בארוס וארוסתו שנשבו לבין הגוים ו</strong>הגויים <strong>השיאום זה לזה, אמרה לו</strong> הארוסה: <strong>"בבקשה ממך, אל תגע בי, שאין לי כתובה ממך",</strong> שאין אנו נשואים עדיין, <strong>ולא נגע בה עד יום מותו.</strong>
 <strong>וכשמת, אמרה להן,</strong> לחכמים: <strong>סיפדו לזה,</strong> לפי <strong>שפטפט</strong> (ביזה, ליגלג על) <strong>יצרו יותר מיוסף, שאילו ביוסף לא הוה</strong> <small>[היתה]</small> <strong>אלא חדא שעתא</strong> <small>[שעה אחת]</small> שכבש את יצרו בנסיון עם אשת פוטיפר (בראשית ל״ט:י׳), <strong>והאי</strong> <small>[וזה]</small> <strong>כל יומא ויומא</strong> <small>[יום ויום].</small> ועוד, <strong>ואילו יוסף לאו</strong> <small>[לא]</small> היה זה <strong>בחדא מטה</strong> <small>[במיטה אחת],</small> <strong>והאי בחדא מטה</strong> <small>[וזה במיטה אחת].</small> ועוד, <strong>ואילו יוסף לאו</strong> <small>[לא]</small> היתה זאת <strong>אשתו, והא</strong> <small>[וזו]</small> <strong>אשתו,</strong> שכבר היתה מקודשת = מאורסת לו.
 <strong>פתח אידך</strong> <small>[אחר]</small> <strong>ואמר: מעשה ועמדו ארבעים מודיות</strong> (סאים של תבואה) <strong>ב</strong>מחיר <strong>דינר אחד,</strong> ואחר כך אירע ש<strong>נחסר השער מודיא אחת,</strong> ומכרו רק שלושים ותשע בדינר, <strong>ובדקו</strong> מה החטא שגרם לכך, <strong>ומצאו אב ובנו שבאו על נערה מאורסה ביום הכפורים, והביאום לבית דין וסקלום, וחזר השער למקומו.</strong>
 <strong>פתח אידך</strong> <small>[אחר]</small> <strong>ואמר: מעשה באדם אחד שנתן עיניו באשתו לגרשה, ו</strong>אולם <strong>היתה כתובתה מרובה</strong> ולא רצה לשלם לה. <strong>מה עשה? הלך וזימן את שושביניו</strong> (ידידיו) <strong>והאכילן והשקן, שיכרן</strong> (עשאם שיכורים) <strong>והשכיבן</strong> את השושבינים ואת אשתו <strong>על מיטה אחת, והביא לובן ביצה</strong> שנראה כשכבת זרע <strong>והטיל ביניהן, והעמיד להן עדים</strong> שראו אותם כך, <strong>ובא לבית דין</strong> לומר שזנתה תחתיו.
 <strong>היה שם זקן אחד מתלמידי שמאי הזקן ובבא בן בוטא שמו, אמר להן, כך מקובלני משמאי הזקן: לובן ביצה סולד מן האור</strong> (אש) שהוא מתקשה על ידי חום, <strong>ושכבת זרע דוחה מן האור,</strong> נכנסת לתוך הבגד על ידי החום. <strong>בדקו ומצאו כדבריו</strong> שלא היתה זו שכבת זרע אלא לובן ביצה, <strong>והביאוהו</strong> את האיש <strong>לבית דין והלקוהו והגבוהו</strong> בסוף את <strong>כתובתה ממנו.</strong>
 <strong>אמר ליה</strong> <small>[לו]</small> <strong>אביי לרב יוסף: ו</strong>כי <strong>מאחר דהוו</strong> <small>[שהיו]</small> <strong>צדיקים כולי האי</strong> <small>[כל כך]</small> <strong>מאי טעמא איענוש</strong> <small>[מה טעם נענשו]</small> ונחרבו? <strong>אמר ליה</strong> <small>[לו]:</small> <strong>משום שלא איאבול</strong> <small>[התאבלו]</small> <strong>על ירושלים, דכתיב</strong> <small>[ש</small>כן <small>נאמר]:</small> <strong>"שמחו את ירושלם וגילו בה כל אוהביה, שישו אתה משוש כל המתאבלים עליה"</strong> (ישעיה סו, י), לומר שמי שמתאבל על ירושלים זוכה לשמוח בבניינה, ולהיפך.
 <big>ד</big> ועל מה שאמרנו בתחילה: <strong>אשקא דריספק חריב</strong> <small>[על,</small> בגלל <small>יצול של עגלה נחרבה]</small> העיר <strong>ביתר,</strong> מספרים: <strong>דהוו נהיגי כי הוה מתיליד ינוקא</strong> — <strong>שתלי ארזא</strong> <small>[שהיו נוהגים</small> בביתר <small>כאשר נולד תינוק</small> — <small>היו שותלים ארז],</small> <strong>ינוקתא</strong> — <strong>שתלי תורניתא</strong> <small>[</small>כשהיתה נולדת <small>תינוקת</small> — היו <small>שותלים תורנית],</small> <strong>וכי הוו מינסבי קייצי להו ועבדו גננא</strong> <small>[וכאשר היו נישאים</small> זה עם זה <small>היו קוצצים</small> את העצים הללו <small>ועושים</small> להם מהם <small>חופה].</small> <strong>יומא חד הוה קא חלפא ברתיה</strong> <small>[יום אחד עברה</small> שם <small>בתו]</small> של ה<strong>קיסר, אתבר שקא דריספק</strong> <small>[נשבר יצול העגלה]</small> שבה נסעה, <strong>קצו ארזא ועיילו</strong> <small>[קצצו</small> עבדיה <small>ארז</small> אחד, מאותם ארזים, <small>והכניסו]</small> <strong>לה,</strong> וכיון שהיה הדבר חשוב בעיני אנשי העיר ביתר <strong>אתו נפול עלייהו מחונהו</strong> <small>[באו</small> בני ביתר <small>התנפלו עליהם</small> ו<small>היכו אותם].</small> <strong>אתו</strong> <small>[באו]</small> האנשים <strong>אמרו ליה</strong> <small>[לו]</small> <strong>לקיסר: מרדו בך יהודאי</strong> <small>[היהודים]!</small> <strong>אתא עלייהו</strong> <small>[בא עליהם]</small> למלחמה.
  ועל אותה שעה דרשו, נאמר: <strong>"גדע בחרי אף כל קרן ישראל"</strong> (איכה ב, ג) <strong>אמר ר' זירא אמר ר' אבהו אמר ר' יוחנן: אלו שמונים אלף קרני מלחמה,</strong> כלומר, מפקדי יחידות צבא שהחזיקו בידם חצוצרות לתקוע בהן, <strong>שנכנסו לכרך ביתר בשעה שלכדוה, והרגו בה אנשים ונשים וטף, עד שהלך דמן</strong> של כל אלה <strong>ונפל לים הגדול. שמא תאמר קרובה היתה</strong> לים — <strong>רחוקה היתה מיל.</strong>
 וכיוצא בזה <strong>תניא</strong> <small>[שנויה</small> ברייתא<small>],</small> <strong>ר' אליעזר הגדול אומר: שני נחלים יש בבקעת ידים</strong> שבאותו אזור <strong>אחד מושך אילך,</strong> לצד אחד, <strong>ואחד מושך אילך, ושיערו חכמים</strong> שלאחר המלחמה היו שם <strong>שני חלקים מים ואחד דם. במתניתא תנא</strong> <small>[בברייתא שנו]:</small> <strong>שבע שנים בצרו גוים את כרמיהן מדמן של ישראל</strong> שזיבל את השדות <strong>בלא</strong> שיצטרכו <strong>זבל</strong> אחר.
## דף נז:
 <big>א</big> <strong>אמר ר' חייא בר אבין אמר ר' יהושע בן קרחה: סח</strong> (סיפר) <strong>לי זקן אחד מאנשי ירושלים: בבקעה זו</strong> שאתה רואה <strong>הרג נבוזראדן רב טבחים</strong> של נבוכדנאצר מלך בבל <strong>מאתים ואחת עשרה רבוא</strong> נפש, <strong>ובירושלים</strong> עצמה <strong>הרג תשעים וארבע רבוא</strong> נפש <strong>על אבן אחת, עד שהלך דמן</strong> של ההרוגים <strong>ונגע בדמו של זכריה, לקיים מה שנאמר: "ודמים בדמים נגעו"</strong> (הושע ד, ב).
  וכך היה מעשה: <strong>אשכחיה לדמיה</strong> <small>[מצא</small> נבוזראדן <small>את דמו]</small> של <strong>זכריה דהוה קא מרתח וסליק</strong> <small>[שהיה מבעבע ועולה],</small> <strong>אמר: מאי האי</strong> <small>[מהו זה]?</small> <strong>אמרו ליה</strong> <small>[לו]:</small> <strong>דם זבחים דאשתפוך</strong> <small>[שנשפך].</small> <strong>אייתי דמי</strong> <small>[הביא דמים]</small> של בהמות <strong>ולא אידמו</strong> <small>[היה דומה]</small> לדם זה.
 <strong>אמר להו</strong> <small>[להם],</small> לאנשי ירושלים: <strong>אי אמריתו</strong> <small>[אם אומרים אתם]</small> <strong>לי</strong> — <strong>מוטב, ואי לאו</strong> <small>[ואם לא]</small> — <strong>מסריקנא לבשרייכו במסרקי דפרזלי</strong> <small>[מסרק אני את בשרכם במסרקות של ברזל].</small> <strong>אמרי ליה</strong> <small>[אמרו לו]:</small> <strong>מאי נימא</strong> <small>[מה נאמר]</small> <strong>לך? נבייא הוה בן דהוה קא מוכח לן במילי דשמיא</strong> <small>[נביא היה בנו שהיה מוכיח אותנו בענייני שמים],</small> <strong>קמינן עילויה וקטלינן ליה</strong> <small>[קמנו עליו והרגנו אותו],</small> <strong>והא</strong> <small>[וזה]</small> <strong>כמה שנין</strong> <small>[שנים]</small> ש<strong>לא קא נייח דמיה</strong> <small>[נח דמו].</small>
 <strong>אמר להו</strong> <small>[להם]:</small> <strong>אנא מפייסנא ליה</strong> <small>[אני אפייס אותו].</small> <strong>אייתי</strong> <small>[הביא]</small> <strong>סנהדרי גדולה וסנהדרי קטנה קטל עילויה</strong> <small>[הרג עליו]</small> ליד הדם הזה <strong>ולא נח</strong> הדם מרתיחתו. הביא <strong>בחורים ובתולות קטל עילויה</strong> <small>[הרג עליו]</small> <strong>ולא נח</strong> הדם. <strong>אייתי</strong> <small>[הביא]</small> <strong>תינוקות של בית רבן קטל עילויה</strong> <small>[הרג עליו]</small> <strong>ולא נח. אמר ליה</strong> <small>[לו]</small> נבוזראדן בסוף: <strong>זכריה, זכריה, טובים שבהן איבדתים,</strong> וכי <strong>ניחא</strong> <small>[נוח]</small> <strong>לך דאבדינהו לכולהו</strong> <small>[שאאבד את כולם]?</small> <strong>כדאמר ליה הכי</strong> <small>[כאשר אמר לו כך]</small> <strong>נח</strong> הדם.
 <strong>בההיא שעתא</strong> <small>[באותה שעה]</small> <strong>הרהר</strong> נבוזראדן <strong>תשובה בדעתיה</strong> <small>[בדעתו],</small> <strong>אמר</strong> לעצמו: <strong>ומה אם על נפש אחת,</strong> זכריה — <strong>כך</strong> נוקם הקדוש ברוך הוא בישראל, <strong>ההוא גברא דקטל כל הני נשמתא</strong> <small>[אותו אדם,</small> אני, <small>שהרג כל אותם הנשמות]</small> — <strong>על אחת כמה וכמה</strong> שיהא עונשו מרובה! <strong>ערק אזל שדר שטר פרטתא בביתיה ואגייר</strong> <small>[ברח, הלך</small> ו<small>שלח שטר צוואה לביתו והתגייר].</small>
 ובענין זה <strong>תנא</strong> <small>[שנה</small> חכם בברייתא<small>]:</small> <strong>נעמן,</strong> שר צבא מלך ארם (ראה מלכים ב ה׳:א׳), <strong>גר תושב היה</strong> שלא קיבל עליו כל המצוות, ואילו <strong>נבוזראדן גר צדק</strong> ממש <strong>היה</strong> וכפי שמתואר לעיל.
  ואגב כך מספרים: <strong>מבני בניו של המן למדו תורה בבני ברק. מבני בניו של סיסרא למדו תינוקות בירושלים. מבני בניו של סנחריב</strong> זכו ו<strong>למדו תורה ברבים. מאן אינון</strong> <small>[מי הם</small> אלה<small>]?</small> — <strong>שמעיה ואבטליון,</strong> רבותיו של הלל הזקן.
  ולענין המעשה בדמו של זכריה אומרים שהכתוב מרמז על כך, <strong>היינו דכתיב</strong> <small>[זהו שנאמר]:</small> <strong>"</strong>להעלות חמה לנקום נקם <strong>נתתי את דמה על צחיח סלע לבלתי הכסות"</strong> (יחזקאל כד, ח).
 <big>ב</big> כיון שמדברים בענייני החורבן וצרות ישראל, מביאים עוד: על הכתוב <strong>"הקל קול יעקב והידים ידי עשו"</strong> (בראשית כז, כב), דרשו: <strong>"הקל"</strong> — <strong>זה אדריינוס קיסר,</strong> שהביא לבכי וצעקה, <strong>שהרג באלכסנדריא של מצרים ששים רבוא על ששים רבוא, כפלים כיוצאי מצרים. "קול יעקב"</strong> — <strong>זה אספסיינוס קיסר, שהרג בכרך ביתר ארבע מאות רבוא, ואמרי לה</strong> <small>[ויש אומרים]:</small> <strong>ארבעת אלפים רבוא. "והידים ידי עשו"</strong> — <strong>זו מלכות הרשעה</strong> רומי, <strong>שהחריבה את בתינו,</strong> בית המקדש, <strong>ושרפה את היכלנו, והגליתנו מארצנו.</strong>
 <strong>דבר אחר: "הקל קול יעקב" — אין לך תפלה שמועלת</strong> (פועלת בעולם) <strong>שאין</strong> משתתף <strong>בה</strong> מישהו <strong>מזרעו של יעקב.</strong> ומצד שני <strong>"והידים ידי עשו"</strong> — <strong>אין לך מלחמה שנוצחת שאין בה</strong> מישהו <strong>מזרעו של עשו.</strong>
 <strong>והיינו</strong> <small>[וזהו]</small> ש<strong>אמר ר' אלעזר: "בשוט לשון תחבא"</strong> (איוב ה, כא) ופירשו: <strong>בחירחורי לשון תחבא,</strong> כלומר, על ידי מריבה שבאה בגלל הלשון צריכים הכל להיחבא. <strong>אמר רב יהודה אמר רב, מאי דכתיב</strong> <small>[מהו שנאמר]:</small> <strong>"על נהרות בבל שם ישבנו גם בכינו בזכרנו את ציון"</strong> (תהלים קלז, א)? <strong>מלמד, שהראהו הקדוש ברוך הוא לדוד חורבן בית ראשון וחורבן בית שני. חורבן בית ראשון</strong> — <strong>שנאמר: "על נהרות בבל שם ישבנו גם בכינו".</strong> חורבן <strong>בית שני — דכתיב</strong> <small>[שנאמר]:</small> <strong>"זכר ה' לבני אדום את יום ירושלם האמרים ערו ערו עד היסוד בה"</strong> (תהלים קלז, ז), שנחרבה בידי בני רומי ("בני אדום").
 <strong>אמר רב יהודה אמר שמואל, ואיתימא</strong> <small>[ויש אומרים]</small> <strong>ר' אמי</strong> אמר זאת, <strong>ואמרי לה במתניתא תנא</strong> <small>[ויש אומרים שבברייתא</small> היא <small>שנויה]:</small> <strong>מעשה בארבע מאות ילדים וילדות שנשבו לקלון</strong> (זנות), ו<strong>הרגישו בעצמן למה הן מתבקשים,</strong> כלומר, לשם מה לוקחים אותם,<strong> אמרו</strong> הילדים: <strong>אם אנו טובעין בים</strong> האם <strong>אנו באין לחיי העולם הבא</strong> אם נאבד עצמנו לדעת?<strong> דרש להן הגדול שבהן</strong>: נאמר: <strong>"אמר ה' מבשן אשיב אשיב ממצלות ים"</strong> (תהלים סח, כג), <strong>"מבשן אשיב"</strong> — <strong>מבין שיני אריה, "אשיב ממצלות ים"</strong> — <strong>אלו שטובעין בים</strong> לשם שמים.
 <strong>כיון ששמעו ילדות כך, קפצו כולן ונפלו לתוך הים. נשאו ילדים קל וחומר בעצמן ואמרו: מה הללו שדרכן לכך,</strong> להיבעל — <strong>כך</strong> הן עושות כדי שלא לבוא לזנות, <strong>אנו שאין דרכנו לכך</strong> — <strong>על אחת כמה וכמה! אף הם קפצו לתוך הים. ועליהם הכתוב אומר: "כי עליך הרגנו כל היום נחשבנו כצאן טבחה"</strong> (תהלים מד, כג).
 <strong>ורב יהודה אמר:</strong> פסוק זה נאמר על <strong>אשה ושבעה בניה</strong> שמתו על קידוש השם. וכך היה מעשה: <strong>אתיוהו קמא לקמיה</strong> <small>[הביאו את הראשון</small> מבין בניה <small>לפני]</small> ה<strong>קיסר, אמרו ליה</strong> <small>[לו]:</small> <strong>פלח</strong> <small>[עבוד]</small> <strong>לעבודה זרה!</strong> <strong>אמר להו</strong> <small>[להם]:</small> <strong>כתוב בתורה: "אנכי ה' אלהיך"</strong> (שמות כ, ב). <strong>אפקוהו וקטלוהו</strong> <small>[הוציאוהו והרגוהו],</small>
 <strong>ואתיוהו לאידך לקמיה</strong> <small>[והביאו את</small> האח <small>האחר לפני]</small> ה<strong>קיסר, אמרו ליה</strong> <small>[לו]:</small> <strong>פלח</strong> <small>[עבוד]</small> <strong>לעבודה זרה!</strong> <strong>אמר להו</strong> <small>[להם]:</small> <strong>כתוב בתורה: "לא יהיה לך אלהים אחרים על פני"</strong> (שמות כ, ג). <strong>אפקוהו וקטלוהו</strong> <small>[הוציאוהו והרגוהו].</small> <strong>אתיוהו לאידך</strong> <small>[הביאו את האחר],</small> <strong>אמרו ליה</strong> <small>[לו]:</small> <strong>פלח</strong> <small>[עבוד]</small> <strong>לעבודה זרה!</strong> <strong>אמר להו</strong> <small>[להם]:</small> <strong>כתוב בתורה: "זבח לאלהים יחרם"</strong> (שמות כב, יט). <strong>אפקוהו וקטלוהו</strong> <small>[הוציאוהו והרגוהו].</small>
 <strong>אתיוהו לאידך</strong> <small>[הביאו את האחר],</small> <strong>אמרו ליה</strong> <small>[לו]:</small> <strong>פלח</strong> <small>[עבוד]</small> <strong>לעבודה זרה!</strong> <strong>אמר להו</strong> <small>[להם]:</small> <strong>כתוב בתורה: "לא תשתחוה לאל אחר"</strong> (שמות לד, יד). <strong>אפקוהו וקטלוהו</strong> <small>[הוציאוהו והרגוהו].</small> <strong>אתיוהו לאידך</strong> <small>[הביאו את האחר],</small> <strong>אמרו ליה</strong> <small>[לו]:</small> <strong>פלח</strong> <small>[עבוד]</small> <strong>לעבודה זרה!</strong> <strong>אמר להו</strong> <small>[להם]:</small> <strong>כתוב בתורה: "שמע ישראל ה' אלהינו ה' אחד"</strong> (דברים ו, ד). <strong>אפקוהו וקטלוהו</strong> <small>[הוציאוהו והרגוהו].</small>
 <strong>אתיוהו לאידך</strong> <small>[הביאו את האחר],</small> <strong>אמרו ליה</strong> <small>[לו]:</small> <strong>פלח</strong> <small>[עבוד]</small> <strong>לעבודה זרה! אמר להו</strong> <small>[להם]:</small> <strong>כתוב בתורה: "וידעת היום והשבת אל לבבך כי ה' הוא האלהים בשמים ממעל ועל הארץ מתחת אין עוד"</strong> (שמות ד, לט). <strong>אפקוהו וקטלוהו</strong> <small>[הוציאוהו והרגוהו].</small>
 <strong>אתיוהו לאידך</strong> <small>[הביאו את האחר],</small> <strong>אמרו ליה</strong> <small>[לו]:</small> <strong>פלח</strong> <small>[עבוד]</small> <strong>לעבודה זרה! אמר להו</strong> <small>[להם]:</small> <strong>כתוב בתורה: "את ה' האמרת</strong> היום... <strong>וה' האמירך היום"</strong> (שמות כו, יז-יח), <strong>כבר נשבענו להקדוש ברוך הוא שאין אנו מעבירין</strong> (מחליפים) <strong>אותו באל אחר, ואף הוא נשבע לנו שאין מעביר</strong> <strong>אותנו באומה אחרת.</strong>
 היה זה הקטן שבבנים, ריחם עליו הקיסר ורצה למצוא דרך שלא ייהרג, <strong>אמר ליה</strong> <small>[לו]</small> <strong>קיסר: אישדי</strong> <small>[אזרוק]</small> <strong>לך גושפנקא</strong> <small>[חותמת]</small> <strong>וגחין ושקליה</strong> <small>[ותתכופף ותרים אותה],</small> <strong>כי היכי דלימרו</strong> <small>[כדי שיאמרו]:</small> <strong>קביל עליה הרמנא דמלכא</strong> <small>[קיבל עליו את פקודת המלכות],</small> <strong>אמר ליה</strong> <small>[לו]</small> בלשון קללה: <strong>חבל עלך קיסר, חבל עלך קיסר,</strong> אם <strong>על כבוד עצמך כך</strong> אתה עושה שאעמוד ואקיים את פקודתך ולא תבטל אותה, <strong>על כבוד הקדוש ברוך הוא על אחת כמה וכמה!</strong>
 <strong>אפקוהו למיקטליה</strong> <small>[הוציאו אותו להיהרג],</small> <strong>אמרה להו אימיה</strong> <small>[להם אימו]:</small> <strong>יהבוהו ניהלי ואינשקיה פורתא</strong> <small>[תנו אותו לי ואנשק אותו מעט].</small> <strong>אמרה לו: בניי, לכו ואמרו לאברהם אביכם אתה עקדת מזבח אחד ואני עקדתי שבעה מזבחות! אף היא</strong> לבסוף <strong>עלתה לגג ונפלה ומתה. יצתה</strong> (יצאה) <strong>בת קול ואמרה: "אם הבנים שמחה"</strong> (תהלים קיג, ט).
 <strong>ר' יהושע בן לוי אמר:</strong> "כי עליך הורגנו כל היום" <strong>זו</strong> ברית <strong>מילה שניתנה ב</strong>יום ה<strong>שמיני,</strong> שהרי שופכים את דמם לשם ברית עם ה'. <strong>ר' שמעון בן לקיש אמר:</strong> פסוק זה נאמר ב<strong>אלו תלמידי חכמים שמראין הלכות שחיטה בעצמן,</strong> שמראים על עצמם איך עושים שחיטה ופעמים נפצעים בכך. ש<strong>אמר רבא: כל מילי ליחזי איניש בנפשיה</strong> <small>[כל דבר</small> יכול <small>שיראה</small> שידגים <small>אדם בעצמו],</small> <strong>בר</strong> <small>[חוץ]</small> <strong>משחיטה ודבר אחר</strong> (תשמיש), שאינו יכול להראות דוגמה בפועל איך עושים זאת.
 <strong>רב נחמן בר יצחק אמר:</strong> "כי עליך הורגנו כל היום" <strong>אלו תלמידי חכמים שממיתין עצמן על דברי תורה,</strong> ו<strong>כ</strong>דברי <strong>ר' שמעון בן לקיש,</strong> ש<strong>אמר ר' שמעון בן לקיש: אין דברי תורה מתקיימין אלא במי שממית עצמו עליהם, שנאמר: "זאת התורה אדם כי ימות באהל"</strong> (במדבר יט, יד). <strong>אמר רבה בר בר חנה אמר ר' יוחנן: ארבעים סאה</strong>
## דף נח.
 <strong>קצוצי</strong> (בתי) <strong>תפילין נמצאו בראשי הרוגי ביתר. ר' ינאי בר' ישמעאל אמר: שלש קופות</strong> (סלים גדולים) <strong>של ארבעים ארבעים סאה</strong> של תפילין. <strong>במתניתא תנא</strong> <small>[בברייתא שנו]:</small> <strong>ארבעים קופות של שלש שלש סאין.</strong>
 ומעירים: <strong>ולא פליגי</strong> <small>[חלוקים]</small> ר' יוחנן ור' ינאי: <strong>הא דרישא, הא דדרעא</strong> <small>[זו ב</small>תפילין <small>של ראש, זו ב</small>תפילין <small>של יד]</small> שבגלל ההבדל בדרך עשייתן היו גם נבדלות בגודלן.
 <strong>אמר ר' אסי: ארבעה קבין מוח</strong> של תינוקות שרוצצו את גולגולותיהם <strong>נמצאו על אבן אחת. עולא אמר: תשעת קבין. אמר רב כהנא, ואיתימא</strong> <small>[ויש אומרים]</small> שאמר זאת <strong>שילא בר מרי: מאי קראה</strong> <small>[מהו הכתוב]</small> המרמז על כך? — <strong>"בת בבל השדודה אשרי שישלם לך</strong> את גמולך שגמלת לנו <strong>אשרי שי   אחז ונפץ את עלליך אל הסלע"</strong> (תהלים קלז, ח-ט).
 <big>א</big> נאמר: <strong>"בני ציון היקרים המסלאים בפז"</strong> (איכה ד, ב), <strong>מאי</strong> <small>[מה]</small> פירוש <strong>"מסלאים בפז"? אילימא</strong> <small>[אם תאמר]</small> <strong>דהוו מחפי בפיזא</strong> <small>[שהיו מחופים</small> מכוסים ממש <small>בפז],</small> <strong>והאמרי דבי</strong> <small>[והרי אמרו בבית]</small> מדרשו של <strong>ר' שילא: תרתי מתקלי איסתירי פיזא נחות בעלמא</strong> <small>[שני משקלות איסרי פז ירדו לעולם],</small> <strong>חדא ברומי וחדא בכולי עלמא</strong> <small>[אחד ברומא ואחד בכל העולם]</small> אם כן, בודאי אי אפשר היה לחפות את בני ירושלים בפז, שהרי אין די פז בעולם כולו! <strong>אלא</strong> הכוונה היא שהיו מהוללים ("מסולאים") ביופיים עד <strong>שהיו מגנין</strong> (משפילים) <strong>את הפז ביופיין.</strong>
 ומספרים: <strong>מעיקרא חשיבי דרומאי הוו נקטי בליונא דגושפנקא ומשמשי ערסייהו</strong> <small>[מתחילה חשובי הרומאים היו מחזיקים תבליט של חותם והיו משמשים מיטתם]</small> כנגד התמונה היפה, כדי שיהיו להם ילדים יפים כיוצא בה, <strong>מכאן ואילך,</strong> מזמן המלחמה, <strong>מייתו</strong> <small>[היו מביאים]</small> <strong>בני ישראל ואסרי בכרעי דפורייהו ומשמשי</strong> <small>[ואוסרים אותם ברגלי מיטותיהם והיו משמשים מיטתם]</small> כנגדם, משום שהיו יפים כל כך.
  היה מעשה שעשו כך לשני ילדים, <strong>אמר ליה חד לחבריה</strong> <small>[אמר לו אחד לחבירו]:</small> <strong>הא, היכא כתיבא</strong> <small>[</small>צרה <small>זו, היכן</small> היא <small>כתובה]?</small> <strong>אמר ליה</strong> <small>[לו]:</small> כפי שנאמר: <strong>"גם כל חלי וכל מכה אשר לא כתוב בספר התורה הזאת"</strong> (דברים כח, סא). <strong>אמר: כמה מרחיקנא מדוכתא פלן</strong> <small>[כמה אני רחוק מהמקום הזה],</small> כלומר, בלימודי שלמדתי, כמה עוד היה לי ללמוד כדי להגיע לשם, לאותו פסוק? <strong>אמר ליה</strong> <small>[לו]:</small> <strong>אינגד פוסתא ופלגא</strong> <small>[אם היית מושך דף וחצי]</small> היית מגיע לשם. <strong>אמר ליה</strong> <small>[לו]</small> הילד ששאלו: <strong>אי מטאי לגביה</strong> <small>[אם הייתי מגיע אצלו,</small> לפסוק <small>זה]</small> <strong>לא איצטריכי לך</strong> <small>[הייתי צריך אותך],</small> שהייתי יודע מעצמי שעל כך מדובר בכתוב.
 <strong>אמר רב יהודה אמר שמואל משום רבן שמעון בן גמליאל, מאי דכתיב</strong> <small>[מהו שנאמר]:</small> <strong>"עיני עוללה לנפשי מכל בנות עירי"</strong> (איכה ג, נא)? <strong>ארבע מאות בתי כנסיות היו בכרך ביתר, ובכל אחת ואחת היו בה ארבע מאות מלמדי תינוקות</strong> (ילדים), <strong>וכל אחד ואחד</strong> מהמלמדים הללו <strong>היו לפניו ארבע מאות תינוקות של בית רבן,</strong>
 <strong>וכשהיה אויב נכנס לשם היו</strong> התינוקות <strong>דוקרין אותן בחוטריהן</strong> (קני הכתיבה שבידם), <strong>וכשגבר אויב ולכדום, כרכום</strong> את כל התינוקות הללו <strong>בספריהם והציתום באש.</strong>
 ועוד בענין ילדי ירושלים, <strong>תנו רבנן</strong> <small>[שנו חכמים]:</small> <strong>מעשה בר' יהושע בן חנניה שהלך לכרך גדול שברומי, אמרו לו: תינוק</strong> (ילד) <strong>אחד יש בבית האסורים,</strong> והוא <strong>יפה עינים וטוב רואי וקווצותיו סדורות לו תלתלים. הלך ועמד על פתח בית האסורים, אמר</strong> כאילו לעצמו: <strong>"מי נתן למשסה יעקב וישראל לבוזזים"</strong> (ישעיה מב, כד)? <strong>ענה אותו תינוק ואמר</strong> את המשך הכתוב: <strong>"הלא ה' זו חטאנו לו ולא אבו בדרכיו הלוך ולא שמעו בתורתו"</strong> (ישעיה מב, כד).
 <strong>אמר</strong> ר' יהושע: <strong>מובטחני בו ש</strong>יהיה <strong>מורה הוראה בישראל</strong> אם יתנו לו את ההזדמנות לכך, שהרי כבר עתה הוא חכם כל כך. ונשבע: <strong>העבודה</strong> (בעבודת המקדש)! <strong>שאיני זז מכאן עד שאפדנו בכל ממון שפוסקין</strong> (שקובעים) <strong>עליו. אמרו: לא זז משם עד שפדאו בממון הרבה, ו</strong>אכן, <strong>לא היו ימים מועטין עד שהורה הוראה בישראל. ומנו</strong> <small>[ומי הוא</small> זה<small>]?</small> — <strong>ר' ישמעאל בן אלישע.</strong>
 <strong>אמר רב יהודה אמר רב: מעשה בבנו ובבתו של</strong> הכהן הגדול <strong>ר' ישמעאל בן אלישע שנשבו לשני אדונים</strong> שונים. <strong>לימים נזדווגו</strong> (נפגשו) <strong>שניהם במקום אחד,</strong> אדון <strong>זה אומר: יש לי עבד שאין כיופיו בכל העולם, וזה אומר: יש לי שפחה שאין בכל העולם כולו כיופיה,</strong>
 <strong>אמרו</strong> האדונים: <strong>בוא ונשיאם</strong> את העבד והשפחה <strong>זה לזה, ונחלק</strong> בינינו <strong>בוולדות</strong> שיוולדו להם, שודאי יהיו יפים מאד. <strong>הכניסום לחדר</strong> להתייחד, <strong>זה</strong> הבן <strong>ישב בקרן זוית</strong> (פינה) <strong>זה, וזו</strong> הבת <strong>ישבה בקרן זוית זה, זה אומר: אני כהן בן כהנים גדולים,</strong> אני <strong>אשא שפחה? וזאת אומרת: אני כהנת בת כהנים גדולים אנשא לעבד? ובכו כל הלילה.</strong>
 <strong>כיון שעלה עמוד השחר, הכירו זה את זה</strong> שהם אח ואחות, <strong>ונפלו זה על זה וגעו בבכיה עד שיצאה נשמתן</strong> מרוב צער. <strong>ועליהן קונן ירמיה: "על אלה אני בוכיה עיני עיני י   רדה מים"</strong> (איכה א, טו).
 <strong>אמר ריש לקיש: מעשה באשה אחת וצפנת בת פניאל שמה,</strong> ולמה קראו לה כך? <strong>צפנת</strong> — <strong>ש</strong>היו <strong>הכל צופין ביופיה, בת פניאל</strong> — שהיתה <strong>בתו של כהן גדול ששימש לפני ולפנים</strong> בקודש הקדשים בבית המקדש,
 <strong>שנתעלל בה</strong> ואנסה <strong>שבאי</strong> (שודד) <strong>כל הלילה. למחר הלבישה שבעה חלוקים והוציאה למוכרה. בא אדם אחד שהיה מכוער ביותר, אמר לו</strong> האיש למוכר: <strong>הראני את יופיה, אמר לו: ריקא! אם אתה רוצה ליקח</strong> (לקנות) אותה — <strong>קח</strong> (קנה), <strong>שאין כיופיה בכל העולם כולו.</strong>
 <strong>אמר לו: אף על פי כן</strong> רוצה אני לראות. <strong>הפשיטה ששת חלוקים, ושביעי קרעתה</strong> היא עצמה <strong>ונתפלשה באפר, אמרה לפניו,</strong> לפני ה': <strong>רבונו של עולם, אם עלינו לא חסת</strong> וכך אתה מבזה אותנו, <strong>על קדושת שמך הגבור</strong> שנקרא עלינו <strong>למה לא תחוס?</strong>
 <strong>ועליה קונן ירמיה: "בת עמי חגרי שק והתפלשי באפר אבל יחיד עשי לך מספד תמרורים כי פתאם יבא השודד עלינו"</strong> (ירמיה ו, כו), <strong>"עליך" לא נאמר אלא "עלינו", כביכול, עלי,</strong> על הקדוש ברוך הוא, <strong>ועליך בא שודד,</strong> שגם הקדוש ברוך הוא משתתף בצער זה, ואף שמו מתבזה.
 <big>ב</big> <strong>אמר רב יהודה אמר רב, מאי דכתיב</strong> <small>[מהו שנאמר]:</small> <strong>"ועשקו גבר וביתו ואיש ונחלתו"</strong> (מיכה ב, ב)? — <strong>מעשה באדם אחד שנתן עיניו באשת רבו</strong> (המורה שלו), <strong>ושוליא דנגרי הוה</strong> <small>[ושוליית אומנים היה],</small> שלמד אצלו מלאכת הנגרות.
 <strong>פעם אחת הוצרך (רבו) ללות</strong> כסף, <strong>אמר לו</strong> התלמיד שהיה עשיר: <strong>שגר</strong> (שלח) <strong>אשתך אצלי ואלונה, שיגר אשתו אצלו, שהה</strong> וזנה <strong>עמה שלשה ימים. קדם</strong> השוליה <strong>ובא אצלו</strong> אצל המורה, <strong>אמר לו</strong> המורה: <strong>אשתי ששיגרתי לך היכן היא? אמר לו: אני פטרתיה לאלתר</strong> (שלחתי אותה מייד), <strong>ושמעתי שהתינוקות נתעללו בה בדרך</strong> ואנסוה.
 <strong>אמר לו: מה אעשה? אמר לו</strong> התלמיד: <strong>אם אתה שומע לעצתי גרשה. אמר לו: כתובתה מרובה</strong> ואין לי כסף. <strong>אמר לו</strong> התלמיד: <strong>אני אלווך ותן לה כתובתה. עמד זה וגרשה, הלך הוא</strong> התלמיד <strong>ונשאה.</strong>
 <strong>כיון שהגיע זמנו</strong> של החוב להיפרע <strong>ולא היה לו לפורעו, אמר לו</strong> התלמיד: <strong>בא ועשה</strong> (עבוד) <strong>עמי בחובך. והיו הם,</strong> האיש והאישה, <strong>יושבים ואוכלים ושותין, והוא,</strong> הבעל הקודם, <strong>היה עומד ומשקה עליהן, והיו דמעות נושרות מעיניו ונופלות בכוסיהן, ועל אותה שעה נתחתם גזר דין</strong> של ישראל. <strong>ואמרי לה</strong> <small>[ויש אומרים]</small> שהדין נגזר <strong>על שתי פתילות בנר אחד,</strong> בלשון נקיה: על עוון אשת איש.
 <big>ג</big> ומעתה חוזרים לפירוש המשנה: שנינו <strong>לקח</strong> (קנה) <strong>מן הסיקריקון</strong> וחזר וקנה מבעל הבית — אין מיקח זה מועיל. <strong>אמר רב: לא שנו</strong> שאין זה <strong>אלא</strong> ש<strong>אמר לו</strong> בעל הבית הראשון כשהלה קנה ממנו: <strong>"לך חזק וקני"</strong> <small>[החזק וקנה</small> בקנין חזקה<small>],</small> שיכול הוא לומר שלא התכוון למכור לו בכך, <strong>אבל</strong> אם כתב ומכר לו <strong>בשטר</strong> — <strong>קנה. ושמואל אמר: אף בשטר נמי</strong> <small>[גם כן]</small> <strong>לא קנה, עד שיכתוב לו</strong> בעל הבית הראשון <strong>אחריות</strong> על נכסיו, שבכך הוא מראה שזוהי מכירה אמיתית.
## דף נח:
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>שמואל, ר' שמעון בן אלעזר אומר:</strong> מי ש<strong>לקח</strong> (קנה) <strong>מן האשה</strong> נכס השייך לה, <strong>וחזר ולקח</strong> אותו נכס <strong>מן האיש</strong> שהוא המחזיק בו — <strong>מקחו קיים.</strong> לקח <strong>מן האיש, וחזר ולקח מן האשה</strong> — <strong>מקחו בטל, עד שתכתוב לו</strong> האשה <strong>אחריות.</strong> משמע כדברי שמואל שרק על ידי שבעל הנכס כותב לקונה אחריות הרי זה מראה שהיתה זו מכירה בלב שלם.
  ושואלים:  <strong>נימא תיהוי תיובתא</strong> <small>[האם נאמר</small> ש<small>תהא</small> זו <small>קושיה]</small> על <strong>רב</strong> שאמר שדי בכתיבת שטר על ידי הבעלים? ומשיבים: <strong>אמר</strong> <small>[</small>יכול היה <small>לומר]</small> <strong>לך רב: מאי</strong> <small>[מה]</small> פירוש <strong>"אחריות"</strong> האמורה פה? <strong>נמי</strong> <small>[גם כן]</small> הכוונה היא ל<strong>שטר.</strong> שדי שכותבת לו שטר, ואין צורך באחריות נכסים ממש.
 <big>א</big> <strong>תנו רבנן</strong> <small>[שנו חכמים]:</small> <strong>לקח מן הסיקריקון, ואכלה שלש שנים בפני בעלים וחזר ומכרה לאחר</strong> — <strong>אין לבעלים על לוקח שני כלום,</strong> שאינם יכולים לתבוע ממנו דבר.
  ומבררים:  <strong>היכי דמי</strong> <small>[כיצד בדיוק מדובר]?</small> <strong>אי דקא טעין ואמר "מינך זבנה"</strong> <small>[אם שטוען</small> הלוקח השני <small>ואומר "ממך קנה אותה</small> הלוקח הראשון <small>"]</small> שפיצה את הבעלים כדין — <strong>אפילו ראשון נמי</strong> <small>[גם כן]</small> יהא נאמן אם יטען שקנה מן הבעלים, שהרי יש לו חזקת שלוש שנים המועילה במקרה שכזה! <strong>אי דלא קא טעין ואמר "מינך זבנה"</strong> <small>[אם שאינו טוען ואומר "ממך קנה אותה</small> הלוקח הראשון <small>"],</small> <strong>אפילו שני נמי</strong> <small>[גם כן]</small> <strong>לא</strong> תישאר הקרקע ברשותו, שהרי כלל הוא שחזקה שאין עמה טענה — אינה נחשבת חזקה!
 <strong>אמר רב ששת: לעולם</strong> מדובר במקרה <strong>דלא קא טעין ליה</strong> <small>[שאינו טוען לו]</small> הלוקח השני שהראשון כבר קנאה ממנו, ואף שבדרך כלל חזקה שאין עימה טענה אינה חזקה, במקרה <strong>כגון זה טוענין</strong> אנו <strong>ליורש, וטוענין</strong> אנו <strong>ללוקח,</strong> שטוענים הדיינים עבורו, שהיתה קרקע זו קנויה כדין ולוקח ראשון קנה אותה מן הבעלים, אף שהוא עצמו אינו טוען זאת.
 <strong>ו</strong>אילו <strong>אידך</strong> <small>[האחר]</small> הלוקח הראשון עצמו, <strong>אי טעין</strong> <small>[אם</small> הוא <small>טוען]</small> ואומר שהוא קנה מן הבעלים — <strong>אין</strong> <small>[כן],</small> ותישאר הקרקע בידו שהרי יש לו טענה שעימה חזקה, <strong>ואי לא טעין</strong> <small>[ואם אינו טוען]</small> — <strong>לא</strong> תישאר הקרקע בידו, אף שיש לו חזקה, כיון שאין אנו טוענים עבורו.
 <big>ב</big> <strong>תנו רבנן</strong> <small>[שנו חכמים]:</small> גוי <strong>הבא</strong> ולוקח קרקע מישראל <strong>מחמת חוב</strong> שישראל חייב לו <strong>ומחמת אנפרות</strong> (גזל קרקעות) — <strong>אין בו משום סיקריקון</strong> ואין דיני סיקריקון שייכים בזה, <strong>ואנפרות עצמה</strong> — <strong>צריכה שתשהה שנים עשר חדש</strong> ביד הגוי שגזלה, כדי שהלוקח יזכה בה.
  ומקשים: ענין זה של שנים עשר חודש שייך בדין סיקריקון,  <strong>והאמרת</strong> <small>[והרי אמרת]</small> ש<strong>אין בה משום סיקריקון!</strong> ומשיבים: <strong>הכי קאמר</strong> <small>[כך אמר],</small> כך צריך לפרש: <strong>סיקריקון עצמה</strong> — <strong>צריכה שתשהה שנים עשר חדש.</strong>
 <strong>אמר רב יוסף, נקטינן</strong> <small>[מוחזקים אנו],</small> מקובל בידינו כלל זה: <strong>אין אנפרות</strong> (גזל קרקעות) <strong>בבבל.</strong> ומקשים: <strong>והא קחזינן דאיכא</strong> <small>[והרי רואים אנו שיש]!</small> <strong>אלא אימא</strong> <small>[אמור]</small> כך: <strong>אין דין אנפרות בבבל,</strong> כלומר, אין דנים דין אנפרות בבבל. <strong>מאי טעמא</strong> <small>[מה טעם]</small> הדבר? — <strong>כיון דאיכא בי דוואר</strong> <small>[שיש בית שלטון המחוז]</small> <strong>ולא אזיל קביל</strong> <small>[הולך לקבול]</small> לפניו שגזלו ממנו את הקרקע, <strong>אימא אחולי אחיל</strong> <small>[אמור שמחל</small> עליה<small>],</small> ושוב אינו יכול לבוא ולתבוע אותה.
  מסופר:  <strong>גידל בר רעילאי קביל ארעא בטסקא מבני באגא</strong> <small>[קיבל קרקע</small> עבור תשלום <small>מס הקרקע מבני בקעה</small> מסויימת<small>],</small> שכל בני הביקעה היו משלמים מס הקרקע בשותפות, והלכו חלק מהם, והנשארים נתנו לגידל בר רעילאי את זכות השימוש בקרקעותיהם של הנעדרים בתנאי שישלם גידל את מס הקרקע עבורם. <strong>אקדים ויהיב זוזי דתלת שנין</strong> <small>[הקדים ונתן כסף של שלוש שנים</small> מיסים<small>]</small> במקום שנה אחת, כפי שהיו רגילים לשלם. <strong>לסוף אתא מרוותא קמאי</strong> <small>[באו הבעלים הראשונים],</small> <strong>אמרו ליה</strong> <small>[לו]</small> לגידל זה: <strong>שתא קמייתא דיהבת</strong> <small>[שנה ראשונה שנתת</small> את המיסים<small>]</small> <strong>אכלת</strong> פירות השדה, <strong>השתא אנן יהבינן אנן אכלינן</strong> <small>[עכשיו אנו נותנים</small> מיסים ו<small>אנו אוכלים]</small> מן השדות, ואין לך זכות בהם.
 <strong>אתו לקמיה</strong> <small>[באו</small> לדין <small>לפני]</small> <strong>רב פפא, סבר למיכתב ליה טירפא אבני באגא</strong> <small>[חשב לכתוב לו</small> לגידל <small>שטר טריפה על בני הבקעה]</small> שיחזירו לו את הכסף שהקדים לשלם עבור שתי השנים הנוספות, <strong>אמר ליה</strong> <small>[לו]</small> <strong>רב הונא בריה</strong> <small>[בנו]</small> של <strong>רב יהושע לרב פפא: אם כן, עשית</strong> דבר זה כדין <strong>סיקריקון,</strong> ואמרנו שאין דין זה נוהג בבבל! <strong>אלא אמר רב הונא בריה</strong> <small>[בנו]</small> של <strong>רב יהושע:</strong> במקרה כזה <strong>הניח מעותיו על קרן הצבי.</strong> כלומר, איבד את כספו, ומה שפרע עבור אחרים — הרי זה כאילו נתן להם מתנה, אבל אין לו זכות לתבוע מהם את מה שנתן.
 <big>ג</big> שנינו במשנה שזו שאמרו שצריך לקנות את הקרקע תחילה מן הבעלים <strong>זו משנה ראשונה. בית דין של אחריהן אמרו: הלוקח מן הסיקריקון נותן לבעלים רביע</strong> (רבע). <strong>אמר רב:</strong> נותן <strong>רביע</strong> ממה ששילם <strong>בקרקע, או</strong> שמשלם אותו <strong>רביע במעות,</strong> כפי שירצה. <strong>ושמואל אמר:</strong> נותן <strong>רביע ב</strong>ערך <strong>קרקע שהן שליש במעות</strong> ששילם.
  ומסבירים:  <strong>במאי קמיפלגי</strong> <small>[במה,</small> באיזה עקרון, <small>הם חלוקים]?</small> — <strong>מר סבר</strong> <small>[חכם זה,</small> שמואל <small>סבור]:</small> <strong>נכי רביע זבין</strong> <small>[בפחות רבע</small> מערך השדה <small>מכר]</small> הסיקריקון לקונה, ולכן מחזיר הקונה לבעלים סכום זה שהרוויח מחמת שקנה מן הסיקריקון, שהוא שליש מן הכסף ששילם, <strong>ומר סבר</strong> <small>[וחכם זה,</small> רב <small>סבור]:</small> <strong>נכי חומשא זבין</strong> <small>[בפחות חמישית</small> מערך השדה <small>מכר</small> לו הסיקריקון<small>]</small> ולכן צריך הקונה להחזיר לו רק חמישית, שהיא רבע ממה ששילם.
 <strong>מיתיבי</strong> <small>[מקשים]</small> ממה ששנינו בברייתא: <strong>זו משנה ראשונה. בית דין של אחריהן אמרו: הלוקח מן הסיקריקון נותן לבעלים רביע, ויד בעלים על העליונה, רצו בקרקע נוטלין</strong> את חלקם, <strong>רצו במעות נוטלין. אימתי?</strong> — <strong>בזמן שאין בידן ליקח</strong> (לקנות) את הקרקע בעצמם, <strong>אבל</strong> אם <strong>יש בידן ליקח</strong> — <strong>הן קודמין לכל אדם.</strong>
 <strong>רבי הושיב בית דין ונמנו</strong> (קבעו), <strong>שאם שהתה בפני סיקריקון שנים עשר חודש</strong> — <strong>כל הקודם ליקח</strong> — <strong>זכה, אבל נותן לבעלים רביע בקרקע או רביע במעות</strong> והרי זה כדברי רב, וקשה על שמואל!
 <strong>אמר רב אשי: כי תניא</strong> <small>[כאשר שנויה</small> הברייתא<small>]</small> <strong>ההיא</strong> ברביע מעות, הרי זה רביע של כל הסכום <strong>לאחר שבאו מעות לידו</strong> של הבעלים הראשונים. כלומר, הרביע הזה במעות אין כוונתו לרבע ממה שנתן הקונה לסיקריקון, אלא הכוונה היא לרבע של ערך השדה, שהוא שליש ממה שנתן הקונה לסיקריקון. <strong>אמר רב:</strong>
## דף נט.
 <strong>אנא הואי במניינא דבי</strong> <small>[אני הייתי במנין של בית]</small> <strong>רבי</strong> שבו נמנו על תקנה זו, <strong>ומינאי דידי מנו ברישא</strong> <small>[וממני עצמי מנו בתחילה]</small> למרות שהיה הקטן שבהם.
  ותוהים:  <strong>והאנן תנן</strong> <small>[והרי אנו שנינו</small> במשנה<small>]:</small> <strong>דיני ממונות ו</strong>כן <strong>הטהרות והטומאות מתחילין מן הגדול</strong> שבדיינים, שהוא משמיע דעתו תחילה מפני כבודו, <strong>ודיני נפשות מתחילין מן הצד,</strong> כלומר, מן הקטן, שיש לחשוש שמא אם יביע הגדול את דעתו ילכו כל השאר אחריו, ועלול הדבר לגרום לאיבוד נפשות. והרי כאן לא היה זה דין נפשות, ומדוע התחילו מרב שודאי לא היה גדול שבחבורה, והרי רבי היה גדול שבדיינים!
 <strong>אמר רבה בריה</strong> <small>[בנו]</small> של <strong>רבא, ואיתימא</strong> <small>[ויש אומרים]</small> שאמר זאת <strong>ר' הילל בריה</strong> <small>[בנו]</small> של <strong>ר' וולס: שאני מנינא דבי</strong> <small>[שונה המנין שבבית]</small> <strong>רבי, דכולהו מנינייהו</strong> <small>[שכל מנייניהם]</small> <strong>מן הצד</strong> <strong>הוו</strong> <small>[היו]</small> <strong>מתחילין</strong> משום שרבי היה גדול כל כך בעיני הכל, שאמרו שיש לחשוש שאם הוא יפתח תחילה לא יעז אחר לחלוק עליו.
 <big>א</big> <strong>ו</strong>באותו ענין <strong>אמר רבה בריה</strong> <small>[בנו]</small> של <strong>רבא, ואיתימא</strong> <small>[ויש אומרים]</small> שאמר זאת <strong>ר' הילל בריה</strong> <small>[בנו]</small> של <strong>ר' וולס: מימות משה ועד רבי לא מצינו</strong> (מצאנו) שיהא גדול הדור שיהא גדול גם ב<strong>תורה ו</strong>גם ב<strong>גדולה</strong> (עושר ורוממות מדינית) <strong>במקום אחד.</strong>
 ושואלים: <strong>ו</strong>האם <strong>לא</strong> היה? <strong>הא הוה</strong> <small>[הרי היה]</small> <strong>יהושע!</strong> ומשיבים: בזמנו <strong>הוה</strong> <small>[היה]</small> <strong>אלעזר</strong> שהיה גדול כמותו בתורה. ושואלים: <strong>הא הוה</strong> <small>[הרי היה]</small> <strong>אלעזר,</strong> שחי אחרי יהושע! ומשיבים: <strong>הוה</strong> <small>[היה]</small> בזמנו <strong>פנחס</strong> שהיה גדול הדור. ומקשים: <strong>והא הוה</strong> <small>[והרי היה]</small> <strong>פנחס</strong> אחריו! ומשיבים: <strong>הוו</strong> <small>[היו]</small> <strong>זקנים</strong> אחרים שהיו גדולים בתורה כמותו.
  ומקשים עוד: <strong>הא הוה</strong> <small>[הרי היה]</small> <strong>שאול</strong> שהיה גדול בתורה והיה מלך! ומשיבים: <strong>הוה</strong> <small>[היה]</small> <strong>שמואל.</strong> ומקשים: <strong>והא נח נפשיה</strong> <small>[והרי נפטר]</small> שמואל בחיי שאול! ומשיבים: <strong>כולהו שני קאמרינן</strong> <small>[כל השנים אנו אומרים],</small> כלומר, הכוונה היא שיהא אדם בכל שנות גדולתו הגדול בישראל בתורה ובגדולה כאחת. ושואלים: <strong>והא הוה</strong> <small>[והרי היה]</small> <strong>דוד!</strong> ומשיבים: <strong>הוה</strong> <small>[היה]</small> <strong>עירא היאירי</strong> שהיה גדול בתורה.
 ומקשים: <strong>והא נח נפשיה</strong> <small>[והרי נפטר]</small> בחיי דוד! ומשיבים: שתהיה התורה והגדולה במקום אחד <strong>כולהו שני בעינן</strong> <small>[כל השנים אנו צריכים].</small> ושואלים: <strong>הא הוה</strong> <small>[הרי היה]</small> <strong>שלמה</strong> שהיה החכם מכל האדם! ומשיבים: <strong>הוה</strong> <small>[היה]</small> <strong>שמעי בן גרא</strong> שהיה רבו. ושואלים: <strong>והא קטליה</strong> <small>[והרי הרג אותו]</small> בתחילת מלכותו (מלכים א ב)! ומשיבים: <strong>כולהו שני קאמרינן</strong> <small>[כל השנים אנו אומרים]</small> ולא היה שלמה יחיד בגדולתו כל ימיו.
  ומקשים:  <strong>הא הוה</strong> <small>[הרי היה]</small> <strong>חזקיה</strong> המלך! ומשיבים: <strong>הוה</strong> <small>[היה]</small> באותו הדור <strong>שבנא</strong> שהיה גדול בתורה. ומקשים: <strong>הא איקטיל</strong> <small>[הרי נהרג]</small> במלחמה עם סנחריב! ומשיבים: <strong>כולהו שני קאמרינן</strong> <small>[כל השנים אנו אומרים].</small> ושואלים: <strong>והא הוה</strong> <small>[והרי היה]</small> <strong>עזרא!</strong> ומשיבים: <strong>הוה</strong> <small>[היה]</small> <strong>נחמיה בן חכליה</strong> בדורו שהיה כמותו בגדולה.
 <strong>אמר רב אחא בריה</strong> <small>[בנו]</small> של <strong>רבא, אף אני אומר: מימות רבי ועד רב אשי לא מצינו תורה וגדולה במקום אחד.</strong> ושואלים: <strong>ו</strong>האם <strong>לא? והא הוה</strong> <small>[והרי היה]</small> <strong>הונא בר נתן</strong> שהיה גם גדול מאד בעושר וגם גדול בתורה, ובחיי רב אשי? ומשיבים: <strong>שאני</strong> <small>[שונה]</small> הונא בר נתן, <strong>דמיכף הוה כייף ליה</strong> <small>[שהיה כפוף לפני]</small> <strong>רב אשי,</strong> ונמצא שהגדול שבכולם היה רב אשי. 
 <big>ב משנה</big> ואף אלה תקנות משום תיקון העולם: <strong>חרש</strong> <strong>רומז,</strong> כלומר, יש משמעות ותוקף למה שהוא עושה רמזים בידיו ובשאר איברי גופו בזמן שהוא רוצה לקנות או למכור משהו, והמכר חל ובר תוקף. <strong>ו</strong>כן <strong>נרמז</strong> שאומרים לו דבר והוא מסמן ברמזים שהוא מסכים, ועל ידי כך חל הקנין. <strong>ובן בתירא אומר:</strong> אין צורך בכך אלא אפילו אם <strong>קופץ</strong> את שפתיו לסמן דבר בשפתיו, או <strong>נקפץ,</strong> שמסמן כך דבר כאשר מציעים לו — חל הקנין. וכל זה לגבי קניינים <strong>במטלטלין.</strong> וכן <strong>הפעוטות</strong> — <strong>מקחן מקח</strong> (קנייתם — קנייה) <strong>וממכרן ממכר</strong> (מכירתם — מכירה) <strong>במטלטלין.</strong>
 <big>ג גמרא</big> <strong>אמר רב נחמן: מחלוקת</strong> זו בין תנא קמא ובן בתירא — היא דווקא <strong>במטלטלין, אבל בגיטין —</strong> <strong>דברי הכל</strong> ואף לדברי בן בתירא דווקא <strong>ברמיזה.</strong>
 ותוהים: <strong>פשיטא</strong> <small>[פשוט,</small> מובן מאליו<small>]</small> הדבר, הלא <strong>"במטלטלין" תנן</strong> <small>[שנינו]!</small> ומשיבים: <strong>מהו דתימא</strong> <small>[שתאמר]</small> שהכוונה במשנה היתה לומר <strong>"אף במטלטלין"</strong> ולאו דווקא בהם אלא גם בשאר דברים, על כן <strong>קא משמע לן</strong> <small>[השמיע לנו]</small> רב נחמן שבמיטלטלין בלבד אמר בן בתירא בקפיצה, ולא אמר כן בגיטין.
 <strong>איכא דאמרי</strong> <small>[יש שאומרים]</small> לא כך, אלא כך <strong>אמר רב נחמן: כמחלוקת במטלטלין כך מחלוקת בגיטין.</strong> ומקשים: <strong>והאנן</strong> <small>[והרי אנו]</small> <strong>"במטלטלין" תנן</strong> <small>[שנינו</small> במשנה<small>]!</small> ומשיבים: <strong>אימא</strong> <small>[אמור]</small> שהכוונה היא: <strong>"אף במטלטלין"</strong> וכן בדברים אחרים נחלקו.
 <big>ד</big> שנינו במשנה <strong>הפעוטות</strong> — <strong>מקחן מקח וממכרן ממכר במטלטלין.</strong> ושואלים: <strong>ועד כמה?</strong> כלומר, מאיזה גיל יכולים הפעוטות לעסוק במיקח וממכר? <strong>מחוי</strong> <small>[היה מראה]</small> <strong>רב יהודה לרב יצחק בריה</strong> <small>[בנו]:</small> <strong>כבר שית, כבר שב</strong><small>[כבן שש, כבן שבע].</small> <strong>רב כהנא אמר: כבר שב, כבר תמני</strong> <small>[כבן שבע, כבן שמונה].</small> <strong>במתניתא תנא</strong> <small>[בברייתא שנה]:</small> <strong>כבר תשע, כבר עשר</strong> <small>[כבן תשע, כבן עשר].</small>
 ומעירים: <strong>ולא פליגי</strong> <small>[חלוקים</small> הם<small>]</small> בסברה, אלא <strong>כל חד וחד</strong> <small>[אחד ואחד]</small> <strong>לפי חורפיה</strong> <small>[חריפותו],</small> שפעמים שיש ילדים חריפים ומבינים כבר בגיל צעיר, ופעמים צריכים להמתין להם עד שאפשר לסמוך על מעשיהם עד לגיל יותר מאוחר. ושואלים: <strong>וטעמא מאי</strong> <small>[ומה טעם]</small> תיקנו זאת חכמים לפעוטות? <strong>אמר ר' אבא בר יעקב אמר ר' יוחנן: משום כדי חייו,</strong> שפעמים שאין לילד מקור אחר לפרנסתו והוא חייב לעסוק במסחר כלשהו, ואם לא יורשה לעשות זאת לא יהיה מי שיחייה אותו. אגב הזכרת המסורת בשם ר' אבא בר יעקב מביאים את דבריו בענין אחר.
  נאמר:  <strong>"ויאמר לאשר על המלתחה הוצא לבוש לכל עובדי הבעל"</strong> (מלכים ב י, כב), ושאלו: <strong>מאי</strong> <small>[מה</small> פירוש<small>]</small> <strong>"מלתחה"? אמר ר' אבא בר יעקב אמר ר' יוחנן: דבר הנמלל ונמתח,</strong> סוג מסויים של בגד שהוא מתקפל עד למידה קטנה, ואחר כך נמתח למידה גדולה.
 <strong>כי אתא</strong> <small>[כאשר בא]</small> <strong>רב דימי</strong> מארץ ישראל לבבל אמר בשם <strong>ר' יוחנן: שיגר לו</strong> אדם עשיר אחד שנקרא <strong>בוניים בן נוניים מתנה ל</strong>כבודו של <strong>רבי, סיבני וחומס סלסלה ומלמלא,</strong> שהם מיני פשתן מיוחדים. ומבארים מה טיבם של בדים אלה, ובמה היו מיוחדים כל כך: <strong>סיבני וחומס</strong> — שהיו מקופלים והיה גודלם <strong>כאמגוזא ופלגיה דאמגוזא</strong> <small>[כאגוז וכחצי אגוז].</small> <strong>סלסלה ומלמלא</strong> — <strong>כפיסתקא ופלגי דפיסתקא</strong> <small>[כבוטן וחצי בוטן],</small> שבדים אלה היו דקים כל כך שהיו יכולים להתקפל לשיעור קטן זה, וכשפשטו אותם היו ראויים לבגד שלם עבור רבי. ועוד מסבירים: <strong>מאי</strong> <small>[מה</small> פירוש<small>]</small> <strong>מלמלא?</strong> — <strong>דבר הנמלל ונמתח.</strong>
 וחוזרים לענין פעוטות, ושואלים: <strong>וטעותן עד כמה?</strong> כלומר, בענין מיקח וממכר, כמה נחשב לגביהם שיעור של טעות שאין מתבטל בגללה המיקח? <strong>אמר ר' יונה אמר ר' זירא: עד שתות</strong> <small>[שישית],</small> כטעותו של איש גדול שאין המיקח מתבטל בגללה.
 <strong>בעי</strong> <small>[שאל]</small> <strong>אביי: מתנתו</strong> של פעוט, <strong>מאי</strong> <small>[מה]</small> דינה? <strong>רב יימר אמר: אין מתנתו מתנה, מר בר רב אשי אמר: מתנתו מתנה.</strong>
 <strong>אפכוה</strong> <small>[הפכו]</small> את דברי החולקים הללו <strong>ושדרוה</strong> <small>[ושלחו אותה]</small> את דברי המחלוקת <strong>לקמיה</strong> <small>[לפני]</small> <strong>רב מרדכי,</strong> ולפי מה ששלחו לו מר בר רב אשי הוא זה שאמר שאין מתנתו מתנה. <strong>אמר ליה</strong> <small>[להם]:</small> <strong>זילו</strong> <small>[לכו]</small> <strong>אמרו ל</strong>מר <strong>בר מר</strong> <small>[בן אדוני]</small> רב אשי, שהיה רבו של רב מרדכי: <strong>לאו הכי הוה עובדא</strong> <small>[האם לא כך היה מעשה],</small> <strong>כי הוה קאי מר חד כרעיה אארעא וחד כרעיה אדרגא</strong> <small>[כאשר היה עומד האדון,</small> רב אשי, <small>רגלו האחת על הארץ ורגלו האחת על המדרגה],</small> <strong>ואמרנא ליה</strong> <small>[ואמרנו לו]:</small> <strong>מתנתו</strong> של פעוט <strong>מאי</strong> <small>[מה]</small> דינה? <strong>ואמר לן</strong> <small>[לנו]:</small> <strong>מתנתו מתנה, אחת מתנת שכיב מרע</strong> שמצווה לפני מותו <strong>ואחת מתנת בריא, אחת מתנה מרובה ואחת מתנה מועטת,</strong> שבכל ענין מתנתו מתנה.
 <big>ה משנה</big> כיון שהזכרנו עד עכשיו תקנות שתיקנו חכמים מפני תיקון העולם בדברים שונים, מביאים עוד: <strong>אלו דברים אמרו</strong> שתיקנו חכמים וטעמם הוא <strong>מפני דרכי שלום:</strong> כשקוראים בתורה <strong>כהן קורא ראשון ואחריו</strong> קורא <strong>לוי ואחריו ישראל,</strong> ולא לפי גדלותם בדברים אחרים, וכל זה עשו <strong>מפני דרכי שלום</strong> שלא יבואו לריב מי הגדול שבקהילה. וכן <strong>מערבין</strong> עירובי חצרות <strong>בבית ישן</strong> שהיו רגילים להניח בו את העירוב <strong>מפני דרכי שלום</strong> כאשר יבואר בגמרא.
## דף נט:
 <strong>בור שהוא קרוב לאמה</strong> (תעלת המים), שממנה משקים כמה בורות או שדות, <strong>מתמלא ראשון, מפני דרכי שלום,</strong> שיהא סדר קבוע בהשקאת השדות, ולא יריבו למי יש זכות קדימה בכך.
 <strong>מצודות</strong> (מלכודות) <strong>חיה ועופות ודגים</strong> שנתפסו בהן בעלי חיים אף על פי שבעלי המצודות טרם זכו במה שבתוכן <strong>יש בהן משום גזל,</strong> אם אחר מוציא את הציד מתוכן, <strong>מפני דרכי שלום, ר' יוסי אומר: גזל גמור</strong> הוא זה.
 <strong>מציאת חרש שוטה וקטן</strong> אף שאינם בני דעת ואינם יכולים לקנות דבר, ואם כן מצד הדין לא קנו את המציאה, <strong>יש בהן משום גזל</strong> אם לקחו את המציאה מידם, <strong>מפני דרכי שלום, ר' יוסי אומר: גזל גמור</strong> הוא זה.
 <strong>עני המנקף</strong> (משיר זיתים) <strong>בראש הזית</strong> והזיתים נופלים למרגלות העץ — <strong>מה שתחתיו גזל, מפני דרכי שלום, ר' יוסי אומר: גזל גמור.</strong>
 <strong>אין ממחין</strong> (מוחים) <strong>ביד עניי גוים</strong> הבאים גם הם לקחת <strong>בלקט שכחה ופאה,</strong> למרות שאלה נועדו רק עבור עניי ישראל, <strong>מפני דרכי שלום.</strong>
 <big>א גמרא</big> שנינו במשנה שכהן קורא ראשון ואחריו לוי, ושואלים: <strong>מנא הני מילי</strong> <small>[מניין הדברים הללו],</small> מה מקורם בתורה? <strong>אמר רב מתנה,</strong> ש<strong>אמר קרא</strong> <small>[הכתוב]:</small> <strong>"ויכתב משה את התורה הזאת ויתנה אל הכהנים בני לוי"</strong> (דברים לא, ט), ויש לדקדק: <strong>אטו אנא לא ידענא</strong> <small>[וכי אין אני יודע]</small> ש<strong>כהנים בני לוי נינהו</strong> <small>[הם]</small> ומדוע נאמר הדבר? <strong>אלא</strong> שתחילה ניתנה התורה לכהנים ואחר כך לשאר בני לוי, ומכאן שיהיה <strong>כהן</strong> קורא <strong>ברישא</strong> <small>[בראש,</small> בתחילה<small>]</small> <strong>והדר</strong> <small>[ואחריו]</small> <strong>לוי.</strong>
 <strong>ר' יצחק נפחא אמר, מהכא</strong> <small>[מכאן]</small> אנו למדים, שנאמר: <strong>"ונגשו הכהנים בני לוי"</strong> (דברים כא, ה), ויש לדקדק: <strong>אטו אנן לא ידעינן</strong> <small>[וכי אין אנו יודעים]</small> ש<strong>כהנים בני לוי נינהו</strong> <small>[הם]?</small> <strong>אלא</strong> מלמד הכתוב ש<strong>כהן ברישא</strong> <small>[בראש,</small> בתחילה<small>]</small> <strong>והדר</strong> <small>[ואחריו]</small> <strong>לוי.</strong>
 <strong>רב אשי אמר</strong> <strong>מהכא</strong> <small>[מכאן]</small> אנו למדים זאת, שנאמר: <strong>"בני עמרם אהרן ומשה ויבדל אהרן להקדישו קדש קדשים"</strong> (דברי הימים א כג, יג), הרי שאהרן ובניו הכהנים הוקדשו יותר מאשר שאר שבט לוי, ולכן הם גם קודמים בקריאה בתורה.
 <strong>ר' חייא בר אבא אמר מהכא</strong> <small>[מכאן]</small> אנו למדים, שנאמר לגבי הכהן: <strong>"וקדשתו"</strong> (ויקרא כא, ח) — <strong>לכל דבר שבקדושה.</strong> ועל פסוק זה <strong>תנא דבי</strong> <small>[שנה</small> החכם <small>בבית</small> מדרשו<small>]</small> של <strong>ר' ישמעאל: "וקדשתו" — לכל דבר שבקדושה; לפתוח</strong> בדברי תורה בישיבה או במסיבה אחרת של קדושה <strong>ראשון, ולברך ראשון, וליטול מנה יפה</strong> יותר בסעודה <strong>ראשון,</strong> שנותנים לו לקחת תחילה ויכול לבחור את היפה שבמנות.
 <strong>אמר ליה</strong> <small>[לו]</small> <strong>אביי לרב יוסף:</strong> לפי זה, מדוע שנינו במשנה שהכהן קורא תחילה <strong>מפני דרכי שלום?</strong> הלא <strong>דאורייתא</strong> <small>[מן התורה]</small> <strong>היא</strong> קדימה זו! <strong>אמר ליה</strong> <small>[לו]:</small> אמנם <strong>דאורייתא</strong> <small>[מן התורה</small> היא<small>]</small> <strong>ו</strong>טעם הדבר הוא <strong>מפני דרכי שלום.</strong>
 חזר אביי והקשה: הלא <strong>כל התורה כולה נמי</strong> <small>[גם כן]</small> <strong>מפני דרכי שלום היא, דכתיב</strong> <small>[שנאמר]:</small> <strong>"דרכיה דרכי נעם וכל נתיבתיה שלום"</strong> (משלי ג, יז), ולפי זה אין הלכה זו שונה משאר דברי תורה, שכולם באים להוסיף נועם ושלווה בעולם!
 <strong>אלא אמר אביי:</strong> דברי המשנה שכהן קורא ראשון וכו' מפני דרכי שלום, עניינם <strong>לכדמר</strong> <small>[לכפי</small> שאמר <small>אדוני,</small> רבה<small>].</small> <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>שנים</strong> האוכלים יחד — <strong>ממתינין</strong> (צריכים להמתין) <strong>זה לזה בקערה. שלשה</strong> שאכלו — <strong>אין ממתינין. הבוצע</strong> את הפת <strong>הוא פושט ידו תחלה</strong> לאכול ממנה, <strong>ואם בא לחלוק כבוד לרבו או למי שגדול ממנו</strong> — <strong>הרשות בידו.</strong>
 <strong>ואמר מר עלה</strong> <small>[החכם,</small> רבה, <small>עליה,</small> על ברייתא זו<small>]:</small> <strong>לא שנו אלא בסעודה,</strong> שיכול לכבד את הגדול ממנו, <strong>אבל בבית הכנסת לא,</strong> משום <strong>דאתו לאינצויי</strong> <small>[שיבואו לריב]</small> מי הוא הגדול שבכולם, וזהו שאמרה המשנה שמשום דרכי שלום אין משנים כלל את סדר הקרואים, ואין הכהן רשאי לכבד ישראל שיקרא במקומו.
 <strong>אמר רב מתנה: הא דאמרת</strong> <small>[זה שאתה אומר]</small> ש<strong>בבית הכנסת לא</strong> ניתן לחלוק כבוד לרב מקום כהן בסדר קריאת התורה, <strong>לא אמרן</strong> <small>[אמרנו]</small> כן <strong>אלא</strong> רק <strong>בשבתות וימים טובים דשכיחי</strong> <small>[שמצויים]</small> שם <strong>רבים, אבל בשני ובחמישי</strong> — <strong>לא,</strong> שאין רבים מצויים, ומשום כך יכול לכבד את הגדול ממנו, ואין לחשוש לריב.
 ושואלים: <strong>איני</strong> <small>[ו</small>כי <small>כן היא]?!</small> שאין הכהן רשאי להקדים את רבו שיקרא במקומו בתורה? <strong>והא</strong> <small>[והרי]</small> <strong>רב הונא</strong> שלא היה כהן <strong>קרי בכהני</strong> <small>[היה קורא</small> בתורה ראשון, <small>ב</small>עליה של <small>כהנים]</small> אף <strong>בשבתות ויום טוב!</strong> ומשיבים: <strong>שאני</strong> <small>[שונה]</small> <strong>רב הונא,</strong> ש<strong>אפילו</strong> החכמים <strong>ר' אמי ור' אסי כהני חשיבי</strong> <small>[הכהנים החשובים]</small> של <strong>ארץ ישראל מיכף הוו כייפי ליה</strong> <small>[כפופים היו לו]</small> ולא היה מקום לריב, שהכל הודו שהוא גדול הדור וראוי לו לקרוא ראשון.
 <big>ב</big> <strong>אמר אביי, נקטינן</strong> <small>[מוחזקים אנו]</small> בהלכה זו: אם <strong>אין שם</strong> בבית הכנסת, בקריאת התורה, <strong>כהן</strong> — <strong>נתפרדה חבילה</strong> ואין ללוי זכות קדימה לפני ישראלים. <strong>ואמר אביי, נקטינן</strong> <small>[מוחזקים אנו]:</small> <strong>אין שם לוי</strong> — <strong>קורא כהן</strong> במקומו.
 ותוהים: <strong>איני</strong> <small>[ו</small>כי <small>כן הוא]?</small> <strong>והאמר</strong> <small>[והרי אמר]</small> <strong>ר' יוחנן: כהן אחר כהן לא יקרא משום פגמו של ראשון,</strong> שמא יאמרו שמשום שאינו כהן העלו כהן אחריו. <strong>לוי אחר לוי לא יקרא משום פגם שניהם</strong> שיאמרו שהשני ישראל, או שהראשון ישראל והעלו לוי במקומו! ומשיבים: <strong>כי קאמרינן</strong> <small>[כאשר אנו אומרים]</small> שאם אין לוי קורא כהן במקומו, הרי זה <strong>באותו כהן</strong> שכבר עלה לתורה, שאז אין מקום לחשש לפגמו של ראשון.
  כיון שהובאה הברייתא שואלים: <strong>מאי שנא</strong> <small>[מה שונה]</small> <strong>לוי אחר לוי</strong> שנימקה הברייתא את ההלכה שלא יקרא משום <strong>דאיכא</strong> <small>[שיש]</small> חשש <strong>לפגם שניהם</strong> — משום <strong>דאמרי</strong> <small>[שאומרים]</small> אנשים: <strong>חד מינייהו</strong> <small>[אחד מהם]</small> בוודאי <strong>לאו</strong> <small>[לא]</small> <strong>לוי הוא</strong> אלא ישראל? הרי מאותה סיבה <strong>כהן אחר כהן נמי אמרי</strong> <small>[גם כן אומרים]</small> אנשים: <strong>חד מינייהו</strong> <small>[אחד מהם]</small> <strong>לאו</strong> <small>[לא]</small> <strong>כהן הוא</strong> ויש פגם לשניהם, ולא רק לראשון! ומשיבים: מדובר <strong>כגון</strong> ש<strong>מוחזק לן</strong> <small>[לנו]</small> <strong>באבוה דהאי</strong> <small>[באביו של זה]</small> ה<strong>שני</strong> ש<strong>כהן הוא.</strong>
 ושואלים: אם כן, <strong>הכא נמי</strong> <small>[כאן גם כן]</small> בלויים, יש לומר שמדובר ש<strong>מוחזק לן</strong> <small>[לנו]</small> <strong>באבוה דהאי</strong> <small>[באביו של זה]</small> <strong>שני</strong> ש<strong>לוי הוא! אלא</strong> יש לומר: מה טעם מלעיזים אף שיודעים שאדם זה הוא בנו של לוי — <strong>אמרי</strong> <small>[אומרים]:</small> שמא <strong>ממזרת או נתינה נסיב</strong> <small>[נשא]</small> <strong>ופסליה לזרעיה</strong> <small>[ופסל את זרעו]</small> ובניו הם בגדר ישראלים ולא לויים? <strong>הכא נמי אמרי</strong> <small>[כאן גם כן אומרים]</small> על בנו של כהן שמא <strong>גרושה או חלוצה נסיב</strong> <small>[נשא</small> האב<small>],</small> <strong>ואחליה לזרעיה</strong> <small>[וחילל את זרעו]!</small>
 ומתרצים: <strong>סוף סוף לוי מי קא הוי</strong> <small>[האם הוא],</small> שהרי החלל יש לו דין ישראל, ולא דין לוי, ואם קראוהו לתורה אחרי הכהן ויודעים שאביו כהן — מובן וברור שאף הוא עצמו כהן הוא, ואין לחשוש אלא לפגמו של הכהן הראשון.
  ולעיקר הדבר שואלים: <strong>ולמאן</strong> <small>[ולמי]</small> אנו חוששים, כלומר, מי הם אלה העשויים לטעות ולחשוב שיש פגם בראשון? <strong>אי</strong> <small>[אם]</small> תאמר כי חוששים אנו<strong> ליושבין</strong> שנשארים עד גמר הקריאה — <strong>הא קא חזו ליה</strong> <small>[הרי הם רואים אותו]</small> שהוא נמנה במנין הקרואים, ובודאי כשר הוא! <strong>אלא ליוצאין</strong> לפני גמר הקריאה ואינם יודעים כיצד יתישבו עם מספר הקרואים.
 <big>ג</big> <strong>שלחו ליה</strong> <small>[לו]</small> <strong>בני גלילא</strong> <small>[הגליל]</small> <strong>לר' חלבו:</strong> <strong>אחריהן,</strong> אחרי הכהן והלוי 
## דף ס.
 <strong>מי קוראין? לא הוה בידיה</strong> <small>[היה בידו]</small> מענה. <strong>אתא ושייליה</strong> <small>[בא ושאלו]</small> את <strong>ר' יצחק נפחא, אמר ליה</strong> <small>[לו]</small> ר' יצחק נפחא: <strong>אחריהן</strong> <strong>קוראין</strong> <strong>תלמידי</strong> <strong>חכמים הממונין</strong> <strong>פרנסים</strong> (מנהיגים) <strong>על</strong> <strong>הצבור, ואחריהן תלמידי חכמים הראויין למנותם פרנסים על הציבור</strong> אף על פי שלא נתמנו בפועל. שאמרו חכמים שתלמיד חכם ששואלים אותו הלכה בכל מקום ויודע לענות הוא הראוי למנותו פרנס על הציבור. <strong>ואחריהן בני תלמידי חכמים שאבותיהן ממונים פרנסים על הצבור, ואחריהן ראשי כנסיות ו</strong>אחריהם <strong>כל אדם.</strong>
 <big>א</big> <strong>שלחו ליה</strong> <small>[לו]</small> <strong>בני גליל לר' חלבו: מהו</strong> הדין, האם מותר <strong>לקרות</strong> (לקרוא) <strong>בחומשים בבית הכנסת בציבור,</strong> או שצריך לקרוא דווקא בספר תורה שלם? <strong>לא הוה בידיה</strong> <small>[היה בידו]</small> מענה. <strong>אתא שייליה</strong> <small>[בא</small> ו<small>שאלו]</small> שאלה זו <strong>לר' יצחק נפחא, לא הוה בידיה</strong> <small>[היה בידו]</small> מענה. <strong>אתא שאיל בי מדרשא</strong> <small>[בא</small> ו<small>שאל בבית המדרש],</small> <strong>ופשטוה</strong> <small>[ופתרוה]</small> את השאלה הזו <strong>מהא</strong> <small>[מ</small>הלכה <small>זו]</small> ש<strong>אמר ר' שמואל בר נחמני אמר ר' יוחנן: ספר תורה שחסר יריעה אחת</strong> — <strong>אין קורין בו,</strong> משמע שאין קוראים בציבור בדבר חסר.
  ודוחים:  <strong>ולא היא</strong> (ואינו כן), אין מכאן ראיה; <strong>התם מחסר במילתיה</strong> <small>[שם</small> הוא <small>חסר בעניינו],</small> שהרי חסרה בו יריעה, ואולם <strong>הכא לא מחסר במילתיה</strong> <small>[כאן אינו חסר בעניינו],</small> שהרי הוא חומש שלם. <strong>רבה ורב יוסף דאמרי תרוייהו</strong> <small>[שאמרו שניהם]:</small> <strong>אין קוראין בחומשין בבית הכנסת משום כבוד הצבור.</strong>
 <strong>ורבה ורב יוסף דאמרי תרוייהו</strong> <small>[שאמרו שניהם]:</small> <strong>האי ספר אפטרתא</strong> <small>[הפטרות]</small> שכתובות בו כל ההפטרות — <strong>אסור למקרי ביה</strong> <small>[לקרוא בו]</small> <strong>בשבת. מאי טעמא</strong> <small>[מה טעם]</small> הדבר? ש<strong>לא ניתן</strong> דבר כזה <strong>ליכתב</strong> <small>[להיכתב]</small> אלא כותבים ספר מקרא שלם.
 <strong>מר בר רב אשי אמר: לטלטולי נמי</strong> <small>[לטלטל</small> אותו <small>גם כן]</small> <strong>אסור. מאי טעמא</strong> <small>[מה טעם</small> הדבר<small>]?</small> <strong>דהא</strong> <small>[שהרי]</small> <strong>לא חזי למיקרי ביה</strong> <small>[אינו ראוי לקרוא בו],</small> וכיון שכך הריהו כמוקצה בשבת. ודוחים: <strong>ולא היא</strong> (ואינו כן), אלא <strong>שרי לטלטולי ושרי למיקרי ביה</strong> <small>[מותר לטלטלו ומותר לקרוא בו],</small> והראיה לדבר: ש
 <strong>ר' יוחנן ור' שמעון בן לקיש מעייני בספרא דאגדתא</strong> <small>[היו מעיינים בספר של אגדה]</small> שהיו כתובים בו דברי חכמים <strong>בשבתא</strong> <small>[בשבת],</small> <strong>והא</strong> <small>[והרי]</small> <strong>לא ניתן ליכתב,</strong> שמעיקר הדין אין כותבים דברי תורה שבעל פה. <strong>אלא כיון</strong> שלא <strong>אפשר</strong> בלי כתיבה, אנו כותבים דברי תורה שבעל פה משום <strong>"עת לעשות לה' הפרו תורתך"</strong> (תהלים קיט, קכו), <strong>הכא נמי</strong> <small>[כאן גם כן]</small> בספר הפטרות <strong>כיון</strong> ש<strong>לא</strong> <strong>אפשר</strong> לכתוב תמיד ספרי מקרא שלמים — יש להשתמש באותו נימוק — <strong>"עת לעשות לה' הפרו תורתך".</strong>
 <big>ב</big> <strong>בעא מיניה</strong> <small>[שאל אותו]</small> <strong>אביי מרבה: מהו לכתוב מגילה</strong> שכתוב בה רק חלק מן התורה <strong>ל</strong>צורך <strong>תינוק</strong> כדי <strong>להתלמד בה?</strong> ומעירים: <strong>תיבעי</strong> <small>[תישאל</small> השאלה<small>]</small> הן <strong>למאן דאמר</strong> <small>[ל</small>דעת <small>מי שאומר]</small> <strong>תורה מגילה מגילה ניתנה</strong> מתחילתה, שמשה היה אומר לישראל פרשה מסויימת וכותבה, ואחר כך פרשה אחרת, עד שנגמרו כל הפרשיות, וכן <strong>תיבעי למאן דאמר</strong> <small>[תישאל</small> השאלה <small>ל</small>דעת <small>מי שאומר]</small> <strong>תורה חתומה ניתנה,</strong> שלא היתה התורה כתובה קודם חלק אחר חלק, אלא לבסוף כתבה משה כולה כאחת.
  ומפרטים:  <strong>תיבעי למאן דאמר</strong> <small>[תישאל</small> השאלה <small>ל</small>דעת <small>מי שאומר]</small> <strong>תורה מגילה מגילה ניתנה,</strong> וצדדי השאלה: מן הצד האחד אפשר לומר <strong>כיון</strong> ש<strong>מגילה מגילה ניתנה</strong> גם עתה <strong>כותבין</strong> מגילה מן התורה, <strong>או דילמא</strong> <small>[שמא]</small> נאמר: <strong>כיון דאידבק אידבק</strong> <small>[שהודבק הודבק],</small> שהרי תורה שניתנה לישראל תורה שלימה ניתנה, ולא הותר לכתוב מגילות.
  וכן <strong>תיבעי למאן דאמר</strong> <small>[תישאל</small> השאלה <small>ל</small>דעת <small>מי שאומר]</small> <strong>תורה חתומה ניתנה.</strong> וצדדי השאלה: האם נאמר <strong>כיון</strong> ש<strong>חתומה ניתנה אין כותבין, או דילמא</strong> <small>[שמא]</small> <strong>כיון</strong> ש<strong>לא אפשר</strong> באופן אחר <strong>כתבינן</strong> <small>[כותבים אנו]?</small> <strong>אמר ליה</strong> <small>[לו]</small> רבה: <strong>אין כותבין</strong> מגילה כזו, <strong>ומה טעם? לפי שאין כותבין,</strong> כלומר, שלפי שאסור לכתוב דבר שהוא רק חלק מן התורה.
 <strong>איתיביה</strong> <small>[הקשה לו]</small> אביי: הרי שנינו, <strong>אף היא</strong> הילני המלכה <strong>עשתה</strong> למקדש במתנה <strong>טבלא של זהב שפרשת סוטה כתובה,</strong> חקוקה, <strong>עליה,</strong> משמע שאפשר לכתוב חלק מן התורה! <strong>אמר ר' שמעון בן לקיש משום</strong> (בשם) <strong>ר' ינאי:</strong> לא היתה טבלה זו כתובה כדרכה אלא <strong>באל"ף בי"ת,</strong> כלומר, רק ראשי תיבות, שלפיהן היה הכהן הכותב את מגילת הסוטה זוכר ויודע מה לכתוב.
 <strong>איתיביה</strong> <small>[הקשה לו],</small> הרי שנינו בברייתא: <strong>כשהוא,</strong> הכהן, <strong>כותב</strong> את הכתוב במגילת הסוטה, הריהו <strong>רואה</strong> בטבלא <strong>וכותב מה שכתוב בטבלא,</strong> משמע שבטבלא כתובה הפרשה עצמה כפי שהיא! ודוחים: <strong>אימא</strong> <small>[אמור]</small> ותקן בלשון: לא "מה שכתוב" אלא <strong>"כמה</strong> (כמו, כעין מה) <strong>שכתוב בטבלא".</strong>
 <strong>איתיביה</strong> <small>[הקשה לו]</small> אביי ממה ששנינו בברייתא במפורש: <strong>כשהוא כותב, רואה בטבלא וכותב מה שכתוב בטבלא, מה הוא כתוב בטבלא? "אם שכב... אם לא שכב"</strong> (ראה במדבר ה, יט)! והשיב לו: <strong>הכא במאי עסקינן</strong> <small>[כאן במה אנו עוסקים]?</small> <strong>בסירוגין,</strong> שלא היה הדבר כתוב בשלימות אלא בדילוגים.
  ומעירים: מחלוקת זו אם מותר לכתוב מגילה לתינוק על מנת להתלמד בה היא  <strong>כתנאי</strong> <small>[כ</small>מחלוקת <small>תנאים]</small> ששנינו בברייתא: <strong>אין כותבין מגילה לתינוק להתלמד בה, ואם דעתו</strong> של הכותב <strong>להשלים</strong> ולהוסיף על המגילה עד שייכתב ספר שלם — <strong>מותר. ר' יהודה אומר: ב</strong>ספר <strong>בראשית</strong> — כותב מגילה אחת <strong>עד דור המבול. בתורת כהנים</strong> (ספר ויקרא) — <strong>עד "ויהי ביום השמיני"</strong> (ויקרא ט, א).
  ומביאים את המחלוקת שהזכרנו לעיל, <strong>אמר ר' יוחנן משום ר' בנאה: תורה</strong> — <strong>מגילה מגילה ניתנה, שנאמר: "אז אמרתי הנה באתי במגלת ספר כתוב עלי"</strong> (תהלים מ, ח), שאמר דוד המלך על עצמו שיש פרשה בתורה ("מגילת ספר") שנרמז בה עניינו ("כתוב עלי"), משמע שכל חלק בתורה הוא מגילה לעצמה. <strong>ר' שמעון בן לקיש אומר: תורה</strong> — <strong>חתומה</strong> ובשלימותה <strong>ניתנה, שנאמר: "לקח את ספר התורה הזאת"</strong> (דברים לא, כו), הרי שספר שלם ניתן.
  ושואלים:  <strong>ואידך נמי</strong> <small>[והאחר,</small> ר' יוחנן, <small>גם כן]</small> מה יפרש בכתוב זה? <strong>הכתיב</strong> <small>[הרי נאמר]</small> <strong>"לקח",</strong> לומר שספר תורה שלם ניתן! ומשיבים: הפסוק <strong>ההוא</strong> מדבר <strong>לבתר דאידבק</strong> <small>[</small><small>לאחר</small> <small>ש</small>הספר <small>נדבק,</small> הושלם<small>].</small>
 ושואלים: <strong>ואידך נמי</strong> <small>[והאחר,</small> ריש לקיש, <small>גם כן]</small> <strong>הכתיב</strong> <small>[הרי נאמר]</small> <strong>"במגלת ספר כתוב עלי",</strong> הרי שמגילה מגילה ניתנה! ומשיבים: הפסוק <strong>ההוא</strong> בא ללמדנו ש<strong>כל התורה כולה איקרי</strong> <small>[נקראת]</small> <strong>מגילה, דכתיב</strong> <small>[שנאמר]:</small> <strong>"ויאמר אלי מה אתה רואה ואמר אני ראה מגלה עפה"</strong> (זכריה ה, ב).
 <strong>אי נמי</strong> <small>[או גם כן],</small> <strong>ל</strong>כמו שאמר <strong>ר' לוי,</strong> ש<strong>אמר ר' לוי: שמנה פרשיות נאמרו ביום שהוקם בו המשכן,</strong> כלומר, באחד בניסן. <strong>אלו הן: פרשת כהנים</strong> שבפרשת "אמור" (ויקרא כא, א ואילך), <strong>ופרשת לוים</strong> (במדבר ח, א ואילך), <strong>ופרשת טמאים</strong> ("תזריע" ו"מצורע" בויקרא), <strong>ופרשת שילוח טמאים</strong> (במדבר ה, א – ד), <strong>ופרשת "אחרי מות"</strong> (ויקרא פרק טז),
## דף ס:
 <strong>ופרשת שתויי יין</strong> (ויקרא י, ח-יא), <strong>ופרשת נרות</strong> (במדבר ח, א-ז), <strong>ופרשת פרה אדומה</strong> (במדבר פרק יט), שכל אלו נצרכו לעבודת המשכן כתיקונה.
 <big>א</big> ועוד מוסיפים דברים בענין כתיבת התורה, <strong>אמר ר' אלעזר: תורה</strong> — <strong>רוב</strong> שבה הוא <strong>בכתב ומיעוט</strong> שבה הוא <strong>על פה, שנאמר: "אכתב לו רבי תורתי כמו זר נחשבו"</strong> (הושע ח, יב), משמע שרוב התורה כתוב. <strong>ור' יוחנן אמר: רוב</strong> התורה הוא <strong>על פה ומיעוט בכתב, שנאמר</strong> בנתינת התורה למשה בסיני: <strong>"כי על פי הדברים האלה</strong> כרתי אתך ברית ואת ישראל
 <strong>"</strong>(שמות לד, כז). משמע שעיקר הברית היא בדברים שבעל פה ("על פי"). ושואלים: <strong>ואידך נמי</strong> <small>[והאחר,</small> ר' יוחנן, <small>גם כן]</small> <strong>הכתיב</strong> <small>[הרי נאמר]</small> <strong>"אכתב לו רבי תורתי"!</strong> ומשיבים: <strong>ההוא,</strong> דבר זה, לא נאמר כמשפט חיווי אלא כשאלה, <strong>אתמוהי קא מתמה</strong> <small>[תמה הוא]:</small> וכי <strong>אכתב לו רבי תורתי? הלא "כמו זר נחשבו"</strong> — לא יהא הבדל בינם ובין האומות אם הכל היה כתוב! אלא הרוב צריך להישאר בעל פה.
  ושואלים:  <strong>ואידך נמי</strong> <small>[והאחר,</small> ר' אלעזר, <small>גם כן]</small> <strong>הכתיב</strong> <small>[הרי נאמר]</small> <strong>"כי על פי הדברים האלה"!</strong> ומשיבים: <strong>ההוא</strong> <small>[אותו</small> כתוב<small>]</small> ממנו משמע שעיקר הברית הוא על דברים שבעל פה — הרי זה <strong>משום דתקיפי למיגמרינהו</strong> <small>[ש</small>דברים שבעל פה <small>קשים ללמוד אותם]</small> יותר מן התורה שבכתב, ולא משום שהם מרובים יותר.
 <strong>דרש ר' יהודה בר נחמני מתורגמניה</strong> <small>[מתורגמנו]</small> של <strong>ר' שמעון בן לקיש, כתיב</strong> <small>[נאמר]:</small> <strong>"כתב לך את הדברים האלה"</strong> (שמות לד, כז), <strong>וכתיב</strong> <small>[ונאמר]</small> באותו פסוק: <strong>"כי על פי הדברים האלה"</strong> (שמות לד, כז), <strong>הא כיצד?</strong> — לומר: <strong>דברים שבכתב אי</strong> (אין) <strong>אתה רשאי לאומרן על פה, דברים שבעל פה אי אתה רשאי לאומרן בכתב. דבי</strong> <small>[בבית</small> מדרשו<small>]</small> של <strong>ר' ישמעאל תנא</strong> <small>[שנה]:</small> <strong>"אלה"</strong> בציווי "כתוב לך את הדברים האלה" — הרי הוא הדגשה: <strong>אלה,</strong> דברים אלה של תורה שבכתב, <strong>אתה כותב, ואי אתה כותב הלכות</strong> (משניות, תורה שבעל פה).
 <strong>אמר ר' יוחנן: לא כרת הקדוש ברוך הוא ברית עם ישראל אלא בשביל דברים שבעל פה, שנאמר: "כי על פי הדברים האלה כרתי אתך ברית ואת ישראל"</strong> (שמות לד, כז).
 <big>ב</big> שנינו במשנה ש<strong>מערבין בבית ישן, מפני דרכי שלום.</strong> ושואלים: <strong>מאי טעמא</strong> <small>[מה טעם]</small> הדבר? <strong>אילימא</strong> <small>[אם תאמר]</small> <strong>משום כבוד</strong> שיש בכך לבעליו של אותו הבית, <strong>והא</strong> <small>[והרי]</small> מסופר מעשה ב<strong>ההוא שיפורא</strong> <small>[אותו שופר,</small> קופה של צדקה<small>],</small> שאף הוא דבר הנעשה לצורכו של הציבור ומתכבד בו הבית שהוא שם, <strong>דהוה מעיקרא</strong> <small>[שהיה מתחילה]</small> <strong>בי</strong> <small>[בבית]</small> <strong>רב יהודה, ולבסוף</strong> (ואחרי כן) העבירוהו ל<strong>בי</strong> <small>[בית]</small> <strong>רבה, ולבסוף</strong> העבירוהו ל<strong>בי</strong> <small>[בית]</small> <strong>רב יוסף, ולבסוף</strong> העבירוהו ל<strong>בי</strong> <small>[בית]</small> <strong>אביי, ולבסוף</strong> עוד העבירוהו ל<strong>בי</strong> <small>[בית]</small> <strong>רבא!</strong> משמע שאין זה ענין של כבוד, ונוטלים את הדבר ממקום למקום!
 <strong>אלא</strong> יש לומר שהוא <strong>משום חשדא</strong> <small>[חשד],</small> שכיון שהם רגילים עד כה לשים את העירוב באותו מקום, אם יוציאו אותו משם ויניחוהו במקום אחר, יאמרו אנשים שחשדו בני המבוי בבעל הבית שהוא גונב ממנו, ולכן הוציאוהו מידו.
 <big>ג</big> שנינו במשנה ש<strong>בור שהוא קרוב לאמה</strong> מתמלא תחילה מפני דרכי שלום. <strong>איתמר</strong> <small>[נאמר]</small> שנחלקו אמוראים בשאלה הזו: <strong>בני נהרא</strong> <small>[הנהר]</small> ששדותיהם ליד הנהר ומשקים אותם מתעלות הבאות מן הנהר, מי מהם משקה תחילה את שדותיו? <strong>רב אמר: תתאי שתו מיא ברישא</strong> <small>[התחתונים,</small> במורד הנהר, <small>שותים</small> את <small>המים,</small> משקים <small>בתחילה],</small> <strong>ושמואל אמר: עילאי שתו מיא ברישא</strong> <small>[העליונים שותים מים בתחילה].</small>
 ומסבירים: <strong>בדמיזל כולי עלמא לא פליגי</strong> <small>[ב</small>מצב <small>ש</small>בו <small>המים הולכים</small> מעצמם <small>הכל אינם חלוקים]</small> שכל הרוצה להשקות — ישקה כפי שהוא רוצה, <strong>כי פליגי</strong> <small>[כאשר נחלקו]</small> הרי זה <strong>במיסכר ואשקויי</strong> <small>[ב</small>מקום <small>שצריכים</small> <small>לסכור</small> את הנהר <small>ולהשקות</small> בתעלות<small>];</small> <strong>שמואל אמר: עילאי שתו מיא ברישא</strong> <small>[העליונים שותים מים בתחילה],</small> משום <strong>דאמרי</strong> <small>[ש</small>הם <small>אומרים,</small> שהם יכולים לטעון<small>]:</small> <strong>אנן מקרבינן טפי</strong> <small>[אנו קרובים יותר]</small> לראשיתו של הנהר. <strong>ורב אמר: תתאי שתו מיא ברישא</strong> <small>[התחתונים שותים מים בתחילה],</small> משום <strong>דאמרי</strong> <small>[ש</small>הם <small>אומרים]:</small> <strong>נהרא כפשטיה ליזיל</strong> <small>[הנהר כדרכו ילך]</small> ואתם תסכרו אותו אחרינו.
 <strong>תנן</strong> <small>[שנינו</small> במשנתנו<small>]:</small> <strong>בור הקרוב לאמה מתמלא ראשון מפני דרכי שלום!</strong> משמע שהקרוב קודם, כלומר, העליונים, כשיטתו של שמואל, והרי זה קשה לרב. <strong>תרגמה</strong> <small>[הסביר אותה]</small> <strong>שמואל אליבא</strong> <small>[על פי שיטתו]</small> של <strong>רב:</strong> מדובר כאן <strong>באמה</strong> (תעלה) <strong>המתהלכת על פי בורו,</strong> שהוא מתמלא מאליו, ואין צריך לעשות בו דבר.
  ומשיבים:  <strong>אי הכי מאי למימרא</strong> <small>[אם כך מה</small> בא <small>לומר]?</small> הרי פשוט הוא! ומשיבים: חידוש יש בדבר, שכן <strong>מהו דתימא</strong> <small>[שתאמר],</small> <strong>מצי אמרי ליה</strong> <small>[יכולים לומר לו]</small> שאר בעלי השדות לבעל הבור: <strong>סכר מיסכר</strong> <small>[תסכור]</small> גם אתה את בורך, שלא יכנסו המים לתוכו, <strong>ואשקי בהינדזא</strong> <small>[ותשקה לפי התור],</small> על כן <strong>קא משמע לן</strong> <small>[השמיע לנו]</small> שאינו צריך לעשות כן, וממילא הוא מתמלא ראשון.
 <strong>אמר רב הונא בר תחליפא: השתא</strong> <small>[עכשיו]</small> ש<strong>לא איתמר הלכתא</strong> <small>[נאמרה הלכה]</small> <strong>לא כמר</strong> <small>[כחכם זה]</small> <strong>ולא כמר</strong> <small>[כחכם זה],</small> לא כרב ולא כשמואל, <strong>כל דאלים</strong> <small>[שחזק</small> יותר<small>]</small> <strong>גבר</strong> <small>[גובר]</small> ואין אנו מתערבים בענין זה, אלא אנשים יסתדרו ביניהם.
 <strong>רב שימי בר אשי אתא לקמיה</strong> <small>[בא לפני]</small> <strong>אביי, אמר ליה</strong> <small>[לו]:</small> <strong>לותבן מר בעידנא</strong> <small>[יושיבני,</small> יקבע לי, <small>אדוני זמן</small> ללמוד<small>]!</small> <strong>אמר ליה</strong> <small>[לו]:</small> <strong>אית לי עידנא לדידי</strong> <small>[יש לי זמן</small> קבוע <small>בשבילי]</small> ואיני יכול להקדיש אותו עבורך. אמר לו: <strong>ולותבן מר בליליא</strong> <small>[ויושיב אותי אדוני בלילה]</small> ואז נלמד! <strong>אמר ליה</strong> <small>[לו]:</small> <strong>אית</strong> <small>[יש]</small> <strong>לי,</strong> אני צריך <strong>מיא לאשקויי</strong> <small>[מים להשקות]</small> את שדותי. <strong>אמר ליה</strong> <small>[לו]:</small> <strong>אנא משקינא ליה למר מיא ביממא, ולותבן מר בליליא</strong> <small>[אני אשקה לאדוני את המים ביום, ויושיב אותי אדוני בלילה</small> ונלמד<small>]!</small> <strong>אמר ליה</strong> <small>[לו]:</small> <strong>לחיי</strong> <small>[לחיים],</small> כלומר, בסדר. מה עשה רב שימי בר אשי?
 <strong>אזל לעילאי</strong> <small>[הלך ל</small>אלה שהיו <small>למעלה</small> ממנו<small>]</small> במעלה הנהר, <strong>אמר להו</strong> <small>[להם]:</small> <strong>תתאי שתו מיא ברישא</strong> <small>[התחתונים שותים מים בתחילה]</small> כדברי רב, <strong>אזל לתתאי</strong> <small>[הלך ל</small>אלה שהיו <small>תחתונים ממנו],</small> <strong>אמר להו</strong> <small>[להם]:</small> <strong>עילאי שתו מיא ברישא</strong> <small>[העליונים שותים מים בתחילה]</small> כדברי שמואל, <strong>אדהכי</strong> <small>[בינתיים]</small> עד שדנו בדבר התחתונים והעליונים מי ישקה <strong>סכר מיסכר ואשקי</strong> <small>[סכר</small> את הנהר <small>והשקה]</small> את שדותיו של אביי. <strong>כי אתא לקמיה</strong> <small>[כאשר בא לפני]</small> <strong>אביי, אמר ליה</strong> <small>[לו]:</small> <strong>כבי תרי עבדת לי</strong> <small>[כמו שתי</small> שיטות הפוכות <small>עשית לי]!</small> <strong>ולא טעמינהו</strong> <small>[טעם אותם]</small> <strong>אביי לפירי דההיא שתא</strong> <small>[את הפירות של אותה שנה],</small> מפני שחשב שהמים הגיעו אליו שלא כדין.
  מסופר:  <strong>הנהו</strong> <small>[</small>אנשים <small>מסויימים]</small> שהיו <strong>בני</strong> המקום הנקרא <strong>בי חרמך</strong> <strong>דאזול</strong> <small>[שהלכו]</small> ו<strong>כרו</strong> תעלה <strong>ברישא</strong> <small>[בתחילת]</small> נהר <strong>שנוותא</strong> כדי שתקיף את שדותיהם <strong>ואהדרוה ושדיוה בשילהי נהרא</strong> <small>[והחזירוה בסוף הנהר].</small> <strong>אתו עילאי לקמיה</strong> <small>[באו</small> אלה שהיו <small>למעלה</small> מהם <small>לפני]</small> <strong>אביי, אמרו ליה</strong> <small>[לו]:</small> <strong>קא מתקיל לנהרין</strong> <small>[זה יוצר תקלה,</small> עיכוב, <small>לנהר שלנו]!</small> <strong>אמר להו</strong> <small>[להם]:</small> <strong>כרו בהדייהו טפי פורתא</strong> <small>[העמיקו יחד איתם קצת יותר]</small> ואז יהיה מספיק מים. <strong>אמרו ליה</strong> <small>[לו]:</small> <strong>קא יבשי פירין</strong> <small>[הבורות שלנו מתייבשים]</small> על ידי כך. כיון ששמע כך <strong>אמר להו</strong> <small>[להם]</small> לבני חרמך: <strong>זילו סליקו נפשייכו מהתם</strong> <small>[סלקו את עצמכם משם]</small> וסכרו את הדרך החדשה שעשיתם לנהר.
 <big>ד</big> שנינו במשנה: <strong>מצודות חיה ועופות ודגים יש בהן</strong> משום גזל משום דרכי שלום, ור' יוסי אומר שגזל גמור הוא. ומעירים: <strong>באוזלי ואוהרי</strong> <small>[ברשתות ומלכודות]</small>
## דף סא.
 <strong>כולי עלמא לא פליגי</strong> <small>[הכל אינם חלוקים]</small> שכיון שהם כלים שיש להם תוך, והדגים או החיות נכנסו אל תוכם — הריהם שייכים מן הדין לבעל המלכודת, <strong>כי פליגי</strong> <small>[כאשר נחלקו]</small> — הרי זה <strong>בלחי וקוקרי</strong> <small>[בחכה</small> ושאר <small>מצודות]</small> שאין בהן תוך, והדגים רק נתקלים שם. שמאחר שאין בעל המלכודת זוכה בהם מן הדין, יש מקום לאסור על אחר ליטלם רק מפני דרכי שלום.
 <big>א</big> עוד שנינו במשנתנו: <strong>מציאת חרש שוטה</strong> וקטן — גזל מפני דרכי שלום, <strong>ר' יוסי אומר: גזל גמור. אמר רב חסדא:</strong> הכוונה בדברי ר' יוסי היא שהוא <strong>גזל גמור מדבריהם,</strong> מדברי סופרים, ולא ממש גזל גמור מדין תורה. ושואלים: <strong>למאי נפקא מינה</strong> <small>[מה יוצא מזה],</small> איזה הבדל יש הלכה למעשה אם הוא גזל גמור מדברי סופרים ולא רק גזל מפני דרכי שלום? ומשיבים: <strong>להוציאו</strong> את מה שגזל בדיינין, שכיון שהוא גזל גמור, אם עשה אדם כך — יכול הדיין לכפותו להוציא מידו.
 <big>ב</big> ועוד שנינו במשנתנו: <strong>עני המנקף בראש הזית — מה ש</strong>נפל <strong>תחתיו</strong> שייך לו, מפני דרכי שלום. ואילו לדעת ר' יוסי הנוטל משם הוא גזל גמור. <strong>תנא</strong> <small>[שנה</small> החכם<small>]:</small> <strong>אם ליקט</strong> העני <strong>ונתן ביד</strong> תחילה לפני שנפלו הפירות ארצה — <strong>הרי זה גזל גמור,</strong> לפי שזכה העני משעה שהיה הפרי בידו.
  מסופר:  <strong>רב כהנא הוה קאזיל</strong> <small>[היה הולך]</small> לעיר <strong>הוצל,</strong> <strong>חזייה לההוא גברא דהוה שדי אופיי וקא נתרן תמרי</strong> <small>[ראהו לאדם אחד שהיה משליך מקלות</small> בדקל <small>והתמרים היו נופלים],</small> <strong>אזל קא מנקיט ואכיל</strong> <small>[הלך</small> רב כהנא <small>ליקט</small> מהם <small>ואכל].</small> <strong>אמר ליה</strong> <small>[לו]</small> אותו האיש: <strong>חזי מר דבידאי שדיתינהו</strong> <small>[ראה אדוני שבידי זרקתי אותם],</small> כלומר, התמרים היו כבר בידי, ושלי הם מן הדין. <strong>אמר ליה</strong> <small>[לו]</small> רב כהנא: <strong>מאתריה</strong> <small>[ממקומו]</small> של <strong>ר' יאשיה אתה</strong> שהיה החכם בעיר הוצל, ומשום כך אתה בקי בהלכה. <strong>קרי עליה</strong> <small>[קרא עליו]</small> על ר' יאשיה: <strong>"וצדיק יסוד עולם"</strong> (משלי י, כה) שאפילו אחרי מותו הניח יסוד לעולם, שיהא מקומו מקום תורה.
 <big>ג</big> עוד שנינו במשנה: <strong>אין ממחין ביד עניי גוים</strong> שלא יטלו <strong>בלקט בשכחה ובפאה, מפני דרכי שלום.</strong> כיוצא בזה <strong>תנו רבנן</strong> <small>[שנו חכמים]:</small> <strong>מפרנסים עניי גוים עם עניי ישראל, ומבקרין חולי גוים עם חולי ישראל, וקוברין מתי גוים עם מתי ישראל,</strong> וכל אלה עושים <strong>מפני דרכי שלום.</strong>
 <big>ד משנה</big> <strong>משאלת</strong> (מותרת להשאיל) <strong>אשה לחבירתה החשודה על</strong> פירות השנה <strong>השביעית</strong> (שאוכלתם לאחר זמן הביעור, שאז אסורים הם באכילה), כלים כגון: <strong>נפה וכברה וריחים ותנור,</strong> ואין אומרים שהיא מסייעת בכך לעבירה. <strong>אבל</strong> היא עצמה <strong>לא תבור</strong> (תברור) עימה חיטים <strong>ולא תטחן עמה</strong> חיטים, שלא תעשה בידיים מעשה של סיוע לעבירה.
 <strong>אשת חבר,</strong> המדקדק בהפרשת תרומות ומעשרות ובדיני טומאה וטהרה, <strong>משאלת לאשת עם הארץ</strong> החשוד על דברים אלו, <strong>נפה וכברה, ו</strong>אף <strong>בוררת</strong> חיטים עימה, <strong>וטוחנת</strong> עימה, <strong>ומרקדת</strong> (מנפה) <strong>עמה, אבל משתטיל</strong> אשת עם הארץ <strong>את המים</strong> בעיסה, ומאותה שעה יכולה העיסה להיטמא, <strong>לא תגע עמה, לפי שאין מחזיקין</strong> (מסייעים) <strong>ידי עוברי עבירה. וכולן,</strong> כל הדברים שנאמרו במשנתנו להתיר, <strong>לא</strong> <strong>אמרו</strong> <strong>אלא מפני דרכי שלום.</strong>
 <strong>ומחזיקין ידי גוים</strong> העובדים <strong>בשביעית, אבל לא</strong> מחזקים את <strong>ידי ישראל</strong> העושים כן, <strong>ו</strong>כן <strong>שואלין בשלומן</strong> של גויים <strong>מפני דרכי שלום.</strong>
 <big>ה גמרא</big> ושואלים על ההלכות השנויות במשנה: <strong>מאי שנא</strong> <strong>רישא</strong> <small>[במה שונה תחילת</small> המשנה<small>]</small> ששנינו בה לגבי חשודה על שביעית שלא תבור עימה, <strong>ומאי שנא סיפא</strong> <small>[ובמה שונה סופה</small> של המשנה<small>]</small> ששנינו בה שמותר לאשת חבר לסייע גם בברירה וטחינה לאשת עם הארץ? <strong>אמר אביי: רוב עמי הארץ מעשרין הן,</strong> ולכן מעיקר הדין אין מקום לאסור לסייע בידם, שהרי מסתבר שאשת עם הארץ מכינה מאכל מותר. ואף שיש בכל זאת מקום לחשוש שאין המאכל מעושר מפני מיעוט שבעמי הארץ שאין מעשרים, הרי מפני דרכי שלום אין מקפידים על כך.
 <strong>רבא אמר: הכא</strong> <small>[כאן</small> במשנתנו<small>]</small> מדובר <strong>בעם הארץ דר'</strong> <strong>מאיר</strong> (לשיטת ר' מאיר), <strong>ו</strong>לענין הלכות <strong>טומאה וטהרה דרבנן</strong> <small>[מדברי חכמים]</small> ולא לענין הפרשת תרומות ומעשרות. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>איזהו עם הארץ? כל שאינו אוכל חוליו</strong> (חולין שלו) <strong>בטהרה,</strong> אלו <strong>דברי ר' מאיר, וחכמים אומרים: כל שאינו מעשר פירותיו.</strong> וכיון שמדובר בעם הארץ כזה שאנו מניחים שעישר את פירותיו, אלא שאינו אוכל חוליו בטהרה, בענין זה של אכילת חולין בטהרה שהוא מדברי סופרים, לא אסרו חכמים לסייע לאשת עם הארץ שכזה לבור ולטחון, משום דרכי שלום.
  ומקשים:  <strong>והא מדקתני סיפא</strong> <small>[והרי ממה ששנה</small> ב<small>סופה</small> של אותה הלכה שבמשנה<small>]:</small> <strong>משתטיל את המים לא תגע עמה,</strong> ודבר זה הוא משום שעל ידי המים מוכשרת העיסה לקבל טומאה, <strong>מכלל</strong> הדבר אתה <strong>למד</strong> <strong>דרישא</strong> <small>[שבתחילת</small> אותה הלכה שבמשנה<small>]</small> <strong>לאו</strong> <small>[לא]</small> <strong>ב</strong>דיני <strong>טומאה וטהרה עסקינן</strong> <small>[עוסקים אנו],</small> אלא בחשש אחר, של מעשרות!
 ומשיבים: <strong>רישא וסיפא</strong> <small>[תחילתה וסופה]</small> של ההלכה קשורים <strong>ב</strong>חשש ל<strong>טומאה וטהרה, ו</strong>אולם <strong>רישא</strong> <small>[בתחילה]</small> אף שמדובר בתבואה שהוכשרה לקבל טומאה, יש חשש רק <strong>בטומאת חולין,</strong> וטומאת חולין אינה אסורה מן התורה כלל, אלא החברים הם שנזהרו בכך, <strong>וסיפא</strong> <small>[ובסופה]</small> מדובר <strong>בטומאת חלה</strong> שמשעה זו חל חיוב חלה על העיסה, ומפני החלה המעורבת בעיסה יש להיזהר ואסור מן התורה לטמא אותה.
 <strong>ורמינהו</strong> <small>[ומשליכים,</small> מראים סתירה<small>]</small> ממקור אחר:
## דף סא:
 <strong>טוחנין ומפקידין</strong> פירות מעושרים <strong>אצל אוכלי שביעית, ואצל אוכלי פירותיהן</strong> (של עצמם) <strong>בטומאה,</strong> שאין חוששים שהם יחליפו פירות אלה בפירות שביעית או בפירות טמאים, או שיגעו בפירות, <strong>אבל לא</strong> טוחנים <strong>לאוכלי שביעית ולא לאוכלי פירותיהן בטומאה</strong> את פירותיהם, כדי שלא לסייע בידם. וקשה לפירוש רבא למשנתנו, ולפיו טוחנת אשת חבר עם אשת עם הארץ האוכל חולין בטומאה!
 <strong>אמר אביי: התם</strong> <small>[שם</small> באותה ברייתא<small>]</small> <strong>בכהן החשוד לאכול תרומה בטומאה עסקינן</strong> <small>[עוסקים אנו],</small> <strong>דהוה ליה</strong> <small>[שהריהו]</small> איסור <strong>טומאה דאורייתא</strong> <small>[שמן התורה].</small>
 ושואלים: <strong>אי הכי</strong> <small>[אם כך]</small> שמדובר בכהן, כיצד <strong>מפקידין</strong> אצלו פירות מתוקנים? <strong>ורמינהו</strong> <small>[ומשליכים,</small> מראים סתירה<small>]</small> על כך ממה ששנינו: <strong>מפקידין תרומה אצל ישראל עם הארץ,</strong> שלמרות שהוא אינו נזהר בדיני טהרה, אין לחשוש שיטמא תרומה, <strong>ולא אצל כהן עם הארץ, מפני שלבו גס</strong> (רגיל ומזלזל) בה בתרומה, ושמא יגע בה ויטמאנה!
 <strong>אמר ר' אילעא:</strong> <strong>הכא במאי עסקינן</strong> <small>[כאן</small> בברייתא הקודמת <small>במה אנו עוסקים]</small> — באופן שהכניס את פיקדון התרומה <strong>בכלי חרש המוקף צמיד פתיל</strong> ואין חשש במקרה כזה שמא הכהן החשוד לאכול תרומה בטומאה יטמא אותו במגע.
  ושואלים:  <strong>וליחוש</strong> <small>[ו</small>עדיין <small>נחשוש]</small> <strong>שמא תסיטנו</strong> (תזיז אותו) <strong>אשתו</strong> של אותו כהן <strong>נדה,</strong> ונדה שיש בה חשש של טומאת זבה, מטמאה מה שבכלי אפילו בהיסט (= בהזזה) גם בלי לנגוע בתוכו, ואין מועיל לו לכלי הצמיד פתיל שמקיפו!
 <strong>אלא אמר ר' ירמיה, לא קשיא</strong> <small>[אין</small> זה <small>קשה];</small> <strong>כאן</strong> שאסרו להפקיד, מדובר <strong>בפירות שהוכשרו</strong> לקבל טומאה, ולכן יש מקום לחשש שיטמאם הכהן. <strong>כאן</strong> שהתירו להפקיד, מדובר בפירות <strong>שלא הוכשרו</strong> לקבל טומאה, ולכן אין מקום לחשש טומאה.
 <strong>ורמינהו</strong> <small>[ומשליכים,</small> מראים סתירה<small>]</small> ממה ששנינו: <strong>המוליך חטין</strong> מתוקנות <strong>לטוחן כותי או לטוחן עם הארץ</strong> — <strong>הרי אלו בחזקתן למעשר ולשביעית</strong> שלא החליפן, <strong>אבל לא לטומאה</strong> שאינן עוד בחזקת טהורות, משמע שחוששים שמא יגע בהן!
 ושואלים: <strong>האי מאי רומיא</strong> <small>[זו מה סתירה</small> היא<small>]?</small> <strong>לאו אוקימנא</strong> <small>[האם לא העמדנו]</small> את מה שאמרה הברייתא שמותר להפקיד <strong>בפירות שלא הוכשרו</strong> לקבל טומאה ואין מגע הטמא מטמאם? ואילו כאן מדובר בפירות שהוכשרו, ולכן חוששים לטומאה!
  ותוהים:  <strong>ודקארי לה מאי קארי לה</strong> <small>[וזה שהקשה</small> את הקושיה <small>הזו מה הקשה אותה]?</small> הלא התירוץ כבר נאמר מקודם וברור הוא מעצמו! ומשיבים: אכן, המקשה לא הביא משנה זו אלא <strong>משום דקא בעי למירמי אחריתי עלה</strong> <small>[שרצה להשליך,</small> להראות סתירה ממשנה <small>אחרת עליה].</small> וקושייתו היא שממה ששנינו במשנה זו <strong>הרי אלו בחזקתן למעשר ולשביעית,</strong> משמע: <strong>ולחלופי</strong> <small>[ולהחלפה],</small> שמא החליף את החיטים שקיבל בחיטים משלו שיש בהן צד איסור, <strong>לא חיישינן</strong> <small>[אין אנו חוששים].</small>
 <strong>ורמינהו</strong> <small>[ומשליכים,</small> מראים סתירה<small>]</small> על כך ממה ששנינו: <strong>הנותן</strong> מזון <strong>לחמותו</strong> שהיא עם הארץ שתתקינם לו לאכילה, <strong>מעשר את</strong> כל מה <strong>שהוא נותן לה ואת</strong> כל מה <strong>שהוא נוטל הימנה, מפני שחשודה</strong> שהיא <strong>מחלפת</strong> את האוכל שלו <strong>המתקלקל</strong> באוכל משלה שלא התקלקל, ושמא לא החזירה לו את האוכל שנתן לה, אלא דבר אחר שאינו מעושר. הרי שחוששים להחלפה!
  ומשיבים:  <strong>התם כדקתני טעמא</strong> <small>[שם כפי ששנה את הטעם]</small> שיש טעם מיוחד בדבר, וכפי ששנינו, <strong>אמר ר' יהודה: רוצה היא</strong> החמות <strong>בתקנת בתה</strong> שתאכל דבר שאינו מקולקל, <strong>ובושה מחתנה</strong> לומר לו שנתן לה דבר מקולקל, ומשום כך אינה אומרת לו שהחליפה.
  ושואלים:  <strong>ולעלמא לא חיישינן</strong> <small>[ולסתם</small> אנשים <small>אין אנו חוששים]</small> שיחליפו במקרה שכזה? <strong>והתנן</strong> <small>[והרי שנינו</small> במשנה<small>]:</small> <strong>הנותן</strong> מזון <strong>לפונדקית</strong> שתכין בשבילו אוכל ממנו, <strong>מעשר את שהוא נותן לה ואת שהוא נוטל הימנה, מפני שמחלפת!</strong> משמע שלא רק בחמותו אנו חוששים! ומשיבים: <strong>התם מוריא ואמרה</strong> <small>[שם</small> הפונדקית <small>מורה</small> היתר לעצמה לעשות כן <small>ואומרת]:</small> מדוע <strong>בר בי רב ליכול חמימא, ואנא איכול קרירא</strong> <small>[בן בית המדרש</small> הזה <small>יאכל</small> אוכל <small>חם ואני אוכל קר]?!</small> ולכן חוששים שמא החליפה.
  ושואלים:  <strong>ואכתי לעלמא לא חיישינן</strong> <small>[ועדיין, לסתם</small> אדם <small>אין אנו חוששים]</small> להחלפה? <strong>והתניא</strong> <small>[והרי שנינו</small> בברייתא<small>]:</small> <strong>אשת חבר טוחנת עם אשת עם הארץ בזמן שהיא</strong> (אשת החבר) טמאה, כגון שהיא נידה ואז נזהרת מלנגוע באוכל, ואין חשש שתאכל דברים שאינם מעושרים, <strong>אבל לא בזמן שהיא טהורה. ר' שמעון בן אלעזר אומר: אף בזמן שהיא טמאה לא תטחון, מפני שחברתה</strong> (אשת עם הארץ)
## דף סב.
 <strong>נותנת</strong> <strong>לה</strong> <strong>ואוכלת,</strong> ויש לחשוש שמאכילה אותה דבר שאינו מעושר. ואם כן, <strong>השתא</strong> <small>[עכשיו]</small> כך אנו חוששים <strong>מיגנב גנבא</strong> <small>[הרי</small> היא <small>גונבת]</small> משל בעלה ונותנת לחברתה, <strong>חלופי לא מיחלפא</strong> <small>[להחליף אינה מחליפה]?</small> וכי אפשר לסמוך עליה שלא תחליף? אלא ודאי שחוששים, ואם כן לא רק בחמותו ובפונדקית אנו חוששים להחלפה!
 <strong>אמר רב יוסף: התם נמי מוריא ואמרה</strong> <small>[שם גם כן מורה</small> היתר לעצמה לעשות כן <small>ואומרת]:</small> <strong>תורא מדישיה קאכיל</strong> <small>[השור מדישו הוא אוכל]</small> והיא סבורה שמפני שהיא עובדת בהכנת האוכל מותר לה ליטול ממנו ואין זו גניבה. ואין ללמוד מכאן לכל עם הארץ שחשוד הוא להחליף.
 <big>א</big> ועוד בענין תבואה המופקדת בידיו של עם הארץ, <strong>העיד ר' יוסי בן המשולם משום</strong> <small>[בשם]</small> <strong>ר' יוחנן אחיו שאמר משום ר' אלעזר בן חסמא: אין עושין חלת עם הארץ בטהרה,</strong> שלא יעשה הגבל (לש הבצק) עבור עם הארץ, את חלק החלה בלבד בטהרה, <strong>אבל עושין עיסת חוליו</strong> (חולין שלו) כולה <strong>בטהרה, ונוטל הימנה</strong> (ממנה) <strong>כדי</strong> שיעור <strong>חלה ומניחה בכפישא</strong> (מין סל) <strong>או באנחותא</strong> (מין כלי) שאינם מקבלים טומאה, <strong>וכשבא עם הארץ ליטול</strong> את מה שעשה לו, <strong>נוטל את שתיהן</strong> (את העיסה ואת החלה) <strong>ואינו חושש</strong> הגבל שמא יטמא עם הארץ את החלה.
 <strong>ו</strong>מאותו טעם <strong>אין עושין</strong> בבית הבד שמן תרומת <strong>זיתיו</strong> של עם הארץ <strong>בטהרה,</strong> <strong>אבל עושין זיתים חוליו</strong> (חולין שלו) כולם <strong>בטהרה,</strong> <strong>ונוטל הימנה</strong> מכל השמן <strong>כדי תרומה ומניחה בכליו של חבר</strong> שהם טהורים, <strong>וכשבא עם הארץ ליטול</strong> — <strong>נוטל את שתיהן, ואינו חושש</strong> הבדד (עושה השמן), לטומאת התרומה.
  ושואלים:  <strong>וטעמא מאי</strong> <small>[ומה הטעם]</small> שמותר לו לעשות כן? <strong>אמר ר' יוחנן: משום כדי חייו</strong> (פרנסתו) של <strong>גבל</strong> (האומן שעושה את מלאכת הלישה), <strong>ומשום כדי חייו</strong> של <strong>בדד</strong> (האומן העושה שמן מן הזיתים).
  ומעירים:  <strong>וצריכא</strong> <small>[וצריך]</small> להשמיע את ההלכה בשני המקרים. <strong>דאי אשמועינן</strong> <small>[שאם היה משמיע לנו]</small> רק דין <strong>גבל,</strong> היינו אומרים שדווקא בו הקלו <strong>משום</strong> ש<strong>לא נפיש אגריה</strong> <small>[מרובה שכרו]</small> ולכן הוא עני וצריך למזונות, <strong>אבל בדד דנפיש אגריה</strong> <small>[שמרובה שכרו]</small> — <strong>אימא</strong> <small>[אמור]</small> ש<strong>לא</strong> יקלו עליו. ומצד שני, <strong>אי אשמועינן</strong> <small>[אם היה משמיע לנו]</small> ב<strong>בדד,</strong> היינו אומרים שדווקא בו הקלו <strong>משום</strong> ש<strong>לא שכיח ליה</strong> <small>[מצויה לו]</small> עבודה אלא בעונה אחת בשנה, של מסיק הזיתים, <strong>אבל גבל דשכיח ליה</strong> <small>[שמצויה לו]</small> עבודה כל השנה — <strong>אימא</strong> <small>[אמור]</small> ש<strong>לא,</strong> על כן, <strong>צריכא</strong> <small>[צריך]</small> שייאמרו שני הדברים.
  ולעצם הדין ש<strong>אמר מר</strong> <small>[החכם]</small> באותה ברייתא: <strong>נוטל הימנה כדי חלה ומניחה בכפישא או באנחותא, וכשבא עם הארץ ליטול, נוטל את שתיהן ואינו חושש,</strong> שואלים: <strong>וליחוש דילמא נגע</strong> <small>[ונחשוש שמא יגע]</small> עם הארץ <strong>בה,</strong> בחלה! ומשיבים: <strong>דאמרינן ליה</strong> <small>[שאומרים אנו לו]:</small> <strong>חזי, אי נגעת בה הדרא לטיבלא</strong> <small>[ראה, אם אתה נוגע בה,</small> בחלה, <small>תחזור</small> העיסה ותיעשה <small>טבל].</small>
 ושואלים: <strong>וליחוש דילמא</strong> <small>[ונחשוש שמא]</small> <strong>לא איכפת ליה</strong> <small>[לו]</small> שהיא חוזרת ונעשית טבל! ומשיבים: <strong>השתא לתקוני קא מיכוין</strong> <small>[עכשיו</small> הרי <small>לתקן הוא מכוון]</small> ומשום כך לוקח גבל העושה בטהרה, ואתה רוצה לומר כי <strong>מיכפת לא איכפת ליה</strong> <small>[לא איכפת לו]</small> שתהא עיסתו כראוי?
  ועוד למה ש<strong>אמר מר</strong> <small>[החכם]</small> בענין שמן: <strong>נוטל הימנה כדי תרומה ומניחה בכליו של חבר, וכשבא עם הארץ ליטול, נוטל את שתיהן ואינו חושש,</strong> שואלים: <strong>וליחוש דילמא נגע</strong> <small>[ונחשוש שמא יגע]</small> עם הארץ <strong>בה,</strong> בתרומת השמן בלא מתכוון! <strong>בשלמא התם</strong> <small>[נניח שם</small> בחלה<small>]</small> <strong>אית ליה היכרא</strong> <small>[יש לו היכר]</small> שהוא יודע שהוא שם אותו בכלי מיוחד שאין רגילים להניח בו בצק, אבל <strong>הכא מאי היכרא אית ליה</strong> <small>[כאן מה,</small> איזה <small>היכר יש לו]?</small> ומשיבים: <strong>דמנח ליה</strong> <small>[שמניח אותו]</small> את השמן <strong>בכלי גללים, בכלי אבנים, בכלי אדמה</strong> שאינם מקבלים טומאה.
  ומקשים:  <strong>אי הכי</strong> <small>[אם כך]</small> <strong>מאי איריא</strong> <small>[מה שייך]</small> מדוע דווקא בכלים של <strong>חבר? אפילו</strong> בכלים של <strong>עם הארץ נמי</strong> <small>[גם כן]</small> יכול להשתמש, שהרי כלים אלה אינם מקבלים כלל טומאה! ומשיבים: <strong>הכי נמי קאמר</strong> <small>[כך גם כן אמר],</small> שכוונתו היתה לומר <strong>בכלים של עם הארץ</strong> שאינם מקבלים טומאה, ולכן הם <strong>הראויין להשתמש בהן חבר.</strong> 
 <big>ב</big> שנינו במשנה <strong>מחזיקין ידי גוים בשביעית.</strong> ותוהים: <strong>מחזיקין? והאמר</strong> <small>[והרי אמר]</small> <strong>רב דימי בר שישנא משמיה</strong> <small>[משמו]</small> של <strong>רב: אין עודרין עם הגוי בשביעית, ואין כופלין "שלום" לגוי!</strong> ומשיבים: <strong>לא צריכא</strong> <small>[נצרכה]</small> אין הכוונה שמסייעים להם בעבודה ממש, אלא <strong>למימרא להו "אחזוקו" בעלמא</strong> <small>[לומר להם "התחזקו" בלבד],</small> <strong>כי הא</strong> <small>[כמו זה]</small> ש<strong>רב יהודה אמר להו "אחזוקו"</strong> <small>[היה אומר להם "התחזקו"],</small> <strong>רב ששת אמר להו "אשרתא"</strong> <small>[היה אומר להם "יישר</small> כוחכם <small>"]</small> וביטויים כאלה בוודאי מותרים.
 <big>ג</big> שנינו במשנה: <strong>ואין כופלין "שלום" לגוי.</strong> ומספרים: <strong>רב חסדא</strong> היה <strong>מקדים ויהיב להו שלמא</strong> <small>[ונותן להם שלום]</small> כדי שעל ידי זה לא יצטרך לכפול "שלום" בתשובה. ואילו <strong>רב כהנא אמר להו</strong> <small>[היה אומר להם,</small> לגויים<small>]</small> <strong>"שלמא למר"</strong> <small>[שלום לאדוני]</small> כשהיה עונה להם, ועל ידי זה לא היה צריך לכפול.
 <big>ד</big> שנינו במשנה: <strong>ושואלין בשלומן.</strong> ותוהים: <strong>השתא</strong> <small>[עכשיו,</small> הרי<small>]</small> <strong>אחזוקי מחזקינן</strong> <small>[מחזקים אנו]</small> את ידיהם, ומעודדים אותם, אם כן <strong>שואלין בשלומן מיבעיא</strong> <small>[נצרכה</small> לומר<small>]?</small> <strong>אמר רב ייבא: לא נצרכא</strong> <small>[נצרכה]</small> הלכה זו <strong>אלא ליום חגם. דתניא</strong> <small>[ש</small>כן <small>שנינו</small> בברייתא<small>]:</small> <strong>לא יכנס אדם לביתו של גוי ביום חגו ויתן לו "שלום",</strong> מפני שהוא נראה שהוא מברך אותו לכבוד חגו. אם <strong>מצאו בשוק</strong> — <strong>נותן לו</strong> "שלום" <strong>בשפה רפה ובכובד ראש</strong> שלא ייראה כאילו הוא שמח בשמחתו.
 <big>ה</big> ובענין זה של כפילת שלום מסופר: <strong>רב הונא ורב חסדא הוו יתבי</strong> <small>[היו יושבים],</small> <strong>חליף ואזיל</strong> <small>[חלף ועבר]</small> החכם <strong>גניבא</strong> לידם. <strong>אמר ליה</strong> <small>[לו]</small> <strong>חד לחבריה</strong> <small>[אחד לחבירו]:</small> <strong>ניקום מקמיה, דבר אוריין</strong> <small>[נעמוד מלפניו,</small> לכבודו, <small>שבן תורה]</small> <strong>הוא.</strong> <strong>אמר לו: ומקמי פלגאה ניקום</strong> <small>[ו</small>כי <small>מלפני בעל מחלוקת נעמוד]?</small> <strong>אדהכי אתא איהו לגבייהו</strong> <small>[בינתיים בא הוא אצלם],</small> <strong>אמר להו</strong> <small>[להם]:</small> <strong>שלמא עלייכו מלכי, שלמא עלייכו מלכי</strong> <small>[שלום עליכם מלכים, שלום עליכם מלכים]!</small> <strong>אמרו ליה</strong> <small>[לו]:</small> <strong>מנא</strong> <small>[מניין]</small> <strong>לך דרבנן איקרו</strong> <small>[שחכמים נקראו]</small> <strong>מלכים? אמר להו</strong> <small>[להם]:</small> <strong>דכתיב</strong> <small>[שנאמר]:</small> בדברי החכמה־התורה בספר משלי <strong>"בי מלכים ימלכו"</strong> (משלי ח, טו).
 <strong>אמרו ליה</strong> <small>[לו]:</small> <strong>ומנא</strong> <small>[ומניין]</small> <strong>לך דכפלינן "שלמא" למלכי</strong> <small>[שכופלים "שלום" למלכים]?</small> <strong>אמר להו</strong> <small>[להם]:</small> ש<strong>אמר רב יהודה אמר רב: מנין שכופלין "שלום" למלך? שנאמר: "ורוח לבשה את עמשי ראש השלישים</strong> לך דויד ועמך בן ישי שלום, שלום לך ושלום לעוזרך
 <strong>"</strong>(דברי הימים א יב, יט), משמע שכופלים "שלום" למלך. <strong>אמרי ליה</strong> <small>[אמרו לו]:</small> <strong>ליטעום מר מידי</strong> <small>[יטעום אדוני דבר מה],</small> <strong>אמר להו</strong> <small>[להם]:</small> <strong>הכי</strong> <small>[כך]</small> <strong>אמר רב יהודה אמר רב: אסור לו לאדם שיטעום כלום עד שיתן מאכל לבהמתו, שנאמר</strong> בכתוב: <strong>"ונתתי עשב בשדך לבהמתך"</strong> (דברים יא, טו), <strong>והדר</strong> <small>[ואחר כך]</small> נאמר: <strong>"ואכלת ושבעת"</strong>
## דף סב:
 <big>א משנה</big> אדם <strong>האומר</strong> לחבירו: <strong>"התקבל גט זה לאשתי" או</strong> שאומר לו <strong>"הולך</strong> כשליחי <strong>גט זה לאשתי",</strong> <strong>אם רצה</strong> הבעל <strong>לחזור</strong> בו ולבטל את הגט — <strong>יחזור,</strong> עד שלא הגיע גט לידה. ואולם <strong>האשה שאמרה</strong> לשליח: <strong>"התקבל לי</strong> (היעשה שליח לקבל עבורי את) <strong>גיטי"</strong> ונתן הבעל את הגט לשליח, <strong>אם רצה</strong> הבעל <strong>לחזור</strong> — <strong>לא יחזור,</strong> כי עם מסירת הגט לשליח הרי זה כאילו נמסר ביד האשה עצמה וכבר נתגרשה בו.
 <strong>לפיכך, אם אמר לו הבעל</strong> לשליח קבלה של האשה: <strong>"אי איפשי</strong> (אין רצוני) <strong>שתקבל לה, אלא הולך ותן לה",</strong> שלא הסכים שתתגרש בשעת קבלת הגט על ידי השליח, אלא שיוליכנו השליח, וימסור ביד האשה כשליחו שלו, ובכך תתגרש, במקרה זה <strong>אם רצה</strong> הבעל <strong>לחזור</strong> בו, ולבטל את הגט לפני שהגיע הגט ליד האשה — <strong>יחזור.</strong>
 <strong>רבן שמעון בן גמליאל אומר:</strong> לא רק בלשון "התקבל", אלא <strong>אף</strong> כאשר <strong>ה</strong>אשה <strong>אומרת</strong> לשליח: <strong>"טול לי גיטי",</strong> כוונתה שיהא שליח לקבל את הגט עבורה, ולפיכך אם רצה הבעל <strong>לחזור</strong> — <strong>לא יחזור.</strong>
 <big>ב גמרא</big> על דברי המשנה שהממנה שליח להוליך גט לאשתו בלשון "התקבל" ו"הולך" יכול לחזור בו, <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רב אויא לרב אשי:</strong> יש לדייק ש<strong>טעמא</strong> <small>[הטעם,</small> דווקא<small>]</small> במקרה ש<strong>לא שויתיה</strong> <strong>איהי</strong> <small>[מינתה אותו היא</small> האשה<small>]</small> <strong>שליח לקבלה,</strong> אלא במקרה שעשאו הבעל שליח הולכה — יכול הבעל לחזור בו, <strong>הא שויתיה איהי</strong> <small>[הרי</small> אם <small>היתה היא ממנה אותו]</small> קודם לכן <strong>שליח לקבלה, אף</strong> אם אמר הבעל לשליח "הולך" אם <strong>רצה</strong> הבעל <strong>לחזור</strong> — <strong>לא יחזור</strong> בו. <strong>שמע מינה</strong> <small>[למד מכאן]</small> שהציווי <strong>"הולך" כ"זכי" דמי</strong> <small>[כמו "זכה"</small> הוא <small>נחשב],</small> שכיון שאמר "הולך" הרי זה כמזכה על ידי השליח, וחלים הגירושין מייד במסירת הגט!
  ודוחים:  <strong>לא,</strong> אין מכאן הוכחה, ו<strong>לעולם אימא</strong> <small>[</small>יכול אני <small>לומר]</small> <strong>לך:</strong> שבאמת <strong>"הולך" לאו כ"זכי" דמי</strong> <small>[אינו נחשב כ"זכה"],</small> ואין ללמוד מדיוק לשון זה, <strong>ו"התקבל גט לאשתי" איצטריכא ליה</strong> <small>[הצטרך לו]</small> לתנא במשנתנו לומר, ודווקא במשפט זה נמצא החידוש,
 <strong>דסלקא דעתך אמינא</strong> <small>[שיעלה על דעתך לומר]</small> <strong>הואיל ובעל לאו בר שויה</strong> <small>[אינו בר מינוי]</small> <strong>שליח לקבלה הוא,</strong> ויכול הוא רק למנות שליח להולכה. ולכן במקרה שאמר הבעל לשליח "התקבל גט לאשתי" <strong>אף על גב דמטא גיטא</strong> <small>[אף על פי שמגיע הגט]</small> <strong>לידה</strong> <strong>לא להוי גיטא</strong> <small>[יהא</small> זה <small>גט],</small> שהרי מינויו של הבעל ("התקבל") אינו תקף ואין זו שליחות כלל, ומצד שני האשה עצמה לא מינתה אותו כשליח שלה לקבלת הגט, ולכן <strong>קא משמע לן</strong> <small>[השמיע לנו]</small> שמה שאמר "התקבל" כוונתו היתה <strong>"התקבל</strong> (קבל, קח) <strong>והולך" קאמר</strong> <small>[הוא אומר]</small> ולא מינהו אלא כשליח להולכה. ואין מכאן ראיה ש"הולך" כ"זכי".
  ומנסים להביא ראיה אחרת, <strong>תנן</strong> <small>[שנינו</small> במשנתנו<small>],</small> <strong>האשה שאמרה: "התקבל לי גיטי", אם רצה לחזור</strong> — <strong>לא יחזור. מאי לאו</strong> <small>[האם לא]</small> נאמרה הלכה זו <strong>לא שנא</strong> <small>[שונה]</small> אם אמר הבעל לשליח בלשון <strong>קבלה</strong> ("התקבל" לאשתי), <strong>לא שנא</strong> <small>[שונה]</small> אם אמר בלשון <strong>הולכה</strong> ("הולך") אינו יכול לחזור? ומכאן ש"הולך" כ"זכה"!
  ודוחים:  <strong>לא,</strong> אין הדברים אמורים אלא על לשון <strong>קבלה,</strong> שאם אמר לשליח "התקבל גט זה לאשה" אינו יכול עוד לחזור בו מן השליחות, ולא אם אמר לו "הולך".
  ומציעים עוד ראיה, <strong>תא שמע</strong> <small>[בוא</small> ו<small>שמע]</small> ממה ששנינו: <strong>לפיכך, אם אמר לו הבעל: "אי איפשי</strong> (אין רצוני) <strong>שתקבל לה, אלא הולך ותן לה", אם רצה</strong> הבעל <strong>לחזור</strong> — <strong>יחזור.</strong> ונדייק: <strong>טעמא</strong> <small>[הטעם]</small> דווקא במקרה ש<strong>אמר "אי איפשי"</strong> הוא שיכול לחזור, <strong>הא</strong> <small>[הרי אם]</small> <strong>לא אמר "אי איפשי",</strong> אף שאמר "הולך" <strong>אם רצה לחזור</strong> — <strong>לא יחזור, שמע מינה</strong> <small>[למד מכאן]</small> ש<strong>"הולך" כ"זכי" דמי</strong> <small>[כ"זכה" נחשב]!</small>
 ודוחים: אין מכאן ראיה, שכן <strong>דילמא</strong> <small>[שמא]</small> מדובר פה שאמר לו <strong>ב"הילך",</strong> כלומר, "הרי לך והרי הוא שלך", וזו בודאי לשון זיכוי.
 <big>ג</big> בעצם דין השליחות בגט מבררים דברים, ובתחילה מקדימים: <strong>פשיטא</strong> <small>[פשוט]</small> לנו ש<strong>איש הוי</strong> <small>[הריהו,</small> יכול להיות<small>]</small> <strong>שליח להולכה, שכן בעל מוליך גט לאשתו</strong> ומשום כך כל איש יכול להיות שליח, מאחר והוא יכול להיות בעצמו נותן גט, <strong>ו</strong>כן פשוט לנו <strong>ש</strong><strong>אשה</strong> <strong>הויא</strong> <small>[הרי היא נעשית]</small> <strong>שליח לקבלה, שכן אשה מקבלת גיטה מיד בעלה.</strong> אולם במקרים הבאים יש לשאול: <strong>איש</strong> כשליח <strong>לקבלה</strong> של גט, <strong>והאשה</strong> כשליחה <strong>להולכה, מאי</strong> <small>[מה]</small> דינם? האם יכולים הם לשמש כשליחים שכאלה!
  ומציעים:  <strong>תא שמע</strong> <small>[בוא</small> ו<small>שמע]</small> פתרון לכך ממה ששנינו במשנתנו, <strong>האומר: "התקבל גט זה לאשתי" או "הולך גט זה לאשתי", אם רצה</strong> הבעל <strong>לחזור</strong> בו — <strong>יחזור.</strong> <strong>האשה שאמרה</strong> לשליח: <strong>"התקבל לי</strong> (היעשה שליח לקבל עבורי את) <strong>גיטי"</strong> ונתן הבעל את הגט לשליח, <strong>אם רצה</strong> הבעל <strong>לחזור</strong> — <strong>לא יחזור, מאי לאו</strong> <small>[האם לא]</small> מדובר <strong>בחד שליח</strong> <small>[בשליח אחד]</small> באותו שליח בשני המקרים, <strong>ושמע מינה</strong> <small>[ולמד מכאן]</small> כי השליח ה<strong>כשר לקבלה כשר</strong> גם <strong>להולכה.</strong> ודוחים: <strong>לא,</strong> אפשר לפרש שמדובר במשנתנו <strong>בשני שלוחין</strong> שונים, ושליח להולכה הוא דווקא גבר, ושליח לקבלה — אשה.
  ומציעים, <strong>תא שמע</strong> <small>[בוא</small> ו<small>שמע]</small> ראיה אחרת ממה ששנינו במשנתנו: <strong>לפיכך, אם אמר לו הבעל</strong> לשליח ששלחה האשה לקבל עבורה את גיטה: <strong>"אי איפשי שתקבל לה, אלא הולך ותן לה",</strong> במקרה זה <strong>אם רצה</strong> הבעל <strong>לחזור</strong> בו, ולבטל את הגט לפני שהגיע הגט ליד האשה — <strong>יחזור,</strong> שהרי הפך השליח לשליח הולכה. <strong>והא הכא</strong> <small>[והרי כאן]</small> <strong>דחד</strong> <small>[שאחד,</small> שאותו<small>]</small> <strong>שליח הוא, ושמע מינה</strong> <small>[ולמד מכאן]</small> שמי ש<strong>כשר ל</strong>שליחות <strong>קבלה כשר ל</strong>שליחות <strong>הולכה.</strong>
 ומכל מקום <strong>פשוט מינה</strong> <small>[תפתור מכאן]</small> על כל פנים ש<strong>איש הוי</strong> <small>[הרי הוא נעשה]</small> <strong>שליח לקבלה,</strong> ויש טעם לדבר: <strong>שכן אב מקבל גט לבתו קטנה</strong> במקומה, שהרי היא שאינה בת דעת אינה יכולה לקבל. ואולם <strong>אשה להולכה</strong> של גט עדיין <strong>תיבעי</strong> <small>[תישאל</small> השאלה<small>]</small> <strong>לך מאי</strong> <small>[מה]</small> דינה? <strong>אמר רב מרי, תא שמע</strong> <small>[בוא</small> ו<small>שמע]</small> פתרון לכך ממה ששנינו במשנה: <strong>אף הנשים שאין נאמנות לומר</strong> על אשה ש<strong>מת בעלה</strong> מפני שחשודות להזיק לה — <strong>נאמנות להביא את גיטה, והתם</strong> <small>[ושם]</small> בוודאי שליחות <strong>הולכה היא.</strong>
 <strong>אמר רב אשי: מסיפא נמי שמע מינה</strong> <small>[מסופה</small> של אותה משנה <small>גם כן</small> אתה יכול <small>ללמוד ממנה]</small> אותו פתרון, <strong>דקתני סיפא</strong> <small>[ששנה</small> ב<small>סופה]:</small> <strong>האשה עצמה מביאה את גיטה, ובלבד שהיא צריכה לומר: "בפני נכתב ובפני נחתם", ואוקימנא</strong> <small>[והעמדנו</small> זאת<small>]</small> <strong>בהולכה,</strong> אם כן, <strong>שמע מינה</strong> <small>[למד מכאן]</small> שאשה יכול להיות שליח להולכה.
 <big>ד</big> <strong>איתמר</strong> <small>[נאמר],</small> אמרה אשה לשליח: <strong>"הבא לי גיטי",</strong> ומשמעות הדברים שרק משעה שהגט יגיע לידי האשה היא מגורשת, <strong>ו</strong>השליח בא ואמר לבעל: <strong>"אשתך אמרה התקבל לי גיטי",</strong> ומשמעות הדברים שמשעה שהגט בידו הרי היא מגורשת, <strong>והוא,</strong> הבעל, <strong>אמר: "הילך</strong> (הרי לך) <strong>כמה שאמרה",</strong> מה יהא הדין? האם הולכים אחר דבריו של השליח או אחר דבריה?
 <strong>אמר רב נחמן אמר רבה בר אבוה אמר רב:</strong> במקרה זה <strong>אפילו הגיע גט לידה</strong> — <strong>אינה מגורשת.</strong> ומדייקים מדבריו: <strong>שמע מינה</strong> <small>[למד מכאן]</small> ש<strong>אדיבורא דידיה קא סמיך</strong> <small>[על הדיבור שלו,</small> של השליח, <small>הוא סומך],</small> ונותן לו בתורת שליח האשה לקבלה, וכיון שהאשה לא מינתה אותו לכך, ואף הבעל אינו יכול למנותו לתפקיד זה — בטלה שליחותו לגמרי, ולכן אינו גט. <strong>דאי אדיבורא דידה קא סמיך</strong> <small>[שאם על הדיבור שלה הוא,</small> הבעל, <small>סומך]</small> ועל דעת זו נתן לו את הגט, אם כן <strong>מכי מטי גיטא</strong> <small>[מכאשר בא הגט]</small> <strong>לידה מיהא תיגרש</strong> <small>[על כל פנים תתגרש]</small> שהרי לפי דבריה נעשה שליח להולכה עבור הבעל!
 <strong>אמר רב אשי: הכי השתא</strong> <small>[כך אתה משווה]?</small>
## דף סג.
 <strong>בשלמא אי איתמר אפכא</strong> <small>[נניח אם היה נאמר ההיפך]</small> שהאשה אמרה: <strong>"התקבל לי גיטי", ו</strong>השליח אמר: <strong>"אשתך אמרה הבא לי גיטי", והוא,</strong> הבעל, <strong>אמר: "הילך כמה שאמרה", ו</strong>על כך <strong>אמר רב נחמן אמר רבה בר אבוה אמר רב: כיון שהגיע גט לידו</strong> של השליח <strong>מגורשת, אלמא</strong> <small>[מכאן]</small> היינו יכולים באמת ללמוד <strong>אדיבורא דידה</strong> <small>[</small>ש<small>על הדיבור שלה],</small> על דעתה של האשה, <strong>הוא</strong> הבעל <strong>דקא סמיך</strong> <small>[סומך],</small> שנשאר השליח בגדר שליח לקבלה.
 <strong>אי נמי</strong> <small>[או גם כן]</small> אם היה אומר רב נחמן שהיא מגורשת משעה שמגיע הגט <strong>לידה,</strong> היינו באים ללמוד: <strong>אדיבורא דידיה קא סמיך</strong> <small>[על הדיבור שלו,</small> של השליח, <small>הוא</small> הבעל <small>סומך]</small> ונעשה השליח, כדבריו, שליח להולכה בלבד. <strong>אלא הכא</strong> <small>[כאן],</small> זה שהגט אינו גט, אינו משום שהבעל סומך על דיבור זה או אחר, אלא <strong>משום דעקריה</strong> <small>[שעקר]</small> <strong>שליח לשליחותיה</strong> <small>[את שליחותו]</small> <strong>לגמרי הוא,</strong> וכיצד? — בזה ש<strong>אמר:</strong> <strong>שליח לקבלה הוינא</strong> <small>[הריני],</small> הריהו כאומר: שליח <strong>להולכה לא הוינא</strong> <small>[אהיה],</small> שאיני רוצה לטרוח ולהביא לה את הגט. ואם כן, גם כאשר אחר כך נמלך והוליך את הגט לאשה, הרי לא עשה זאת לא בשליחות האשה ואף לא בשליחות הבעל, ולכן אין ללמוד מכאן כלל על דברי מי הבעל סומך.
  על דברי רב נחמן האמורים למעלה <strong>אמר רב הונא בר חייא, תא שמע</strong> <small>[בוא</small> ו<small>שמע]</small> ממשנתנו: <strong>האומר: "התקבל גט זה לאשתי" או</strong> שאומר <strong>"הולך גט זה לאשתי",</strong> אם <strong>רצה</strong> הבעל <strong>לחזור</strong> — <strong>יחזור.</strong> ונדייק: <strong>טעמא</strong> <small>[הטעם,</small> דווקא<small>]</small> אם <strong>רצה</strong> לחזור בו, <strong>הא</strong> <small>[הרי]</small> אם <strong>לא רצה</strong> — <strong>הוי</strong> <small>[הריהו]</small> <strong>גט,</strong>
 <strong>ואמאי</strong> <small>[ומדוע]</small> כאשר אמר הבעל "התקבל" הרי זה גט? <strong>הא</strong> <small>[הרי]</small> <strong>בעל לאו</strong> <small>[לא]</small> <strong>בר שויא</strong> <small>[בר מינוי,</small> יכול למנות<small>]</small> <strong>שליח לקבלה הוא!</strong> <strong>אלא אמרינן</strong> <small>[אומרים אנו]</small> כך: <strong>כיון שנתן עיניו לגרשה</strong> והחליט לעשות זאת, <strong>מימר</strong> <small>[אמור]</small> ש<strong>אמר</strong> בליבו: <strong>תיגרש כל היכי דמגרשה</strong> <small>[תתגרש בכל אופן</small> שמועיל <small>שתתגרש</small> בו<small>],</small> אם בקבלה ואם בהולכה, ואין הלשון "התקבל גט לאשתי" מעכבת בדבר. <strong>הכא נמי</strong> <small>[כאן גם כן]</small> במקרה שדן בו רב נחמן, <strong>כיון שנתן עיניו לגרשה, מימר</strong> <small>[אמור]</small> ש<strong>אמר:</strong> <strong>תיגרש כל היכי דמגרשה</strong> <small>[תתגרש בכל אופן שמתגרשת]</small> על ידו!
  ודוחים:  <strong>הכי השתא</strong> <small>[כך אתה משווה]?!</small> <strong>התם</strong> <small>[שם]</small> בענין של האומר "התקבל לי גט לאשתי" <strong>אדם יודע שאין שליחות לקבלה</strong> נעשית על ידי הבעל, <strong>וגמר</strong> בליבו <strong>ונתן לשם הולכה,</strong> ו"התקבל" שאמר משמעו קבלת הגט לידיו לצורך הולכה לאשה, ולא מעשה גירושין באותה קבלה. אולם <strong>הכא</strong> — <strong>טעי</strong> <small>[כאן</small> הוא <small>טועה]</small> וסומך על דיבורו של השליח שאמר לו שהינו שליח קבלה של האשה.
 <strong>אמר רבא, תא שמע</strong> <small>[בוא</small> ו<small>שמע]</small> ממה ששנינו: <strong>קטנה שאמרה</strong> לשליח: <strong>"התקבל לי גיטי"</strong> — <strong>אינו גט עד שיגיע גט לידה,</strong> שאין בכוחה של קטנה לעשות שליח. ונדייק מכאן: <strong>כי מטי גיטא</strong> <small>[כאשר מגיע הגט]</small> <strong>לידה מיהא</strong> <strong>מגרשה</strong> <small>[על כל פנים</small> היא <small>מגורשת],</small> <strong>ואמאי</strong> <small>[ומדוע]?</small> <strong>והא לאו</strong> <small>[והרי לא]</small> <strong>שליח להולכה שוייה</strong> <small>[מינה אותו</small> הבעל<small>]!</small> <strong>אלא אמרינן</strong> <small>[אומרים אנו]:</small> <strong>כיון שנתן עיניו לגרשה, מימר</strong> <small>[אמור]</small> <strong>אמר</strong> בליבו: <strong>תיגרש כל היכי דמגרשה</strong> <small>[תתגרש בכל אופן שמתגרשת]</small> ונעשה השליח שליח הולכה שלו. <strong>הכא נמי</strong> <small>[כאן גם כן]</small> בדינו של רב נחמן <strong>כיון שנתן עיניו לגרשה, מימר</strong> <small>[אמור]</small> <strong>אמר</strong> בליבו: <strong>תיגרש כל היכי דמגרשה</strong> <small>[תתגרש בכל אופן שמתגרשת]!</small>
 ודוחים: <strong>הכי השתא</strong> <small>[כך אתה משווה]?!</small> <strong>התם</strong> <small>[שם]</small> בקטנה <strong>אדם יודע שאין שליחות לקטן,</strong> <strong>וגמר</strong> בליבו <strong>ונתן לה</strong> לשליח זה <strong>לשום</strong> (לשם) <strong>הולכה דידיה</strong> <small>[שלו],</small> שהוא מינה את האיש כשליח שלו להולכה, <strong>הכא טעי</strong> <small>[כאן</small> בדינו של רב נחמן הוא <small>טועה]</small> בדיבורו של השליח.
  ומציעים עוד: <strong>תא שמע</strong> <small>[בוא</small> ו<small>שמע]</small> ממה ששנינו בברייתא: אמרה האשה לשליח <strong>"הבא לי גיטי" ו</strong>השליח אומר: <strong>"אשתך אמרה התקבל לי גיטי",</strong> או אמרה האשה: <strong>"התקבל לי גיטי" ו</strong>השליח בא ואומר: <strong>"אשתך אמרה הבא לי גיטי", והוא,</strong> הבעל, <strong>אמר</strong> לשליח באחד הלשונות הללו: <strong>"הולך, ותן לה, זכי לה, והתקבל לה",</strong> אם <strong>רצה</strong> הבעל <strong>לחזור</strong> — <strong>יחזור,</strong> ואולם <strong>משהגיע גט לידה</strong> — הריהי <strong>מגורשת.</strong>
 <strong>מאי לאו</strong> <small>[האם אין]</small> הכוונה בברייתא שלשונות <strong>קבלה</strong> שבדברי הבעל ("זכי לה", "התקבל לה") נאמרים ביחס ללשון <strong>קבלה</strong> שבדברי השליח ("אשתך אמרה התקבל"), <strong>ו</strong>כן לשונות <strong>הולכה</strong> של הבעל ("הולך ותן לה") נאמרים כלפי לשון <strong>הולכה</strong> של השליח ("אשתך אמרה הבא")? ונפסק בברייתא שהגט חל משיגיע לידה. ואם כן במקרה של קבלה וקבלה נסתרים דברי רב נחמן שאם אמרה האשה "הבא" והשליח שינה ואמר "אשתך אמרה התקבל" שאין האשה מגורשת אף משהגיע הגט לידה!
  ודוחים:  <strong>לא,</strong> מדובר בברייתא שהבעל נקט בלשון <strong>קבלה</strong> לעומת לשון <strong>הולכה</strong> של השליח, וכדברי האשה, <strong>ו</strong>כן לשון <strong>הולכה</strong> לעומת לשון <strong>קבלה</strong> של שליח וכדברי האשה, ומשום כך האשה מגורשת.
 ומקשים: <strong>אי</strong> <small>[אם]</small> מדובר בלשון <strong>קבלה</strong> של הבעל כלפי לשון <strong>הולכה</strong> של השליח, וטעמו של דבר — לפי שאף האשה נקטה בלשון "התקבל" — אם כן <strong>מכי מטי גיטא לידיה לאלתר ליהוי גיטא</strong> <small>[כשמגיע הגט לידו</small> של השליח <small>מייד יהיה גט],</small> שהרי השליח נשאר שליח קבלה! ואולם הברייתא אומרת שאין הגט חל אלא רק משעה שיגיע ליד האשה. <strong>שמעת מינה</strong> <small>[לומד אתה מכאן]</small> <strong>דאדיבורא דידיה קא סמיך</strong> <small>[שעל הדיבור שלו,</small> של שליח, <small>הוא סומך]</small> ועושה אותו שליח להולכה בלבד, וכפי שרצינו להסיק לעיל מדברי רב נחמן!
 ודוחים: <strong>הכי השתא</strong> <small>[כך אתה משווה]?!</small> <strong>התם קאמר ליה</strong> <small>[שם אומר לו]</small> <strong>"הילך כמה שאמרה"</strong> ונמצא שתלה במפורש בהוראת האשה, <strong>הכא</strong> <small>[כאן]</small> <strong>מי קאמר ליה</strong> <small>[האם אומר לו]</small> <strong>"הילך כמה שאמרה"?</strong> אלא הוא נותן גט סתם, וסומך על דיבורו של השליח.
 <strong>תנו רבנן</strong> <small>[שנו חכמים],</small> אמרה האשה לשליח: <strong>"התקבל לי גיטי",</strong> והשליח בא <strong>ו</strong>אמר לבעל: <strong>"אשתך אמרה התקבל לי גיטי", והוא,</strong> הבעל, <strong>אומר: "הולך, ותן לה, זכי לה והתקבל לה",</strong> אם <strong>רצה</strong> הבעל <strong>לחזור</strong> בו — <strong>לא יחזור,</strong> שהרי מייד כשנתן לשליח הקבלה — חל הגט. <strong>ר' נתן אומר:</strong> אם אמר הבעל <strong>"הולך, ותן לה", רצה לחזור</strong> — <strong>יחזור,</strong> שעשה אותו שליח הולכה, וכל עוד לא הגיע הגט לידי האשה יכול הבעל לחזור בו. אבל אם אמר: <strong>"זכי לה והתקבל לה",</strong> אם <strong>רצה לחזור</strong> — <strong>לא יחזור.</strong>
 <strong>רבי אומר: בכולן אם רצה לחזור</strong> — <strong>לא יחזור,</strong> לפי שחל הגט מייד בשעה שהגיע לידי השליח. <strong>אבל אם אמר לו</strong> לשליח במפורש: <strong>"אי איפשי</strong> (אין רצוני) <strong>שתקבל לה, אלא הולך ותן לה",</strong> אם <strong>רצה לחזור</strong> — <strong>יחזור.</strong>
 ותוהים: דעת <strong>רבי היינו תנא קמא</strong> <small>[זוהי</small> דעת <small>התנא הראשון]!</small> ומשיבים: <strong>איבעית אימא</strong> <small>[אם רצונך לומר]:</small> לשון <strong>"אי איפשי" אתא לאשמועינן</strong> <small>[בא להשמיע לנו],</small> שאם הוא מסרב במפורש לעשותו שליח קבלה ועושה אותו שליח הולכה — הריהו מבטל את שליחותו הקודמת. <strong>ואיבעית אימא</strong> <small>[ואם תרצה אמור]:</small> <strong>הא קא משמע לן</strong> <small>[</small>דבר <small>זה השמיע לנו]:</small> <strong>מאן תנא קמא</strong> <small>[מיהו התנא הראשון]</small> — <strong>רבי</strong> והרי זה כמפרש ואומר: שרבי אומר.
 <big>א</big> <strong>איבעיא להו</strong> <small>[נשאלה להם,</small> ללומדים<small>]:</small> בעל האומר <strong>"הילך"</strong> (הא לך), <strong>ל</strong>דעת <strong>ר' נתן,</strong> האם <strong>כ"זכי" דמי</strong> <small>[כאילו</small> אומר <small>"זכה"</small> הוא <small>נחשב]</small> ואינו יכול לחזור בו, <strong>או לאו כ"זכי" דמי</strong> <small>[לא כ"זכה"</small> הוא <small>נחשב]?</small>
 ומציעים: <strong>תא שמע</strong> <small>[בוא</small> ו<small>שמע]</small> ממה ששנינו: <strong>האומר "התקבל גט זה לאשתי" או "הולך גט זה לאשתי",</strong> אם <strong>רצה לחזור</strong> — <strong>יחזור. האשה שאמרה: "התקבל לי</strong> <strong>גיטי",</strong> אם <strong>רצה</strong> הבעל <strong>לחזור</strong> — <strong>לא יחזור.</strong>
## דף סג:
 <strong>מאי לאו</strong> <small>[האם לא]</small> מדובר <strong>ב</strong>מקרה שאמר לו הבעל לשליח <strong>"הילך", ו</strong>שיטת <strong>ר' נתן</strong> היא? ודוחים: <strong>לא,</strong> מדובר <strong>ב</strong>אומר <strong>"הולך" ו</strong>כשיטת <strong>רבי</strong> שלדעתו בכל לשון שאמר הבעל אינו יכול לחזור.
  ומציעים עוד: <strong>תא שמע</strong> <small>[בוא</small> ו<small>שמע]</small> ממה ששנינו במשנתנו: <strong>לפיכך, אם אמר לו הבעל: "אי אפשי</strong> (אין רצוני) <strong>שתקבל לה אלא הולך ותן לה",</strong> אם <strong>רצה לחזור</strong> — <strong>יחזור.</strong> ונדייק: <strong>טעמא</strong> <small>[הטעם,</small> דווקא<small>]</small> ש<strong>אמר</strong> במפורש <strong>"אי אפשי", הא</strong> <small>[הרי]</small> אם <strong>לא אמר "אי אפשי",</strong> אם <strong>רצה לחזור</strong> — <strong>לא יחזור.</strong>
 <strong>מאי לאו</strong> <small>[האם לא]</small> מדובר <strong>ב"הילך" ו</strong>כשיטת <strong>ר' נתן?</strong> ודוחים: <strong>לא,</strong> מדובר פה <strong>ב"הולך" ו</strong>כשיטת <strong>רבי.</strong>
 ומציעים, <strong>תא שמע</strong> <small>[בוא</small> ו<small>שמע]</small> ממה ששנינו בברייתא: בעל שאמר <strong>"הולך גט זה לאשתי",</strong> אם <strong>רצה</strong> הבעל <strong>לחזור בו</strong> — <strong>יחזור,</strong> <strong>"הילך גט זה לאשתי"</strong> אם <strong>רצה לחזור</strong> — <strong>לא יחזור. מאן</strong> <small>[מי]</small> <strong>שמעת ליה דאמר</strong> <small>[אותו שאומר]</small> <strong>ב"הולך",</strong> שאם <strong>רצה לחזור</strong> — <strong>יחזור?</strong> — <strong>ר' נתן</strong> הוא, <strong>וקאמר</strong> <small>[והוא אומר]</small> <strong>ב"הילך",</strong> אם <strong>רצה לחזור</strong> — <strong>לא יחזור, שמע מינה</strong> <small>[למד מכאן]</small> לדעתו ש<strong>"הילך" כ"זכי" דמי</strong> <small>[כ"זכה" נחשב],</small> ומסכמים: אכן, <strong>שמע מינה</strong> <small>[למד מכאן].</small>
 <big>א</big> <strong>אתמר</strong> <small>[נאמר]:</small> אמרה האשה לשליח: <strong>"התקבל לי גיטי", ו</strong>השליח בא ואומר: <strong>"אשתך אמרה התקבל לי גיטי", והוא,</strong> הבעל, <strong>אומר: "הולך ותן לה", אמר ר' אבא אמר רב הונא אמר רב: נעשה</strong> השליח גם <strong>שלוחו</strong> של הבעל להולכה <strong>ו</strong>גם <strong>שלוחה</strong> של האשה לקבלה. ואם ימות הבעל בלי שיש לה ילדים ממנו בין הזמן שניתן הגט לשליח עד שהגיע לידה — הרי היא <strong>חולצת</strong> לאחיו, שחוששים שמא אין דינה כמגורשת, וכדי להינשא לאחר צריכה חליצה, אבל אינה מתייבמת לאחי בעלה — שמא מגורשת היא, ואסורה עליו.
  ושואלים:  <strong>למימרא</strong> <small>[האם לומר]</small> <strong>דמספקא ליה</strong> <small>[שמסופק לו]</small> <strong>לרב אי</strong> <small>[האם]</small> <strong>"הולך" כ"זכי" דמי</strong> <small>[כ"זכה" נחשב]</small> <strong>אי לאו כ"זכי" דמי</strong> <small>[אם לא כ"זכה" נחשב]?</small> <strong>והא אתמר</strong> <small>[והרי נאמר]:</small> האומר לשליחו: <strong>"הולך מנה</strong> (מאה דינרים) <strong>לפלוני שאני חייב לו", אמר רב: חייב</strong> המשלח <strong>באחריותו</strong> של מנה זה, ואם אבד — עדיין צריך לשלם את חובו לבעל החוב. <strong>ו</strong>למרות זאת <strong>אם בא</strong> המשלח <strong>לחזור</strong> בו ולקחת מנה זה מן השליח — <strong>אינו חוזר,</strong> לפי שכבר זכה בו בעל החוב משעת ההולכה. משמע שברור לרב כי "הולך" דינו כ"זכה"!
  ודוחים: יש לחלק בין הדברים:  <strong>התם ספק ממונא לקולא</strong> <small>[שם ספק ממון]</small> הוא ופוסקים <strong>לקולא</strong> <small>[להקל],</small> ואין מוציאים ממון במקום שיש ספק, ואילו <strong>הכא ספק איסורא</strong> <small>[כאן ספק איסור]</small> הוא ופוסקים <strong>לחומרא</strong> <small>[לחומרה].</small>
 <big>ב</big> <strong>אמר רב: אין האשה עושה שליח לקבל לה גיטה מיד שליח בעלה, ור' חנינא אמר: אשה עושה שליח לקבל לה גיטה מיד שליח בעלה.</strong>
 ושואלים: <strong>מאי טעמא</strong> <small>[מה הטעם]</small> של <strong>רב</strong> שאומר שאינה עושה? ומשיבים: <strong>איבעית אימא</strong> <small>[אם תרצה אמור]:</small> <strong>משום בזיון של הבעל,</strong> שנראה לבעל שהאשה מבזה אותו, ואינה רוצה לקבל את הגט במישרין משליחו, אלא מקבלת את גיטה על ידי שליח.
 <strong>אי בעית אימא</strong> <small>[אם תרצה אמור]:</small> <strong>משום חצרה הבא לאחר מיכן,</strong> שאם היה הבעל מניח את הגט בחצר שאינה שייכת לאשה, ואחר כך היתה האשה קונה את החצר — אינו גט, מפני שבשעת הנתינה לא נמסר לא לאשה ולא בחצירה של האשה, ומה שעבר אחר כך לרשותה — הרי זה כאילו מצאה את הגט מונח ונטלתו. אף כאן, השליח לקבלה שמינתה האשה (שנעשה לענין זה כידה או חצירה) נתמנה לאחר שנמסר הגט לשליח הבעל, ואם יתירו בכך יחשבו שאף בחצר שקנתה לאחר שנתן הבעל גט לתוכה, יועיל הגט.
  ושואלים:  <strong>מאי בינייהו</strong> <small>[מה ההבדל</small> למעשה <small>ביניהם]</small> בין שני הטעמים? ומשיבים: <strong>איכא בינייהו</strong> <small>[יש ביניהם</small> הבדל<small>]</small> באופן ש<strong>קדמה איהי ושויה</strong> <small>[היא ומינתה]</small> <strong>שליח מעיקרא</strong> <small>[מתחילה]</small> לפני שמינה הבעל שליח להולכה, שאז אין כאן חשש משום חצר הבאה לאחר מכן, שאין הדברים דומים, אבל משום ביזיון הבעל יש מקום לחשוש.
  מסופר:  <strong>ההוא גברא דשדר לה גיטא לדביתהו</strong> <small>[איש אחד ששלח גט לאשתו],</small> <strong>אזל שליחא אשכחה כי יתבה וקא לישא</strong> <small>[הלך השליח מצאה שהיא יושבת ולשה],</small> <strong>אמר לה: "הילך גיטך", אמרה ליה</strong> <small>[לו]</small> שידיה מלוכלכות בבצק ולכן <strong>"ליהוי בידך"</strong> <small>[יהא</small> הגט <small>בידך]</small> ותהא כשליח עבורי לקבלתו. <strong>אמר רב נחמן: אם איתא</strong> <small>[יש]</small> בסיס <strong>ל</strong>דברי <strong>ר' חנינא</strong> והלכה כמותו, שאשה עושה שליח לקבל גט מיד שליח בעלה, <strong>עבדי בה עובדא</strong> <small>[הייתי עושה בה מעשה]</small> להתיר את האשה על ידי גט זה.
 <strong>אמר ליה</strong> <small>[לו]</small> <strong>רבא: ואם איתא</strong> <small>[יש]</small> מקום <strong>ל</strong>דברי <strong>ר' חנינא, עבדת</strong> <small>[תעשה]</small> <strong>בה עובדא</strong> <small>[מעשה]?</small> <strong>הא</strong> <small>[הרי]</small> במקרה הזה <strong>לא חזרה שליחות אצל הבעל,</strong> שלא נגמרה השליחות עד כדי שיכול השליח לחזור למשלחו ולומר שביצע את שליחותו. שהרי לא גמר השליח את שליחותו של הבעל, וכבר נעשה שליח של האשה, ונמצא שביטל את שליחותו הראשונה ואם כן אין כאן שליחות ובטל הגט!
 <strong>שלחוה לקמיה</strong> <small>[שלחו</small> את השאלה <small>הזו לפני]</small> <strong>ר' אמי, שלח להו</strong> <small>[להם]:</small> <strong>לא חזרה שליחות אצל הבעל</strong> ואינו גט. <strong>ור' חייא בר אבא אמר: נתיישב</strong> (אחשוב) <strong>בדבר.</strong>
 לאחר ימים אחדים <strong>הדור שלחוה קמיה</strong> <small>[חזרו ושלחוה</small> את השאלה <small>לפני]</small> <strong>ר' חייא בר אבא, אמר: כל הני שלחו לה ואזלי</strong> <small>[כל כך</small> הרבה <small>הולכים ושולחים לי]?</small> <strong>כי היכי דמספקא להו לדידהו, הכי נמי מספקא לן</strong> <strong>לדידן</strong> <small>[כפי שמסופק הדבר להם, כך גם כן מסופק לנו,</small> לעצמנו<small>]</small> ואיני יודע מה הפתרון.
  ומסכמים: כיון שכך, שלא הוכרעה הבעיה,  <strong>הוי</strong> <small>[הריהו]</small> ספק לגבי <strong>דבר שבערוה,</strong> אם עדיין אשת איש היא, <strong>ו</strong>בכל מקום שיש ספק ב<strong>דבר שבערוה</strong> — <strong>חולצת.</strong> שמחמירים בה מפני הספק, ואם מת בעלה אין אומרים שמותרת לכל מחמת הגירושין, אלא תחלוץ לאחיו מספק, שמא לא בטלו נישואין אלה. ולא תתייבם — שאולי אכן חלו הגירושין, והריהי אסורה על היבם.
  ומספרים:  <strong>הוה עובדא</strong> <small>[היה מעשה]</small> כגון זה <strong>ואצרכה</strong> <small>[והצריכה]</small> <strong>רב יצחק בר שמואל בר מרתא</strong> את האשה <strong>גט</strong> נוסף מבעלה, וחליצה. ושואלים: <strong>תרתי</strong> <small>[שני]</small> דברים סותרים? שאם חזר ונתן לה בעלה גט — ודאי אינה צריכה עוד חליצה! ומסבירים: <strong>גט</strong> הצריך אותה <strong>מחיים,</strong> שאם הבעל עודנו חי — יחזור ויתן לה גט, <strong>וחליצה לאחר מיתה,</strong> שאם לא הספיק לתת לה גט ומת — תחלוץ.
 <big>ג</big> מסופר: <strong>ההיא דהוו קרו</strong> <small>[</small>אשה <small>אחת שהיו קוראים]</small> <strong>לה נפאתה,</strong> וציווה בעלה לכתוב לה גט ולגרשה בו, <strong>אזול סהדי כתוב</strong> <small>[הלכו העדים וכתבו]</small> בגט בטעות <strong>תפאתה, אמר רב יצחק בר שמואל בר מרתא משמיה</strong> <small>[משמו]</small> של <strong>רב:</strong> גט זה עצמו פסול, ואילו לכתוב שוב גט כתיקונו אין הם יכולים, שכן עשו <strong>עדים שליחותן,</strong> שכבר מילאו וסיימו את שליחותם.
 <strong>מתקיף לה</strong> <small>[מקשה על כך]</small> <strong>רבה: מי קאמר להו "כתובו חספא והבו לה"</strong> <small>[האם</small> הבעל אמר להם <small>"כתבו חרס,</small> דבר ללא ערך, <small>ותנו לה"]?</small> הרי אמר להם לכתוב לה גט כראוי, וכל עוד לא נכתב גט כשר על ידם, הרי אלו עדיין לא מילאו את שליחותם! <strong>אלא אמר רבה: ודאי, אי כתוב סהדי גיטא מעליא</strong> <small>[אם כתבו העדים גט מעולה]</small> <strong>ואבד,</strong> אז אומרים אנו ש<strong>עשו עדים שליחותן</strong> ואינם רשאים לכתוב גט חדש. אך אין אומרים כך אם כתבו גט פסול.
 <strong>מתקיף לה</strong> <small>[מקשה על כך]</small> <strong>רב נחמן: מי קאמר להו</strong> <small>[האם אמר להם]</small> <strong>"כתבו ואנחוה בכיסייכו</strong> <small>[והניחו אותו בכיסכם]"?</small> הרי הורה להם לכתוב ולגרש בו, ובעצם הכתיבה לא נתמלאה שליחותם! <strong>אלא אמר רב נחמן:</strong> בכל מקרה כזה <strong>כותבין</strong> העדים גט חדש <strong>ונותנין, אפילו מאה פעמים.</strong>
 <strong>בעא מיניה</strong> <small>[שאל אותו]</small> <strong>רבא מרב נחמן:</strong> אמר הבעל לעדים <strong>"כתבו ותנו לשליח</strong> את הגט <strong>"</strong>, <strong>מהו?</strong> האם נאמר כי <strong>סלוקי סליק להו</strong> <small>[סילק אותם]</small> משליחותם לאחר שנתנו את הגט לשליח, ושוב אינם יכולים לכתוב גט אחר, <strong>או דילמא לטירחא דידהו חייש</strong> <small>[שמא</small> רק <small>לטירחה שלהם חשש],</small> שלא יצטרכו למסור את הגט בעצמם, אבל שליחותם קיימת ויכולים הם לחזור ולכתוב גט, אם יהיה צורך בדבר, עד שתתגרש האשה?
 <strong>אמר ליה</strong> <small>[לו]</small> <strong>רבינא לרב אשי</strong> בהמשך לשאלה הקודמת: אם אמר הבעל לעדים <strong>"</strong>כתבו ותנו לשליח <strong>ויוליך לה", מהו?</strong> האם ממה שהוסיף "ויוליך לה" מוכח שנתכוון לומר שעדים אלה צריכים לדאוג שאכן יוליך לה השליח ויגיע לידה, ולפיכך קיימת שליחותם עד שיגיע הגט בפועל לידיה, או שמא אין זו משמעות דבריו, ובטלה שליחותם עם הכתיבה? שאלות אלה לא נפתרו ונשארו ב<strong>תיקו</strong> <small>[תעמוד]</small> השאלה במקומה.
 <big>ד</big> שנינו במשנה ש<strong>רבן שמעון בן גמליאל אומר: אף האומרת "טול לי גיטי", אם רצה</strong> הבעל <strong>לחזור</strong> — <strong>לא יחזור,</strong> שהרי הוא שליח לקבלה, וכבר נתגרשה האשה כשהגיע הגט לידו. ומביאים: כיוצא בזה <strong>תנו רבנן</strong> <small>[שנו חכמים]:</small> אם אמרה האשה לשליח אחד מלשונות אלה: <strong>"טול לי",</strong> או <strong>"שא לי",</strong> או <strong>"יהא לי בידך"</strong> — <strong>כולן לשון קבלה הן,</strong> שנתכוונה שיהא שליח לקבלה, ותתגרש משהגיע הגט לידו.
 <big>ה משנה</big> <strong>האשה שאמרה</strong> לשליח: <strong>"התקבל</strong> (תהיה שליח לקבל) <strong>לי גטי"</strong> — <strong>צריכה</strong> כדי לאשר שהיא אכן התגרשה על ידי קבלתו של אותו שליח <strong>שתי כיתי</strong> (קבוצות) <strong>עדים,</strong> כת אחת של <strong>שנים</strong> עדים <strong>שאומרים:</strong> <strong>"בפנינו אמרה</strong> לשליח לקבל עבורה את הגט <strong>",</strong> <strong>ושנים</strong> נוספים שאומרים: <strong>"בפנינו קבל</strong> השליח את הגט <strong>וקרע".</strong> אבל שתי העדויות הללו אין צורך שתהיינה דווקא בשתי קבוצות נבדלות, אלא <strong>אפילו הן</strong> אותם העדים <strong>הראשונים והן האחרונים</strong> מעידים על שני הדברים,
## דף סד.
 <strong>או אחד מן</strong> כת <strong>הראשונים ואחד מן</strong> כת <strong>האחרונים</strong> מעידים, <strong>ואחד</strong> נוסף <strong>מצטרף עמהן</strong> בשתי העדויות.
 <big>א גמרא</big> <strong>איתמר</strong> <small>[נאמר]</small> שנחלקו בשאלה זו: <strong>בעל אומר</strong> שהגט שנתן בידי אדם אחר היה <strong>לפקדון</strong> בלבד ולא לגירושין, ואין האשה מגורשת, <strong>ושליש</strong> (מי שהושלש, הופקד, בידו) <strong>אומר</strong> שהגט ניתן לו <strong>ל</strong>שם <strong>גירושין, מי</strong> מהם <strong>נאמן? רב הונא אמר: בעל נאמן, ורב חסדא אמר: שליש נאמן.</strong>
 ומסבירים את שיטותיהם: <strong>רב הונא אמר בעל נאמן,</strong> ש<strong>אם</strong> <strong>איתא</strong> <small>[יש]</small> מקום לומר ש<strong>לגירושין יהביה ניהליה</strong> <small>[נתן אותו לו</small> לשליש<small>],</small> <strong>לדידה הוה יהיב לה ניהלה</strong> <small>[לה עצמה היה נותן</small> את הגט<small>]</small> ומדוע הוצרך לשליש? אלא ודאי רצה רק להפקיד את הגט בידו. <strong>ורב חסדא אמר: שליש נאמן, דהא</strong> <small>[שהרי]</small> הבעל עצמו <strong>הימניה</strong> <small>[האמין לו],</small> ונתן לו ביד ייפוי כוח גמור.
 <strong>מתיב</strong> <small>[מקשה]</small> <strong>ר' אבא</strong> לרב הונא ממה ששנינו: <strong>הודאת בעל דין כמאה עדים דמי</strong> <small>[נחשבת],</small> <strong>ושליש נאמן משניהם,</strong> משני הצדדים המתדיינים ביניהם, <strong>כיצד?</strong> אם צד <strong>זה אומר</strong> שחייב לו <strong>כך,</strong> סכום מסויים, <strong>וזה,</strong> הצד השני, <strong>אומר כך,</strong> שחייב פחות מכן, <strong>שליש</strong> שנתנו בידו את הכסף שימסרנו לבעל החוב <strong>נאמן</strong> לומר מה היה החוב, וקשה מכאן לשיטת רב הונא שאמר שהבעל נאמן ולא השליש!
 ודוחים: מכאן אין להוכיח, שכן <strong>שאני</strong> <small>[שונה]</small> <strong>ממון, דאיתיהיב</strong> <small>[שניתן]</small> <strong>למחילה,</strong> שכיון שנתן המלווה לשליח האמין לו וסמך עליו, וגם אם השליח שינה מן הדברים — הרי זה ממון בלבד, וניתן למחילה, והרי זה כאילו מחל לו מראש. ואין להוכיח מכאן לענין גיטין, שאין בכוח אחד מהם לשנות את העובדות על ידי ויתור.
  ומקשים:  <strong>והא תניא</strong> <small>[והרי שנינו</small> בברייתא<small>]:</small> <strong>וכן</strong> הוא הדין, שנאמן השליש, <strong>לגיטין!</strong> ומשיבים: אין הכוונה לגיטין של גירושין אלא ל<strong>גיטי ממון,</strong> כלומר, סתם שטרות. ומקשים על כך: <strong>והתניא</strong> <small>[והרי שנינו</small> בברייתא<small>]</small> אחרת: <strong>וכן לשטרות,</strong> ואם כן האמור "וכן לגיטין" אמור בגיטי נשים, שהרי לא היה נשנה אותו דין פעמיים בלשונות שונות!
  ודוחים:  <strong>מידי גבי הדדי תניא</strong> <small>[וכי זו אצל זו</small> הן <small>שנויות]</small> אילו היה נאמר בברייתא אחת "וכן לגיטין וכן לשטרות", היה ברור שגיטין הם גיטי נשים ושטרות הם שאר שטרות, אבל כיון שאלה הן שתי ברייתות נבדלות, שמא האחת קוראת לשטרות גיטין, והשניה קוראת להם שטרות.
  ומנסים להביא ראיה ממשנתנו, <strong>תנן</strong> <small>[שנינו</small> במשנתנו<small>],</small> <strong>האשה שאמרה: "התקבל לי גיטי"</strong> — <strong>צריכה שתי כיתי עדים, שנים שיאמרו: "בפנינו אמרה", ושנים שיאמרו: "בפנינו קבל וקרע". ואמאי</strong> <small>[ומדוע]?</small> <strong>ליהמניה</strong> <small>[שיאמינו לו]</small> <strong>לשליש</strong> שמסר הבעל לידו את הגט, שיהא נאמן בדיבורו בלבד, בלא עדים!
  ודוחים:  <strong>מי קא נפיק גיטא</strong> <small>[האם יוצא הגט]</small> <strong>מתותי ידיה דליהמניה</strong> <small>[מתחת ידו שנאמין לו]?</small> שהרי השליש נאמן רק כאשר הדבר שעליו דנים נמצא בידו, שכיון שבכוחו לעשות בו כרצונו, נאמן בדיבורו. אבל כאן — הלא כבר אין הגט בידו, ואין לו עוד דין שליש ונאמנות של שליש.
  ומקשים:  <strong>תינח</strong> <small>[נניח]</small> שצריכים עדים ש<strong>אמרה,</strong> שמינתה אותו שליח, אבל עדים שיעידו ש<strong>קיבל למה לי?</strong> הלא הגט מצוי בידו, ואין צריך להעיד על כך! <strong>אמר רבה: הא מני</strong> <small>[זו</small> כשיטת <small>מי היא]?</small> שיטת <strong>ר' אלעזר היא,</strong> ש<strong>אמר: עדי מסירה כרתי</strong> <small>[כורתים],</small> כלומר, עיקר חלות הגט הוא במסירתו בעדים, ולכן יש צורך בעדות על מסירת הגט בשעה שבה הוא חל.
 ותוהים לעצם פירוש הדברים במשנה: <strong>קרע למה לי?</strong> מדוע צריך השליש לקרוע את הגט? <strong>אמר רב יהודה אמר רב: בשעת הגזירה שנו,</strong> שאסרה המלכות לכתוב גיטין, ולכן מייד אחר שחל הגט היו קורעים אותו, כדי שלא תהא הוכחה ביד השלטונות.
 <strong>אמר רבה: ומודה רב הונא,</strong> אף שאמר שהבעל נאמן, <strong>דאי אמרה איהי</strong> <small>[שאם אומרת היא]</small> האשה: <strong>לדידי</strong> <small>[לי עצמי]</small> <strong>אמר לי</strong> ה<strong>שליש</strong> ש<strong>לגירושין יהביה ניהליה</strong> <small>[נתן אותו</small> בעלי <small>לו]</small> — <strong>מהימנא</strong> <small>[נאמנת].</small> ותוהים על דברי רבה: <strong>מי איכא מידי</strong> <small>[האם יש דבר],</small> ש<strong>שליש גופיה</strong> <small>[עצמו]</small> <strong>לא מהימן</strong> <small>[נאמן]</small> לדעת רב הונא, <strong>ואיהי מהימנא</strong> <small>[והיא נאמנת]</small> כשאומרת בשם השליש?
 <strong>אלא,</strong> כך אמר רבה: מודה רב הונא ש<strong>אי אמרה קמאי דידי</strong> <small>[אם היתה אומרת: בפני שלי]</small> <strong>לגרושין יהביה ניהליה</strong> <small>[נתן אותו לו]</small> — <strong>מהימנא</strong> <small>[נאמנת],</small> והטעם: <strong>מיגו דאי בעיא אמרה לדידה יהביה ניהליה בעל</strong> <small>[מתוך שאם היא רוצה</small> היתה יכולה <small>לומר</small> ש<small>לה עצמה נתן אותו הבעל]</small> ונתגרשה בו, על כן כשהיא אומרת שנתנו הבעל לשליח לשם גירושין — נאמנת.
 <big>ב</big> ועוד דיון בנושא דומה, <strong>בעל אמר</strong> שנתן לשליח גט <strong>ל</strong>שם <strong>גירושין, ו</strong>אף <strong>שליש אומר</strong> ש<strong>לגירושין</strong> נמסר לו, <strong>והיא אומרת: נתן לי</strong> השליח את הגט, <strong>ו</strong>אולם <strong>אבד</strong> הגט, <strong>אמר ר' יוחנן: הוה</strong> <small>[הרי זה]</small> ספק שאירע ב<strong>דבר שבערוה, ואין דבר שבערוה</strong> נגמר <strong>פחות משנים</strong> המעידים על כך.
  ושואלים:  <strong>ואמאי</strong> <small>[ומדוע]?</small> <strong>וליהימניה</strong> <small>[ושיאמינו לו]</small> <strong>לשליש</strong> שמסר אותו, שהרי אמרנו שהוא נאמן משניהם! ואומרים: <strong>מי קא נפיק גיטא מתותי ידיה דלהימניה</strong> <small>[האם יוצא גט מתחת ידו שנאמין לו]?</small>
 ומקשים: <strong>ולהימניה</strong> <small>[ושיאמינו לו]</small> <strong>לבעל,</strong> שהרי <strong>אמר רב חייא בר אבין אמר ר' יוחנן: בעל שאמר "גירשתי את אשתי"</strong> — <strong>נאמן!</strong> ודוחים: <strong>מי קאמר</strong> <small>[האם אומר]</small> הבעל במקרה זה <strong>גירשתי?</strong> הלא הוא אומר רק שמסר לשליח!
  ומקשים עוד: <strong>ולימא</strong> <small>[ונאמר]</small> ונסמוך על מה שאמרו: <strong>חזקה שליח עושה שליחותו!</strong> ש<strong>אמר ר' יצחק, האומר לשלוחו: "צא וקדש לי אשה" סתם,</strong> איזו שהיא, <strong>ומת שלוחו</strong> ואין האיש יודע אם קידש אשה ואת מי קידש — <strong>אסור</strong> האיש <strong>בכל הנשים שבעולם,</strong> שהרי על כל אשה יש מקום לחשוש שמא היא אחות או בת או קרובה אחרת של אותה אשה שהשליח קידש, ולכן אנו אוסרים עליו לשאת כל אשה. ודבר זה נסמך על ההנחה שהשליח אכן קידש אשה כלשהי, כי <strong>חזקה שליח עושה שליחותו,</strong> ונמצא שאף בדבר שבערווה סומכים על חזקה זו!
## דף סד:
 ומשיבים: <strong>הני מילי</strong> <small>[דברים אלה]</small> אמורים דווקא <strong>לחומרא</strong> <small>[להחמיר]</small> שלענין זה חוששים משום שחזקה ששליח עשה שליחותו, <strong>אבל לקולא</strong> <small>[להקל]</small> <strong>לא</strong> סומכים על כך.
  ושואלים:  <strong>וליהמנה לדידה</strong> <small>[ושנאמין לה עצמה]</small> <strong>מ</strong>תוך דברי <strong>רב המנונא,</strong> ש<strong>אמר רב המנונא: האשה שאמרה לבעלה "גירשתני"</strong> — הרי היא <strong>נאמנת,</strong> שכן <strong>חזקה אין האשה מעיזה פניה בפני בעלה</strong> לשקר בדבר כגון זה!
  ומשיבים:  <strong>הני מילי</strong> <small>[דברים אלה]</small> אמורים דווקא <strong>היכא דליכא דקא</strong> <small>[במקום שאין דבר]</small> ש<strong>מסייע לה,</strong> ואין אנו מניחים שתתחצף לשקר לגמרי, <strong>אבל היכא</strong> <small>[במקום]</small> שיש אדם ה<strong>מסייע לה,</strong> שהרי הבעל עצמו אומר ששלח גט ואף השליש אומר כן — <strong>מעיזה ומעיזה</strong> פנים, ואינה נאמנת על פי דבריה בלבד, אלא כשגיטה בידה.
 <big>א משנה</big> <strong>נערה המאורסה, היא</strong> עצמה או <strong>אביה</strong> <strong>מקבלין את גיטה,</strong> ומשעה שקיבל אחד מהם את הגט — הריהי מגורשת. <strong>אמר ר' יהודה: אין שתי ידים זוכות כאחת,</strong> שלא ייתכן שלגבי אדם אחד יהיו שתי "ידיים" של יכולת זכייה. <strong>אלא אביה מקבל את גיטה בלבד. ו</strong>עוד כלל גדול אמרו: <strong>כל</strong> אשה <strong>שאינה יכולה לשמור את גיטה, אינה יכולה להתגרש.</strong>
 <big>ב גמרא</big> ומבררים: <strong>במאי קמיפלגי</strong> <small>[במה,</small> באיזה עקרון <small>נחלקו]</small> חכמים (סתם משנה) ור' יהודה במשנתנו? — <strong>רבנן סברי</strong> <small>[חכמים סבורים]:</small> <strong>ידא יתירתא זכי לה רחמנא</strong> <small>[יד יתירה זכתה לה התורה],</small> כלומר, נתנה התורה גם לה זכות לקבל את גיטה, אף שיד אביה כידה, והוא יכול לקבלו עבורה. <strong>ור' יהודה סבר: במקום אביה,</strong> כאשר האב קיים, <strong>יד דילה</strong> <small>[שלה]</small> <strong>לאו</strong> <small>[לא]</small> <strong>כלום היא,</strong> אינה נחשבת, ולכן אין היא יכולה לקבל גיטה.
 <big>ג</big> שנינו במשנה ש<strong>כל</strong> אשה <strong>שאינה יכולה לשמור את גיטה</strong> אינה יכולה להתגרש. ובענין זה <strong>תנו רבנן</strong> <small>[שנו חכמים]:</small> <strong>קטנה היודעת לשמור את גיטה</strong> — <strong>מתגרשת, ושאינה יודעת לשמור את גיטה</strong> — <strong>אינה מתגרשת. ואיזו היא קטנה</strong> שנחשבת <strong>כיודעת לשמור את גיטה?</strong> <strong>כל שמשמרת גיטה ודבר אחר.</strong>
 ותוהים: <strong>מאי קאמר</strong> <small>[מה אמר],</small> מה משמעות הדבר שמשמרת את גיטה ודבר אחר? <strong>אמר ר' יוחנן, הכי קאמר</strong> <small>[כך אמר]:</small> <strong>כל שמשמרת דבר אחר מחמת גיטה,</strong> כגון שאבד לה גיטה עצמו, והיא שומרת דבר אחר משום שהיא סבורה שהוא הגט.
 <strong>מתקיף לה</strong> <small>[מקשה על כך]</small> <strong>רב הונא בר מנוח: הא</strong> <small>[זו]</small> <strong>שוטה בעלמא</strong> <small>[סתם]</small> <strong>היא,</strong> שמשמרת דבר אחר משום גיטה! <strong>אלא אמר רב הונא בר מנוח משמיה</strong> <small>[משמו]</small> של <strong>רב אחא בריה</strong> <small>[בנו]</small> של <strong>רב איקא:</strong> הכוונה היא, <strong>כל שמבחנת בין גיטה לדבר אחר,</strong> ושומרת את גיטה ולא דבר אחר.
 ובאותו ענין של תינוקות <strong>אמר רב יהודה אמר ר' אסי:</strong> תינוק שנותנים לו <strong>צרור</strong> (אבן) <strong>וזורקו</strong> משום שמבין כי הוא חסר ערך, אבל אם נותנים לו <strong>אגוז</strong> הריהו מכיר בו <strong>ונוטלו</strong> — הריהו <strong>זוכה</strong> בדברים <strong>לעצמו,</strong> אבל <strong>אין זוכה לאחרים</strong> שאינו יכול לזכות עבור אחרים. אבל אם הילד יש בו דעת עד כדי כך שנותנים לו <strong>חפץ ומחזירו</strong> לבעליו <strong>לאחר שעה,</strong> משום שמבין שהחפץ שייך לו — <strong>זוכה</strong> בדברים <strong>בין לעצמו ובין לאחרים.</strong>
 <strong>כי אמריתה</strong> <small>[כאשר אמרתי ]</small> את הדבר הזה של ר' אסי <strong>קמיה</strong> <small>[לפני]</small> <strong>שמואל, אמר לי: דא ודא</strong> <small>[זו וזו]</small> <strong>אחת היא.</strong> ושואלים: <strong>מאי</strong> <small>[מה]</small> פירוש <strong>"דא ודא</strong> <small>[זו וזו]</small> <strong>אחת היא"?</strong> <strong>אמר רב חסדא: אחד זה ואחד זה</strong> — <strong>זוכה לעצמו ואין זוכה לאחרים,</strong> ואין מבחינים בדרגות הבנה שונות של הקטן.
 <strong>מתיב</strong> <small>[מקשה]</small> <strong>רב חיננא וורדאן</strong> (מהעיר וורדוניא) ממה ששנינו: <strong>כיצד</strong> בני המבוי <strong>משתתפין במבוי</strong> כדי לאפשר להם לטלטל בתוכו בשבת? — <strong>מניח</strong> אדם אחד <strong>את החבית</strong> שמכילה יין או שמן שייעד אותה לצורך זה, <strong>ואומר: "הרי זו</strong> החבית שייכת <strong>לכל בני המבוי", ומזכה להם,</strong> לכל אחד ואחד את חלקו, <strong>על ידי בנו ובתו הגדולים</strong> שהם יכולים לזכות עבור אחרים, <strong>ועל ידי עבדו ושפחתו העברים.</strong>
 ונברר: <strong>האי</strong> <small>[אותה]</small> <strong>שפחה</strong> הנזכרת כאן <strong>היכי דמי</strong> <small>[כיצד בדיוק מדובר</small> בה<small>]?</small> <strong>אי דאתיא</strong> <small>[אם ש</small>כבר <small>הביאה]</small> <strong>שתי שערות</strong> במקום הערווה, והרי הן סימן להיותה בוגרת, <strong>מאי בעיא גביה</strong> <small>[מה</small> היא <small>עושה אצלו]?</small> הרי אמה עבריה משתחררת מיד בסימנים אלו מן העבדות! <strong>אלא לאו</strong> <small>[האם לא]</small> מדובר כאן ש<strong>לא אתיא</strong> <small>[הביאה]</small> עדיין <strong>שתי שערות,</strong> ועדיין קטנה היא, <strong>וקתני</strong> <small>[ושנה]</small> שהיא <strong>זוכה לאחרים,</strong> משמע שקטן יכול לזכות גם לאחרים!
  ודוחים: מכאן אין להוכיח, כי  <strong>שאני</strong> <small>[שונים]</small> <strong>שיתופי מבואות</strong> שהם כולם <strong>דרבנן</strong> <small>[מדברי סופרים],</small> וחכמים עצמם הקלו בדבר, שקטן יזכה גם לאחרים.
 <strong>אמר רב חסדא: אישתיק</strong> <small>[שתק]</small> <strong>וורדאן</strong> ולא ענה על כך. ושואלים: <strong>מאי הוה ליה למימר</strong> <small>[מה היה לו לומר,</small> לענות<small>]?</small> ומשיבים: היה יכול לענות: <strong>כל</strong> דבר <strong>דתקון רבנן</strong> <small>[שתקנו חכמים]</small> — 
## דף סה.
 <strong>כעין דאורייתא תקון</strong> <small>[של תורה תקנו]</small> ולא יצרו הלכות שונות לגמרי.
 <strong>ואידך</strong> <small>[והאחר]</small> ר' חיננא וורדאן מדוע שתק? סבור הוא <strong>כי אמרינן</strong> <small>[כאשר אנו אומרים]</small> <strong>כל דתקון רבנן</strong> <small>[שתקנו חכמים]</small> <strong>כעין דאורייתא תקון</strong> <small>[של תורה תקנו]</small> הרי זה דווקא <strong>במילתא דאית לה</strong> <small>[בדבר שיש לו]</small> <strong>עיקר מן התורה</strong> וחכמים הוסיפו בו תקנות, <strong>אבל מילתא דלית לה</strong> <small>[דבר שאין לו]</small> <strong>עיקר מן התורה</strong> כמו דין עירוב — <strong>לא</strong> התקינו בו שיהא כעין דין תורה.
 <strong>מתיב</strong> <small>[מקשה]</small> <strong>רב אויא</strong> עוד על דברי שמואל, וכפי שפירשם רב חסדא שאין קטן זוכה עבור אחרים, ממה ששנינו: <strong>מערימין על מעשר שני</strong> כדי שלא יצטרך הפודה אותו להוסיף חומש על מחירו. שכן אם בעל המעשר עצמו הוא הפודה — חייב להוסיף חומש. <strong>כיצד?</strong> — <strong>אומר אדם לבנו ובתו הגדולים,</strong> או <strong>לעבדו ושפחתו העברים: "הא לכם מעות הללו ופדו בהן מעשר שני זה"</strong> ולאחר שפדוהו נותנים לו את המעשר <strong>ואוכלו, בלא</strong> להוסיף <strong>חומש</strong> עליו.
  ונברר:  <strong>האי</strong> <small>[זו]</small> ה<strong>שפחה</strong> שמדובר בה כאן <strong>היכי דמי</strong> <small>[כיצד בדיוק הדבר]?</small> <strong>אי דאתיא</strong> <small>[אם ש</small>כבר <small>הביאה]</small> <strong>שתי שערות, מאי בעיא גביה</strong> <small>[מה</small> היא <small>עושה אצלו],</small> שהרי היא משתחררת בסימני בגרות? <strong>אלא לאו</strong> <small>[האם לא]</small> המדובר ש<strong>לא אתיא</strong> <small>[הביאה]</small> <strong>שתי שערות?</strong> ומכאן משמע שאף קטנה יכולה לזכות עבור אחרים! ודוחים: <strong>הכא במאי עסקינן</strong> <small>[כאן במה אנו עוסקים]</small> — <strong>במעשר בזמן הזה</strong> שהוא רק <strong>דרבנן</strong> <small>[מדברי סופרים],</small> ובזה חכמים עצמם הקלו.
 ושואלים: <strong>ואמה העבריה בזמן הזה מי איכא</strong> <small>[האם יש]?</small> <strong>והתניא</strong> <small>[והרי שנינו</small> בברייתא<small>]:</small> <strong>אין עבד עברי נוהג אלא בזמן שהיובל נוהג.</strong> ואם כן כבר בטל דין עבד עברי עוד לפני ימי בית שני, וכל שכן בזמן הזה! <strong>אלא</strong> צריכים לומר שאף שמדובר בזמן שדין יובל נוהג, מכל מקום כאן מדובר במעשר שני כזה שבא מצמחים שגדלו <strong>בעציץ שאינו נקוב,</strong> שכל חיובו הוא רק <strong>דרבנן</strong> <small>[מדברי סופרים].</small>
 ועוד, בענין זה של זכיית קטנים <strong>אמר רבא, שלש מדות</strong> (מדרגות) יש <strong>בקטן:</strong> קטן כזה שאם נותנים לו <strong>צרור וזורקו, אגוז ונוטלו</strong> — <strong>זוכה לעצמו ואין זוכה לאחרים, וכנגדן</strong> ברמה זו של הבנה <strong>בקטנה</strong> — הרי היא <strong>מתקדשת</strong> על ידי בני משפחתה (כגון אמה ואחיה) קידושין מדברי סופרים, שהתרתם צריכה <strong>למיאון.</strong>
 וסוג אחר הוא <strong>הפעוטות</strong> — <strong>מקחן מקח וממכרן ממכר במטלטלין, וכנגדן בקטנה</strong> — <strong>מתגרשת בקידושי אביה,</strong> שגם כאשר קיבל אביה את הקידושין עבורה, שאז קידושיה מדין תורה, מתגרשת כאשר היא מקבלת בעצמה גט.
 הסוג השלישי, כאשר <strong>הגיעו לעונת נדרים</strong> — <strong>נדריהן נדר והקדשן הקדש,</strong> <strong>וכנגדן בקטנה</strong> — <strong>חולצת.</strong> <strong>ו</strong>לענין זכותו של אדם <strong>למכור</strong> קרקעות <strong>בנכסי אביו</strong> — אין זה חל <strong>עד שיהא בן עשרים</strong> שנה.
 <big>א משנה</big> <strong>קטנה שאמרה</strong> לשליח: <strong>"התקבל לי גיטי"</strong> — <strong>אינו גט עד שיגיע גט לידה</strong> ממש, <strong>לפיכך, אם רצה הבעל לחזור</strong> ולבטל את הגט — <strong>יחזור</strong> כל עוד לא הגיע הגט לידה. וטעמו של דבר — <strong>שאין קטן עושה שליח,</strong> וממילא אין השליח נחשב שליח קבלה שהאשה מתגרשת עם קבלת הגט, אלא שליח הולכה של הבעל בלבד, ומתגרשת בגט רק כשמקבלתו מידו.
 <strong>ואם אמר לו,</strong> לשליח, <strong>אביה</strong> של הקטנה: <strong>"צא והתקבל לבתי גיטה", אם רצה</strong> הבעל <strong>לחזור</strong> — <strong>לא יחזור.</strong> שכן האב, שיכול לקבל גט עבור בתו, יכול למנות שליח קבלה, ונתגרשה הקטנה עם קבלת הגט על ידי השליח.
  ועוד בענייני שליחות הגט, <strong>האומר</strong> לשליח: <strong>"תן גט זה לאשתי במקום פלוני",</strong> ושינה השליח בשליחותו <strong>ונתנו לה במקום אחר</strong> — הרי זה <strong>פסול.</strong> אבל אם אמר לו: <strong>"הרי היא במקום פלוני",</strong> ולא הורה במפורש שיתננו לה שם, <strong>ונתנו לה במקום אחר</strong> — <strong>כשר.</strong>
 <strong>האשה שאמרה</strong> לשליח קבלה בעת שמינתה אותו לשליח עבורה: <strong>"התקבל לי גיטי במקום פלוני", וקיבלו לה במקום אחר</strong> — <strong>פסול,</strong> ו<strong>ר' אלעזר מכשיר.</strong> אבל אם אמרה לו: <strong>"הבא לי גיטי ממקום פלוני", והביאו לה ממקום אחר</strong> — <strong>כשר,</strong> שבשליחות הולכה אין האשה מקפידה באיזה מקום ניתן הגט לשליח, שהרי הגירושין חלים רק כשהגט מגיע לידה, במקומה.
 <big>ב גמרא</big> לגבי האמור במשנה בשליח ששינה מקום מסירת הגט, שואלים: <strong>ור' אלעזר, מאי שנא רישא</strong> <small>[</small>ב<small>מה שונה</small> ב<small>תחילה]</small> ששינה מדברי הבעל <strong>דלא פליג</strong> <small>[שאינו חולק]</small> על סתם משנה, ופוסל, <strong>ומאי שנא סיפא</strong> <small>[ומה שונה</small> ב<small>סוף]</small> <strong>דפליג</strong> <small>[שחולק]</small> ומכשיר גם אם הביא השליח את גיטה ממקום אחר מזו שאמרה האשה?
 ומשיבים: <strong>איהו דמדעתיה</strong> <small>[הוא,</small> האיש, <small>שמדעתו]</small> הוא <strong>מגרש</strong> את אשתו — <strong>קפיד</strong> <small>[מקפיד]</small> שיהו הגירושין במקום מסויים דווקא, ואולם <strong>איהי</strong> <small>[היא]</small> ש<strong>בעל כרחה</strong> היא <strong>מתגרשת</strong> — רק <strong>מראה מקום היא לו,</strong> ואינה יכולה להקפיד שיהא דווקא במקום מסויים.
 <big>ג משנה</big> אשה שהיתה בת ישראל הנשואה לכהן, וכל עוד היא אשתו היא אוכלת תרומה, שאמרה לשליח: <strong>"הבא לי גיטי",</strong> שמינתה אותו רק כשליח הולכה להביא לידיה את הגט — הרי זו <strong>אוכלת בתרומה</strong> מכוח בעלה הכהן <strong>עד שיגיע גט לידה.</strong> אבל אם אמרה <strong>"התקבל לי גיטי"</strong> שיהא הוא שליח לקבלה עבורה, ומתגרשת היא בקבלתו את הגט — <strong>אסורה לאכול בתרומה מיד,</strong> שמא מצא את הבעל במקום סמוך, ומייד כשהגיע הגט לידו היא גרושה, ואסורה לאכול בתרומה לפי ששוב אינה אשת כהן. אמרה לו: <strong>"התקבל לי גיטי במקום פלוני"</strong> — הריהי <strong>אוכלת בתרומה עד שיגיע גט לאותו מקום, ר' אלעזר אוסר</strong> עליה לאכול <strong>מיד.</strong>
 <big>ד גמרא</big> על האמור במשנה שאם אמרה לשליח שיקבל עבורה את גיטה במקום פלוני אוכלת בתרומה עד שיגיע הגט לשם, שואלים: <strong>וגיטא מיהא הוי</strong> <small>[וגט הוא מכל מקום]</small> בשעה שיגיע לשם אף על פי שקיבל השליח את הגט במקום אחר? <strong>והאמרת רישא</strong> <small>[והרי אמרת</small> ב<small>תחילה],</small> במשנה הקודמת, שבמקרה שמשנה השליח מדבריה <strong>לא הוי גיטא</strong> <small>[אינו גט]</small> כלל!
  ומשיבים:  <strong>לא צריכא</strong> <small>[נצרכה],</small> אלא במקרה ש<strong>אמרה ליה</strong> <small>[לו]</small> כך: <strong>"התקבל לי גיטא</strong> <small>[את ה</small><small>גט]</small> <strong>ב</strong>עיר <strong>מתא מחסיא, וזימנין דמשכחת ליה</strong> <small>[ופעמים שתמצא אותו]</small> <strong>ב</strong>עיר <strong>בבל".</strong> <strong>והכי קאמרה ליה</strong> <small>[וכך אמרה לו]</small> זו היא משמעות דבריה: <strong>"משקל כל היכא דמשכחת ליה שקליה מיניה</strong> <small>[לקחת</small> את הגט, <small>בכל מקום שאתה מוצא אותו קח אותו ממנו],</small>
## דף סה:
 ואולם <strong>גיטא לא הוי עד דמטית</strong> <small>[לא יהא</small> זה <small>גט עד שאתה מגיע]</small> <strong>למתא מחסיא.</strong>
 <big>א</big> שנינו במשנה: שכאשר אמרה האשה לשליח "התקבל לי גיטי במקום פלוני" ש<strong>ר' אלעזר אוסר</strong> עליה לאכול <strong>מיד.</strong> ומקשים: <strong>פשיטא</strong> <small>[פשוט,</small> מובן מאליו<small>],</small> <strong>דהא</strong> <small>[שהרי]</small> לפי סברתו שלו רק <strong>מראה מקום היא לו,</strong> ולא אמרה לו שיקבלנו דווקא במקום מסויים וממילא מובן שנאסרת בתרומה מיד!
  ומשיבים:  <strong>לא צריכא</strong> <small>[נצרכה],</small> אלא לאופן <strong>דאמרה ליה</strong> <small>[שאומרת לו]:</small> <strong>זיל</strong> <small>[לך]</small> <strong>למזרח דאיתיה</strong> <small>[ש</small>הוא <small>ישנו]</small> <strong>במזרח, וקא אזל</strong> <small>[והוא הלך]</small> <strong>ל</strong>צד <strong>מערב, מהו דתימא</strong> <small>[שתאמר]</small> <strong>במערב הא ליתיה</strong> <small>[הרי איננו],</small> ובוודאי לא ימצאנו שם, ולא יהא גט עד לאחר זמן, על כן <strong>קא</strong> <strong>משמע לן</strong> <small>[השמיע לנו],</small> <strong>דילמא בהדי דקאזיל מיגס גאיס ביה ויהב ליה גיטא</strong> <small>[שמא בתוך</small> אותו זמן <small>שהלך פגע בו</small> במקרה <small>ונתן לו</small> את <small>הגט].</small>
 אגב דברים אלה מביאים הלכה אחרת, שנינו: <strong>האומר לשלוחו "ערב לי</strong> עירוב תחומים <strong>בתמרים" ועירב לו בגרוגרות</strong> (תאנים יבשות), או שאמר לו <strong>"</strong>ערב לי <strong>בגרוגרות" ועירב לו בתמרים, תני חדא</strong> <small>[שנויה</small> ברייתא <small>אחת]</small> ש<strong>עירובו עירוב, ותניא אידך</strong> <small>[ושנויה</small> ברייתא <small>אחרת]:</small> <strong>אין עירובו עירוב!</strong>
 <strong>אמר רבה: לא קשיא</strong> <small>[אין</small> זה <small>קשה],</small> <strong>הא</strong> <small>[זו]</small> כשיטת <strong>רבנן, הא</strong> <small>[זו]</small> כשיטת <strong>ר' אלעזר.</strong> ומסביר: <strong>הא רבנן דאמרי</strong> <small>[זו</small> כשיטת <small>חכמים שאומרים]:</small> <strong>קפידא</strong> <small>[הקפדה],</small> שהמשלח שליח מקפיד שימלא את דבריו בדיוק, ואם משנה משהו — בטלה שליחותו. <strong>הא</strong> <small>[זו]</small> שיטת <strong>ר' אלעזר,</strong> ש<strong>אמר: מראה מקום היא לו,</strong> ואם אין השינוי משמעותי — השליחות קיימת.
 <strong>ורב יוסף אמר: הא והא</strong> <small>[זו וזו]</small> כשיטת <strong>רבנן</strong> <small>[חכמים],</small> שיש קפידה בשינוי, אבל לא בכל שינוי. ויש להסביר: <strong>כאן בשלו, כאן בשל חבירו.</strong> אם הוא מערב בשלו, אנו אומרים שאינו מקפיד במה בדיוק יערבו לו, אבל בשל חבירו — לא קיבל רשות.
 <strong>אמר</strong> לו <strong>אביי, ואלא הא דתניא</strong> <small>[זו ששנינו</small> בברייתא<small>],</small> <strong>האומר לשלוחו: "ערב לי,</strong> כלומר, הנח את העירוב <strong>במגדל" ועירב לו</strong> והניח אותו <strong>בשובך,</strong> או אמר לו <strong>"בשובך"</strong> — <strong>ועירב לו במגדל, דתניא חדא</strong> <small>[ששנויה</small> ברייתא <small>אחת]</small> ש<strong>עירובו עירוב, ותניא אידך</strong> <small>[ושנויה</small> ברייתא <small>אחרת]</small> ש<strong>אין עירובו עירוב, התם</strong> <small>[שם]</small> <strong>מאי</strong> <small>[מה,</small> איזו<small>]</small> חלוקה של <strong>שלו ושל חבירו איכא?</strong>
 ומשיבים: <strong>התם נמי איכא פירי</strong> <small>[שם גם כן יש פירות]</small> של <strong>מגדל ופירי</strong> <small>[ופירות]</small> של <strong>שובך,</strong> שלא התכוון לומר לו להניח את העירוב במקום זה, אלא כוונתו היתה שישתמש בפירות הנמצאים במקום זה או אחר, ומניחים שהפירות במקום אחר אינם שייכים לו.
 <big>ב משנה</big> בעל <strong>האומר</strong> לשניים: <strong>"כתבו גט ותנו לאשתי",</strong> או אמר: <strong>"גרשוה",</strong> או: <strong>"כתבו איגרת ותנו לה"</strong> — <strong>הרי אלו יכתבו ויתנו,</strong> שכל אלה הן כוונת דבריו ברורה והרי הם הוראה לגרש את האשה.
  אבל אם אמר: <strong>"פטרוה",</strong> או שאמר <strong>"פרנסוה",</strong> או <strong>"עשו לה כנימוס"</strong> (כחוק), או <strong>"עשו לה כראוי"</strong> — <strong>לא אמר כלום,</strong> שכל אלה אינם בהכרח לשון גט.
 <big>ג גמרא</big> <strong>תנו רבנן</strong> <small>[שנו חכמים]</small> בעל שאמר <strong>"שלחוה",</strong> או שאמר <strong>"שבקוה",</strong> או <strong>"תרכוה"</strong> — הרי אלה לשונות גט, ולפיכך <strong>הרי אלו יכתבו ויתנו.</strong> ואם אמר <strong>"פטרוה",</strong> או <strong>"פרנסוה",</strong> או <strong>"עשו לה כנימוס",</strong> או <strong>"עשו לה כראוי"</strong> — <strong>לא אמר כלום.</strong>
 <strong>תניא</strong> <small>[שנויה</small> ברייתא<small>],</small> <strong>ר' נתן אומר:</strong> אם אמר הבעל <strong>"פטרוה"</strong> — <strong>דבריו קיימין,</strong> וצריכים לתת לה גט, אבל אם אמר: <strong>"פיטרוה"</strong> — <strong>לא אמר כלום. אמר רבא: ר' נתן דבבלאה</strong> <small>[שבבלי]</small> <strong>הוא ודייק בין "פיטרוה" ל"פטרוה",</strong> שהוא מחלק בין "פיטרוה" שהוא מלשון פטור (ההיפך מחובה), ולשון "פטרוה" במובן של שלחוה, <strong>ואולם ה</strong><strong>תנא דידן</strong> <small>[שלנו]</small> <strong>דבר</strong> <small>[שבן]</small> <strong>ארץ ישראל הוא, לא דייק</strong> <small>[אינו מדייק],</small> אינו מחלק בזה.
 <strong>איבעיא להו</strong> <small>[נשאלה להם,</small> ללומדים<small>]</small> אם אמר: <strong>"הוציאוה", מהו?</strong> אם אמר: <strong>"עזבוה", מהו? "התירוה", מהו? "הניחוה", מהו? "הועילו לה", מהו? "עשו לה כדת", מהו?</strong>
 ומשיבים: <strong>פשוט מיהא חדא</strong> <small>[פתור על כל פנים אחת]</small> מן השאלות הללו, <strong>דתניא</strong> <small>[ש</small>כן <small>שנינו</small> בברייתא<small>]:</small> אם אמר <strong>"עשו לה כדת",</strong> או שאמר <strong>"עשו לה כנימוס",</strong> או <strong>"עשו לה כראוי"</strong> — בכל אלה <strong>לא אמר כלום,</strong> ואין זה גט. משמע שלשון "עשו לה כדת" אינה הוראה מוגדרת לגירושין.
 <big>ד משנה</big> <strong>בראשונה היו אומרים: היוצא בקולר</strong> שמוליכים אותו בשלשלאות על מנת להוציאו להורג, <strong>ואמר: "כתבו גט לאשתי"</strong> — <strong>הרי אלו יכתבו ויתנו,</strong> אף על פי שלא פירש ואמר "תנו". <strong>חזרו לומר: אף המפרש</strong> בים, <strong>והיוצא בשיירא</strong> לדרך רחוקה, ואמר "כתבו" כוונתו לכתוב ולתת. <strong>ר' שמעון שזורי אומר: אף</strong> חולה <strong>המסוכן,</strong> אם אמר בלשון כזו — כותבים ונותנים.
 <big>ה גמרא</big> מסופר בענין זה: <strong>גניבא יוצא בקולר הוה</strong> <small>[היה ]</small> ליהרג, <strong>כי הוה קא נפיק</strong> <small>[כאשר היה יוצא],</small> <strong>אמר</strong> לאנשים שהיו שם בדרך צוואה: <strong>הבו ארבע מאה זוזי</strong> <small>[תנו ארבע מאות זוז]</small> <strong>לר' אבינא,</strong> <strong>מחמרא</strong> <small>[מן היין]</small> שיש לי בעיר <strong>נהר פניא. אמר ר' זירא:</strong>
## דף סו.
 <strong>דרא</strong> <small>[ישא]</small> <strong>ר' אבינא לסילתיה ואזל לגבי</strong> <small>[את סלו וילך אצל]</small> <strong>רב הונא רביה</strong> <small>[רבו]</small> כלומר, כדי לזכות בדבר צריך הוא לסמוך על מה שאמר רבו. ש<strong>אמר רב הונא: גיטו</strong> של אדם הוא <strong>כמתנתו, מה מתנתו</strong> שנתן כאשר היה שכיב מרע וחשב שהוא עומד למות, <strong>אם עמד</strong> (הבריא) ממחלתו — <strong>חוזר, אף גיטו, אם עמד</strong> מחוליו — <strong>חוזר. ו</strong>מהשוואה זו אפשר ללמוד עוד לצד האחר:
 <strong>מה גיטו</strong> של העומד למיתה, <strong>אף על גב</strong> <small>[אף על פי]</small> ש<strong>לא פריש</strong> <small>[פירש],</small> <strong>כיון</strong> ש<strong>אמר</strong> <strong>"כתבו"</strong> — <strong>אף על גב</strong> <small>[אף על פי]</small> ש<strong>לא אמר "תנו"</strong> — הרי זה גט, וכפי ששנינו במשנתנו, <strong>אף מתנתו, כיון</strong> ש<strong>אמר "תנו"</strong> — <strong>אף על גב</strong> <small>[אף על פי]</small> ש<strong>לא קנו מיניה</strong> <small>[עשו קנין עימו]</small> — הרי הוא קונה. ואם כן, יכול ר' אבינא להסתמך על ההשוואה בין גט למתנה, ויקבל את המתנה.
 <strong>מתקיף לה</strong> <small>[מקשה על כך]</small> <strong>ר' אבא: אי</strong> <small>[אם]</small> כך אתה אומר, הרי אפשר להמשיך את ההשוואה ולומר: <strong>מה מתנה ישנה</strong> וחלה <strong>לאחר מיתה, אף גט ישנו לאחר מיתה!</strong> והרי אין הדבר כן! ודוחים: <strong>הכי השתא</strong> <small>[כך אתה משווה]?!</small> <strong>בשלמא</strong> <small>[נניח]</small> <strong>מתנה איתה</strong> <small>[ישנה]</small> <strong>לאחר מיתה, אלא גט לאחר מיתה מי איכא</strong> <small>[האם ישנו]?</small> שהרי הגט הוא ניתוק הקשר בין איש ואשתו, וכאשר אין הבעל קיים — אין משמעות לגט, ובוודאי אין להשוות לענין זה.
 <strong>אלא, ר' אבא הכי קא קשיא ליה</strong> <small>[כך היה קשה לו]:</small> הלא ציווי זה של גניבא <strong>מתנת שכיב מרע במקצת היא</strong> כאשר אין נותן את כל רכושו, <strong>ומתנת שכיב מרע במקצת בעיא</strong> <small>[צריכה]</small> <strong>קנין!</strong> ותוהים: האם <strong>מכלל</strong> הדברים אתה למד ש<strong>רב הונא</strong> לפיו זוכה ר' אבינא במתנה <strong>סבר</strong> <small>[סבור]</small> שמתנת שכיב מרע במקצת <strong>לא בעיא</strong> <small>[אינה צריכה]</small> <strong>קנין? והא קיימא לן</strong> <small>[והרי מוחזק בידינו]</small> על מתנת שכיב מרע במקצת <strong>דבעיא</strong> <small>[שצריכה]</small> <strong>קנין!</strong> ומתרצים: <strong>שאני הכא</strong> <small>[שונה כאן]</small> ש<strong>מצוה מחמת מיתה הוא.</strong> ואין בכך רק דין מתנת שכיב מרע, אלא יש לעשות כדבריו משום שהוא מצווה מחמת מיתה, ומצוה לקיים דברי המת אף שלא נעשו בקנין, ואף אם היתה זו מתנה במקצת.
  ותוהים:  <strong>מכלל</strong> הדברים אתה למד ש<strong>ר' אבא סבר: מצוה מחמת מיתה בעיא</strong> <small>[צריכה]</small> <strong>קנין? והא קיימא לן</strong> <small>[והרי מוחזק לנו]</small> בענין המצווה מחמת מיתה ש<strong>לא בעי</strong> <small>[צריך]</small> <strong>קנין!</strong> ואם כן, מדוע נתקשה בדבר?
 <strong>אלא ר' אבא הכי קא קשיא ליה</strong> <small>[כך היה קשה לו]:</small> הלא <strong>"</strong>ארבע מאות <strong>זוז</strong> <strong>חמרא"</strong> <small>[</small><small>יין]</small> <strong>לא קאמר</strong> <small>[אמר]</small> גניבא שיתנו לר' אבינא, <strong>"דמי</strong> ארבע מאות זוז <strong>חמרא"</strong> <small>[יין]</small> <strong>לא קאמר</strong> <small>[אמר],</small> <strong>"</strong>ארבע מאות זוז <strong>מחמרא"</strong> <small>[מן היין]</small> <strong>קאמר</strong> <small>[אמר]!</small> והשאלה היא: למה התכוון בדיבור סתום זה? <strong>ואידך</strong> <small>[והאחרים]</small> שאינם חושבים שזה קושי, סבורים שמה שאמר <strong>"מחמרא"</strong> <small>["מן היין"],</small> אמר <strong>כדי לייפות את כחו.</strong> כלומר, גניבא רצה לתת לר' אבינא מתנה בערך מסויים, וכדי לייפות את כוחו, שיהיה לו ממה לגבות ושלא ידחוהו היורשים בתואנות, פירש ממה יגבה את הכסף. ומעירים: אכן, <strong>שלחו מתם</strong> <small>[משם</small> מארץ ישראל<small>]</small> ואמרו: מה שאמר <strong>"מחמרא"</strong> <small>[מן היין],</small> הרי זה <strong>כדי לייפות את כחו</strong> של ר' אבינא.
 <big>א משנה</big> <strong>מי שהיה מושלך לבור,</strong> וחשב שהוא הולך למות, <strong>ואמר:</strong> <strong>"כל השומע את קולו</strong> (קולי) <strong>יכתוב גט לאשתו</strong> (לאשתי) <strong>"</strong>ואמר את שמו ושמה ושאר פרטים נחוצים — <strong>הרי אלו</strong> השומעים <strong>יכתבו ויתנו</strong> למרות שלא ראו את האיש ואינם מכירים אותו.
 <big>ב גמרא</big> שואלים: <strong>וליחוש</strong> <small>[ונחשוש]</small> <strong>שמא שד הוא!</strong> שהרי לא ראו את האיש שבבור אלא שמעו את קולו בלבד! <strong>אמר רב יהודה:</strong> מדובר <strong>כשראו לו,</strong> לזה שבבור, <strong>דמות אדם.</strong>
 ומקשים: <strong>אינהו נמי אידמויי אידמו</strong> <small>[אלו</small> השדים <small>גם כן נדמים]</small> לבני אדם כשירצו בכך, ואין זו הוכחה שהוא אדם ולא שד! ומשיבים: <strong>דחזו ליה בבואה</strong> <small>[שרואים לו צל].</small> ושואלים: <strong>אינהו נמי אית להו בבואה</strong> <small>[הם,</small> השדים <small>גם כן יש להם צל]!</small> ומשיבים: <strong>דחזו ליה בבואה דבבואה</strong> <small>[שרואים לו צל של צל].</small> ושואלים: <strong>ודלמא אינהו נמי אית להו</strong> <small>[ושמא הם גם כן יש להם]</small> צל כזה? <strong>אמר ר' חנינא: לימדני יונתן בני: בבואה אית להו</strong> <small>[צל יש להם],</small> ואילו <strong>בבואה דבבואה לית להו</strong> <small>[צל של צל אין להם].</small>
 ושואלים: <strong>ו</strong>נחשוש <strong>דלמא</strong> <small>[שמא]</small> <strong>צרה היא,</strong> כלומר, שבבור היתה צרתה של אותה אשה, ומחמת ששונאת אותה רוצה לגרום לה לקלקול, ואומרת בשם הבעל שציווה לתת גט, ותבוא האשה להינשא לאחר שלא כדין, ותפסיד הכל! ומשיבים: <strong>תנא דבי</strong> <small>[שנה</small> החכם <small>בבית</small> מדרשו<small>]</small> של <strong>ר' ישמעאל: בשעת הסכנה, כותבין ונותנין</strong> גט <strong>אף על פי שאין מכירין</strong> את האיש, ואין יודעים אם הוא באמת הבעל, משום שיש חשש גדול יותר שתישאר עגונה. וכיוצא בזה במקרה של המושלך לבור, שאין אפשרות להמתין ולברר את הדבר כראוי.
 <big>ג משנה</big> <strong>הבריא שאמר: "כתבו גט לאשתי"</strong> ולא אמר שיתנו לה — אנו אומרים ש<strong>רצה לשחק</strong> (לצחוק, להרגיז) <strong>בה,</strong> שהרי אמר רק לכתוב ולא אמר לתת, ואין זה גט.
  מסופר:  <strong>מעשה בבריא אחד שאמר "כתבו גט לאשתי", ועלה</strong> אחר כך <strong>לראש הגג ונפל ומת, אמר רבן שמעון בן גמליאל: אם מעצמו נפל,</strong> כלומר, שאיבד עצמו לדעת — <strong>הרי זה גט,</strong> שמובן ממעשיו שידע שהוא הולך למות ובוודאי התכוון לתת לה גט, ו<strong>אם הרוח דחתו</strong> (הפילה אותו) ובתאונה נפל — <strong>אינו גט,</strong> שמתחילה לא התכוון לתת לה גט.
 <big>ד גמרא</big> ותוהים על השנוי במשנה: <strong>מעשה לסתור?</strong> וכי מביאים מעשה מייד לאחר ההלכה כדי לסתור אותה? שהרי קודם אמרו שגט כזה של בריא אינו גט, ואילו ממעשה זה משמע שפעמים אף גט שאמר בריא לכתוב הוא בכל זאת גט!
  ומשיבים:  <strong>חסורי מיחסרא והכי קתני</strong> <small>[חסרה</small> המשנה <small>וכך שנה</small> בה<small>]:</small> הבריא שאמר "כתבו גט לאשתי" — רצה לשחק בה, ואולם <strong>אם הוכיח סופו על תחילתו</strong> שהוא הולך למות — <strong>הרי זה גט, ומעשה נמי</strong> <small>[גם כן]</small> <strong>בבריא שאמר "כתבו גט לאשתי", ועלה לראש הגג ונפל ומת, ואמר רבן שמעון בן גמליאל: אם מעצמו נפל</strong> — <strong>הרי זה גט, אם הרוח דחתו</strong> — <strong>אינו גט.</strong>
 מסופר: <strong>ההוא גברא דעל לבי כנישתא</strong> <small>[אדם אחד שנכנס לבית הכנסת],</small> <strong>אשכח מקרי ינוקא ובריה דיתבי ויתיב איניש אחרינא גבייהו</strong> <small>[מצא מלמד תינוקות ובנו שיושבים</small> יחד, <small>ויושב איש אחר אתם],</small> <strong>אמר להו</strong> <small>[להם]:</small> <strong>בי תרי מינייכו נכתבו גיטא לדביתהו</strong> <small>[שנים מכם שיכתבו גט לאשתי],</small> <strong>לסוף שכיב מקרי ינוקא</strong> <small>[מת מלמד התינוקות],</small> והשאלה היתה: <strong>מי משוו אינשי ברא שליחא במקום אבא</strong> <small>[האם ממנים אנשים</small> את <small>הבן שליח במקום האב]</small> ואותו אדם התכוון שגם בנו של מלמד התינוקות יוכל להיות שליח, אף שאביו נמצא שם, <strong>או לא?</strong> שנתכוון רק לאב ולאדם השלישי ולא מינה את הבן לשליח, ועכשיו שמת האב אין עוד שני עדים לגט זה.
 <strong>רב נחמן אמר: לא משוו אינשי ברא שליחא</strong> <small>[אין אנשים ממנים</small> את <small>הבן שליח]</small> <strong>במקום אבא,</strong> <strong>ורב פפי אמר: משוו אינשי ברא שליחא</strong> <small>[ממנים אנשים</small> את <small>הבן שליח]</small> <strong>במקום אבא. אמר רבא, הילכתא</strong> <small>[הלכה</small> היא<small>]:</small> <strong>משוו אינשי ברא שליחא</strong> <small>[ממנים אנשים</small> את <small>הבן שליח]</small> <strong>במקום אבא</strong> <small>[האב].</small>
 <big>ה משנה</big> <strong>אמר</strong> הבעל <strong>לשנים: "תנו גט לאשתי",</strong>
## דף סו:
 <strong>או</strong> אם אמר <strong>לשלשה: "כתבו גט ותנו לאשתי"</strong> — <strong>הרי אלו יכתבו</strong> בעצמם <strong>ויתנו.</strong> <strong>אמר לשלשה: "תנו גט לאשתי"</strong> — <strong>הרי אלו יאמרו לאחרים ויכתבו, מפני שעשאן בית דין,</strong> אלו <strong>דברי ר' מאיר.</strong>
 <strong>וזו הלכה</strong> ש<strong>העלה</strong> (הביא) <strong>ר' חנינא איש אונו מבית האסורין</strong> בשמו של ר' עקיבא שהיה כלוא שם: <strong>מקובל אני,</strong> כך קיבלתי מרבותי, <strong>באומר לשלשה: "תנו גט לאשתי"</strong> — <strong>שיאמרו לאחרים ויכתבו, מפני שעשאן בית דין,</strong> 
 <strong>אמר ר' יוסי, נומינו</strong> (אמרנו) <strong>לשליח,</strong> כלומר, לר' חנינא איש אונו: <strong>אף אנו מקובלין</strong> אבל לא כדבריך, <strong>שאפילו אמר לבית דין הגדול שבירושלים "תנו גט לאשתי"</strong> — <strong>שילמדו</strong> לכתוב <strong>ויכתבו</strong> הם בעצמם <strong>ויתנו.</strong>
 <strong>אמר לעשרה: "כתבו ותנו גט לאשתי"</strong> — <strong>אחד</strong> מהם <strong>כותב ושנים חותמין,</strong> ואם אמר: <strong>"כולכם כתובו"</strong> — <strong>אחד כותב וכולם חותמין, לפיכך אם מת אחד מהן</strong> — <strong>הרי זה גט בטל,</strong> שהרי עמד על כך שיהיו כולם שותפים בכך.
 <big>א גמרא</big> <strong>אמר ר' ירמיה בר אבא:</strong> <strong>שלחו ליה</strong> <small>[לו]</small> <strong>מבי</strong> <small>[מבית</small> מדרשו<small>]</small> של <strong>רב</strong> אחרי מותו של רב <strong>לשמואל: ילמדנו רבינו,</strong> אם <strong>אמר</strong> הבעל <strong>לשנים:</strong> <strong>"כתבו ותנו גט לאשתי", ואמרו</strong> הם <strong>לסופר וכתב וחתמו הן, מהו? שלח להו</strong> <small>[להם]:</small> <strong>תצא</strong> האשה מבעלה אם נישאה על סמך גט זה, <strong>והדבר צריך תלמוד,</strong> שצריך עדיין לברר את ההלכה, משום שיש ספק עקרוני בדבר.
 ושואלים: <strong>מאי</strong> <small>[מה,</small> פירוש<small>]</small> <strong>"הדבר צריך תלמוד"?</strong> מהו הדבר שצריך פה עיון? <strong>אילימא</strong> <small>[אם תאמר]</small> <strong>משום דהוו להו מילי</strong> <small>[שהיו כאן</small> רק <small>דברים],</small> שהרי לא נתן הבעל להם דבר ממשי בידם, אלא דברים בלבד, הוראה נתן להם, <strong>ומספקא ליה</strong> <small>[והיה מסופק לו]</small> לשמואל, <strong>מילי אי מימסרן</strong> <small>[דברים האם</small> הם <small>נמסרים]</small> <strong>לשליח</strong> כאילו נמסר בידו דבר ממשי, והוא עכשיו ברשות השליח, ולכן יוכל השליח לעשות שליח אחר, <strong>אי</strong> <small>[</small>או <small>אם]</small> <strong>לא מימסרן</strong> <small>[נמסרים]</small> <strong>לשליח</strong> ואינו יכול למוסרם לאחר. ואף כאן, היה שמואל מסופק אם יכולים השניים שאמר להם הבעל למסור שליחותם לסופר.
 <strong>והאמר</strong> <small>[והרי אמר]</small> <strong>שמואל אמר רבי: הלכה כ</strong>שיטת <strong>ר' יוסי,</strong> ש<strong>אמר:</strong> <strong>מילי</strong> <small>[דברים]</small> <strong>לא מימסרן</strong> <small>[נמסרים]</small> <strong>לשליח!</strong>
 <strong>אלא</strong> צריך לומר כך, ש<strong>לשמואל הא קא מיבעיא ליה</strong> <small>[זו</small> מה <small>שנשאלה לו]</small> ובזה היה ספיקו: <strong>האי</strong> <small>[זה]</small> שאמר הבעל לשנים <strong>"כתובו",</strong> מה היתה כוונתו? <strong>אי</strong> <small>[אם]</small> ל<strong>כתב ידן</strong> התכוון, כלומר, חתימתם בלבד, ויכולים הם למסור את כתיבת הגט לסופר, <strong>אי</strong> <small>[</small>או <small>אם]</small> רצה מהם את <strong>כתב הגט,</strong> שהם עצמם יכתבו את שטר הגט?
 ושואלים: <strong>ותיפשוט ליה ממתניתין</strong> <small>[ויפתור</small> את הבעיה הזו <small>מ</small>מה ששנינו ב<small>משנתנו]:</small> <strong>אמר לשנים "תנו גט לאשתי", או</strong> שאמר <strong>לשלשה "כתבו גט ותנו לאשתי"</strong> — <strong>הרי אלו יכתבו ויתנו.</strong> משמע שהם עצמם צריכים לכתוב!
  ומשיבים:  <strong>היא,</strong> המשנה <strong>גופא</strong> <small>[עצמה]</small> <strong>קא מיבעיא ליה</strong> <small>[נסתפקה לו]:</small> האם <strong>"כתובו"</strong> שבמשנה, <strong>כתב ידן הוא,</strong> <strong>או כתב הגט הוא?</strong> ומשיבים: <strong>פשיטא</strong> <small>[פשוט,</small> מובן מאליו<small>]</small> ש<strong>כתב הגט הוא, דקתני סיפא</strong> <small>[ש</small>הרי <small>שנה בסופה]</small> של המשנה: <strong>אמר ר' יוסי, נומינו</strong> <small>[אמרנו]</small> <strong>לשליח: אף אנו מקובלין, שאפילו</strong> אם <strong>אמר לבית דין הגדול שבירושלים "תנו גט לאשתי"</strong> — <strong>שילמדו ויכתבו ויתנו לה.</strong>
 ומעתה <strong>אי אמרת בשלמא</strong> <small>[נניח אם אתה אומר]</small> <strong>כתב הגט הוא,</strong> שצריכים לכתוב את הגט ממש — <strong>שפיר</strong> <small>[יפה]</small> מובן הדבר, שיש צורך במומחיות כדי לדעת לכתוב גט כראוי. <strong>אלא אי אמרת</strong> <small>[אם אתה אומר]</small> <strong>כתב ידן הוא</strong> כלומר, חתימתם בלבד, <strong>מי איכא בי דינא דלא ידעי מחתם חתימת ידייהו</strong> <small>[האם יש בית דין שאינם יודעים לחתום חתימת ידם]?</small> ואומרים: <strong>אין</strong> <small>[כן],</small> <strong>איכא בי דינא חדתא</strong> <small>[יש בית דין חדש]</small> שלא למדו לחתום חתימה הידועה לרבים.
  ושואלים:  <strong>ואי סבירא לן</strong> <small>[ואם סבורים אנו]</small> <strong>דהאי</strong> <small>[שזה]</small> הביטוי <strong>"כתובו" כתב ידן</strong> (חתימתם) <strong>הוא,</strong> <strong>הא</strong> <small>[האם]</small> <strong>כתב הגט</strong> שמסרו לאחרים שיכתבוהו — <strong>כשר? והאמר</strong> <small>[והרי אמר]</small> <strong>שמואל, אמר רבי: הלכה כ</strong>שיטת <strong>ר' יוסי,</strong> ש<strong>אמר: מילי</strong> <small>[דברים]</small> <strong>לא מימסרן</strong> <small>[נמסרים]</small> <strong>לשליח!</strong>
 ומשיבים: <strong>אמרי</strong> <small>[אומרים]</small> תשובה לדבר: <strong>אי סבירי לן</strong> <small>[אם סבורים אנו]</small> ש<strong>"כתובו" כתב ידן הוא,</strong> אם כן לגבי <strong>כתב הגט נעשה כאומר</strong> לאותם שליחים: <strong>"אמרו</strong> לאחרים לעשות זאת <strong>",</strong> <strong>ומודה ר' יוסי באומר "אמרו</strong> לאחר שיכתוב <strong>"</strong>שהוראה זו יכולה להימסר לשליח שיכול למנות שליח לכך. ושואלים: <strong>ומי</strong> <small>[האם]</small> <strong>מודה ר' יוסי באומר "אמרו"? והתנן</strong> <small>[והרי שנינו</small> במשנה<small>]:</small> גט שיש בו <strong>כתב סופר,</strong> שהסופר מזהה את כתב ידו, <strong>ו</strong>היה <strong>עד</strong> אחד שאפשר לאשר את חתימתו — הרי זה <strong>כשר</strong> כעדות שנים, <strong>ואמר ר' ירמיה: חתם סופר שנינו</strong> ולא כתב סופר,
 <strong>ואמר רב חסדא: מתניתין</strong> <small>[משנתנו]</small> המכשירה חתימת סופר <strong>מני</strong> <small>[</small>כשיטת <small>מי היא]?</small> — שיטת <strong>ר' יוסי היא,</strong> ש<strong>אמר: מילי</strong> <small>[דברים]</small> <strong>לא מימסרן</strong> <small>[נמסרים]</small> <strong>לשליח</strong> ואין לחשוש שהסופר חתם בלא שהבעל עצמו ציווה עליו לחתום.
 <strong>ואי סלקא דעתך</strong> <small>[ואם עולה על דעתך</small> לומר<small>]</small> ש<strong>מודה ר' יוסי באומר "אמרו", נפיק מינה חורבה</strong> <small>[תצא מכאן תקלה],</small> כיצד? <strong>דזימנין דאמר להו</strong> <small>[שפעמים שאומר להם]</small> <strong>לשנים:</strong>
## דף סז.
 <strong>"אמרו לסופר ויכתוב ולפלוני ופלוני ויחתמו", ומשום כיסופא</strong> <small>[בושה]</small> של ה<strong>סופר,</strong> שאומר: וכי אינכם חושבים אותי לאדם כשר הראוי לחתום כעד? <strong>חיישי ומחתמי חד מהנך סהדי</strong> <small>[חוששים</small> לבושתו <small>ומחתימים אחד מאותם העדים]</small> <strong>ו</strong>את ה<strong>סופר בהדייהו</strong> <small>[יחדיו],</small> <strong>ובעל לא אמר הכי</strong> <small>[כך],</small> ואם כן הגט פסול, שלא נעשתה מצוות הבעל, ויכשירו אותו שלא כדין!
  ומשיבים:  <strong>כיון</strong> ש<strong>אמר מר</strong> <small>[החכם]</small> (כמפורש להלן) שבמקרה זה <strong>"כשר, ו</strong>אולם <strong>לא תעשה כן בישראל"</strong> — <strong>לא שכיח</strong> <small>[מצוי]</small> שיעשו כן, ואין לגזור גזירה משום דבר שאינו שכיח.
  ושואלים:  <strong>וליחוש דילמא אמר להו</strong> <small>[ונחשוש שמא יאמר להם]</small> <strong>לבי תרי</strong> <small>[לשנים]:</small> <strong>"אמרו לסופר ויכתוב, ואתם חתומו", ואזלי הנך משום כיסופא</strong> <small>[והולכים אלה משום בושתו]</small> של ה<strong>סופר ומחתמי ליה</strong> <small>[ומחתימים אותו]</small> את ה<strong>סופר בהדי חד מינייהו</strong> <small>[יחד עם אחד מהם],</small> <strong>ובעל לא אמר הכי</strong> <small>[כך],</small> והרי זה גט פסול! <strong>אמרי</strong> <small>[אומרים]:</small> <strong>הא נמי</strong> <small>[זה גם כן]</small> <strong>"כשר ולא תעשה" הוא,</strong> ומשום כך אין הוא מצוי ולכן אין לחשוש לדבר.
 ומשיבים: <strong>הניחא למאן דאמר</strong> <small>[זה נוח ל</small>דעת <small>מי שאומר]</small> (כמפורש להלן) שדבר זה <strong>"כשר ולא תעשה", אלא למאן דאמר</strong> <small>[ל</small>דעת <small>מי שאומר]</small> <strong>"כשר ותעשה"</strong> שמותר לעשות כך לכתחילה, אם כן <strong>מאי איכא למימר</strong> <small>[מה יש לומר]?</small>
 <strong>אלא</strong> יש לחזור מן ההסבר הקודם ולומר כך: <strong>ר' יוסי תרתי</strong> <small>[שתי]</small> הלכות שונות <strong>אמר,</strong> האחת, שדברים אינם נמסרים לשליח, וכן אמר שאף כאשר אמר הבעל "אמרו" אינם רשאים למסור לאחר, <strong>ושמואל סבר לה כוותיה בחדא</strong> <small>[סבור כשיטתו ב</small>דבר <small>אחד]</small> שדברים אינם נמסרים לשליח, <strong>ופליג עליה בחדא</strong> <small>[וחולק עליו באחד],</small> ולדעתו של שמואל אם הורה הבעל במפורש לעדים שיאמרו לאחרים לכתוב — הרי זה כשר.
 <big>א</big> <strong>גופא</strong> <small>[לגופו]</small> של דבר שהזכרנו קודם: <strong>אמר שמואל, אמר רבי: הלכה כ</strong>שיטת <strong>ר' יוסי,</strong> ש<strong>אמר: מילי</strong> <small>[דברים]</small> <strong>לא מימסרן</strong> <small>[נמסרים]</small> <strong>לשליח. אמר לפניו ר' שמעון ברבי</strong> (בן רבי) לפני רבי: <strong>מאחר שר'</strong> <strong>מאיר וחנינא איש אונו חולקין על ר' יוסי,</strong> ואומרים שאפשר למסור דברים לשליח, <strong>מה</strong> אם כן <strong>ראה רבי לומר</strong> ש<strong>הלכה כ</strong>שיטת <strong>ר' יוסי?</strong>
 <strong>אמר לו: שתוק, בני, שתוק, לא ראית את ר' יוסי, אילמלי ראיתו</strong> (אם היית רואה אותו) היית יודע ש<strong>נמוקו</strong> (טעמו) <strong>עמו,</strong> שהיה לו תמיד טעם מספיק לדבריו, ואני סומך עליו ביותר.
 <strong>דתניא</strong> <small>[ש</small>כן <small>שנינו</small> בברייתא<small>],</small> <strong>איסי בן יהודה היה מונה שבחן של חכמים,</strong> והיה נותן לכל אחד מהם תואר: <strong>ר' מאיר</strong> — <strong>חכם וסופר, ר' יהודה</strong> — <strong>חכם לכשירצה, ר' טרפון</strong> — <strong>גל של אגוזין,</strong> שכדרך גל של אגוזים, כאשר ניטל אחד מהם הרי כולם נופלים האחד על השני, כך ר' טרפון, כשהיה תלמיד שואלו בענין כלשהו היה מביא לו ראיות מכל חלקי התורה, הכל יחד, <strong>ר' ישמעאל</strong> — <strong>חנות מיוזנת</strong> (מלאה כל טוב), <strong>ר' עקיבא</strong> — <strong>אוצר בלום</strong> (מלא) של דברים, <strong>ר' יוחנן בן נורי</strong> — <strong>קופת הרוכלים</strong> שיש בה מעט מכל מין הדרוש, <strong>ר' אלעזר בן עזריה</strong> — <strong>קופה של בשמים</strong> שכל מה שהוא אומר מבושם ובעל טעם, <strong>משנת ר' אליעזר בן יעקב</strong> — <strong>קב ונקי</strong> (מעט, אבל הכל נקי), <strong>ר' יוסי</strong> — <strong>נמוקו עמו, ר' שמעון</strong> — <strong>טוחן הרבה ומוציא קימעא</strong> (מעט).
 <strong>תנא</strong> <small>[שנה</small> החכם<small>]</small> להסביר זאת: הכוונה היא שר' שמעון <strong>משכח קימעא</strong> <small>[מעט]</small> מתלמודו, <strong>ומה שמוציא,</strong> כלומר, אותם הדברים המועטים שהוא מוציא, שאינו זוכר אותם <strong>אינו מוציא אלא סובין,</strong> כלומר, פסולת. <strong>וכן אמר ר' שמעון לתלמידיו: בניי, שנו מדותי,</strong> כלומר קבלו את פסקי ההלכה שלי, <strong>שמדותי תרומות</strong> הנבחרות <strong>מ</strong>תוך <strong>תרומות</strong> (המובחרות) של <strong>מידותיו של ר' עקיבא.</strong>
 <big>ב</big> <strong>גופא</strong> <small>[לגופה]</small> של אותה הלכה שאמרנו: <strong>אמר לשנים "אמרו לסופר ויכתוב ולפלוני ופלוני ויחתמו", אמר רב הונא אמר רב:</strong> גט כזה <strong>כשר, ו</strong>אולם <strong>לא תעשה זאת בישראל</strong> לכתחילה, אלא צריך הבעל עצמו למנות את הסופר והעדים.
 <strong>אמר ליה</strong> <small>[לו]</small> <strong>עולא לרב נחמן, ואמרי לה</strong> <small>[ויש אומרים]</small> שאמר <strong>רב נחמן לעולא: מאחר</strong> ש<strong>כשר, אמאי</strong> <small>[מדוע]</small> <strong>לא תעשה זאת בישראל? אמר ליה</strong> <small>[לו]:</small> <strong>חיישינן</strong> <small>[חוששים אנו]</small> <strong>שמא תשכור</strong> האשה <strong>עדים.</strong> שכיון שמותר לעשות על ידי שליח והעדים עצמם אינם יודעים מה אמר הבעל, הרי יכולה האשה לשכור אדם שיאמר לאחרים לכתוב גט עבורה שלא ברצון הבעל כלל.
  ושואלים:  <strong>ומי חיישינן</strong> <small>[והאם אנו חוששים]</small> לכגון זה? <strong>והתניא</strong> <small>[והרי שנינו</small> בברייתא<small>]:</small> <strong>עדים החתומין על שדה מקח</strong> (מכר) <strong>ועל גט אשה, לא חשו חכמים לדבר זה</strong> של זיוף, שמא נכתבו שטרות אלה שלא מרצון בעליהם! ומשיבים: <strong>מעשה לא עבדי</strong> <small>[אינם עושים]</small> לכתוב שטר מזוייף, אבל <strong>דבורא קאמרי</strong> <small>[</small>ב<small>דיבור אומרים]</small> ולכן ייתכן שאדם אחד אומר לחבירו דבר שקר, והחבר עושה זאת לתומו, שאינו יודע שעושה שלא כדין.
  והלכה נוספת: <strong>אמר לשנים "אמרו לסופר ויכתוב ואתם חתומו", רב חסדא אמר:</strong> גט זה <strong>כשר ולא תעשה,</strong> שאסור לעשות כך לכתחילה, <strong>רבה בר בר חנה אמר: כשר ותעשה</strong> לכתחילה.
  ובאותו נושא נחלקו גם אמוראים נוספים, <strong>רב נחמן אמר: כשר ולא תעשה, רב ששת אמר: כשר ותעשה, רבה אמר: כשר ולא תעשה, רב יוסף</strong> <strong>אמר: כשר ותעשה.</strong>
## דף סז:
 <strong>ואיכא דאפיך להו</strong> <small>[ויש</small> מי <small>שהופך אותן],</small> את שיטות רבה ורב יוסף בענין זה.
 <big>א</big> שנינו במשנה: <strong>אמר לעשרה "כתבו גט</strong> לאשתי <strong>"</strong>— אחד כותב ושנים חותמים. ועוד <strong>תנו רבנן</strong> <small>[שנו חכמים]</small> בענין זה: <strong>אמר לעשרה: "כתבו גט ותנו לאשתי"</strong> — <strong>אחד כותב על ידי</strong> (עבור) <strong>כולם.</strong> אם אמר: <strong>"כולכם כתובו"</strong> — <strong>אחד כותב במעמד כולם.</strong> אם אמר: <strong>"הוליכו גט לאשתי"</strong> — <strong>אחד מוליך על ידי</strong> (עבור) <strong>כולם.</strong> אם אמר <strong>"כולכם הוליכו</strong> גט <strong>"</strong>— <strong>אחד מוליך במעמד כולם.</strong>
 <strong>איבעיא להו</strong> <small>[נשאלה להם]:</small> אם <strong>מנה אותן,</strong> שפירש שפלוני ופלוני ופלוני יעשו זאת, <strong>מהו</strong> הדין? האם יכול אחד מהם לעשות זאת עבור כולם ככל האומר לכמה אנשים "כתבו גט", או שהכוונה היתה כאומר "כולכם כתבו" — וצריך לכתוב במעמד כולם? <strong>רב הונא אמר: מנה</strong> — <strong>אינו כ"כולכם", ר' יוחנן משום</strong> (בשם) <strong>ר' אלעזר</strong> ש<strong>מן רומה אמר: מנה</strong> — <strong>הרי הוא כ"כולכם".</strong>
 <strong>אמר רב פפא, ולא פליגי</strong> <small>[חלוקים]:</small> <strong>הא</strong> <small>[זה]</small> מדבר במקרה ש<strong>מנה כולהו</strong> <small>[</small>את <small>כולם],</small> <strong>והא</strong> <small>[וזה]</small> מדבר במקרה ש<strong>מנה</strong> רק <strong>מקצתייהו</strong> <small>[מקצתם].</small> <strong>אמרי לה להאי גיסא, ואמרי לה להאי גיסא</strong> <small>[יש אומרים זאת לצד זה, ויש אומרים זאת לצד זה],</small> יש אומרים שאם מנה את כולם, דיקדק בדבר שכולם יעשו זאת יחד, אבל אם מנה את מקצתם, הוכיח בזה שאינו עומד על כך שיעשו כולם כאחד, ונקב בשמות אלה לומר שרצונו שיבחרו מן המנויים כאלה שיעשו זאת. ויש אומרים שאם מנה את מקצתם גילה את דעתו בזה שהוא מקפיד שדווקא אנשים אלה שמנה יעשו יחד את הדבר בעצמם, מה שאין כן כשמנה את כולם ולא ציין במפורש "כולכם".
  מסופר:  <strong>אתקין</strong> <small>[התקין]</small> <strong>רב יהודה בגיטא</strong> <small>[בגט]</small> של <strong>"כולכם",</strong> כלומר, כאשר האיש אומר "כולכם כתבו", שיאמר הדבר בנוסח זה: <strong>"כתובו או כולכון</strong> <small>[כולכם]</small> <strong>או כל חד וחד מינכון</strong> <small>[אחד ואחד מכם],</small> <strong>חתומו או כולכון</strong> <small>[כולכם]</small> <strong>או כל תרי מינכון</strong> <small>[שנים מכם],</small> <strong>אובילו</strong> <small>[הובילו]</small> <strong>או כולכון</strong> <small>[כולכם]</small> <strong>או כל חד וחד מינכון</strong> <small>[אחד ואחד מכם]</small>
 <strong>".</strong> ועל ידי כך לא יהא חשש שייפסל הגט אם אחד מהם לא ישתתף במעשה. <strong>אמר רבא:</strong> תקנה זו עדיין משאירה מקום למכשול, כי מאחר שתיקן רב יהודה נוסח ארוך ומסובך <strong>זימנין דגאיז ליה לדיבוריה</strong> <small>[פעמים ש</small>הוא <small>חותך,</small> מקצר, <small>את דיבורו]</small> <strong>ואמר "כולכון"</strong> <small>[ואומר "כולכם"]</small> <strong>ולא אמר</strong> <small>[ואינו אומר]</small> <strong>"כל חד מינכון</strong> <small>[אחד מכם]</small> <strong>",</strong> <strong>ואתי לאיפסולי</strong> <small>[ויבוא</small> הגט <small>להיפסל]!</small>
 <strong>אלא אמר רבא:</strong> צריך לומר בנוסח זה: <strong>"כתובו כל חד מינכון</strong> <small>[אחד מכם],</small> <strong>חתומו כל תרי מינכון</strong> <small>[שניים מכם],</small> <strong>אובילו</strong> <small>[הובילו]</small> <strong>כל חד מינכון</strong> <small>[אחד מכם]</small><strong>",</strong> ולא יאמר "כולכם" כדי שלא יבוא לידי מכשול אם אחד מהם לא יוכל לעשות זאת. 
 
 <big>א משנה</big> <strong>מי שאחזו</strong> (תקפו) <strong>קורדייקוס</strong> שהוא מין שיגעון התוקף אנשים לזמן מסויים, <strong>ואמר: "כתבו גט לאשתי"</strong> — <strong>לא אמר כלום,</strong> אין משמעות לדבריו, לפי שאין דעתו צלולה באותו זמן. אם <strong>אמר: "כתבו גט לאשתי"</strong> בדעה צלולה <strong>ו</strong>אחרי כן <strong>אחזו קורדייקוס וחזר ואמר</strong> באותו זמן: <strong>"לא תכתבנו"</strong> — <strong>אין דבריו האחרונים כלום.</strong>
 ודין נוסף: בכל מקרה ש<strong>נשתתק</strong> הבעל ואינו יכול לדבר, <strong>ואמרו לו: "נכתוב גט לאשתך" והרכין בראשו</strong> לסימן כן, <strong>בודקין אותו שלשה פעמים</strong> בשאלות שונות, <strong>אם אמר</strong> בהרכנת ראשו על שאלה שראוי להשיב עליה <strong>"לאו"</strong> — אכן ענה <strong>"לאו",</strong> <strong>ועל</strong> שאלה שראוי להשיב עליה <strong>"הן"</strong> — ענה <strong>"הן",</strong> שמוכח מתוך כך שהוא מבין מה שאומרים לו ומגיב כראוי — <strong>הרי אלו יכתבו ויתנו</strong> את הגט לפי הסכמתו בהנעת ראשו, ואין צורך באמירה מפורשת.
 <big>ב גמרא</big> שואלים: <strong>מאי</strong> <small>[מה</small> הוא<small>]</small> <strong>קורדייקוס</strong> זה הנזכר במשנה? <strong>אמר שמואל:</strong> אדם <strong>דנכתיה חמרא חדתא דמעצרתא</strong> <small>[שנשכו,</small> הזיק לו, <small>יין חדש ש</small>בא <small>מן הגת].</small> ושואלים: <strong>וליתני</strong> <small>[ושישנה]</small> התנא במשנתנו במפורש: <strong>מי שנשכו יין חדש!</strong> ומשיבים: <strong>הא קא משמע לן, דהא רוחא</strong> <small>[הרי זה משמיע לנו שרוח</small> רעה <small>זו]</small> <strong>קורדייקוס שמה.</strong>
 ושואלים: <strong>למאי נפקא מינה</strong> <small>[מה יוצא מזה],</small> ומה זה משנה שזהו שמה? ומשיבים: <strong>לקמיעא,</strong> שאם כותבים לו קמיע לרפואה, צריך הכותב לדעת את שם המחלה. ושואלים: <strong>מאי אסותיה</strong> <small>[מה תרופתו]</small> של החולה בזה? ומשיבים: יאכל <strong>בישרא סומקא אגומרי</strong> <small>[בשר אדום,</small> רזה, שניצלה <small>על גחלים],</small> <strong>ו</strong>ישתה <strong>חמרא מרקא</strong> <small>[יין קלוש]</small> מהול בכמות רבה של מים.
 <strong>אמר אביי, אמרה לי אם</strong> (אמא): כתרופה <strong>לשימשא</strong> <small>[ל</small>מחלת <small>חום]</small> <strong>בת יומא</strong> <small>[יום]</small> — ישתה <strong>כוזא דמיא</strong> <small>[קנקן מים].</small> התרופה למחלת חום <strong>בת תרי יומי</strong> <small>[שני ימים]</small> — <strong>סיכורי</strong> <small>[הקזת דם].</small> למחלה <strong>בת תלתא יומי</strong> <small>[שלושה ימים]</small> — אכילת <strong>בשרא סומקא אגומרי</strong> <small>[בשר אדום</small> שניצלה <small>על גחלים]</small> <strong>ו</strong>ישתה <strong>חמרא מרקא</strong> <small>[יין קלוש].</small> <strong>לשימשא עתיקתא</strong> <small>[ל</small>מחלת <small>חום ישנה]</small> הנמשכת זמן רב — <strong>ליתי תרנגולתא אוכמתי</strong> <small>[יקח תרנגולת שחורה]</small> <strong>וליקרעה</strong> <small>[ויקרע אותה]</small> <strong>שתי וערב</strong> (לאורכה ולרוחבה), <strong>וליגלחיה למציעתא דרישיה ולותביה עילויה</strong> <small>[ויגלח את אמצע ראשו ויניח אותה,</small> את התרנגולת, <small>עליו],</small> <strong>וננחיה עילויה</strong> <small>[ויניחנה עליו]</small> <strong>עד דמיסרך</strong> <small>[שידבק בו</small> הדם<small>],</small>
 <strong>ולינחות וליקום במיא</strong> <small>[וירד ויעמוד במים]</small> <strong>עד צואריה</strong> <small>[צווארו]</small> <strong>עד דחליש עלמא עילויה</strong> <small>[שיהיה קרוב להתעלף],</small> <strong>ולימוד ולסליק וליתיב</strong> <small>[ויצלול</small> במים <small>ויעלה וישב</small> וינוח<small>].</small> <strong>ואי</strong> <small>[ואם]</small> <strong>לא</strong> יוכל לעשות כל זאת, <strong>ליכול כרתי</strong> <small>[שיאכל כרישים],</small> <strong>ולינחות וליקום במיא</strong> <small>[וירד ויעמוד במים]</small> <strong>עד צואריה</strong> <small>[צווארו]</small> <strong>עד דחליש עלמא עילויה</strong> <small>[שיהא קרוב להתעלף</small> מרוב חולשה<small>],</small> <strong>ולימוד ולסליק וליתיב</strong> <small>[ויצלול ויעלה וישב].</small>
 תרופה <strong>לשימשא</strong> <small>[ל</small>מחלת <small>חום]</small> — <strong>בישרא סומקא אגומרי וחמרא מרקא</strong> <small>[בשר אדום</small> שניצלה <small>על גחלים ויין קלוש].</small> <strong>לתלגא</strong> <small>[לשלג,</small> למכת קור<small>]</small> — <strong>בישרא שמינא אגומרי וחמרא חייא</strong> <small>[בשר שמן על גחלים ויין חי].</small>
 מסופר: <strong>רב עמרם חסידא</strong> <small>[החסיד]</small> <strong>כי הוה מצערין ליה בי ריש גלותא</strong> <small>[כאשר היו מצערים אותו</small> בני <small>בית ראש הגולה],</small> <strong>הוו מגנו ליה אתלגא</strong> <small>[היו משכיבים אותו</small> לישון <small>על שלג]</small> כל הלילה, <strong>למחר אמרו ליה</strong> <small>[למחרת היו אומרים לו]:</small> <strong>מאי ניחא ליה למר דלייתו ליה</strong> <small>[מה נוח לאדוני שיביאו לו</small> לאכול<small>]?</small> <strong>אמר</strong> בליבו: <strong>הני</strong> <small>[אלה]</small> <strong>כל</strong> מה <strong>דאמינא להו</strong> <small>[שאומר להם]</small> <strong>מיפך אפכי</strong> <small>[</small>יעשו <small>ההיפך],</small> <strong>אמר להו</strong> <small>[להם]:</small> <strong>בישרא סומקא אגומרי וחמרא מרקא</strong> <small>[בשר אדום</small> שניצלה <small>על גחלים ויין קלוש],</small> <strong>אייתו ליה אינהו</strong> <small>[הביאו לו הם]</small> באמת ההיפך: <strong>בישרא שמינא אגומרי וחמרא חייא</strong> <small>[בשר שמן על גחלים ויין חי],</small> והרי כאמור זו היתה התרופה למכת הקור שממנה סבל.
 <strong>שמעה ילתא</strong> אשת רב נחמן מה עשו לו בני בית ראש הגולה, ושהוא סובל מקור <strong>ומעיילה ליה לבי מסותא ומוקמי ליה במיא דבי מסותא</strong> <small>[והכניסה אותו למרחץ והעמידו אותו במים של בית מרחץ]</small> <strong>עד דמהפכי מיא דבי מסותא והוו דמא</strong> <small>[שהפכו המים של בית המרחץ והיו</small> נעשים אדומים כ<small>דם],</small> <strong>וקאי בישריה פשיטי פשיט</strong> <small>[ועמד</small> ונעשה <small>בשרו</small> בהרות בהרות כעין <small>מטבעות].</small>
 ומסופר: <strong>רב יוסף</strong> כשהיה סובל מקור <strong>איעסק בריחיא</strong> <small>[היה עוסק</small> בטחינה <small>בריחיים]</small> כדי להתחמם. <strong>רב ששת</strong> כשהיה סובל מקור <strong>איעסק בכשורי</strong> <small>[היה עוסק ב</small>נשיאת <small>קורות]</small> <strong>אמר: גדולה מלאכה שמחממת את בעליה.</strong>
 <big>ג</big> אגב הסיפור על רב עמרם שהציקו לו עבדי ראש הגולה מספרים סיפור דומה, <strong>אמר ליה</strong> <small>[לו]</small> <strong>ריש גלותא</strong> <small>[ראש הגולה]</small> <strong>לרב ששת: מאי טעמא לא סעיד מר גבן</strong> <small>[מה טעם אין אדוני סועד</small> <small>אצלנו]?</small> <strong>אמר ליה</strong> <small>[לו]:</small> <strong>דלא מעלו עבדי</strong> <small>[שהעבדים אינם בני מעלה],</small> <strong>דחשידי</strong> <small>[ש</small>הם <small>חשודים]</small> על אכילת <strong>אבר מן החי. אמר ליה</strong> <small>[לו]:</small> <strong>מי יימר</strong> <small>[יאמר,</small> יוכיח<small>]</small> שהם חשודים על כך? <strong>אמר ליה</strong> <small>[לו]:</small> <strong>השתא מחוינא</strong> <small>[עכשיו אראה]</small> <strong>לך. אמר ליה</strong> <small>[לו]</small> רב ששת <strong>לשמעיה</strong> <small>[לשמשו]:</small> <strong>זיל</strong> <small>[לך]</small> <strong>גנוב, אייתי</strong> <small>[הבא]</small> <strong>לי חדא כרעא מחיותא</strong> <small>[רגל אחת מן הבהמה]</small> ששחטו עבדי ראש הגולה לסעודה.
 <strong>אייתי ליה</strong> <small>[הביא לו].</small> אחר כך <strong>אמר להו</strong> <small>[להם]</small> רב ששת לאנשי ראש הגולה: <strong>אהדמו לי הדמי דחיותא</strong> <small>[סדרו לפני את חלקי הבהמה],</small> <strong>אייתו תלת כרעי אותיבו קמיה</strong> <small>[הביאו שלוש רגלים והניחו לפניו]</small> שהרי את הרגל הרביעית לקח השמש. <strong>אמר להו</strong> <small>[להם]</small> רב ששת: וכי <strong>הא</strong> <small>[</small>בהמה <small>זו]</small> <strong>בעלת שלש רגלים הואי</strong> <small>[היתה]?</small> שמעו זאת, <strong>פסוק, אייתו חדא מעלמא אותיבו קמיה</strong> <small>[חתכו</small> מבהמה אחרת חיה, ו<small>הביאו אחת מהחוץ</small> ו<small>הניחו לפניו].</small> <strong>אמר ליה</strong> <small>[לו]</small> <strong>לשמעיה</strong> <small>[לשמשו]:</small> <strong>אותביה נמי להך דידך</strong> <small>[הנח גם כן את זו שלך]</small> שאתה לקחת, <strong>אותבה</strong> <small>[הניח אותה].</small> <strong>אמר להו</strong> <small>[להם]:</small> <strong>האי</strong> <small>[</small>בהמה <small>זו]</small> <strong>בת חמש רגלים הואי</strong> <small>[היתה]?</small>
 כיון שראה ראש הגולה שבאמת אי אפשר לסמוך על עבדיו <strong>אמר ליה</strong> <small>[לו]</small> לרב ששת: <strong>אי הכי</strong> <small>[אם כך]</small> <strong>ליעבדו קמיה שמעיה דמר וליכול</strong> <small>[שיעשו</small> יכינו את הבשר לאכילה <small>לפני שמשו של אדוני ו</small>אז יוכל <small>לאכול]</small> בלי חשש, <strong>אמר ליה</strong> <small>[לו]:</small> <strong>לחיי</strong> <small>[בבקשה].</small> <strong>קריבו תכא קמייהו</strong> <small>[הביאו שולחן לפניהם],</small> <strong>ואייתו קמיה בישרא</strong> <small>[והביאו לפניו בשר]</small> <strong>ואותיבו קמיה ריסתנא דחנקא חמתא</strong> <small>[והניחו</small> העבדים <small>לפניו</small> בתוך הבשר <small>עצם קטנה שיכולה לחנוק],</small> שחשבו שמפני שהיה רב ששת עיוור לא ישים לב וייחנק בה, <strong>גששיה ושקלה</strong> <small>[מישש אותה ולקחה]</small> את כל החתיכה <strong>כרכה בסודריה</strong> <small>[בסודרו]</small> שחשש שמא יינזק בעצמות הקטנות שאינו רואה.
 <strong>לבתר דאכיל</strong> <small>[אחרי שאכלו]</small> שראו העבדים מה עשה רצו העבדים להראות לראש הגולה שרב ששת לא אכל מן הבשר שנתנו לו, <strong>אמרי ליה</strong> <small>[אמרו לו]</small> העבדים לראש הגולה:
## דף סח.
 <strong>איגניב לן כסא דכספא</strong> <small>[נגנבה לנו כוס כסף]!</small> ובדקו את כולם. <strong>בהדי דקא מעייני ואתי</strong> <small>[בזמן שהיו בודקים ובאים],</small> <strong>אשכחוה</strong> <small>[מצאוה]</small> את חתיכת הבשר שהיא <strong>כרוכה בסודריה</strong> <small>[בסודרו].</small>
 <strong>אמרי ליה</strong> <small>[אמרו לו]</small> העבדים לראש הגולה: <strong>חזי מר</strong> <small>[יראה אדוני]</small> ש<strong>לא מיכל קא בעי</strong> <small>[לאכול הוא רוצה]</small> <strong>אלא</strong> רק <strong>לצעורן</strong> <small>[לצער אותנו]!</small> שהרי אחרי כל מה שנעשה למענו — לא אכל מסעודת ראש הגולה. <strong>אמר להו</strong> <small>[להם]</small> רב ששת: <strong>אנא מיכל אכלי, וטעמי ביה טעמא דחיורא</strong> <small>[אני אכלתי וטעמתי בו טעם של שחין]</small> ולכן לא גמרתי לאכול. <strong>אמרי ליה</strong> <small>[אמרו לו]</small> לראש הגולה: <strong>חיורא לא עביד לן האידנא</strong> <small>[</small>בהמה בעלת <small>שחין לא עשינו,</small> הכנו לאכילה, <small>עכשיו</small> היום<small>],</small> <strong>אמר להו</strong> <small>[להם]</small> רב ששת: <strong>בדקו בדוכתיה</strong> <small>[במקומו]</small> באותו מקום שלקחתי, ש<strong>אמר רב חסדא: אוכמא בחיורא וחיורא באוכמתא</strong> <small>[שחור ב</small><strong>תוך</strong> עור <small>לבן ולבן ב</small>תוך עור <small>שחור]</small> — <strong>לקותא היא</strong> <small>[ליקוי הוא]</small> וסימן של חולי. <strong>בדוק אשכחוה</strong> <small>[בדקו ומצאו]</small> כדבריו, וכעסו העבדים עליו יותר.
 <strong>כי קא נפיק, כרו ליה בירא ושדו ליה ציפתא עילויה</strong> <small>[כאשר היה יוצא</small> מבית ראש הגולה <small>כרו לו בור ושמו מחצלת עליו]</small> שלא יוכר הדבר, <strong>ואמרי ליה</strong> <small>[ואמרו לו]:</small> <strong>ליתי מר לינח</strong> <small>[יבוא אדוני וינוח</small> קצת<small>],</small> והתכוונו שיפול שם ויינזק. <strong>נחר ליה</strong> <small>[נחר לו]</small> השמיע קול <strong>רב חסדא מאחוריה</strong> <small>[מאחוריו]</small> לרמוז לו, <strong>אמר ליה</strong> <small>[לו]</small> רב ששת <strong>לינוקא</strong> <small>[לילד]</small> שהיה שם: <strong>פסוק לי פסוקיך</strong> <small>[פסוקך]</small> שלמדת היום, <strong>אמר ליה</strong> <small>[לו]</small> את הפסוק: <strong>"נטה לך על ימינך או על שמאלך"</strong> (שמואל ב ב, כא). <strong>אמר ליה</strong> <small>[לו]</small> רב ששת, שהיה עיוור, <strong>לשמעיה</strong> <small>[לשמשו]:</small> <strong>מאי קא חזית</strong> <small>[מה אתה רואה]?</small> <strong>אמר ליה</strong> <small>[לו]:</small> <strong>ציפיתא דשדיא</strong> <small>[מחצלת שמוטלת]</small> על הקרקע, <strong>אמר ליה</strong> <small>[לו]:</small> <strong>הדר מינה</strong> <small>[פנה ממנה]</small> ונלך מסביב.
 <strong>לבתר דנפק</strong> <small>[אחרי שיצא]</small> מבית ראש הגולה, <strong>אמר ליה</strong> <small>[לו]</small> <strong>רב חסדא: מנא הוה ידע מר</strong> <small>[מניין היה אדוני יודע]</small> שיש בור כרוי במקום? <strong>אמר ליה</strong> <small>[לו]:</small> <strong>חדא, דנחר לי מר</strong> <small>[אחת, שאדוני נחר לי]</small> והיה זה לי סימן שיש פה חשש. <strong>ועוד,</strong> ש<strong>פסק לי ינוקא פסוקא</strong> <small>[התינוק פסוק]</small> שהוא רמז לדבר. <strong>ועוד, דחשידי עבדי דלא מעלו</strong> <small>[שחשודים עבדים שאינם בני מעלה]</small> והם עלולים לעשות כל דבר רע.
 <big>א</big> כיון שהוזכר שמו של מזיק בתחילת הענין מביאים עוד דברים מעניינים אלה. נאמר: <strong>"עשיתי לי שרים ושרות</strong> <strong>ותענגת בני האדם שדה ושדות"</strong> (קהלת ב, ח), ומסבירים: <strong>"שרים ושרות"</strong> — <strong>אלו מיני זמר, "ותענגת בני האדם"</strong> — <strong>אלו בריכות ומרחצאות, "שדה ושדות"</strong> — <strong>הכא תרגימו</strong> <small>[כאן,</small> בבבל, <small>תרגמו]</small> לשונות אלה: <strong>שידה ושידתין</strong> <small>[שד</small> זכר <small>ושדות</small> נקיבות<small>].</small> <strong>במערבא אמרי</strong> <small>[בארץ ישראל אמרו]:</small> <strong>שידתא</strong> <small>[שידה]</small> כלומר מרכבה.
 <strong>אמר ר' יוחנן: שלש מאות מיני שדים היו ב</strong>מקום שנקרא <strong>שיחין, ושידה עצמה איני יודע מה היא.</strong>
 <strong>אמר מר</strong> <small>[החכם]:</small> <strong>הכא תרגימו</strong> <small>[כאן תרגמו]:</small> <strong>שידא ושידתין</strong> <small>[שד ושדות].</small> ושואלים: <strong>שידה ושידתין למאי איבעי ליה</strong> <small>[למה היה צריך אותם]</small> שלמה? ומשיבים: <strong>דכתיב</strong> <small>[שנאמר]</small> בבניין בית המקדש: <strong>"והבית בהבנתו אבן שלמה מסע נבנה</strong> ומקבות והגרזן כל כלי ברזל לא נשמע בבית בהיבנותו<strong>"</strong> (מלכים א ו, ז), <strong>אמר</strong> שלמה <strong>להו לרבנן</strong> <small>[להם לחכמים]:</small> <strong>היכי אעביד</strong> <small>[איך אעשה]</small> שהאבן תהיה מיושרת ומסותתת בלי להשתמש בברזל? <strong>אמרו ליה</strong> <small>[לו]:</small> <strong>איכא שמירא דאייתי</strong> <small>[יש שמיר שהביא]</small> <strong>משה</strong> וחתך בו את <strong>אבני אפוד.</strong>
 <strong>אמר להו</strong> <small>[להם]:</small> <strong>היכא אישתכח</strong> <small>[היכן</small> הוא <small>מצוי]?</small> <strong>אמרו ליה</strong> <small>[לו]:</small> <strong>אייתי שידה ושידתין כבשינהו אהדדי</strong> <small>[הבא שד ושדות,</small> ו<small>תכבשם,</small> תלחצם <small>יחד זה עם זה],</small> <strong>אפשר דידעי ומגלו</strong> <small>[ש</small>הם <small>יודעים ו</small>מתוך שתלחצם <small>יגלו]</small> <strong>לך.</strong> עשה כן, <strong>אייתי שידה ושידתין כבשינהו אהדדי</strong> <small>[הביא שד ושידות כבשם זה עם זה],</small> <strong>אמרי</strong> <small>[אמרו]:</small> <strong>אנן לא ידעינן, דילמא</strong> <small>[אנו איננו יודעים, שמא]</small> <strong>אשמדאי מלכא דשידי ידע</strong> <small>[מלך השדים יודע].</small>
 <strong>אמר להו</strong> <small>[להם]:</small> <strong>היכא איתיה</strong> <small>[היכן</small> הוא <small>נמצא]?</small> <strong>אמרי ליה</strong> <small>[אמרו לו]:</small> <strong>איתיה בטורא פלן</strong> <small>[</small>הוא <small>נמצא בהר פלוני].</small> <strong>כריא ליה בירא ומליא ליה מיא ומיכסיא בטינרא וחתמיה בגושפנקיה</strong> <small>[כרה,</small> חפר <small>לו</small> שם <small>בור ומילא אותו מים וכיסה</small> אותו בצור, בסלע, <small>וחתמו בחותמו],</small> <strong>וכל יומא סליק</strong> <small>[וכל יום</small> הוא <small>עולה]</small> <strong>לרקיע, וגמר מתיבתא דרקיעא</strong> <small>[ולומד בישיבה של מעלה],</small> <strong>ונחית לארעא וגמר מתיבתא דארעא</strong> <small>[ויורד לארץ ולומד בישיבה של הארץ],</small> <strong>ואתי סייר ליה לגושפנקיה</strong> <small>[ובא ובודק את חותמו]</small> <strong>ומגלי ליה ושתי, ומכסי ליה וחתים ליה ואזיל</strong> <small>[ומגלה אותו ושותה</small> מהמים שבבור, <small>ומכסה אותו וחותם אותו</small> שוב <small>והולך].</small>
 <strong>שדריה</strong> <small>[שלחו]</small> שלמה <strong>לבניהו בן יהוידע, יהב ליה שושילתא דחקיק עלה</strong> <small>[נתן לו שלשלת שחקוק עליה]</small> <strong>שם</strong> קדוש, <strong>ועזקתא דחקיק עלה</strong> <small>[וטבעת שחקוק עליה]</small> <strong>שם,</strong> <strong>וגבבי דעמרא וזיקי דחמרא</strong> <small>[וגיזות צמר ונאדות יין].</small> מה עשה בניהו? <strong>אזל כרא בירא מתתאי</strong> <small>[הלך כרה בור מלמטה],</small> מתחת הבור של אשמדאי <strong>ושפינהו למיא וסתמינהו בגבבי דעמרא</strong> <small>[ומשך את המים וסתם אותו בגיזות הצמר],</small> שישאר הבור של מעלה ריק ממים, <strong>וכרא בירא מעילאי</strong> <small>[וכרה בור מלמעלה]</small> מעל הבור של אשמדאי <strong>ושפכינהו לחמרא</strong> <small>[ושפך את היין]</small> באופן שירד היין אל תוך בורו של אשמדאי <strong>וטמינהו</strong> <small>[וסתם אותם]</small> את שני הבורות שחפר: התחתון והעליון. <strong>סליק יתיב באילנא</strong> <small>[עלה וישב באילן].</small>
 <strong>כי אתא סייריה לגושפנקא</strong> <small>[כאשר בא</small> אשמדאי <small>בדק את חותמו],</small> <strong>גלייה</strong> <small>[פתח אותו]</small> את הבור <strong>אשכחיה חמרא</strong> <small>[מצא אותו</small> שהוא <small>יין],</small> <strong>אמר: כתיב</strong> <small>[נאמר]:</small> <strong>"לץ היין המה שכר וכל שגה בו לא יחכם"</strong> (משלי כ, א), <strong>וכתיב</strong> <small>[ונאמר]:</small> <strong>"זנות ויין ותירוש יקח לב"</strong> (הושע ד, יא), ומוטב להיזהר ממנו. <strong>לא אישתי</strong> <small>[שתה].</small> <strong>כי צחי</strong> <small>[כאשר צמא],</small> <strong>לא סגיא ליה, אישתי</strong> <small>[לא יכול היה</small> עוד להתאפק, ו<small>שתה],</small> <strong>רוה וגנא</strong> <small>[השתכר וישן].</small>
 <strong>נחית, אתא, שדא ביה שושילתא סתמיה</strong> <small>[ירד ובא</small> בניהו מן העץ, <small>זרק עליו</small> את <small>השלשלת וסגר אותו</small> בתוכה<small>].</small> <strong>כי אתער הוה קא מיפרזל</strong> <small>[כאשר התעורר</small> אשמדאי <small>היה משתדל</small> לקרוע] את השלשלת, <strong>אמר ליה</strong> <small>[לו]</small> בניהו: <strong>שמא דמרך עלך,</strong> <strong>שמא דמרך עלך</strong> <small>[שם אדוניך עליך, שם אדוניך עליך]</small> ואל תקרע את השלשלת, שהרי שם שמים כתוב עליה, ואסור להשחיתה.
 <strong>כי נקיט ליה ואתי</strong> <small>[כאשר לקח אותו</small> בניהו את אשמדאי <small>ובא]</small> לירושלים, <strong>מטא דיקלא חף ביה שדייה</strong> <small>[הגיע לדקל והתחכך בו, הפילו],</small> <strong>מטא לביתא שדייה</strong> <small>[הגיע לבית הפיל אותו],</small> <strong>מטא גבי כובא דההיא ארמלתא</strong> <small>[הגיע ליד צריף קטן של אלמנה אחת],</small> <strong>נפקא</strong> <small>[יצאה]</small> האלמנה
## דף סח:
 <strong>איחננא ליה</strong> <small>[התחננה לו]</small> שלא יפיל את ביתה, <strong>כפא לקומתיה מיניה</strong> <small>[כפף את קומתו ממנה]</small> לצד אחר, <strong>איתבר ביה גרמא</strong> <small>[נשברה בו עצם],</small> <strong>אמר: היינו דכתיב</strong> <small>[זהו שנאמר]:</small> <strong>"ולשון רכה תשבר גרם"</strong> (משלי כה, טו).
 <strong>חזא סמיא דהוה קא טעי באורחא, אסקיה לאורחיה</strong> <small>[ראה עיוור שהיה תועה בדרך, העלהו על הדרך</small> הנכונה<small>].</small> <strong>חזא רויא דהוה קא טעי באורחא, אסקיה לאורחיה</strong> <small>[ראה שיכור שהיה תועה בדרך, העלהו על הדרך</small> הנכונה<small>].</small> <strong>חזא חדוותא דהוו קמחדי לה</strong> <small>[ראה שמחה</small> של חתונה <small>שהיו שמחים בה],</small> <strong>בכה. שמעיה לההוא גברא דהוה קאמר לאושכפא</strong> <small>[שמע אדם אחד שאמר לסנדלר]:</small> <strong>עביד לי מסאני לשב שני</strong> <small>[עשה לי נעליים לשבע שנים],</small> <strong>אחיך</strong> <small>[צחק].</small> <strong>חזא ההוא קסמא דהוה קסים, אחיך</strong> <small>[ראה קוסם אחד שעושה קסמים, צחק].</small>
 <strong>כי מטא להתם</strong> <small>[כאשר הגיע לשם]</small> לירושלים, <strong>לא עיילוה לגביה</strong> <small>[לא הכניסוהו לפני]</small> <strong>שלמה עד תלתא יומי</strong> <small>[שלושה ימים].</small> <strong>יומא קמא</strong> <small>[יום ראשון]</small> <strong>אמר להו</strong> <small>[להם]:</small> <strong>אמאי</strong> <small>[מדוע]</small> <strong>לא קא בעי לי מלכא לגביה</strong> <small>[רוצה אותי המלך</small> שאבוא <small>אליו]?</small> <strong>אמרו ליה</strong> <small>[לו]:</small> <strong>אנסיה מישתיא</strong> <small>[אנסה אותו השתייה]</small> ששתה יותר מדי. <strong>שקל לבינתא אותיב אחברתה</strong> <small>[לקח לבינה</small> ו<small>שם על חברתה].</small> <strong>אתו</strong> <small>[באו]</small> <strong>אמרו ליה</strong> <small>[לו]</small> <strong>לשלמה</strong> את שעשה. <strong>אמר להו</strong> <small>[להם]</small> שלמה: <strong>הכי</strong> <small>[כך]</small> <strong>אמר לכו</strong> <small>[לכם],</small> כך רמז: <strong>הדור אשקיוה</strong> <small>[חזרו</small> ו<small>השקוהו]</small> את המלך.
 <strong>למחר אמר להו</strong> <small>[להם]</small> אשמדאי: <strong>ואמאי</strong> <small>[ומדוע]</small> <strong>לא קא בעי לי מלכא לגביה</strong> <small>[רוצה אותי המלך שאבוא אליו]?</small> <strong>אמרו ליה</strong> <small>[לו]:</small> <strong>אנסיה מיכלא</strong> <small>[אנסו,</small> הפריע לו <small>המאכל].</small> <strong>שקל לבינתא</strong> <small>[הוריד לבינה]</small> מחברתה <strong>אותבה אארעא</strong> <small>[והניח אותה על הארץ].</small> <strong>אתו</strong> <small>[באו]</small> העבדים <strong>אמרו ליה</strong> <small>[לו]</small> <strong>לשלמה</strong> את שעשה. <strong>אמר להו</strong> <small>[להם],</small> <strong>הכי</strong> <small>[כך]</small> <strong>אמר לכו</strong> <small>[לכם]:</small> <strong>נגידו מיניה מיכליה</strong> <small>[הרחיקו ממנו את מאכלו].</small>
 <strong>לסוף תלתא יומי</strong> <small>[שלושה ימים]</small> <strong>עייל לקמיה</strong> <small>[בא לפניו].</small> <strong>שקל קניא ומשח ארבעה גרמידי ושדא קמיה</strong> <small>[לקח</small> אשמדאי <small>קנה ומדד ארבע אמות וזרק לפניו],</small> <strong>אמר ליה</strong> <small>[לו]</small> לשלמה: <strong>מכדי כי מיית ההוא גברא לית ליה בהדין עלמא</strong> <small>[הרי כאשר ימות אותו אדם אין לו בעולם הזה]</small> <strong>אלא ארבעה גרמידי</strong> <small>[אמות]</small> של קבר, <strong>השתא כבשתיה לכולי עלמא</strong> <small>[עכשיו כבשתו את כל העולם]</small> <strong>ולא שבעת</strong> <small>[ואינך שבע]</small> <strong>עד</strong> ש<strong>כבשת</strong> <strong>נמי לדידי</strong> <small>[שתכבוש גם כן אותי]?</small>
 <strong>אמר ליה</strong> <small>[לו]:</small> <strong>לא קא בעינא מינך מידי</strong> <small>[אין אני רוצה ממך דבר],</small> <strong>בעינא דאיבנייה</strong> <small>[רוצה אני שאבנה]</small> את <strong>בית המקדש וקא מיבעי</strong> <small>[ונצרך]</small> <strong>לי</strong> לשם כך <strong>שמירא</strong> [שמיר]. <strong>אמר ליה</strong> <small>[לו]:</small> <strong>לדידי</strong> <small>[לעצמי]</small> <strong>לא מסיר</strong> <small>[מסור]</small> <strong>לי, לשרא דימא מסיר ליה</strong> <small>[לשר הים</small> הוא <small>מסור לו],</small> <strong>ולא יהיב ליה</strong> <small>[נותן אותו]</small> <strong>אלא לתרנגולא ברא דמהימן ליה אשבועתיה</strong> <small>[לתרנגול הבר שהוא נאמן לו בשבועתו]</small> שיחזירהו, 
 <strong>ומאי עבד ביה</strong> <small>[ומה עושה בו]</small> תרנגול הבר? <strong>ממטי ליה לטורי דלית בהו</strong> <small>[מביא אותו להרים שאין בהם]</small> <strong>ישוב,</strong> <strong>ומנח לה אשינא דטורא</strong> <small>[ושם אותו את</small> השמיר <small>על שן הסלע]</small> <strong>ופקע טורא</strong> <small>[וההר מתבקע],</small> <strong>ומנקיט מייתי ביזרני מאילני ושדי התם והוי</strong> <small>[ומביא זרעים מאילנות וזורק שם ונעשה]</small> <strong>ישוב. והיינו דמתרגמינן</strong> <small>[וזה שמתרגמים אנו]:</small> "דוכיפת" = <strong>נגר טורא</strong> <small>[חותך ההרים].</small>
 <strong>בדקו</strong> ומצאו <strong>קינא דתרנגולא ברא דאית ליה בני</strong> <small>[קן של תרנגול בר שיש לו בנים</small> אפרוחים<small>],</small> <strong>וחפויה לקיניה זוגיתא חיורתי</strong> <small>[וחיפו את הקן בזכוכית לבנה,</small> שקופה<small>].</small> <strong>כי אתא בעי למיעל ולא מצי</strong> <small>[כאשר בא</small> התרנגול <small>רצה להיכנס ולא היה יכול],</small> <strong>אזל אייתי שמירא ואותביה עלויה</strong> <small>[הלך הביא שמיר והושיב אותו עליו]</small> שתיבקע הזכוכית, <strong>רמא ביה קלא</strong> <small>[הטיל בו</small> שליחו של שלמה <small>רגב</small> אדמה<small>],</small> <strong>שדייה</strong> <small>[הפיל]</small> העוף את השמיר, <strong>שקליה</strong> <small>[ולקח אותו]</small> האיש, <strong>אזל חנק נפשיה אשבועתיה</strong> <small>[הלך</small> תרנגול הבר ו<small>חנק את עצמו על שבועתו],</small> כלומר, שלא היה נאמן בשבועתו, שלא החזיר את השמיר.
  לאחר זמן <strong>אמר ליה</strong> <small>[לו]</small> <strong>בניהו</strong> לאשמדאי: <strong>מאי טעמא כי חזיתיה לההוא סמיא דהוה קא טעי באורחא, אסיקתיה לאורחיה</strong> <small>[מה הטעם כאשר ראית את העיוור ההוא שתועה בדרך, העלית אותו על דרכו]?</small> <strong>אמר ליה</strong> <small>[לו]:</small> <strong>מכרזי עליה ברקיעא</strong> <small>[מכריזים עליו ברקיע]</small> ש<strong>צדיק גמור הוא, ומאן דעבד ליה ניחא נפשיה זכי לעלמא דאתי</strong> <small>[ומי שיעשה לו טוב לנפשו יזכה לעולם הבא].</small>
 ועוד שאל אותו: <strong>ומאי טעמא כי חזיתיה לההוא רויא דקטעי באורחא, אסיקתיה לאורחיה</strong> <small>[ומה הטעם כאשר ראית את השיכור שתועה בדרך, העלית אותו על דרכו]?</small> <strong>אמר ליה</strong> <small>[לו]:</small> <strong>מכרזי עליה ברקיעא</strong> <small>[מכריזים עליו ברקיע]</small> ש<strong>רשע גמור הוא, ועבדי ליה ניחא נפשיה</strong> <small>[ועשיתי לו נחת לנפשו]</small> <strong>כי היכי דליכליה לעלמא</strong> <small>[כדי שיאכל את עולמו],</small> את שכרו, בעולם הזה, ולא יהיה לו כל שכר לעולם הבא.
  ועוד שאל בניהו: <strong>מאי טעמא כי חזיתיה לההוא חדוותא, בכית</strong> <small>[מה טעם כאשר ראית את השמחה</small> של החתונה <small>בכית]?</small> <strong>אמר ליה</strong> <small>[לו]:</small> <strong>בעי מימת גברא בגו תלתין יומין</strong> <small>[</small>ידעתי ש<small>צריך</small> אותו <small>האיש למות בתוך שלושים יום],</small> <strong>ובעיא מינטר</strong> <small>[ותצטרך</small> האשה <small>לחכות]</small> <strong>ליבם קטן תליסרי שנין</strong> <small>[שלוש עשרה שנה]</small> עד שיגיע לגיל בגרות ויוכל לחלוץ לה.
  עוד שאלו: <strong>מאי טעמא כי שמעתיה לההוא גברא דאמר ליה לאושכפא עביד לי מסאני לשב שנין, אחיכת</strong> <small>[מה טעם כאשר שמעת את האיש ההוא שאמר לו לסנדלר עשה לי נעליים לשבע שנים, צחקת]?</small> <strong>אמר ליה</strong> <small>[לו]:</small> <strong>ההוא,</strong> אותו אדם, <strong>שבעה יומי לית ליה, מסאני לשב שנין בעי</strong> <small>[שבעה ימים אין לו</small> לחיות, <small>נעליים לשבע שנים הוא צריך]?!</small>
 ועוד שאל: <strong>מאי טעמא כי חזיתיה לההוא קסמא דהוה קסים, אחיכת</strong> <small>[מה טעם כאשר ראית את הקוסם ההוא שהוא עושה קסמים, צחקת]?</small> <strong>אמר ליה</strong> <small>[לו]:</small> <strong>דהוה יתיב אבי גזא דמלכא, לקסום מאי דאיכא תותיה</strong> <small>[שהיה יושב על אוצר המלך, שיקסום</small> וידע <small>מה שיש מתחתיו]!</small>
 <strong>תרחיה גביה</strong> <small>[עיכבו</small> שלמה <small>אצלו]</small> <strong>עד דבנייה</strong> <small>[ש</small>גמר <small>לבנות</small><small>]</small> את <strong>בית המקדש.</strong> <strong>יומא חד הוה קאי לחודיה</strong> <small>[יום אחד היה עומד</small> שלמה עם אשמדאי <small>לבדו],</small> <strong>אמר ליה</strong> <small>[לו]</small> לאשמדאי: <strong>כתיב</strong> <small>[נאמר]:</small> <strong>"כתועפת ראם לו"</strong> (במדבר כד, ח), <strong>ואמרינן</strong> <small>[ואמרנו,</small> פירשנו<small>]:</small> <strong>"כתועפת"</strong> — <strong>אלו מלאכי השרת, "ראם"</strong> — <strong>אלו השדים, מאי רבותייכו מינן</strong> <small>[מה גדולתכם מאיתנו],</small> במה כוחכם שהכתוב מתפאר בכוחכם?
 <strong>אמר ליה</strong> <small>[לו]:</small> <strong>שקול שושילתא מינאי והב לי עיזקתך, ואחוי לך רבותאי</strong> <small>[הורד את השלשלת ממני ותן לי את חותמך, ואראה לך את כוחי].</small> <strong>שקליה לשושילתא מיניה ויהיב ליה עיזקתיה</strong> <small>[הוריד שלמה את השלשלת ממנו ונתן לו את חותמו],</small> <strong>בלעיה</strong> <small>[בלע אותו]</small> את החותם, וגדל מאוד עד ש<strong>אותביה לחד גפיה ברקיעא ולחד גפיה בארעא</strong> <small>[שם את כנף אחת שלו ברקיע ואת כנף אחת בארץ].</small> <strong>פתקיה ארבע מאה פרסי</strong> <small>[זרק אותו,</small> את שלמה, משם, מהלך <small>ארבע מאות פרסות].</small> <strong>על ההיא שעתא</strong> <small>[אותה שעה]</small> <strong>אמר שלמה: "מה יתרון לאדם בכל עמלו שיעמל תחת השמש"</strong> (קהלת א, ג).
  ועל אותה שעה אמר שלמה <strong>"וזה היה חלקי מכל עמלי"</strong> (קהלת ב, י) ומביאים: <strong>מאי</strong> <small>[מה]</small> פירוש <strong>"וזה"?</strong> שנראה כמרמז לדבר המצוי בידו ממש, <strong>רב ושמואל</strong> נחלקו בכך, <strong>חד</strong> <small>[אחד]</small> מהם <strong>אמר: מקלו,</strong> זה מה שנשאר בידו, <strong>וחד</strong> <small>[ואחד]</small> מהם <strong>אמר: גונדו</strong> (המעיל שלו). <strong>היה מחזר על הפתחים</strong> למזון, <strong>כל היכא דמטא אמר</strong> <small>[בכל מקום שהיה מגיע היה אומר]:</small> <strong>"אני קהלת הייתי מלך על ישראל בירושלם"</strong> (קהלת א, יב). <strong>כי מטא גבי</strong> <small>[כאשר הגיע</small> לבסוף <small>אצל]</small> <strong>סנהדרין</strong> שבירושלים, <strong>אמרו רבנן</strong> <small>[חכמים]:</small> <strong>מכדי שוטה בחדא מילתא לא סריך</strong> <small>[הרי שוטה אינו נדבק בדבר אחד</small> כל הזמן<small>],</small> ואם כן <strong>מאי האי</strong> <small>[מהו</small> ענין <small>זה]?</small> אולי יש לחשוש שיש ממש בדבריו?
 <strong>אמרו ליה</strong> <small>[לו]</small> <strong>לבניהו: קא בעי לך מלכא לגביה</strong> <small>[האם המלך מבקש אותך אליו]?</small> <strong>אמר להו</strong> <small>[להם]:</small> <strong>לא. שלחו להו</strong> <small>[להם]</small> <strong>למלכוותא</strong> <small>[למלכות]:</small> <strong>קאתי מלכא לגבייכו</strong> <small>[</small>האם <small>המלך בא אצלכן]?</small> <strong>שלחו להו</strong> <small>[להם]:</small> <strong>אין קאתי</strong> <small>[כן, הוא בא].</small> <strong>שלחו להו</strong> <small>[להן]:</small> <strong>בידקו בכרעיה</strong> <small>[ברגליו]</small> האם הן כרגליו של בן אדם. <strong>שלחו</strong> המלכות <strong>להו</strong> <small>[להם]:</small> <strong>במוקי קאתי</strong> <small>[בגרביים הוא בא]</small> ואי אפשר לראות את רגליו.
  וסיפרו עוד עליו, <strong>וקא תבע להו בנידותייהו</strong> <small>[והוא תובע אותן</small> לתשמיש <small>ב</small>זמן <small>נידתן],</small> <strong>וקא תבע לה נמי</strong> <small>[והוא תובע גם כן אותה],</small> את <strong>בת שבע אימיה</strong> <small>[אימו]</small> לתשמיש. כיון שכך הבינו שאין זה שלמה אלא אחר, <strong>אתיוה</strong> <small>[הביאו]</small> את <strong>שלמה והבו ליה עזקתא ושושילתא דחקוק עליה</strong> <small>[ונתנו לו חותם ושלשלת שחקוק עליה]</small> <strong>שם.</strong> <strong>כי עייל חזייה, פרח</strong> <small>[כאשר נכנס</small> שלמה <small>ראה אותו</small> אשמדאי, <small>ברח].</small>
 ומוסיפים: <strong>ואפילו הכי</strong> <small>[כך]</small> למרות שברח, <strong>הוה ליה ביעתותא מיניה</strong> <small>[היה לו</small> לשלמה <small>פחד ממנו,</small> מאשמדאי<small>].</small> <strong>והיינו דכתיב</strong> <small>[וזהו שנאמר]:</small> <strong>"הנה מטתו שלשלמה ששים גברים סביב לה מגברי ישראל כלם אחזי חרב מלמדי מלחמה איש חרבו על ירכו מפחד בלילות"</strong> (שיר השירים ג, ז-ח).
  ועוד נחלקו <strong>רב ושמואל</strong> בענין שלמה, <strong>חד</strong> <small>[אחד]</small> מהם <strong>אמר:</strong> היה <strong>מלך ו</strong>אחר כך נעשה <strong>הדיוט</strong> ולא חזר למלכותו כמקודם, <strong>וחד</strong> <small>[ואחד]</small> מהם <strong>אמר: מלך והדיוט ומלך,</strong> שחזר למלכותו.
 <big>א</big> ומכאן באים שוב לענין שהתחלנו בו את את הפרק, בענין סגולות ורפואות שונות: התרופה <strong>לדמא דרישא</strong> <small>[לדם שבראש],</small> כאב ראש הבא מחמת רוב דם — <strong>ליתי שורבינא</strong> <small>[יביא ארז]</small> <strong>ובינא</strong> <small>[וערבה]</small> <strong>ואסא דרא</strong> <small>[והדס לח],</small> <strong>וזיתא</strong> <small>[וזית]</small> <strong>וחילפא</strong> <small>[צפצפה],</small> <strong>וחילפי דימא</strong> <small>[וערבות ים],</small> <strong>ויבלא</strong> (מין עשב), <strong>ולישלוקינהו בהדי הדדי</strong> <small>[ויבשל אותם יחד],</small> <strong>ולנטול תלת מאה כסי אהאי גיסא דרישא</strong> <small>[וישפוך שלוש מאות כוסות</small> מן המשקה הזה <small>על צד זה של הראש],</small> <strong>ותלת מאה כסי אהאי גיסא דרישא</strong> <small>[ושלוש מאות כוסות על צד זה של ראשו].</small>
 <strong>ואי</strong> <small>[ואם]</small> <strong>לא,</strong> אינו מועיל, או אין בידו דברים אלה, <strong>ליתי ורדא חיורא דקאי בחד דרא</strong> <small>[יביא ורד לבן שעומד בשורה אחת],</small> כלומר, ורד שגדל לבדו <strong>ולישלקיה</strong> <small>[ויבשל אותו],</small> <strong>ולינטול שיתין כסי אהאי גיסא דרישא</strong> <small>[וישפוך שישים כוסות על צד זה של הראש],</small> <strong>ושיתין כסי אהאי גיסא דרישא</strong> <small>[ושישים כוסות על צד זה של הראש].</small>
 התרופה <strong>לצליחתא</strong> <small>[לכאב חצי ראש]</small> — <strong>ליתי תרנגולא ברא</strong> <small>[יקח תרנגול בר],</small> <strong>ולישחטיה בזוזא חיורא</strong> <small>[וישחט אותו בדינר כסף]</small> <strong>אההוא גיסא דכייב ליה</strong> <small>[על אותו צד שכואב לו],</small> <strong>ונזדהר מדמיה</strong> <small>[ויזהר מדמו]</small> ש<strong>לא לסמינהו לעיניה</strong> <small>[יעוור את עיניו],</small> <strong>וליתלייה בסיפא דבבא</strong> <small>[ויתלה אותו בסף הדלת],</small> <strong>דכי עייל חייף ביה, וכי נפיק חייף ביה</strong> <small>[שכאשר הוא נכנס הוא מתחכך בו, וכאשר הוא יוצא הוא מתחכך בו].</small>
## דף סט.
 התרופה <strong>לברוקתי</strong> <small>[למחלת העין]</small> — <strong>ליתי עקרבא דשב חומרי</strong> <small>[יקח עקרב של שבעה גוונים]</small> <strong>ונייבשיה בטולא</strong> <small>[וייבש אותו בצל],</small> <strong>ונישחוק תרתי מנתא כוחלא וחדא מנתא מיניה</strong> <small>[וישחוק שתי מנות</small> של <small>כחול ומנה אחת ממנו],</small> <strong>ולימלי תלתא מכחלי בהאי עינא</strong> <small>[וישים שלושה</small> מלוא <small>מכחולים בעין זו]</small> <strong>ותלתא מכחלי בהאי עינא</strong> <small>[ושלושה מכחולים בעין זו],</small> <strong>טפי</strong> <small>[יותר]</small> <strong>לא לימלי</strong> <small>[ישים],</small> <strong>דאי</strong> <small>[שאם]</small> <strong>לא</strong> כן — <strong>פקע עיניה</strong> <small>[תפקע עינו].</small>
 התרופה <strong>לשברירי דליליא</strong> <small>[לסנוורים של לילה]</small> — <strong>ניתי שודרא ברקא</strong> <small>[יביא חבל של שיער]</small> <strong>וניסר חדא כרעא מיניה וחדא כרעא מכלבא</strong> <small>[ויקשור רגל אחת שלו ורגל אחת של הכלב],</small> <strong>וניטרפו ינוקי חספא אבתריה</strong> <small>[ויזרקו ילדים חרס אחריו],</small> <strong>ולימרו ליה</strong> <small>[ויאמרו לו]:</small> <strong>אסא כלבא אכסא תרנגולא</strong> <small>[זקן הכלב שוטה התרנגול],</small> <strong>וליגבי שב אומצי</strong> <small>[ויגבה שבע אומצות,</small> חתיכות בשר<small>]</small> <strong>משבעה בתי</strong> <small>[בתים]</small> <strong>וליתבינהו ניהליה בצינורא דדשא</strong> <small>[ויניחו לו אותן בחור הדלת],</small> <strong>וניכלינהו בקלקולי דמתא</strong> <small>[ויאכלם על אשפות העיר].</small> <strong>בתר הכי לפשוט שודרא ברקא</strong> <small>[אחרי זה יתיר את החבל]</small> <strong>ונימרו הכי</strong> <small>[ויאמרו כך]:</small> <strong>"שברירי</strong> <small>[השברירים]</small> של <strong>פלוני בר פלוניתא</strong> <small>[בן פלונית]</small> <strong>שבקינהו לפלוני בר פלוניתא</strong> <small>[עזבו את פלוני בן פלונית]</small> <strong>וליחרו לכלבא</strong> <strong>בבביתא דעיניה</strong> <small>[ויידבקו לכלב בבבת,</small> באישון, <small>עינו]</small>
 <strong>".</strong> התרופה <strong>לשברירי דיממא</strong> <small>[לסנוורים של יום]</small> — <strong>ליתי</strong> <small>[יביא]</small> <strong>שבעה סומקי מגווא דחיותא</strong> <small>[טחולים מתוך בהמות]</small> <strong>וניטוינהו אחספא דאומנא</strong> <small>[ויצלם על החרס של מקיז דם],</small> <strong>וליתיב איהו מגואי</strong> <small>[וישב הוא מבפנים]</small> <strong>ואיניש אחרינא מאבראי</strong> <small>[ואדם אחר מבחוץ],</small> <strong>ונימא ליה</strong> <small>[ויאמר לו]:</small> <strong>עוירא</strong> <small>[עיוור],</small> <strong>הב</strong> <small>[תן]</small> <strong>לי דאיכול</strong> <small>[שאוכל],</small> <strong>ונימא ליה האיך</strong> <small>[ויאמר לו האחר]:</small> <strong>פתיחא, סב איכול</strong> <small>[פיקח, קח ואכול],</small> <strong>ובתר דאכיל ליתבריה לחספא</strong> <small>[ואחרי שאוכל שישבור את החרס],</small> <strong>דאי</strong> <small>[שאם]</small> <strong>לא</strong> כן — <strong>הדרי עילויה</strong> <small>[יחזרו עליו]</small> הסנוורים.
 התרופה <strong>לדמא דאתי מנחירא</strong> <small>[לדם שיוצא מן הנחיריים]</small> — <strong>ליתי גברא</strong> <small>[יביא אדם]</small> <strong>כהן דשמיה</strong> <small>[ששמו]</small> הוא <strong>לוי,</strong> <strong>וליכתוב ליה</strong> <small>[ויכתוב לו]</small> את השם <strong>לוי למפרע</strong> (הפוך). <strong>ואי</strong> <small>[ואם]</small> <strong>לא</strong> יכול לעשות כך, <strong>ליתי איניש מעלמא</strong> <small>[יביא סתם אדם],</small> <strong>וניכתוב ליה</strong> <small>[ויכתוב לו]</small> בלשון זו: <strong>"אנא</strong> <small>[אני]</small> <strong>פפי שילא בר סומקי".</strong> ויכתוב זאת <strong>למפרע.</strong>
 <strong>ואי</strong> <small>[ואם]</small> <strong>לא, ניכתוב ליה הכי</strong> <small>[יכתוב לו כך]:</small> <strong>טעם דלי במי כסף טעם דלי במי פגם. ואי</strong> <small>[ואם]</small> <strong>לא, ליתי עיקרא דאספסתא</strong> <small>[יביא שורש של אספסת],</small> <strong>ואשלא דפורייא עתיקא</strong> <small>[וחבל של מיטה ישנה],</small> <strong>וקורטסא</strong> <small>[ונייר],</small> <strong>ומוריקי</strong> <small>[וכרכום],</small> <strong>וסומקא דלוליבא</strong> <small>[וחלק</small> <small>האדום,</small> העטיפה <small>של הלולב],</small> <strong>ונקלינהו בהדי הדדי</strong> <small>[וישרוף אותם יחד],</small> <strong>וליתי גבבא דעמרא</strong> <small>[ויביא גיזת צמר]</small> <strong>וניגדול תרתי פתילתא</strong> <small>[וישזור</small> מהם <small>שתי פתילות],</small> <strong>ולטמיש בחלא</strong> <small>[וישים אותן בחומץ]</small> <strong>וניגדבל בקיטמא הדין</strong> <small>[ויגלגל את הפתילות באפר הזה],</small> <strong>וניתיב בנחיריה</strong> <small>[וישים</small> אותן <small>בנחיריו].</small>
 <strong>ואי</strong> <small>[ואם]</small> <strong>לא, ליחזי</strong> <small>[שיראה]</small> <strong>אמת המים דאזלת</strong> <small>[שהולכת]</small> <strong>ממזרח כלפי מערב, ונפסע וניקום חד כרעא להאי גיסא וחד כרעא להאי גיסא</strong> <small>[ויפסע,</small> יפתח רגליו, <small>ויעמיד רגל אחת לצד זה ורגל אחת לצד זה],</small> <strong>ונישקול טינא בידיה דימינא מתותי כרעא דשמאליה</strong> <small>[ויקח טיט ביד ימינו מתחת רגלו השמאלית],</small> <strong>ובידיה דשמאלא מתותי כרעא דימיניה</strong> <small>[ובידו השמאלית מתחת רגלו הימנית],</small> <strong>וניגדול תרתי פתילתא דעמרא</strong> <small>[וישזור שתי פתילות של צמר]</small> <strong>וניטמיש בטינא</strong> <small>[וישים</small> אותן <small>בטיט],</small> <strong>וניתיב בנחיריה</strong> <small>[וישים בנחיריו].</small>
 <strong>ואי</strong> <small>[ואם]</small> <strong>לא, ליתיב תותי מרזבא ונייתו מיא ולישדו עליה</strong> <small>[ישב תחת המרזב ויביאו מים וישפכו עליו],</small> <strong>ולימרו</strong> <small>[ויאמרו]:</small> <strong>"כי היכי דפסקי הני מיא, ליפסוק דמיה דפלניא בר פלניתא</strong> <small>[כמו שפוסקים המים, שיפסוק דמו של פלוני בן פלונית].</small>
 <strong>לדמא דאתי מפומא</strong> <small>[לדם שבא,</small> שיוצא <small>מהפה]</small> — <strong>בדקינן ליה בגילא דחיטתא</strong> <small>[בודקים אותו בקש של חיטה]</small> ורואים, <strong>אי סריך</strong> <small>[אם</small> הוא <small>נדבק]</small> — <strong>מריאה קאתי</strong> <small>[הוא בא]</small> <strong>ואית ליה תקנתא</strong> <small>[ויש לו תקנה],</small> <strong>ואי</strong> <small>[ואם]</small> <strong>לא</strong> — <strong>מכבדא קאתי ולית ליה תקנתא</strong> <small>[מן הכבד הוא בא ואין לו תקנה].</small>
 <strong>אמר ליה</strong> <small>[לו]</small> <strong>רב אמי לרב אשי: והאנן איפכא תנן</strong> <small>[והרי אנו ההיפך שנינו]:</small> אם <strong>ניטל הכבד ולא נשתייר הימנה כלום</strong> — הרי זו טריפה, <strong>הריאה שניקבה או שחסרה</strong> עושה טריפה. משמע שפגיעה בריאה מסוכנת יותר מפגיעה בכבד, שכן די שתינקב הריאה כדי לעשות טריפה, ואילו כבד — רק אם ניטל לגמרי! <strong>אמר ליה</strong> <small>[לו]:</small> <strong>כיון דמפומיה קאתי</strong> <small>[שמפיו יוצא</small> הדם<small>],</small> <strong>אימר איתמוחי איתמח</strong> <small>[אמור שכבר נמחה]</small> הכבד, ולא יוכל לחיות.
 <strong>אמר מר</strong> <small>[החכם]:</small> <strong>אי</strong> <small>[אם]</small> <strong>מריאה קאתי</strong> <small>[יוצא]</small> הדם <strong>אית ליה תקנתא</strong> <small>[יש לו תקנה].</small> ושואלים: <strong>מאי תקנתיה</strong> <small>[מה תקנתו]?</small> ומשיבים: <strong>ליתי</strong> <small>[יביא]</small> <strong>שבעה כוני מפירמא דסילקא</strong> <small>[מלוא אגרוף מקניבת תרד],</small> <strong>ושבעה כוני פירמא דכרתי</strong> <small>[מלוא אגרוף של הצמח כרישים],</small> <strong>וחמשה כוני פרידא</strong> <small>[מלוא אגרוף של מין עשב],</small> <strong>ותלתא כוני דטלפחי</strong> <small>[ושלושה מלוא אגרוף של עדשים],</small> <strong>וכונא דכמונא</strong> <small>[ומלוא אגרוף של כמון]</small> <strong>וכונא דחבלי</strong> <small>[ומלוא אגרוף של חבלים],</small> <strong>וכנגדן</strong> כשיעור אלה <strong>כנתא פטירתא</strong> <small>[מעי של בהמה בכורה]</small> <strong>וליבשיל</strong> <small>[ולבשל]</small> את כולם <strong>וליכול</strong> <small>[ויאכל]</small> את הכל <strong>ולישתי אבתריה שיכרא חריפא דטבת</strong> <small>[וישתה אחריו שיכר חריף שטוב].</small>
 התרופה <strong>לככא</strong> <small>[ל</small>כאב <small>שיניים]</small> — <strong>אמר רבה בר רב הונא: ליתי תומא יחידאה ונימרסיה במישחא ומילחא</strong> <small>[יביא שום יחיד</small> שגדל לבדו <small>וישחקנו בשמן ומלח],</small> <strong>ונתביה אטופראי דאליונא דההוא גיסא דכייב ליה</strong> <small>[וישים אותו על הציפורן של הבוהן של אותו צד שכואב לו],</small> <strong>ונהדר ליה גדנפא דלישא</strong> <small>[וישים לו שוליים של בצק],</small> <strong>וניזדהר לבישריה דקשי לחיורא</strong> <small>[ויזהר</small> שלא יגע <small>בבשרו</small> מפני <small>ש</small>הוא <small>קשה</small> ויכול לגרום <small>לשחין].</small>
 התרופה <strong>לחינכי</strong> <small>[ל</small>כאב <small>החניכיים]</small> — <strong>אמר ר' יוחנן:</strong> הצמח <strong>חומתי</strong> טוב <strong>כי</strong> <small>[כמו]</small> הצמח <strong>ממרו, ועיקרא</strong> <small>[והשורש]</small> של <strong>חומתי עדיף מממרו, ונינקוט בפומיה</strong> <small>[וישים אותם בפיו].</small> <strong>הני לאוקומי</strong> <small>[אלה להעמיד]</small> שהחולי לא יחמיר. <strong>לבשולי</strong> <small>[לבשל]</small> כלומר, לגרום שהפצעים ייפתחו כדי שיוכל אחר כך להוציא המוגלה מהם — <strong>לייתי פארי דריש נפייא</strong> <small>[יביא סובין</small> הנמצאים <small>בראש הנפה],</small> כלומר, סובין גדולים שנשארים בחלק העליון של הנפה, <strong>וטלפחי בעפרייהו</strong> <small>[ועדשים בעפרם],</small> <strong>ושובלילתא</strong> <small>[ותלתן]</small> <strong>וחומרתא דכשותא</strong> <small>[ופרח של הכישות],</small> <strong>ונינקוט כאמגוזא בפומיה</strong> <small>[ויקח כ</small>מלוא <small>אגוז בפיו].</small>
 אם רצונו <strong>לאיפתוחי</strong> <small>[לפתוח]</small> את הבועות שתצא הליחה — <strong>לינפח ליה חבריה תחלי חיורתא בגילא דחיטתא</strong> <small>[שיכניס לו חבירו בגרונו שחליים לבנים בקש של חיטה].</small> ואם רצונו <strong>לאסוקי</strong> <small>[להעלות]</small> בשר שירפא את הבקעים הללו — <strong>ליתי עפרא מטולא</strong> <small>[יביא עפר שנמצא בצילו]</small> של <strong>בית הכסא, וניגבול בדובשא</strong> <small>[ויגבל אותו בדבש]</small> <strong>וניכול</strong> <small>[ויאכל],</small> <strong>דמעלי ליה</strong> <small>[שמועיל לו]</small> הדבר הזה.
 <strong>ל</strong>חולי שקוראים <strong>ברסם</strong> — <strong>ליתי כי פיסתקא דנישדור</strong> <small>[יביא כשיעור אגוז של נשדור,</small> אמוניה<small>],</small> <strong>וכי אמגוזא דחלבניתא דובשניתא</strong> <small>[וכ</small>שיעור <small>אגוז של חלבנה מתוקה],</small> <strong>ומלי תרוודא דובשא חיורא</strong> <small>[ומלוא תרווד דבש לבן],</small> <strong>ומלי נטלא בת מחוזא חמרא נקידא</strong> <small>[ומלוא כלי של מחוזא יין צלול],</small> <strong>ונישלוקינהו בהדי הדדי</strong> <small>[ויבשל אותם יחד],</small> <strong>וכי בשיל נשדור בשיל ליה כוליה</strong> <small>[וכאשר יתבשל הנשדור יתבשל לו הכל].</small> <strong>ואי</strong> <small>[ואם]</small> <strong>לא, ליתי רביעתא דחלבא דעיזא חיוורתי</strong> <small>[יביא רביעית חלב של עז לבנה]</small>
## דף סט:
 <strong>וניטייפיה אתלת</strong> <small>[ויטפטף אותו על שלושה]</small> <strong>קלחי כרבא</strong> <small>[כרוב],</small> <strong>וניבחשיה בגווזא</strong> <small>[ויבחש אותו בענף]</small> של עץ <strong>מרמהין,</strong> <strong>וכי בשיל גווזא במרמהין בשיל ליה כוליה</strong> <small>[וכאשר יתבשל הענף של המרמהין יבשל אותו כולו].</small> <strong>ואי</strong> <small>[ואם]</small> <strong>לא, ליתי נפקי דכלבא חיורא</strong> <small>[יקח צואה של כלב לבן]</small> <strong>וניגבול בנטפא</strong> <small>[ויגבל,</small> יערבב אותו <small>בצרי],</small> <strong>וכמה</strong> ש<strong>אפשר נפקא</strong> <small>[</small>ש<small>צואה]</small> <strong>לא ניכול</strong> <small>[יאכל]</small> משום <strong>דמפריק</strong> <small>[ש</small>גורמת <small>לפירוק</small> איברים<small>].</small>
 התרופה <strong>לגירא</strong> <small>[לכאב של דקירות]</small> — <strong>ליתי גירא דלילתא וניפכיה</strong> <small>[יקח חץ של לילית,</small> מטאור, <small>ויהפכנו],</small> <strong>ונשדי מיא עלויה ונשתי</strong> <small>[וישפוך מים עליו וישתה].</small> <strong>ואי</strong> <small>[ואם]</small> <strong>לא, ליתי ממיא דאישתי מינייהו כלבא בליליא, וניזדהר מגילויא</strong> <small>[יביא ממים ששתה מהם כלב בלילה, ויזהר מגילוי]</small> שלא היו המים מגולים בלילה, שמא שתה מהם נחש והטיל בהם ארסו. העצה <strong>לגילויא</strong> <small>[לגילוי],</small> לשותה ממים שיש חשש ששתה מהם נחש — ישתה <strong>אנפקא דחמרא חייא</strong> <small>[רביעית של יין חי].</small>
 התרופה <strong>למורסא</strong> <small>[לפצע של מוגלה]</small> — <strong>אנפקא דחמרא באהלא תולאנא</strong> <small>[רביעית יין בתוך אהל אדום].</small>
 התרופה <strong>לפירחא דליבא</strong> <small>[לפריחת הלב],</small> שליבו דופק מהר מדי — <strong>ליתי תלת ברושייאתא דשע   רי</strong> <small>[יביא שלוש חלות של שעורים]</small> <strong>ונשטרינהו בכמכא</strong> <small>[וישרה אותם בתוך כותח]</small> ש<strong>לא עבר עילויה</strong> <small>[עליו]</small> עדיין <strong>ארבעין יומין</strong> <small>[ארבעים יום]</small> מאז שנעשה, <strong>וניכול,</strong> <small>[ויאכל אותן],</small> <strong>ונשתי אבתרייהו חמרא מרקא</strong> <small>[וישתה אחריהן יין מזוג].</small> <strong>אמר ליה</strong> <small>[לו]</small> <strong>רב אחא מדיפתי לרבינא: וכל שכן דפרח ליביה</strong> <small>[שיפרח ליבו]</small> מהדברים האלה! <strong>אמר ליה</strong> <small>[לו]:</small> <strong>אנא</strong> <small>[אני]</small> — <strong>ליוקרא דליבא אמרי</strong> <small>[</small><small>לכובד הלב אמרתי]</small> תרופות אלה, והתרופה
 <strong>לפירחא דליבא</strong> <small>[לפריחת הלב]</small> — <strong>ליתי תלת ברושייאתא דחיטי</strong> <small>[יביא שלוש חלות של חיטים]</small> <strong>ונישטרינהו בדובשא</strong> <small>[וישרה אותן בדבש]</small> <strong>וניכול</strong> <small>[ויאכל</small> אותן<small>],</small> <strong>ונישתי אבתרייהו חמרא חייא</strong> <small>[וישתה אחריהן יין חי].</small>
 התרופה <strong>לצרחא דליבא</strong> <small>[לכאב הלב]</small> — <strong>ליתי תלת ביעי נינייא</strong> <small>[יביא</small> כשיעור <small>שלוש ביצים של מנתה]</small> <strong>וביעתא דכמונא</strong> <small>[ו</small>כשיעור <small>ביצה של כמון]</small> <strong>וביעתא דשומשימי</strong> <small>[וכשיעור ביצה של שומשומים]</small> <strong>וליכול</strong> <small>[ויאכל].</small>
 התרופה <strong>לכאב מעי</strong> <small>[מעיים]</small> — <strong>ליתי תלת מאה פלפלי אריכתא</strong> <small>[יביא שלוש מאות פלפלים ארוכים],</small> <strong>וכל יומי נשתי מאה מינייהו בחמרא</strong> <small>[וכל יום ישתה מאה מהם ביין].</small> מסופר: <strong>רבין</strong> ש<strong>מן</strong> העיר <strong>נרש עבד</strong> <small>[עשה]</small> <strong>לה לברתיה</strong> <small>[לבתו]</small> של <strong>רב אשי</strong> שהיתה חולה בכך <strong>מאה וחמשין מהני דידן</strong> <small>[מאה וחמישים מאלה,</small> מהפלפלים <small>שלנו],</small> <strong>ואתסיא</strong> <small>[והתרפאה].</small>
 התרופה <strong>לכירצא</strong> <small>[לכרץ],</small> לתולעת שבמעיים — ישתה <strong>אנפקא דחמרא באטרפא דעראה</strong> <small>[רביעית יין בעלי דפנה].</small> התרופה <strong>לכירצא חיורא</strong> <small>[לתולעת לבנה]</small> — <strong>ליתי ביזרא גלגילא וניציירה בשיסתג</strong> <small>[יביא זרע של גרגיר ויקשרנו בפיסת אריג],</small> <strong>וניתייריה במיא ונשתיה</strong> <small>[וישרה אותו במים וישתה אותו],</small> <strong>ונזדהר מבינתא</strong> <small>[ויזהר מן הגרעין],</small> <strong>דאי</strong> <small>[שאם]</small> <strong>לא</strong> יזהר די הצורך — קיים חשש שמא יצמח בהם ו<strong>מנקבא לה למעייניה</strong> <small>[ינקב את מעיו].</small>
 העצה <strong>למיסר</strong> <small>[</small>כדי <small>לעצור]</small> את השלשול — צמח <strong>סיסין רטיבא במיא</strong> <small>[לח במים].</small> והעצה <strong>למישרא</strong> <small>[להתיר,</small> לשלשל<small>]</small> — <strong>יבישתא במיא</strong> <small>[</small>סיסין <small>יבשים במים],</small> <strong>וסימנך</strong> שלא תחליף את אלה: <strong>איצא רטיבא דסכר נהרא</strong> <small>[עשב לח שסוכרים בו נהרות]</small> ומתוך כך יזכור שסיסין לחים הם העוצרים את השלשול.
  התרופה <strong>לטחלא</strong> <small>[ל</small>חולי <small>הטחול]</small> — <strong>ליתי שב ביני דמיא</strong> <small>[יביא שבע תולעים של מים,</small> עלוקות<small>]</small> <strong>ונייבשינהו בטולא</strong> <small>[וייבש אותן בצל],</small> <strong>וכל יומא נישתי תרתי ותלתא בחמרא</strong> <small>[וכל יום ישתה שתים ושלוש</small> מהן <small>ביין].</small> <strong>ואי</strong> <small>[אם]</small> <strong>לא, ליתי טחלא דציפרתא</strong> <small>[יביא טחול של עז]</small> ש<strong>לא איפתח</strong> <small>[ילדה]</small> <strong>ונטחיא בתנורא</strong> <small>[וישים אותו בתנור],</small> <strong>ונוקי להדיה</strong> <small>[ויעמוד כנגדו]</small> <strong>ונימא: כי היכי דיביש האי טחלא</strong> <small>[כמו שמתייבש טחול זה]</small> <strong>נייבש טחליא דפלוני בר פלוניתא</strong> <small>[יתייבש הטחול של פלוני בן פלונית].</small>
 <strong>ואי</strong> <small>[ואם]</small> <strong>לא, ניטחייה ביני אורבי דביתא חדתא</strong> <small>[ישים</small> את הטחול <small>בין הלבנים של בית חדש],</small> <strong>ונימא הכי</strong> <small>[ויאמר כך]</small> אותו דבר. <strong>ואי</strong> <small>[ואם]</small> <strong>לא,</strong> <strong>ליבקי שכבא דשכיב בשבתא</strong> <small>[יחפש מת שמת בשבת],</small> <strong>ונישקליה לידיה</strong> <small>[ויקח את ידו]</small> של המת <strong>ונותבה אטחליה</strong> <small>[וישים אותה על טחולו],</small> <strong>ונימא</strong> <small>[ויאמר]:</small> <strong>כי היכי דיביש הא ידא</strong> <small>[כמו שיבשה יד זו],</small> <strong>נייבש טחליא דפלוני בר פלוניתא</strong> <small>[יתייבש טחולו של פלוני בן פלונית].</small>
 <strong>ואי</strong> <small>[ואם]</small> <strong>לא, ניתי ביניתא וניטווייה בי נפחא</strong> <small>[יקח דג ויצלנו בבית הנפח],</small> <strong>וניכליה במיא דבי נפחא</strong> <small>[ויאכל אותו במים של בית הנפח]</small> שבהם מצנן את המתכת הלוהטת, <strong>ונישתי ממיא דבי נפחא</strong> <small>[וישתה מהמים של בית הנפח].</small> ובהקשר לכך מסופר: <strong>ההיא עיזא דהות שתיא מיא דבי נפחא</strong> <small>[עז אחת שהיתה שותה מים של בית הנפח],</small> <strong>אישתחיט</strong> <small>[נשחטה]</small> <strong>ולא אישתכח</strong> <small>[נמצא]</small> <strong>לה</strong> בתוכה <strong>טחלא</strong> <small>[טחול].</small>
 <strong>ואי</strong> <small>[ואם]</small> אף שתיית מים אלו <strong>לא</strong> הועילו לרפואתו, <strong>ליפתח חביתא דחמרא לשמיה</strong> <small>[שיפתחו חבית יין לשמו]</small> כלומר, שירבה בשתיית יין. <strong>אמר ליה</strong> <small>[לו]</small> <strong>רב אחא בריה</strong> <small>[בנו]</small> של <strong>רבא לרב אשי: אי אית ליה חביתא דחמרא,</strong> <small>[אם יש לו חבית של יין]</small> <strong>לא אתי לקמיה דמר</strong> <small>[יבוא לפני אדוני]</small> לבקש רפואה, שהיין כבר מרפא אותו! <strong>אלא</strong> מה רפואתו? <strong>מרגל</strong> <small>[יתרגל]</small> <strong>ב</strong>אכילת <strong>פת שחרית, דמעליא לכולי גופיה</strong> <small>[שמועילה לכל גופו].</small>
 התרופה <strong>לרושחתא</strong> <small>[ל</small>מחלת <small>התחתוניות,</small> לטחורים<small>]</small> — <strong>ליתי אקיקא ואילווא</strong> <small>[יביא</small> צמח <small>קקולי ואלווי],</small> <strong>ואספירכא ומרתכא</strong> <small>[וכספית ופסולת כסף],</small> <strong>וחומרתא דפילון ושיאפא דחמימתא</strong> <small>[וצרור של בשמים וצואת יונים],</small> <strong>ונינקט בשחקי דכיתנא בקייטא</strong> <small>[ויקח אותם בתוך שחקים,</small> בלאות, <small>של פשתן בקיץ]</small> <strong>ודעמר גופנא בסיתוא</strong> <small>[ושל צמר גפן בחורף]</small> וישים במקום הכאב. <strong>ואי</strong> <small>[ואם]</small> <strong>לא, לישתי שיכרא מרקא</strong> <small>[ישתה שיכר מזוג].</small>
 <strong>לשיגרונא</strong> <small>[לשיגרון]</small> — <strong>ליתי פתיא דמוניני</strong> <small>[יביא כלי</small> מלא <small>ציר של דגים קטנים],</small> <strong>וניגנדריה שיתין זימני אהא מטחתיה ושיתין זימני אהא מטחתיה</strong> <small>[ויגלגל אותו שישים פעם על ירך זו ושישים פעם על ירך זו].</small>
 התרופה <strong>לצמירתא</strong> <small>[לאבן בדרכי השתן]</small> — <strong>ניתי תלת ניטופייתא מישחא דכופרא</strong> <small>[יביא שלוש טיפות שמן זפת],</small> כלומר, שמן היוצא מזיקוק עצים, <strong>ותלת ניטופייתא איצרא דכרתי</strong> <small>[ושלוש טיפות של סחיטת כרישים],</small> <strong>ותלת ניטופייתא דחמרא נקידא</strong> <small>[ושלוש טיפות של יין נקי],</small> <strong>ולישדי ליה</strong> <small>[וישים אותו]</small> <strong>לאיש באמה</strong> (איבר המין) <strong>ולאשה באותו מקום</strong> (במקום יציאת השתן) ויועיל.
 <strong>ואי</strong> <small>[ואם]</small> <strong>לא, ליתי אונא דזיקא</strong> <small>[יביא אוזן של נאד],</small> <strong>ולתלי ליה</strong> <small>[ויתלה לו]</small> <strong>לאיש באמה</strong> (באמתו) <strong>ולאשה</strong> יתלה <strong>בדדין</strong> (שדיים) שלה. <strong>ואי</strong> <small>[ואם]</small> <strong>לא, ליתי חוטא דזהוריתא</strong> <small>[יביא חוט זהורית]</small> <strong>דשדתיה דומה בת דומה</strong> <small>[שטוותה אותו</small> אשה <small>חשודה</small> בזנות <small>בת חשודה],</small> <strong>וליתלי ליה</strong> <small>[ויתלה לו]</small> <strong>לאיש באמה ולאשה בדדין.</strong>
 <strong>ואי</strong> <small>[ואם]</small> <strong>לא, ליתי</strong> <small>[יביא]</small> <strong>כינה</strong> של <strong>זכר ו</strong>של <strong>נקבה,</strong> <strong>וליתלי ליה</strong> <small>[ויתלה אותם]</small> <strong>לאיש באמה ולאשה באותו מקום, וכי</strong> <small>[וכאשר]</small> <strong>משתין,</strong> מטיל מים — <strong>נשתין אסיסנא יבישתא</strong> <small>[ישתין על ענף יבש]</small> <strong>בצינורא דדשא</strong> <small>[בציר הדלת]</small> <strong>ונעיין בחומרתא דנפקא מיניה</strong> <small>[ויבדוק באבן היוצאת ממנו]</small> עם השתן, <strong>דמעליא לכולהו צימרא</strong> <small>[שמועילה לכל מחלות החום]</small> אם ישחקנה וישתמש בה.
 התרופה <strong>לצימרא ברא</strong> <small>[לחום שבחוץ]</small> — <strong>ליתי תלתא גריבי סופלי</strong> <small>[יביא שלוש סאין של גרעיני תמרים]</small> <strong>ותלתא גריבי אטרף אדרא</strong> <small>[ושלוש סאים עלים של</small> עץ <small>אדר],</small> <strong>ונישלוקינהו כל חד לחודיה</strong> <small>[ויבשל כל אחד לחוד]</small> <strong>וליתיב בינייהו</strong> <small>[וישב ביניהם],</small> <strong>ולתבינהו בתרתי משיכלי</strong> <small>[וישים אותם בשני ספלים]</small> <strong>וניתי פתורא וננח עילויה</strong> <small>[ויביא שולחן וישים עליו],</small> <strong>וניקום מעילוי האי ולותיב עילוי האי</strong> <small>[ויעמוד מעל זה וישים על זה],</small> <strong>ומעילוי האי ולותיב עילוי האי</strong> <small>[ומעל זה וישים על זה],</small> <strong>עד דניסק ביה הבלא</strong> <small>[שיעלה בו הבל]</small> שיתחמם מאוד, <strong>ולסחי מינייהו</strong> <small>[וירחץ מהם],</small> <strong>וכי שתי</strong> <small>[וכאשר</small> הוא <small>שותה]</small> — <strong>ממיא דאדרא לישתי</strong> <small>[מהמים של האדר ישתה],</small> <strong>ממיא דסופלי</strong> <small>[מהימים של התמרים]</small> <strong>לא לישתי</strong> <small>[ישתה],</small> <strong>משום דמיעקרי</strong> <small>[ש</small>הם <small>גורמים לעקרות].</small>
 <strong>לצימרא גוונא</strong> <small>[לקדחת]</small> — <strong>ליתי</strong> <small>[יביא]</small> <strong>שבעה בוני דסילקא משב משארי</strong> <small>[חופנים של תרד משבע ערוגות],</small> <strong>ונישלוקינהו בעפרייהו</strong> <small>[ויבשל אותם בעפרם]</small> <strong>וניכול</strong> <small>[ויאכל],</small> <strong>ונישתי אטרף אדרא בשיכרא</strong> <small>[וישתה מעלי האדר בשיכר]</small> <strong>או</strong>
## דף ע.
 <strong>ענבי</strong> גפן המודלות על גבי <strong>תאלא</strong> <small>[דקל]</small> שרויות <strong>במים.</strong>
 התרופה <strong>לחזזיתא</strong> <small>[לחזזית]</small> העולה בעור — <strong>ליתי שב חיטי ארזנייתא</strong> <small>[יביא שבע חיטים גדולות]</small> <strong>וניקלינהו אמרא חדתא</strong> <small>[ויקלה אותן על מעדר חדש]</small> <strong>ונפיק משחא מינייהו ונישוף</strong> <small>[ויוציא שמן מהן, וישפשף</small> בעור<small>].</small> מסופר: <strong>רב שימי בר אשי עבד ליה לההוא גוי</strong> <small>[עשה</small> תרופה <small>זו לגוי אחד]</small> <strong>לדבר אחר</strong> (לצרעת), <strong>ואיתסי</strong> <small>[והתרפא].</small>
 <strong>אמר שמואל: האי מאן דמחו ליה באלונכי דפרסאי</strong> <small>[מי שמכים אותו בחניתות של פרסים]</small> <strong>מיחייא</strong> <small>[לחיות]</small> <strong>לא חיי</strong> <small>[יחיה]</small> למשך זמן, שוודאי ימות מחמת המכות הללו, ואולם <strong>אדהכי והכי</strong> <small>[בין כה וכה]</small> <strong>ניספו ליה בשרא שמינא אגומרי וחמרא חייא</strong> <small>[יאכילו אותו בשר שמן</small> שנצלה <small>על גחלים ויין חי],</small> <strong>אפשר דחיי פורתא ומפקיד אביתיה</strong> <small>[שיחיה מעט ויצווה לביתו]</small> מה יעשו אחר מותו.
  בדומה לזה <strong>אמר רב אידי בר אבין: האי מאן דבלע זיבורא</strong> <small>[מי שבולע צירעה]</small> <strong>מיחייא</strong> <small>[לחיות]</small> <strong>לא חיי</strong> <small>[יחיה],</small> ואולם <strong>אדהכי והכי נשקיה רביעתא דחלא שמזג</strong> <small>[בין כה וכה ישקו אותו רביעית של חומץ חריף],</small> <strong>אפשר דחיי פורתא ומפקיד לביתיה</strong> <small>[שיחיה מעט ויצווה לביתו].</small>
 <big>א</big> <strong>אמר ר' יהושע בן לוי:</strong> מי ש<strong>אכל בשר שור בלפת, ולן ב</strong>אור <strong>לבנה בלילי ארבעה עשר או חמשה עשר</strong> בחודש <strong>בתקופת תמוז</strong> (בקיץ) — <strong>אחזתו</strong> (תוקפת אותו) <strong>אחילו</strong> <small>[מין קדחת].</small>
 <strong>תנא</strong> <small>[שנה</small> החכם<small>]:</small> <strong>והממלא כריסו מכל דבר,</strong> שאוכל יותר מדי — <strong>אחזתו אחילו. אמר רב פפא: אפילו</strong> אם מילא כריסו <strong>מתמרי</strong> <small>[מתמרים].</small> ושואלים: <strong>פשיטא</strong> <small>[פשוט]!</small> הרי אמר ר' יהושע בן לוי "כל דבר"! ומשיבים: <strong>סלקא דעתך אמינא</strong> <small>[יעלה על דעתך לומר],</small> <strong>הואיל ואמר מר</strong> <small>[החכם]</small> בשבחם של התמרים: <strong>תמרי</strong> — <strong>משבען ומשחנן ומשלשלן ומאשרן ולא מפנקן</strong> <small>[תמרים</small> — <small>משביעות ומחממות ומשלשלות ומחזקות ולא מפנקות]</small> את הגוף, <strong>אימא</strong> <small>[אמור]</small> כיון שהתמרים הן פירות כה משובחים אף שלא יזיקו כשאוכל מהן יותר מדי, על כן <strong>קא משמע לן</strong> <small>[השמיע לנו]</small> שאף הן מזיקות אם ממלא כריסו מהן.
  שואלים:  <strong>מאי</strong> <small>[מהו]</small> <strong>אחילו</strong> זה שהזכרנו? <strong>אמר ר' אלעזר: אש של עצמות.</strong> ושואלים: <strong>מאי</strong> <small>[מה</small> פירוש<small>]</small> <strong>"אש של עצמות"? אמר אביי:</strong> מה שנקרא בארמית <strong>אש גרמי.</strong>
 <strong>מאי אסותיה</strong> <small>[מה תרופתו]?</small> <strong>אמר אביי, אמרה לי אם</strong> (אומנתי): <strong>כולהו שקייני</strong> <small>[כל המשקאות]</small> ששותים לרפואה — שותים אותם <strong>תלתא ושבעא ותריסר</strong> <small>[</small><small>שלושה ושבעה ושנים עשר</small> יום<small>]</small> כל אחד לפי עניינו, <strong>והאי</strong> <small>[וזה]</small> לריפוי של אחילו, צריך לשתות <strong>עד דמתסי</strong> <small>[שיתרפא];</small> 
 <strong>כולהו שקייני</strong> <small>[כל משקאות]</small> ששותים לתרופה — שותים אותם <strong>אליבא ריקנא</strong> <small>[על לב ריק],</small> כלומר, בלי לאכול קודם, <strong>והאי</strong> <small>[וזה]</small> — <strong>בתר דאכל ושתי</strong> <small>[אחרי שאוכל ושותה]</small> <strong>ועייל</strong> <small>[ונכנס]</small> <strong>לבית הכסא ונפיק ומשי ידיה</strong> <small>[ויוצא ורוחץ ידיו],</small> <strong>ומייתו ליה בונא דשתיתא דטלפחי</strong> <small>[ומביאים לו מלוא חופן ממאכל</small> <small>של עדשים]</small> <strong>ובונא דחמרא עתיקא</strong> <small>[ומלוא חופן של יין ישן],</small> <strong>וניגבלינהו בהדי הדדי</strong> <small>[ויגבל,</small> ילוש <small>אותם זה בזה]</small> <strong>וניכול</strong> <small>[ויאכל],</small> <strong>וניכרוך בסדיניה וניגניה</strong> <small>[ויתעטף בסדינו וישן],</small> <strong>וליכא דנוקמיה</strong> <small>[ושלא יקימו,</small> יעירו, <small>אותו]</small> <strong>עד דקאי מנפשיה</strong> <small>[שיקום מעצמו],</small> <strong>וכי קאי לישקליה לסדיניה מיניה</strong> <small>[וכאשר קם יוריד את סדינו ממנו],</small> <strong>ואי</strong> <small>[ואם]</small> <strong>לא</strong> — <strong>הדר עילויה</strong> <small>[יחזור עליו]</small> החולי.
 <strong>אמר ליה</strong> <small>[לו]</small> <strong>אליהו לר' נתן: אכול שליש ושתה שליש והנח שליש,</strong> שלא תאכל מלוא כריסך, שכך <strong>לכשתכעוס תעמוד על מילואך,</strong> תוכל לעמוד בדבר, ואם לא תעשה כן, כשאתה כועס יזיק לך הדבר.
 <strong>תני</strong> <small>[שנה]</small> <strong>ר' חייא: הרוצה שלא יבא לידי חולי מעיים, יהא רגיל בטיבול</strong> לטבול את מאכלו ביין וחומץ, בין ב<strong>קיץ</strong> בין ב<strong>חורף.</strong> ועוד אמר: <strong>סעודתך שהנאתך</strong> (שאתה נהנה) <strong>ממנה</strong> — <strong>משוך ידך הימנה</strong> כדי שלא תאכל יותר מדי, <strong>ואל תשהה עצמך בשעה שאתה צריך לנקביך.</strong>
 <strong>אמר מר עוקבא: האי מאן דשתי טיליא חיורא</strong> <small>[מי ששותה יין רע לבן]</small> — <strong>אחזתו</strong> (תוקפת אותו) <strong>ויתק</strong> <small>[חולשה].</small> <strong>אמר רב חסדא: שיתין מיני חמרא הוו</strong> <small>[שישים מיני יין הם],</small> <strong>מעליא דכולהו</strong> <small>[המעולה שבהם]</small> — <strong>סומקא ריחתנא</strong> <small>[</small>יין <small>אדום ריחני],</small> <strong>גריעא דכולהו</strong> — <strong>טיליא חיורא</strong> <small>[הגרוע שבכולם</small> — יין <small>לבן גרוע].</small>
 <strong>אמר רב יהודה: האי מאן דיתיב בצפרני</strong> <small>[מי שיושב בבוקרי]</small> <strong>ניסן גבי נורא, ושייף משחא</strong> <small>[ליד האש ומושח</small> עצמו <small>בשמן]</small> <strong>ונפיק ויתיב בשמשא</strong> <small>[ויוצא ויושב בשמש]</small> — <strong>אחזתו</strong> (תוקפת אותו) <strong>ויתק</strong> <small>[חולשה].</small>
 <strong>תנו רבנן</strong> <small>[שנו חכמים]:</small> <strong>הקיז דם ו</strong>אחרי כן <strong>שימש מטתו</strong> — <strong>הוויין לו</strong> <small>[יהיו לו]</small> <strong>בנים ויתקין</strong> <small>[חלושים]</small> מתשמיש זה. <strong>הקיזו שניהם ושימשו</strong> — <strong>הוויין להן</strong> <small>[יהיו להם]</small> <strong>בנים בעלי</strong> מחלה ששמה <strong>ראתן.</strong> <strong>אמר רב פפא: לא אמרן</strong> <small>[אמרנו]</small> דבר זה <strong>אלא</strong> ש<strong>לא טעים מידי</strong> <small>[טעם דבר]</small> אחרי ההקזה, <strong>אבל</strong> אם <strong>טעים מידי לית לן</strong> <small>[אם טעם דבר</small> <strong>אין לנו]</strong> <strong>בה</strong> חשש זה.
 <strong>אמר רבה בר רב הונא: בא מן הדרך ושימש מטתו</strong> מיד — <strong>הוויין לו</strong> <small>[יהיו לו]</small> <strong>בנים ויתקין</strong> <small>[ חלושים ].</small> <strong>תנו רבנן</strong> <small>[שנו חכמים]:</small> <strong>הבא מבית הכסא, אל ישמש מטתו עד שישהה שיעור</strong> הליכה של <strong>חצי מיל,</strong> <strong>מפני ששד בית הכסא מלוה עמו, ואם שימש</strong> — <strong>הוויין</strong> <small>[יהיו]</small> <strong>לו בנים נכפים</strong> (חולים במחלת הנפילה).
 <strong>תנו רבנן</strong> <small>[שנו חכמים]:</small> <strong>המשמש מטתו מעומד</strong> (כשהוא עומד) — <strong>אוחזתו עוית.</strong> העושה זאת <strong>מיושב</strong> — <strong>אוחזתו דלריא</strong> (רעידה), אם <strong>היא,</strong> האשה, <strong>מלמעלה והוא,</strong> הבעל <strong>מלמטה</strong> בשעת תשמיש — <strong>אוחזתו דלריא.</strong>
 שואלים: <strong>מאי</strong> <small>[מהי]</small> <strong>דלריא?</strong> ומביאים מה ש<strong>אמר ר' יהושע בן לוי: סם</strong> הרפואה ל<strong>דלריא</strong> הוא <strong>דרדרא.</strong> ושואלים: <strong>מאי</strong> <small>[מהי]</small> <strong>דרדרא? אמר אביי: מוריקא דחוחי</strong> <small>[כרכום של קוצים].</small> <strong>רב פפא אליס ובלע ליה</strong> <small>[היה לועס ובולע אותו].</small> <strong>רב פפי אליס ושדי ליה</strong> <small>[היה לועס ויורק,</small> פולט, <small>אותו</small> לאחר לעיסה<small>].</small>
 <strong>אמר אביי: מי שאינו בקי,</strong> כלומר, אין לו כוח <strong>בדרך ארץ</strong> (בתשמיש), <strong>ליתי</strong> <small>[שיביא]</small> <strong>שלשה קפיזי</strong> (כלים בני שלוש רביעיות) של <strong>קורטמי דחוחי</strong> <small>[כרכום של חוחים],</small> <strong>ונידוקינהו ונישליקינהו בחמרא ונישתי</strong> <small>[ויכתשם ויבשלם ביין וישתה].</small> <strong>אמר ר' יוחנן: הן הן</strong> התרופות אשר <strong>החזירוני לנערותי</strong> לענין תשמיש.
 <big>ב</big> <strong>שלשה דברים מכחישים</strong> (מפחיתים) <strong>כחו של אדם, ואלו הן: פחד, דרך, ועון.</strong> ומפרטים: <strong>פחד, דכתיב</strong> <small>[שנאמר]:</small> <strong>"לבי סחרחר עזבני כחי"</strong> (תהלים לח, יא). <strong>דרך, דכתיב</strong> <small>[שנאמר]:</small> <strong>"ענה בדרך כחי"</strong> (תהלים קב, כד). <strong>עון, דכתיב</strong> <small>[שנאמר]:</small> <strong>"כשל בעוני כחי"</strong> (תהלים לא, יא).
 <strong>שלשה דברים מתיזין</strong> (שוברים) <strong>גופו של אדם, ואלו הן: אכל מעומד, ושתה מעומד, ושימש מטתו מעומד.</strong>
 <strong>חמשה</strong> דברים שאדם עושה אותם <strong>קרובין</strong> להביאו <strong>למיתה יותר מן החיים, ואלו הן: אכל ועמד</strong> מייד, <strong>שתה ועמד, הקיז דם ועמד, ישן ועמד, שימש מטתו ועמד.</strong>
 <strong>ששה</strong> דברים <strong>העושה אותן</strong> — <strong>מיד מת, ואלו הן: הבא בדרך ונתייגע, הקיז דם, ונכנס לבית המרחץ, ושתה ונשתכר, וישן על גבי קרקע, ושימש מטתו. אמר ר' יוחנן: והוא שעשאן כסידרן</strong> בזה אחר זה, שאז וודאי שימות.
 <strong>אמר אביי:</strong> אם עושה אותם <strong>כסידרן</strong> — <strong>מת, שלא כסידרן</strong> — <strong>חליש</strong> <small>[נחלש].</small> ושואלים: <strong>איני</strong> <small>[כן הוא]?</small> <strong>והא</strong> <small>[והרי]</small> אשה אחת שקראו לה <strong>מעורת</strong> <strong>עבדה ליה</strong> <small>[עשתה לו]</small> <strong>לעבדה תלת מינייהו</strong> <small>[שלושה מהם]</small> <strong>ומית</strong> <small>[ומת</small> מהם<small>]!</small> ומשיבים: העבד <strong>ההוא כחוש</strong> וחלוש <strong>הוה</strong> <small>[היה]</small>
 ולכן מת, וסתם אדם רק אם עושה את כולם כסידרם ימות. <strong>שמונה</strong> דברים — <strong>רובן,</strong> כלומר, אם מרבה בהם הרי זה <strong>קשה</strong> לגוף ולנפש, <strong>ומיעוטן יפה, ואלו הן: דרך</strong> — ללכת בדרכים, <strong>ודרך ארץ</strong> (תשמיש), <strong>עושר, ומלאכה</strong> (עבודה), <strong>יין, ושינה, חמין, והקזת דם.</strong>
 <strong>שמונה</strong> דברים <strong>ממעטים את הזרע, ואלו הן: המלח, והרעב, והנתק</strong> (מחלת עור), <strong>בכייה, ושינה על גבי קרקע, וגדגדניות, וכשות</strong> שאוכל <strong>שלא בזמנה, והקזת דם</strong> הנעשית <strong>למטה</strong> בגוף האדם — מזיקה <strong>כפלים</strong> מן הדברים האחרים.
 <strong>תנא</strong> <small>[שנה</small> החכם<small>]:</small> <strong>כשם שקשה</strong> הקזת דם הנעשית <strong>למטה כפלים,</strong> <strong>כך יפה</strong> ומועילה אם עושה אותה <strong>למעלה</strong> — <strong>כפלים. אמר רב פפא:</strong>
## דף ע:
 מה שאמרו <strong>למטה</strong> כוונתו — שמקיז את הדם במקום בגופו שהוא <strong>למטה מן הביצים</strong> (האשכים), <strong>למעלה</strong> כוונתו — <strong>למעלה מן הביצים.</strong>
 שנינו: <strong>וכשות שלא בזמנה</strong> מזיקה. ומביאים: <strong>תנא</strong> <small>[שנה</small> החכם<small>]:</small> <strong>כשם שקשה</strong> לגוף אכילת כשות <strong>שלא בזמנה, כך יפה</strong> כשאוכלה <strong>בזמנה. אמר רב פפא: זמנה</strong> הוא — <strong>תמוז, שלא בזמנה</strong> — <strong>טבת,</strong> ואילו <strong>יומי</strong> <small>[ימי]</small> <strong>ניסן ויומי</strong> <small>[וימי]</small> <strong>תשרי</strong> (באביב ובסתיו) — <strong>לא מעלו</strong> <small>[מועילים]</small> <strong>ולא קשו</strong> <small>[קשים].</small>
 <big>א</big> מעתה חוזרים לפירוש גופי הלכה שבמשנה: <strong>אמר "כתבו גט לאשתי" ואחזו קורדייקוס, וחזר ואמר "אל תכתבו"</strong> — <strong>אין דבריו האחרונים כלום. אמר ר' שמעון בן לקיש:</strong> במקרה שכזה <strong>כותבין ונותנין גט לאלתר</strong> (מייד), אף על פי שעדיין לא נצטללה דעתו ואין ממתינים לו. <strong>ור' יוחנן אמר: אין כותבין אלא לכשישתפה,</strong> כשיעמוד על דעתו.
  ומסבירים את שיטותיהם: <strong>מאי טעמא</strong> <small>[מהו הטעם]</small> של <strong>ריש לקיש?</strong> — <strong>דקתני</strong> <small>[ששנה]</small> במשנה: <strong>אין בדבריו האחרונים כלום</strong> ומשמע שדבריו הראשונים קיימים ונוהגים לפי הוראתו. <strong>ו</strong>לעומת זאת <strong>ר' יוחנן אמר</strong> <small>[</small>יכול היה <small>לומר]</small> <strong>לך</strong> ולפרש כך: <strong>אין בדבריו האחרונים כלום,</strong> הכוונה היא <strong>דלכי מתציל</strong> <small>[שכאשר מצטללת</small> דעתו<small>]</small> <strong>לא צריך למיהדר אימלוכי ביה</strong> <small>[לחזור ולהימלך בו],</small> אלא סומכים על דבריו הראשונים, <strong>ו</strong>אולם <strong>לעולם אין כותבין אלא לכשישתפה.</strong>
 ומסבירים: <strong>במאי קמיפלגי</strong> <small>[במה,</small> באיזה עקרון, <small>הם חלוקים]?</small> — <strong>ריש לקיש מדמי ליה</strong> <small>[מדמה אותו],</small> את זה שאחזו קורדייקוס <strong>לישן,</strong> שהרי אם אמר לכתוב גט, והלך לישון — בוודאי שכותבים את הגט ואין צריך להעירו. <strong>ור' יוחנן מדמי ליה</strong> <small>[מדמה אותו]</small> <strong>לשוטה,</strong> שמאחר שאחזו קורדייקוס אינו ברדעת, ומי שאינו ברדעת אינו יכול לתת גט.
  ושואלים:  <strong>ור' יוחנן נמי לידמיה</strong> <small>[גם כן, שידמה אותו]</small> <strong>לישן!</strong> ומשיבים: <strong>ישן לא מחוסר מעשה,</strong> שאין צריך לעשות מעשה כדי להעירו, אלא מעצמו הוא ניעור, ואילו <strong>האי</strong> <small>[זה],</small> מי שאחזו קורדייקוס, הריהו <strong>מחוסר מעשה</strong> של רפואה.
  ושואלים:  <strong>וריש לקיש נמי נידמייה</strong> <small>[גם כן, שידמה אותו]</small> <strong>לשוטה!</strong> ומשיבים: יש להבדיל, כי <strong>שוטה לא סמיה בידן</strong> <small>[אין סם</small> רפואתו <small>בידינו],</small> שאין בידינו לתקן את פגמו, ולכן בשעת שטותו אין בידו רשות לעשות דבר, ואולם <strong>האי סמיה בידן</strong> <small>[זה,</small> מי שאחזו קורדייקוס, <small>סמו,</small> רפואתו, <small>בידינו],</small> כפי שאמרנו: <strong>בישרא סומקא אגומרי וחמרא מרקא</strong> <small>[בשר אדום</small> שניצלה <small>על גחלים ויין מזוג].</small>
 ושואלים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]</small> שממתינים לו עד שישתפה? <strong>והאמר</strong> <small>[והרי אמר]</small> <strong>רב יהודה אמר שמואל:</strong> מי שחבל בו אדם ו<strong>שחט בו שנים</strong> (שני הסימנים, קנה וושט בצווארו) <strong>או רוב שנים,</strong> והרי אותו אדם עומד למות, ורמז האיש <strong>ואמר "כתבו גט לאשתי"</strong> — <strong>הרי אלו יכתבו ויתנו,</strong>
 <strong>ותניא</strong> <small>[ושנויה</small> ברייתא<small>]</small> כעין זה: <strong>ראוהו</strong> את האיש <strong>מגויד</strong> (איבריו חתוכים) <strong>או צלוב על הצליבה, ורמז ואמר "כתבו גט לאשתי"</strong> — <strong>הרי אלו יכתבו ויתנו!</strong> משמע שאפילו אדם שסופו להגיע למצב של מוות, ואין לו תרופה אפשר לכתוב עבורו גט!
  ודוחים:  <strong>הכי השתא</strong> <small>[כך אתה משווה]?!</small> <strong>התם</strong> <small>[שם]</small> במקרים של השחוט והצלוב <strong>דעתא צילותא</strong> <small>[דעת צלולה]</small> <strong>היא</strong> אצלו, <strong>וכחישותא הוא דאתחילה ביה</strong> <small>[וחולשה היא שהתחילה בו]</small> ולכן איננו יכול לדבר, אבל הוא כברדעת לכל ענין, ואולם <strong>הכא דעתא שגישתא</strong> <small>[כאן דעה משובשת]</small> <strong>היא,</strong> שהרי הוא שוטה בשעה זו, ואי אפשר שיעשה דבר מדעת.
 ושואלים מצד אחר: <strong>ומי</strong> <small>[והאם]</small> <strong>אמר שמואל הכי</strong> <small>[כך]</small> שהשחוט דינו כחי, ויכול לתת גט? <strong>והאמר</strong> <small>[והרי אמר]</small> <strong>רב יהודה אמר שמואל: שחט בו שנים או רוב שנים</strong> <strong>וברח</strong> ולא ראו העדים מה היה סופו — <strong>מעידין עליו</strong> שמת. <strong>ואי סלקא דעתך</strong> <small>[ואם יעלה על דעתך</small> לומר<small>]</small> כי <strong>חי הוא, אמאי</strong> <small>[מדוע]</small> <strong>מעידין עליו</strong> שמת?
 <strong>אמרי</strong> <small>[אומרים]</small> כתשובה לכך: <strong>חי הוא</strong> כעת ומשום כך יכול לתת גט — <strong>ו</strong>אולם <strong>סופו</strong> בוודאי <strong>למות,</strong> ולכן אפשר להעיד עליו בוודאות לאחר זמן שמת.
  ושואלים:  <strong>אלא מעתה,</strong> כיון שנחשב שוודאי הוא מת, <strong>יהא</strong> זה ששחט אותו <strong>גולה על ידו</strong> אם עשה זאת בשגגה! <strong>אלמה תניא</strong> <small>[מפני מה שנויה</small> ברייתא<small>]:</small> <strong>שחט בו</strong> בשגגה <strong>שנים או רוב שנים</strong> כגון שהפיל עליו סכין — <strong>הרי זה אינו גולה?</strong>
 ומשיבים: <strong>הא איתמר עלה</strong> <small>[הרי נאמר על כך],</small> <strong>אמר ר' הושעיא: חיישינן</strong> <small>[חוששים אנו]</small> <strong>שמא הרוח בלבלתו</strong> ונגרמה מיתתו לא מחמת שחיטה בלבד, אלא שהיה גורם נוסף שאינו תלוי ברוצח. <strong>אי נמי</strong> <small>[או גם כן]</small> שמא <strong>הוא,</strong> הנשחט עצמו, <strong>קירב את מיתתו</strong> בכך שפירכס ופירפר.
 <strong>מאי בינייהו</strong> <small>[מה</small> ההבדל <small>ביניהם],</small> בין הסבר זה להסבר זה? <strong>איכא בינייהו</strong> <small>[יש ביניהם]</small> <strong>דשחטיה בביתא דשישא</strong> <small>[ששחט אותו בבית של שיש]</small> <strong>ופירכס</strong> ששם אין רוח המזיקה לו, אבל לדעה האחרת יש לומר שהוא עצמו פירכס וקירב את מיתתו. <strong>אי נמי</strong> <small>[או גם],</small> <strong>דשחטיה בברא</strong> <small>[ששחט אותו בחוץ]</small> <strong>ולא פירכס,</strong> שיש לחשוש לרוח לדעה אחת, אף שהוא לא קירב בעצמו את מיתתו.
 <big>ב</big> שנינו במשנה: <strong>נשתתק, ואמרו לו נכתוב גט לאשתך</strong> והרכין בראשו לאות הסכמה — בודקים אותו שלוש פעמים, אם אמר על דבר שהתשובה לו צריכה להיות "הן" — "הן" ועל דבר שהתשובה לו צריכה להיות "לאו" — "לאו", ונמצא איפוא מתוך כך שהוא בר דעת — כותבים גט. ושואלים: <strong>וליחוש</strong> <small>[ונחשוש]</small> <strong>דלמא שיחיא ד"לאו" "לאו" נקטיה</strong> <small>[שמא תנועה של "לא" "לא" תפסה אותו]</small> והוא מניד כל הזמן בראשו כאומר "לא" אף שאינו מתכוון לכך, <strong>אי נמי שיחיא ד"הן" "הן" נקטיה</strong> <small>[או גם כן</small> שמא <small>תנועה של "כן" "כן" תפסה אותו]?</small>
 <strong>אמר רב יוסף בר מניומי אמר רב נחמן: דאמרינן ליה</strong> <small>[שאומרים אנו לו]</small> דברים <strong>בסירוגין,</strong> כלומר, שואלים אותו פעם דברים שצריך לענות עליהם "הן" ופעם אחרת דברים שצריך לענות עליהם "לא".
  ושואלים:  <strong>וליחוש דלמא שיחיא</strong> <small>[ונחשוש שמא תנועה]</small> של <strong>סירוגין</strong> <strong>נקטיה</strong> <small>[תפסה אותו]</small> שפעם מנענע בראשו כאומר "כן" ופעם כאומר "לא"! ומשיבים: <strong>דאמרינן ליה</strong> <small>[שאומרים אנו לו],</small> שואלים אותו דברים שצריך להשיב עליהם <strong>חד "לאו" ותרין "הן"</strong> <small>[</small>פעם <small>אחת "לא", ושתי</small> פעמים <small>"כן"],</small> <strong>ותרין "לאו" וחד "הן"</strong> <small>[ופעמיים "לא" ו</small>פעם <small>אחת "כן"].</small> ובאופן שכזה, אם עונה כראוי על הכל אין לחשוש שמא היתה זו סתם תנועת הראש.
 <strong>דבי</strong> <small>[בבית</small> מדרשו<small>]</small> של <strong>ר' ישמעאל תנא</strong> <small>[שנה]:</small> <strong>אומרים לו</strong> בשאלה אם רוצה <strong>דברים של ימות החמה</strong> <strong>בימות הגשמים, ושל ימות הגשמים בימות החמה</strong> כדי לבדוק האם דעתו צלולה.
  ושואלים:  <strong>מאי ניהו</strong> <small>[מה הם]</small> דברים אלה? <strong>אילימא</strong> <small>[אם תאמר]</small> ששואלים אותו אם הוא רוצה <strong>גלופקרי</strong> <small>[מעיל חם]</small> בימות החמה <strong>ו</strong>כן <strong>סדיני</strong> <small>[סדין דק]</small> בימות הגשמים, והוא עונה שרוצה — אין בזה הוכחה שאין הוא בר דעת, שיש לומר: <strong>ליחוש דלמא קורא אחדיה</strong> <small>[נחשוש שמא קור אחז אותו]</small> אף שהוא ימות החמה, <strong>אי נמי חמה אחדיה</strong> <small>[גם כן חום תפס אותו]</small> בימות הגשמים, ומה שמשיב כך אינו סימן שאינו מבין, אלא שמא הוא מרגיש קור וחום באותה שעה, אבל דעתו צלולה!
## דף עא.
 <strong>אלא</strong> הכוונה היא ששואלים אותו <strong>בפירי</strong> <small>[בפירות]</small> שאינם מצויים באותה עונה של השנה.
 <big>א</big> <strong>אמר רב כהנא אמר רב: חרש שיכול לדבר מתוך הכתב,</strong> שיודע לבטא את רצונו בכתיבה — <strong>כותבין ונותנין גט לאשתו</strong> על פי כתיבתו. <strong>אמר רב יוסף: מאי קא משמע לן</strong> <small>[מה השמיע לנו</small> בכך<small>]?</small> הלא <strong>תנינא</strong> <small>[שנינו]:</small> מי שהיה פיקח ו<strong>נשתתק</strong> ואינו יכול לדבר, <strong>ואמרו לו "נכתוב גט לאשתך" והרכין בראשו, בודקין אותו שלשה פעמים, אם אמר על "לאו" "לאו" ועל "הן" "הן"</strong> — <strong>הרי אלו יכתבו ויתנו.</strong> משמע שלא הדיבור הוא העיקר אלא אם יכול להודיע רצונו בכל דרך אחרת — די בכך!
 <strong>אמר ליה</strong> <small>[לו]</small> <strong>ר' זירא:</strong> לגבי <strong>אלם קאמרת</strong> <small>[אתה אומר]?</small> <strong>שאני</strong> <small>[שונה]</small> <strong>אלם</strong> שברור שיש לו דעת. <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מדבר ואינו שומע</strong> — <strong>זהו חרש, שומע ואינו מדבר</strong> — <strong>זהו אלם, וזה וזה הרי הן כפקחין לכל דבריהם.</strong> ו"חרש" האמור בדרך כלל בדברי חכמים ובדברי רב כהנא כאן, הוא מי שאינו שומע ואינו מדבר.
  ושואלים:  <strong>וממאי</strong> <small>[וממה,</small> מהיכן יודעים<small>]</small> ש<strong>מדבר ואינו שומע זהו חרש, שומע ואינו מדבר זהו אלם?</strong> — <strong>דכתיב</strong> <small>[שנאמר]:</small> <strong>"ואני כחרש לא אשמע וכאלם לא יפתח פיו"</strong> (תהלים לח, יד). <strong>ואי בעית אימא</strong> <small>[ואם תרצה אמור],</small> <strong>כדאמרי אינשי</strong> <small>[כפי שאומרים אנשים]</small> שאילם הוא כעין ראשי התיבות <strong>אישתקיל מילוליה</strong> <small>[נלקח דיבורו].</small>
 <strong>אמר ר' זירא: אי קשיא</strong> <small>[אם קשה]</small> <strong>לי</strong> בדברי רב כהנא <strong>הא קשיא</strong> <small>[זה קשה]</small> <strong>לי,</strong> <strong>דתניא</strong> <small>[ש</small>כן <small>שנינו</small> בברייתא<small>],</small> נאמר לגבי עונשו של מי שנתבע להעיד ולא העיד: <strong>"אם לוא יגיד</strong> ונשא עוונו<strong>"</strong> (ויקרא ה, א) — ולמדו מכאן: <strong>פרט לאלם שאינו יכול להגיד</strong> (להעיד), שאינו מביא את הקרבן האמור בענין. ויש לשאול: <strong>אמאי</strong> <small>[מדוע]</small> אינו יכול להעיד? <strong>הא</strong> <small>[הרי]</small> <strong>יכול להגיד מתוך הכתב!</strong> משמע מכאן שהגדה בכתב אינה נחשבת כהגדה!
 <strong>אמר ליה</strong> <small>[לו]</small> <strong>אביי:</strong> <strong>עדות קאמרת</strong> <small>[אומר אתה]?</small> <strong>שאני</strong> <small>[שונה]</small> <strong>עדות, דרחמנא אמר</strong> <small>[שהתורה אמרה]:</small> <strong>"מפיהם"</strong> (ראה דברים יז, ו) וההדגשה היא — דווקא מפי העדים <strong>ולא מפי כתבם.</strong> ואם כן יש בענין זה גזירת הכתוב, שאינה נוגעת לשאלה האם בכלל סומכים על כתיבה כדיבור.
 <strong>מיתיבי</strong> <small>[מקשים]</small> על כך ממה ששנינו בברייתא: <strong>כשם שבודקין אותו,</strong> את מי שנשתתק, <strong>לגיטין, כך בודקין אותו למשאות ולמתנות</strong> (קניה ומכירה, ענייני מסחר), <strong>ולעדיות,</strong> <strong>ולירושות; קתני מיהת</strong> <small>[שנה על כל פנים</small> שם<small>]</small> <strong>"עדיות"!</strong> משמע שהוא יכול להעיד אף שאינו מדבר!
 <strong>אמר רב יוסף בר מניומי אמר רב ששת:</strong> אין הכוונה לסתם עדות אלא <strong>בעדות אשה,</strong> שמעיד שמת בעלה, <strong>דאקילו</strong> <small>[שהקילו]</small> <strong>בה רבנן</strong> <small>[חכמים]</small> באופנים שונים, כדי שתוכל להינשא.
  ומקשים:  <strong>והא קתני</strong> <small>[והרי שנה]</small> <strong>"ירושות"!</strong> ואנו מבינים שמדובר שמעיד אותו אדם מי הוא היורש בנחלה של אדם אחר, ולענין זה יש צורך בעדות גמורה! <strong>אמר ר' אבהו:</strong> שם מדובר לגבי <strong>ירושת בנו הבכור,</strong> כלומר, שאינו מעיד על נכסי אחרים, אלא שאומר שאחד מן הבנים שלו הוא בנו הבכור, ואין זו עדות אלא כחלוקת נכסים השייכים לו עצמו.
  ומוסיפים להקשות: <strong>קתני מיהת</strong> <small>[שנה על כל פנים]</small> בברייתא <strong>"למשאות ולמתנות", מאי לאו</strong> <small>[האם לא]</small> שהוא יכול להעיד על משאות ומתנות <strong>לעלמא</strong> <small>[לעולם,</small> לאחרים<small>]?</small> ומשיבים: <strong>לא, לדידיה</strong> <small>[לעצמו]</small> לומר שכאשר הוא נושא ונותן בודקים אותו אם יש בו דעת, ולא לענין עדות.
 <strong>מיתיבי</strong> <small>[מקשים],</small> ממה ששנינו: <strong>חרש, לא הלכו בו אחר רמיזותיו ואחר קפיצותיו ואחר כתב ידו אלא</strong> בקניה ומכירה <strong>במטלטלין, אבל לא לגיטין.</strong> וקשה על דברי רב כהנא המתיר הוראה של חרש בכתב לגבי גיטין!
  ומשיבים:  <strong>תנאי</strong> <small>[</small>מחלוקת <small>תנאים]</small> <strong>היא,</strong> <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר רבן שמעון בן גמליאל: במה דברים אמורים</strong> שאין סומכים על כתבו של חרש בגיטין — <strong>בחרש מעיקרו, אבל</strong> אם היה <strong>פיקח ונתחרש</strong> אחר כך — <strong>הוא כותב</strong> את הגט <strong>והן חותמין.</strong> וכדעתו סבור רב כהנא.
  ושואלים:  <strong>וחרש מעיקרו לא,</strong> אינו יכול לתת גט? הלא <strong>כשם שכונסה ברמיזה,</strong> כלומר, כשם שקידש ונשא את האשה בלא דיבור הפה, אלא ברמיזה בלבד <strong>כך מוציאה ברמיזה!</strong>
 ומשיבים: <strong>אי</strong> <small>[אם]</small> מדובר <strong>באשתו,</strong> <strong>הכי נמי</strong> <small>[כך הוא גם כן]</small> שיכול לגרש אותה על פי רמיזה, שהרי גם נישואיו לא היו נישואין גמורים, אבל <strong>הכא במאי עסקינן</strong> <small>[כאן במה אנו עוסקים]</small> — <strong>ב</strong>קידש את <strong>יבמתו</strong> ורוצה לגרשה.
 ושואלים: <strong>יבמתו ממאן</strong> <small>[ממי]?</small> <strong>אילימא</strong> <small>[אם תאמר]</small> ש<strong>נפלה ליה</strong> <small>[לו]</small> <strong>מאחיו</strong> שהיה גם הוא <strong>חרש,</strong> הלא <strong>כשם שכניסתה</strong> (נישואיה) היו <strong>ברמיזה כך יציאתה ברמיזה! אלא</strong> צריך לומר ש<strong>נפלה ליה</strong> <small>[לו]</small> <strong>מאחיו פיקח</strong> שנישואיה היו נישואים גמורים, וחובת הייבום שלו היא מן התורה, ואילו מעשיו של החרש כשרים רק מדברי חכמים.
 <strong>ואיבעית אימא</strong> <small>[ואם תרצה אמור]:</small> <strong>לעולם</strong> תפרש ש<strong>נפלה ליה</strong> <small>[לו]</small> <strong>מאחיו חרש, וגזירה</strong> גזרו חכמים ביבמה מ<strong>אחיו חרש, אטו</strong> <small>[משום]</small> יבמה שנפלה לו מ<strong>אחיו פיקח.</strong>
 ומקשים: <strong>אי הכי</strong> <small>[אם כך]</small> אתה אומר, שגזרו חכמים בחרש משום פיקח, <strong>אשתו נמי</strong> <small>[גם כן]</small> נגזור שלא יוכל החרש לגרשה בגט! ומשיבים: <strong>יבמתו ביבמתו מיחלפא</strong> <small>[מתחלפת],</small> שאפשר שלא ידעו אם היא יבמתו מאח פיקח או מאח חרש, אבל <strong>אשתו ביבמתו לא מיחלפא</strong> <small>[מתחלפת],</small> ואין מקום לגזור בדבר.
  ושואלים:  <strong>ומי גזרינן</strong> <small>[והאם גוזרים אנו]</small> לגבי אחיו ה<strong>חרש אטו</strong> <small>[משום]</small> אחיו ה<strong>פיקח?</strong>
## דף עא:
 <strong>והתנן</strong> <small>[והרי שנינו</small> במשנה<small>]:</small> <strong>שני אחין חרשין</strong> שנישואיהם תקפים רק מדברי סופרים, שהיו <strong>נשואין שתי אחיות פיקחות, או</strong> שהיו נשואים <strong>שתי אחיות חרשות, או</strong> שהיו נשואים <strong>שתי אחיות אחת פיקחת ואחת חרשת, וכן</strong> אם היו <strong>שתי אחיות חרשות</strong> שנישואיהן תקפים רק מדברי סופרים <strong>נשואות לשני אחין פיקחין, או לשני אחין חרשין, או לשני אחין</strong> שהיה <strong>אחד פיקח ואחד חרש</strong> — <strong>הרי אלו פטורות מן החליצה ומן היבום,</strong> שהיבמה פטורה לגמרי מדין יבום משום שהיא אחות אשתו של היבם, ואסורה עליו כערוה.
 <strong>ואם היו</strong> שתי הנשים <strong>נכריות</strong> (זרות), כלומר, שאינן קרובות זו לזו ואין איסור ערוה בנישואי שתיהן — <strong>יכנסו,</strong> יכול האח הנשאר לכנוס אותן, <strong>ואם רצו להוציאן</strong> (לגרשן) אחר היבום על ידי גט — <strong>יוציאו.</strong> וכיון שנאמרו הדברים כהלכה כללית, משמע שאף האח החרש יכול להוציא את יבמתו (אשת אחיו החרש) בגט, ואין אנו גוזרים באח חרש משום אח פיקח!
 <strong>אלא, מחוורתא כדשנין מעיקרא</strong> <small>[מחוור,</small> ברור, <small>כפי שתירצנו מתחילה]</small> שמדובר ביבמה שנפלה לפני חרש מעיקרו מאחיו הפיקח. ומדוע להעמיד את דברי רב כהנא בשם רב כדעת רבן שמעון בן גמליאל דווקא?
  ש<strong>אמר ר' יוחנן: חלוקין עליו חביריו על רבן שמעון בן גמליאל,</strong> וסבורים שאין סומכים כלל על כתבו של החרש.
 <strong>אמר אביי, אף אנן נמי תנינא</strong> <small>[אנו גם כן שנינו]</small> שאין תקנה על ידי כתיבה: אשה ש<strong>נישטת</strong> (השתטתה, השתגעה) אחרי שהתחתנה — <strong>לא יוציא,</strong> שאסרו חכמים לגרש אותה. אם <strong>נתחרש הוא</strong> הבעל <strong>או נשתטה</strong> הוא — <strong>לא יוציא עולמית.</strong> ודנים: <strong>מאי</strong> <small>[מה</small> פירוש<small>]</small> מה טעם ההדגשה <strong>"עולמית"? לאו</strong> <small>[האם לא]</small> מדובר <strong>אף על גב</strong> <small>[אף על פי]</small> ש<strong>יכול לדבר מתוך הכתב,</strong> ובכל זאת אינו יכול לגרש?
 <strong>אמר רב פפא: אי לאו דאשמועינן</strong> <small>[אם לא שהשמיע לנו]</small> <strong>ר' יוחנן</strong> שיש כאן מחלוקת, <strong>הוה אמינא</strong> <small>[היינו אומרים]</small> ש<strong>רבן שמעון בן גמליאל</strong> רק <strong>לפרושי טעמא</strong> <small>[לפרש</small> את <small>הטעם]</small> של ה<strong>תנא קמא</strong> <small>[הראשון]</small> <strong>הוא דאתא</strong> <small>[שבא]</small> ואינו חולק עליו וסומכים על הכתיבה של פיקח שנתחרש, <strong>ומאי</strong> <small>[ומה</small> פירוש<small>]</small> <strong>"עולמית"?</strong> אין הכוונה שאף מתוך הכתב לא יוכל לצוות לכתוב גט, אלא <strong>אף על גב דחזינא ליה דחריף</strong> <small>[אף על פי שאנו רואים בו ש</small>הוא <small>חריף</small> ומבין<small>]</small> בכל זאת אין סומכים על הבנתו ורמזיו, אבל בכתב — כשר.
 <strong>אי נמי</strong> <small>[או גם כן]</small> הדגישה הברייתא "עולמית" דווקא בבעל שנתחרש או נשתטה, <strong>לכ</strong> פי שאמר <strong>ר' יצחק,</strong> ש<strong>אמר ר' יצחק: דבר תורה שוטה מתגרשת, מידי דהוה</strong> <small>[כפי שהוא</small> הדין<small>]</small> <strong>אפיקחת</strong> <small>[על,</small> לגבי <small>פיקחת]</small> שמתגרשת <strong>בעל כרחה,</strong> שכשם שאין צורך בדעתה כשהיא פיקחת, כך אף כשאין בה דעת כלל — יכול בעלה לגרשה.
 <strong>ומה טעם אמרו</strong> חכמים <strong>אינה מתגרשת</strong> — כדי <strong>שלא ינהגו בה מנהג הפקר,</strong> שאם אינה נשואה ואין בעלה שומרה והיא עצמה אינה בת דעת לשמור עצמה, תיעשה כהפקר לכל חוטא. אולם בעל חרש או שוטה אף מדין תורה אינו יכול לגרש, ולכן הדגישה הברייתא "עולמית".
 <big>א משנה</big> <strong>אמרו לו</strong> לבעל <strong>"נכתוב גט לאשתך"? ואמר להן "כתובו",</strong> ו<strong>אמרו</strong> אותם אנשים <strong>לסופר וכתב, ולעדים וחתמו, אף על פי שכתבוהו וחתמוהו ונתנוהו לו, וחזר</strong> הוא עצמו <strong>ונתנו לה</strong> — <strong>הרי הגט בטל, עד שיאמר</strong> הוא עצמו <strong>לסופר "כתוב" ולעדים "חתומו".</strong>
 <big>ב גמרא</big> מן המשנה מדייקים: <strong>טעמא</strong> <small>[הטעם,</small> דווקא<small>]</small> ש<strong>לא אמר</strong> להם <strong>"תנו</strong> גט לאשתי <strong>",</strong> ומשום כך הגט פסול, שהרי אמר להם במפורש לכתוב, <strong>הא</strong> <small>[הרי]</small> אם אמר <strong>"תנו"</strong> ואמרו לסופר לכתוב ולעדים לחתום — <strong>נותנין,</strong> <strong>מני</strong> <small>[</small>שיטת <small>מי היא]?</small> שיטת <strong>ר' מאיר היא,</strong> ש<strong>אמר: מילי מימסרן</strong> <small>[דברים נמסרים]</small> <strong>לשליח,</strong> כלומר, אדם יכול למנות שליח לא רק לעשות מעשה עבורו, אלא גם לתת לשליח הוראה ("דברים") והשליח יכול לומר לאחרים לעשות.
 <strong>אימא סיפא</strong> <small>[אמור</small> את <small>הסוף</small> של המשנה<small>]:</small> <strong>"עד שיאמר לסופר כתוב ולעדים חתומו",</strong> אם כן <strong>אתאן</strong> <small>[הגענו]</small> <strong>ל</strong>שיטת <strong>ר' יוסי,</strong> ש<strong>אמר: מילי</strong> <small>[דברים]</small> <strong>לא מימסרן</strong> <small>[נמסרים]</small> <strong>לשליח.</strong>
 ותמוה: וכי <strong>רישא</strong> <small>[ראש,</small> תחילת<small>]</small> המשנה כשיטת <strong>ר' מאיר וסיפא</strong> <small>[והסוף]</small> כשיטת <strong>ר' יוסי?</strong> ומשיבים: <strong>אין</strong> <small>[כן],</small> <strong>רישא</strong> <small>[הראש]</small> כשיטת <strong>ר' מאיר וסיפא</strong> <small>[והסוף]</small> כשיטת <strong>ר' יוסי</strong> אף שדבר כזה אינו רגיל, מכל מקום אפשר שיהיו במשנה שתי שיטות.
 <strong>אביי אמר:</strong> כל המשנה <strong>כולה</strong> כשיטת <strong>ר' מאיר היא, והכא במאי עסקינן</strong> <small>[וכאן במה אנו עוסקים]</small> — ש<strong>לא אמר "תנו"</strong> שאם היה אומר "תנו" היה מועיל. ומקשים: <strong>אי הכי</strong> <small>[אם כך],</small> <strong>"עד שיאמר תנו" מיבעי ליה</strong> <small>[היה צריך לו</small> לומר<small>],</small> שהרי די בכך כדי להכשיר את הגט, ולא כפי שיש במשנה "עד שיאמר לסופר"!
 <strong>אלא</strong> יש לומר: <strong>הכא במאי עסקינן</strong> <small>[כאן במה אנו עוסקים]</small> — ש<strong>לא אמר לבי תלתא</strong> <small>[לשלושה]</small> אלא אמר לשנים, ושנים דינם כעדים ולא כבית דין, ואינם יכולים להורות לאחרים לכתוב גט, אף אם אמר להם "תנו", אלא הם עצמם צריכים לעשות זאת. ומקשים: <strong>אי הכי</strong> <small>[אם כך]</small> גם אז לשון המשנה אינה מדוייקת, שהרי <strong>"עד שיאמר לשלשה" מיבעי ליה</strong> <small>[צריך היה לו</small> לומר<small>]!</small>
 <strong>אלא</strong> יש לומר באופן אחר: כל המשנה <strong>כולה</strong> כשיטת <strong>ר' יוסי היא, והכא במאי עסקינן</strong> <small>[וכאן במה אנו עוסקים]</small> — ש<strong>לא אמר</strong> במפורש לשליחיו <strong>"אמרו</strong> לסופר ויכתוב
 <strong>".</strong> ומקשים: <strong>אי הכי</strong> <small>[אם כך]</small> הלשון <strong>"עד שיאמר</strong> לסופר <strong>"</strong>אינה נכונה, אלא: עד שיאמר <strong>"אמרו" מיבעי ליה</strong> <small>[צריך היה לו</small> לומר<small>]!</small>
 <strong>ועוד,</strong> יש להקשות לגופו של התירוץ: <strong>מי</strong> <small>[האם]</small> <strong>מודה ר' יוסי באומר "אמרו"</strong> שהגט כשר? <strong>והתנן</strong> <small>[והרי שנינו</small> במשנה<small>]:</small> אם היתה עדות לגבי <strong>כתב סופר</strong> המעיד שהוא כתבו, <strong>ו</strong>חתימת <strong>עד</strong> אחד — הרי זה גט <strong>כשר, ואמר ר' ירמיה:</strong> לא כתב סופר אלא דווקא <strong>חתם סופר שנינו,</strong> שחתומים שנים בגט, הסופר ועד אחר שעימו, <strong>ואמר רב חסדא</strong> על כך: <strong>מתניתין</strong> <small>[משנתנו</small> זו<small>]</small> המכשירה חתימת סופר כעד על הגט <strong>מני</strong> <small>[</small>כשיטת <small>מי היא]?</small>
## דף עב.
 <strong>ר' יוסי היא,</strong> ש<strong>אמר: מילי</strong> <small>[דברים]</small> <strong>לא מימסרן</strong> <small>[נמסרים]</small> <strong>לשליח</strong> ואין לחשוש שהסופר חתם במקום אדם אחר שמינה הבעל.
 <strong>ואי סלקא דעתך</strong> <small>[ואם עולה על דעתך]</small> לומר כי <strong>מודה ר' יוסי באומר "אמרו",</strong> אם כן <strong>נפיק מינה חורבא</strong> <small>[יוצא מזה נזק,</small> מכשול<small>],</small> <strong>דזימנין דאמר להו</strong> <small>[שפעמים שאומר להם]</small> <strong>לשנים "אמרו לסופר ויכתוב ולפלוני ופלוני ויחתמו", ומשום כיסופא</strong> <small>[בושתו]</small> של ה<strong>סופר</strong> שנעלב משום שאין סומכים על מהימנותו שיוכל לחתום כעד, <strong>חיישי ומחתמי ליה</strong> <small>[חוששים ומחתימים אותו],</small> <strong>ו</strong>הרי הבעל <strong>לא אמר הכי</strong> <small>[כך],</small> ובמקרה זה בטל הגט, שהרי שינו מדעת המשלח.
 <strong>אלא</strong> אין חוששים לכך משום שר' יוסי אינו מודה אף באומר "אמרו", ואם כן <strong>מחוורתא</strong> <small>[מחוור],</small> כפי שאמרנו כי <strong>רישא</strong> <small>[הראש</small> תחילת המשנה<small>]</small> כשיטת <strong>ר' מאיר וסיפא</strong> <small>[והסוף]</small> כשיטת <strong>ר' יוסי.</strong>
 <strong>רב אשי אמר:</strong> כל המשנה <strong>כולה ר' יוסי היא,</strong> שאין כלל שליחות בדברים, <strong>ו</strong>בלשון <strong>לא מיבעיא קאמר</strong> <small>[נצרכה אמר],</small> וכוונתו: <strong>לא מבעיא היכא</strong> <small>[נצרכה</small> לומר <small>במקום]</small> ש<strong>לא אמר "תנו", אלא אפילו אמר "תנו"</strong> — <strong>לא</strong> כשר הגט; <strong>ולא מבעיא היכא</strong> <small>[נצרכה</small> לומר <small>במקום]</small> ש<strong>לא אמר לבי תלתא</strong> <small>[לשלושה],</small> <strong>אלא אפילו אמר לבי תלתא</strong> <small>[לשלושה]</small> — <strong>לא; ולא מיבעיא היכא</strong> <small>[נצרכה</small> לומר <small>במקום]</small> ש<strong>לא אמר "אמרו" אלא אפילו אמר "אמרו"</strong> — <strong>נמי</strong> <small>[גם כן]</small> <strong>לא.</strong>
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רב אשי</strong> שלא התיר רב יוסי אף באמירת "אמרו". ששנינו: <strong>כתב סופר</strong> את הגט <strong>לשמה וחתמו עדים לשמה, אף על פי שכתבוהו וחתמוהו ונתנוהו לו</strong> לבעל <strong>ונתנו לה</strong> — <strong>הרי הגט בטל, עד שישמעו קולו שיאמר לסופר "כתוב" ולעדים "חתומו".</strong>
 ומדברי הברייתא מדייקים: מה שנאמר <strong>"ישמעו"</strong> — <strong>לאפוקי ממאן דאמר</strong> <small>[בא להוציא מ</small>דברי <small>מי שאומר]:</small> <strong>מודה ר' יוסי באומר "אמרו",</strong> אלא צריך שישמעו את הבעל עצמו. ומה שנאמר בה <strong>"קולו"</strong> — <strong>לאפוקי</strong> <small>[להוציא]</small> <strong>מ</strong>דברי <strong>רב כהנא אמר רב</strong> שאפשר לעשות זאת על ידי כתיבה, אלא דווקא בשמיעת הקול.
 <big>א משנה</big> האומר לאשתו "הרי <strong>זה גיטיך אם מתי</strong> (אמות)", או <strong>"</strong>הרי <strong>זה גיטיך</strong> אם לא אתרפא <strong>מחולי זה",</strong> או <strong>"זה גיטיך לאחר מיתה"</strong> — <strong>לא אמר</strong> (אין בדבריו) <strong>כלום,</strong> כיון שאין גט חל לאחר מיתה. ואולם אם אמר <strong>"</strong>הרי זה גיטך <strong>מהיום אם מתי",</strong> או <strong>"</strong>הרי זה גיטך <strong>מעכשיו אם מתי"</strong> — <strong>הרי זה גט,</strong> שהרי קבע תנאי שבשעת מותו יחול הגט למפרע מהיום או מעכשיו.
 אם אמר <strong>"מהיום ולאחר מיתה"</strong> — הרי זה ספק, אם עיקר כוונתו שיחול הגט מהיום — והרי הוא גט כשר, או שעיקר כוונתו שיחול לאחר מיתה — ואינו גט ודנים אותו שהוא <strong>גט ואינו גט</strong> גמור. <strong>ו</strong>משום כך <strong>אם מת</strong> ולא היו לו בנים, ונפלה האשה לפני יבם — <strong>חולצת,</strong> שמא לא היה זה גט והריהי ככל יבמה שאינה יכולה להינשא לאחר עד שיחלוץ לה היבם, <strong>ולא מתייבמת,</strong> שמא גט כשר היה, והריהי גרושת האח שאסורה ליבם.
 אם אמר <strong>"זה גיטיך מהיום אם מתי מחולי זה", ועמד</strong> מחוליו <strong>והלך בשוק, וחלה ומת</strong> אחר כך — <strong>אומדין אותו, אם מחמת חולי הראשון מת</strong> — <strong>הרי זה גט,</strong> שהרי נתקיים התנאי, <strong>ואם לאו</strong> <small>[לא]</small> שאומדים שנתרפא בינתיים מחולי זה, ומפני חולי אחר מת — <strong>אינו גט.</strong>
 <big>ב גמרא</big> שנינו במשנה: "זה גיטך אם מתי" אינו גט, ומדייקים: <strong>אלמא</strong> <small>[מכאן</small> יוצא<small>]</small> שהאומר <strong>"אם מתי" כ</strong>אומר <strong>"לאחר מיתה" דמי</strong> <small>[נחשב].</small> <strong>והדר תני</strong> <small>[וחזר ושנה]</small> בהמשך המשנה: אם אמר <strong>"מהיום אם מתי"</strong> או <strong>"מעכשיו אם מתי"</strong> — הרי זה גט, <strong>אלמא</strong> <small>[מכאן]</small> שהלשון <strong>"אם מתי" לאו</strong> <small>[לא]</small> <strong>כ"לאחר מיתה" דמי</strong> <small>[נחשבת],</small> שהרי מייד אחר כך שנינו "מהיום ולאחר מיתה" גט ואינו גט. ואם כן, סותרים הדיוקים הללו זה את זה!
 <strong>אמר אביי:</strong> הביטוי <strong>"אם מתי"</strong> — <strong>שתי לשונות משמע: משמע כ"מעכשיו"</strong> והריהו משמש כביטוי של תנאי: שאם ימות יתקיים הגט משעת נתינתו. <strong>ומשמע "כלאחר מיתה",</strong> והריהו משמש כביטוי של זמן: כאשר ימות יהא זה גט.
 אם <strong>אמר לה "מהיום"</strong> — <strong>כמאן</strong> <small>[כמו]</small> ש<strong>אמר לה</strong> <strong>"מעכשיו" דמי</strong> <small>[נחשב]</small> ו"אם מתי" הוא ביטוי של תנאי, ובתחילת המשנה ש<strong>לא אמר לה "מהיום"</strong> — <strong>כמאן</strong> <small>[כמו]</small> ש<strong>אמר לה "לאחר מיתה" דמי</strong> <small>[נחשב],</small> שכוונתו שיחול הגט לאחר מותו בלבד.
 <big>ג</big> שנינו במשנה: האומר <strong>"זה גיטך אם מתי"</strong> — <strong>לא אמר כלום. אמר רב הונא: ו</strong>בכל זאת אם מת בעלה בלא בנים, אשה זו <strong>חולצת</strong> ולא מתייבמת, שמא גט הוא.
  ומקשים:  <strong>והא</strong> <small>[והרי]</small> בלשון <strong>"לא אמר כלום" קתני</strong> <small>[שנה]</small> במשנה, ומשמע שאין הוא גט כלל! ומתרצים: כוונת המשנה היא ש<strong>לא אמר כלום</strong> ולא הועילו דבריו לתקנתה כלל כיון <strong>דאסירא לעלמא</strong> <small>[שאסורה לכל]</small> ככל יבמה, <strong>וליבם נמי אסירא</strong> <small>[גם כן אסורה]</small> שמא בכל זאת הריהו גט.
  ומקשים:  <strong>והא מדסיפא</strong> <small>[והרי מתוך שבסופה</small> של המשנה<small>]</small> שנה שבמקרה של ספק <strong>חולצת, מכלל</strong> הדברים נשמע <strong>דרישא יבומי נמי מיבמה</strong> <small>[ש</small>במקרה <small>בראשה מתייבמת גם כן],</small> שאין ספק בדבר שאין הוא גט! ומשיבים: אין להקשות מכאן על רב הונא שכן <strong>מתניתין</strong> <small>[משנתנו]</small> <strong>כ</strong>דעת <strong>רבנן</strong> <small>[חכמים]</small> היא, הסבורים שהגט אינו חל כלל וכלל, והאשה מתייבמת.
 <strong>ו</strong>אילו <strong>רב הונא</strong> לא פירש את דברי המשנה, אלא בא להשמיע הלכה והוא <strong>אמר כ</strong>דעת <strong>ר' יוסי,</strong> שאמר בכלל: <strong>זמנו של שטר מוכיח עליו.</strong> ומשום כך, אם זמנו של הגט הוא מעכשיו — משמע שהוא רוצה שיחול הגט מעכשיו, גם אם לא נאמר הדבר במפורש בשטר.
  ומקשים:  <strong>אי</strong> <small>[אם]</small> כשיטת <strong>ר' יוסי</strong> — <strong>חליצה נמי</strong> <small>[גם כן]</small> <strong>לא ת</strong> <strong>יבעי</strong> <small>[תצטרך],</small> שהרי לדעתו גט זה הוא גט גמור ואינה עומדת כלל ליבום! <strong>וכי תימא</strong> <small>[ואם תאמר]</small> <strong>מספקא ליה</strong> <small>[מסופק לו]</small> <strong>לרב הונא אי הלכתא</strong> <small>[אם הלכה]</small> <strong>כ</strong>שיטת <strong>ר' יוסי או אין הלכה כ</strong>שיטת <strong>ר' יוסי</strong> ומשום כך החמיר כשתי השיטות, לומר שחולצת (שמא הלכה כר' יוסי) ולא מתייבמת (שמא הלכה כחכמים) — על כך יש להקשות: <strong>ומי מספקא ליה</strong> <small>[והאם מסופק לו]?</small>
 <strong>והא</strong> <small>[והרי]</small> <strong>רבה בר אבוה חלש</strong> <small>[חלה],</small> <strong>עול לגביה</strong> <small>[נכנסו אליו]</small> <strong>רב הונא ורב נחמן, אמר ליה</strong> <small>[לו]</small> <strong>רב הונא לרב נחמן: בעי מיניה</strong> <small>[שאל ממנו]</small> <strong>מרבה בר אבוה</strong> שאלה זו: <strong>הלכה כ</strong>שיטת <strong>ר' יוסי או אין הלכה</strong> כשיטתו? <strong>אמר ליה</strong> <small>[לו]</small> רב נחמן לרב הונא: <strong>טעמא</strong> <small>[הטעם]</small> של <strong>ר' יוסי לא ידענא</strong> <small>[אינני יודע],</small> <strong>הלכה איבעי מיניה</strong> <small>[אשאל ממנו]?</small> <strong>אמר ליה</strong> <small>[לו]</small> רב הונא: <strong>את בעי מיניה</strong> <small>[אתה שאל ממנו]</small> מהי <strong>הלכה,</strong> <strong>וטעמיה</strong> <small>[וטעמו]</small> של <strong>ר' יוסי אנא אמינא</strong> <small>[אני</small> <strong>אומר]</strong> <strong>לך</strong> אחר כך.
 <strong>בעי מיניה</strong> <small>[שאל ממנו]</small> רב נחמן את רבה בר אבוה שאלה זו. <strong>אמר ליה</strong> <small>[לו]:</small> <strong>הכי</strong> <small>[כך]</small> <strong>אמר רב: הלכה כר' יוסי. לבתר דנפק</strong> <small>[לאחר שיצא]</small> <strong>אמר ליה</strong> <small>[לו]</small> רב הונא לרב נחמן: <strong>היינו טעמא</strong> <small>[זהו הטעם]</small> של <strong>ר' יוסי, דקסבר</strong> <small>[שהוא סבור]:</small> <strong>זמנו של שטר מוכיח עליו</strong> שכוונת כותב השטר שיחול השטר מאותו הזמן. ומכאן שברור שרב הונא סבור שהלכה כר' יוסי, שוודאי קיבל את דעת רבו המובהק, רב! <strong>אלא</strong> כך צריך לומר, <strong>מספקא ליה</strong> <small>[מסופק לו]</small> לרב הונא
## דף עב:
 <strong>אי</strong> <small>[אם]</small> מה ש<strong>אמר ר' יוסי</strong> שכל שטר חל מן הזמן הכתוב בו הוא גם כאשר הוסיף תנאי <strong>בעל פה</strong> בשעת מסירת השטר, <strong>אי</strong> <small>[או]</small> <strong>לא אמר</strong> במקרה שכזה.
  ושואלים:  <strong>ומי מספקא ליה</strong> <small>[והאם מסופק לו</small> הדבר<small>]?</small> <strong>והתנן</strong> <small>[והרי שנינו</small> במשנה<small>]:</small> האומר לאשה <strong>"הרי זה גיטך אם לא באתי מכאן ועד שנים עשר חדש", ומת בתוך שנים עשר חדש</strong> — <strong>אינו גט</strong> כיון שאין גט חל לאחר מיתה, וחייבת ביבום אם אין לבעלה בנים. <strong>ותני עלה</strong> <small>[ושנינו עליה]:</small> אבל <strong>רבותינו</strong> חולקים והם התירוה להינשא בתורת גרושה, ואינה זקוקה ליבום,
 <strong>ואמרינן</strong> <small>[ואמרנו]:</small> <strong>מאן</strong> <small>[מי</small> הם<small>]</small> <strong>רבותינו</strong> אלה? <strong>אמר רב יהודה אמר שמואל: בי דינא</strong> <small>[בית דין]</small> <strong>דשרו מישחא</strong> <small>[שהתירו</small> את <small>השמן]</small> של גויים באכילה, <strong>וסברי לה</strong> <small>[והם סבורים]</small> <strong>כ</strong>שיטת <strong>ר' יוסי,</strong> ש<strong>אמר: זמנו של שטר מוכיח עליו.</strong> הרי שלדעת ר' יוסי דין זה קיים גם כאשר אומר את התנאי בעל פה!
 <strong>אלא</strong> צריך לומר כך: <strong>מספקא ליה</strong> <small>[מסופק לו]</small> לרב הונא <strong>אי</strong> <small>[אם]</small> <strong>הלכה כ</strong>שיטת <strong>ר' יוסי</strong> גם כשהוסיף על השטר דברים <strong>בעל פה, או אין הלכה</strong> כמוהו אלא בכתב בלבד.
  ושואלים:  <strong>ומי מספקא ליה</strong> <small>[והאם</small> זה <small>מסופק לו]?</small> <strong>והאמר</strong> <small>[והרי אמר]</small> <strong>רבא:</strong> האומר לאשתו <strong>"הרי זה גיטיך אם מתי" ו</strong>כן <strong>"</strong>הרי זה גיטיך <strong>שאני מת"</strong> — <strong>הרי זה גט,</strong> אם אומר לה <strong>"כשאמות" ו</strong>כן <strong>"לאחר מיתה"</strong> — <strong>אין זה גט.</strong>
 ונברר <strong>היכי דמי</strong> <small>[כיצד בדיוק היה הדבר]?</small> <strong>אילימא</strong> <small>[אם תאמר]</small> ש<strong>אמר לה "מהיום</strong> אם מתי <strong>" ו</strong>לשיטת <strong>רבנן</strong> <small>[חכמים,</small> סתם משנה<small>],</small> וכי <strong>צריכא למימר</strong> <small>[צריך</small> הדבר <small>להיאמר]?</small> <strong>והתנן</strong> <small>[והרי שנינו</small> במשנה<small>]</small> יותר מזה: <strong>"מהיום אם מתי"</strong> — <strong>הרי זה גט! ואלא לאו</strong> <small>[האם לא</small> מדובר<small>]</small> ש<strong>לא אמר לה "מהיום" ו</strong>לשיטת <strong>ר' יוסי</strong> היא שהולכים לפי זמנו של הגט, <strong>שמע מינה</strong> <small>[למד מכאן]</small> <strong>הלכה כ</strong>שיטת <strong>ר' יוסי</strong> גם בענין זה!
  ודוחים: מכאן אין להוכיח מה פסק רב הונא, שכן  <strong>לרבא פשיטא ליה</strong> <small>[פשוט לו]</small> שהלכה כר' יוסי גם כשאומר בעל פה, ואילו <strong>לרב הונא מספקא ליה</strong> <small>[מסופק היה לו].</small>
 <strong>ואיבעית אימא</strong> <small>[ואם תרצה אמור]</small> תירוץ אחר: <strong>לעולם</strong> תפרש שמדובר ש<strong>אמר לה "מהיום" ורבנן</strong> <small>[ו</small>שיטת <small>חכמים]</small> היא, <strong>ו</strong>אולם <strong>הני לישני איצטריכי ליה</strong> <small>[ולשונות אלה הוצרכו לו</small> לרבא<small>]</small> לחדש לנו דבר אחר, לומר כי הלשון <strong>"שאני מת"</strong> שאינה מוזכרת במשנה — <strong>כ</strong>לשון <strong>"אם מתי" דמי</strong> <small>[נחשבת],</small> וכן הלשון <strong>"כשאמות"</strong> — <strong>כ</strong>לשון <strong>"לאחר מיתה" דמי</strong> <small>[נחשבת].</small>
 <big>א</big> עד כאן שיטה אחת של מסירת הסוגיה הזו, <strong>ואיכא דמתני לה אסיפא</strong> <small>[ויש ששונים אותה</small> <small>על סופה</small> של אותה הלכה<small>],</small> האומר: <strong>"זה גיטך לאחר מיתה"</strong> — <strong>לא אמר כלום. אמר רב הונא: ולדברי ר' יוסי חולצת.</strong>
 ושואלים: <strong>פשיטא</strong> <small>[פשוט,</small> מובן מאליו הדבר<small>],</small> <strong>מדסיפא</strong> <small>[מ</small>תוך <small>ש</small>שנינו <small>בסוף</small> המשנה<small>]</small> במקרה שהוסיף "מהיום" <strong>לרבנן</strong> <small>[ל</small>דעת <small>חכמים]</small> <strong>חולצת,</strong> <strong>רישא נמי</strong> <small>[ראשה גם כן]</small> שלא הוסיף "מהיום" <strong>ל</strong>דעת <strong>ר' יוסי חולצת,</strong> שהרי לדעתו זמנו של שטר מוכיח עליו!
  ומשיבים: אין ראיה מכאן, שכן  <strong>מהו דתימא</strong> <small>[שתאמר],</small> <strong>ר' יוסי בהא</strong> <small>[בזה]</small> <strong>כ</strong>דעת <strong>רבי סבירא ליה</strong> <small>[סבור הוא]</small> ש<strong>אמר: גיטא מעליא הוי</strong> <small>[גט מעולה,</small> גמור, <small>הוא],</small> <strong>וחליצה נמי</strong> <small>גם כן]</small> <strong>לא תיבעי</strong> <small>[תצטרך],</small> על כן <strong>קא משמע לן</strong> <small>[השמיע לנו]</small> ש<strong>לא רבי סבר לה</strong> <small>[סבור]</small> <strong>כר' יוסי, ולא ר' יוסי סבר לה</strong> <small>[סבור]</small> <strong>כרבי,</strong> וכל אחד יש לו שיטה לחוד.
  ומסבירים את הענין: <strong>רבי לא סבר לה</strong> <small>[סבור]</small> <strong>כר' יוסי</strong> — <strong>דקתני</strong> <small>[שהוא שונה]</small> על נוסח "מהיום ולאחר מיתה" <strong>"כזה גט",</strong> וההדגשה "כזה" באה <strong>למעוטי</strong> <small>[למעט]</small> מדברי <strong>ר' יוסי</strong> המסופק בדבר. <strong>ו</strong>כן <strong>ר' יוסי לא סבר לה</strong> <small>[סבור]</small> <strong>כרבי</strong> — <strong>דקתני</strong> <small>[שהוא שונה]</small> בענין דומה <strong>"כזה גט", למעוטי</strong> <small>[למעט]</small> דברי <strong>רבי.</strong> הזכרנו כאן את דברי רבי ור' יוסי "כזה גט", ואת דבריהם עצמם לא הבאנו.
  ומסבירים: שיטת  <strong>רבי</strong> זו <strong>מאי</strong> <small>[מה]</small> <strong>היא?</strong> — <strong>דתניא</strong> <small>[ש</small>כן <small>שנינו</small> בברייתא<small>]:</small> האומר <strong>"מהיום ולאחר מיתה"</strong> — הרי זה <strong>גט ואינו גט,</strong> אלו <strong>דברי חכמים, רבי אומר: כזה גט,</strong> כלומר, גט כשר הוא בלי ספק, ואינה צריכה חליצה.
 <strong>ר' יוסי מאי</strong> <small>[מה]</small> <strong>היא,</strong> מהו המקור בו מובעת דעתו — <strong>דתנן</strong> <small>[ש</small>כן <small>שנינו</small> במשנה<small>]:</small> האומר <strong>"כתבו ותנו גט לאשתי אם לא באתי מיכן</strong> (מכאן) <strong>ועד שנים עשר חדש",</strong> אם <strong>כתבוהו בתוך שנים עשר חדש ונתנו</strong> אותו <strong>לאחר שנים עשר חדש</strong> — <strong>אינו גט, ר' יוסי אומר: כזה גט.</strong> 
 <big>ב</big> שנינו במשנה: האומר לאשה <strong>"זה גיטיך מהיום אם מתי מחולי זה", ועמד</strong> מחוליו <strong>והלך בשוק</strong> וחלה שוב ומת, אומדין אותו אם מחמת חולי הראשון מת — הרי זה גט, ואם לאו — אינו גט.
 <strong>אמר רב הונא: גיטו</strong> של שכיב מרע דינו <strong>כמתנתו, מה מתנתו אם עמד</strong> מחוליו — <strong>חוזר</strong> מכל המתנות שנתן בזמן שהיה שכיב מרע, והרי הן בטלות, שהרי לא נתן אותן אלא מחמת שחשב שהוא עומד למות, <strong>אף גיטו, אם עמד</strong> מחליו — <strong>חוזר,</strong> שלא נתן את הגט אלא משום שחשב שהוא עתיד למות וביקש לפוטרה מיבום.
 <strong>ומה גיטו,</strong> <strong>אף על גב</strong> <small>[אף על פי]</small> ש<strong>לא פריש</strong> <small>[פירש]</small> את כוונתו במלואה, אנו מפרשים את דבריו, ונותנים את הגט לאשה <strong>כיון</strong> ש<strong>אמר "כתובו"</strong> — <strong>אף על גב</strong> <small>[אף על פי]</small> ש<strong>לא אמר "תנו",</strong> ולמרות שלא נתמלאו הפרטים הצריכים לכך באדם בריא, <strong>אף מתנתו</strong> דינה כן, <strong>כיון דאמר "תנו"</strong> — <strong>אף על גב</strong> <small>[אף על פי]</small> ש<strong>לא קנו מיניה</strong> <small>[ממנו]</small> על הדבר, ולא נתמלאו הפרטים הצריכים לכך מבחינה משפטית, מכל מקום מקיימים את כוונתו ורצונו.
  ומקשים, <strong>תנן</strong> <small>[שנינו</small> במשנתנו<small>]:</small> <strong>"זה גיטך מהיום אם מתי מחולי זה", ועמד והלך בשוק וחלה ומת</strong> — <strong>אומדים אותו, אם מחמת חולי הראשון מת</strong> — <strong>הרי זה גט, אם לאו</strong> — <strong>אינו גט; ואי אמרת</strong> <small>[ואם אתה אומר]</small> ש<strong>אם עמד חוזר, למה לי</strong> אם כן <strong>אומדנא</strong> <small>[אומדן,</small> הערכה<small>]</small> כלל? <strong>הרי עמד,</strong> וממילא בטל הגט!
 <strong>אמר מר בריה</strong> <small>[בנו]</small> של <strong>רב יוסף משמיה</strong> <small>[משמו]</small> של <strong>רבא:</strong> מדובר כאן <strong>שניתק מחולי לחולי,</strong> כלומר, לא שהבריא לגמרי, אלא שיצא ממחלה אחת לחבירתה, וצריך אומדן אם מחמת חוליו הראשון מת.
  ומקשים:  <strong>והא</strong> <small>[והרי]</small> <strong>"עמד" קתני</strong> <small>[שנה]</small> ומשמע שהבריא לגמרי! ומשיבים: אין הכוונה <strong>עמד</strong> והבריא לגמרי, אלא עמד <strong>מחולי זה ונפל לחולי אחר.</strong> ומקשים: <strong>והא</strong> <small>[והרי]</small> <strong>"הלך בשוק" קתני</strong> <small>[שנה]!</small> ומשיבים: <strong>הלך על משענתו,</strong> כלומר, אין הכוונה שהלך בבריאות הגוף, אלא שיכול ללכת כאשר הוא נשען על משענת.
## דף עג.
 <strong>והא קא משמע לן</strong> <small>[ו</small>דבר <small>זה השמיע לנו]</small> ש<strong>הלך על משענתו הוא דבעינן</strong> <small>[שצריכים אנו]</small> <strong>אומדנא</strong> <small>[אומדן]</small> אם מת מחולי זה או לא, ואולם <strong>אידך</strong> <small>[</small>מקרה <small>אחר]</small> כאשר לא עמד מן החולי וחלה מיד במחלה אחרת <strong>אומדנא נמי לא בעינן</strong> <small>[אומדן גם כן אין אנו צריכים],</small> אלא דנים אותו כאילו מת מחולי ראשון.
  ושואלים: האם  <strong>שמעת מינה</strong> <small>[למד אתה מזה]</small> כי <strong>שכיב מרע שניתק מחולי לחולי</strong> — <strong>מתנתו מתנה?</strong> ומשיבים: <strong>אין</strong> <small>[כן],</small> שכן <strong>אמר ר' אלעזר משמיה</strong> <small>[משמו]</small> של <strong>רב: שכיב מרע שניתק מחולי לחולי</strong> ומת — <strong>מתנתו מתנה.</strong>
 ומעירים: <strong>רבה ורבא לא סבירא להו הא</strong> <small>[אינם סבורים</small> כהלכה <small>זו]</small> שאמר <strong>רב הונא,</strong> שאם עמד מחוליו — בטל הגט. ומדוע — <strong>גזירה שמא יאמרו</strong> האנשים ש<strong>יש גט לאחר מיתה</strong> ויבואו להתיר אף כשהתנה במפורש שיהא גט לאחר מותו, שהרי רואים אנשים שאם אינו מת אין הגט חל.
 ותוהים: <strong>ומי איכא מידי, דמדאורייתא לא הוי גיטא</strong> <small>[והאם יש דבר שמן התורה אינו גט],</small> <strong>ומשום גזירה</strong> שאנו חוששים לטעות <strong>שרינן</strong> <small>[מתירים אנו]</small> <strong>אשת איש לעלמא</strong> <small>[לכל]?</small> שהרי אף רבה ורבא מסכימים שמן התורה כיון שעמד מחוליו — בטל הגט, ובכל זאת הם דנים גט זה כגט גמור, ויכולה האשה להינשא לאחר.
  ומשיבים:  <strong>אין</strong> <small>[כן]</small> כך הוא, ומתירים אותה להינשא, כי <strong>כל</strong> ש<strong>מקדש</strong> אשה <strong>אדעתא דרבנן</strong> <small>[על דעת חכמים]</small> הוא <strong>מקדש, ואפקעינהו רבנן לקדושין מיניה</strong> <small>[והפקיעו חכמים את הקידושין ממנו]</small> במקרה זה, ולכן מותרת האשה להינשא.
 <strong>אמר ליה</strong> <small>[לו]</small> <strong>רבינא לרב אשי:</strong> <small>תי</small> <strong>נח דקדיש בכספא</strong> <small>[נניח</small> אם <small>קידש בכסף]</small> ואז מובן כיצד מפקיעים חכמים את הקידושין — שהם מחרימים את כסף הקידושין שנתן, לפי שהפקר בית דין הפקר, ונמצא שלא קידש בכסף שלו, ולא היו אלה קידושין, אלא <strong>קדיש</strong> <small>[</small>אם <small>קידש]</small> <strong>בביאה מאי איכא למימר</strong> <small>[מה יש לומר]?</small> כיצד יכולים חכמים להפקיע מעשה זה? <strong>אמר ליה</strong> <small>[לו]:</small> <strong>שויוה רבנן</strong> <small>[עשוה חכמים]</small> <strong>לבעילתו בעילת זנות,</strong> שהפקיעו מביאה זו את צד הקידושין, והרי היא בעילה בלבד, ובעילה כשלעצמה אינה עושה קידושין אלא אם כן היתה בכך כוונה לשם קידושין.
 <big>א</big> <strong>תנו רבנן</strong> <small>[שנו חכמים]:</small> האומר לאשה <strong>"זה גיטיך מהיום אם מתי מחולי זה", ונפל הבית עליו או הכישו נחש</strong> — <strong>אינו גט,</strong> שהרי לא מחולי זה מת, אלא מדבר אחר. אבל אם אמר <strong>"אם לא אעמוד מחולי זה", ונפל עליו בית או הכישו נחש</strong> — <strong>הרי זה גט.</strong>
 ושואלים: <strong>מאי שנא רישא ומאי שנא סיפא</strong> <small>[מה שונה</small> ב<small>תחילה ומה שונה</small> ב<small>סוף]?</small> שהרי בכל מקרה לא מחמת חוליו מת! ולא נמצא פתרון לשאלה זו.
  ואומרים שכך <strong>שלחו מתם</strong> <small>[משם,</small> מארץ ישראל<small>]:</small> אם לאחר שאמר "אם לא אעמוד מחולי זה" <strong>אכלו ארי</strong> — <strong>אין לנו</strong> לחשוש לגט זה, ואינו נחשב כגט.
  מסופר:  <strong>ההוא גברא דזבין ארעא לחבריה</strong> <small>[אדם אחד שמכר קרקע לחבירו],</small> <strong>קביל עליה כל אונסא דמתיליד</strong> <small>[קיבל על עצמו כל אונס שיוולד,</small> שיווצר בקרקע<small>],</small> שיחזיר לקונה את דמי הנזק. <strong>לסוף אפיקו בה נהרא</strong> <small>[בסוף הוציאו בו נהר],</small> כלומר, גזרה המלכות לעשות אפיק חדש לנהר והעבירוהו דרך הקרקע שמכר.
 <strong>אתא לקמיה</strong> <small>[הלך</small> הקונה <small>לפני]</small> <strong>רבינא</strong> לתבוע, <strong>אמר ליה</strong> <small>[לו]</small> רבינא לנתבע: <strong>זיל שפי ליה</strong> <small>[לך, שלם לו</small> פיצויים<small>]</small> <strong>דהא קבילת עלך כל אונסא דמתיליד</strong> <small>[שהרי קיבלת עליך כל אונס שיוולד].</small> <strong>אמר ליה</strong> <small>[לו]</small> <strong>רב אחא בר תחליפא לרבינא: אונסא</strong> <small>[אונס]</small> ש<strong>לא</strong> <strong>שכיח</strong> <strong>הוא,</strong> ועל אונס כגון זה לא התנה!
 <strong>איגלגל מילתא</strong> <small>[נתגלגל הדבר]</small> שלא נסתיים הדיון בזה, <strong>ומטא לקמיה</strong> <small>[והגיע לפני]</small> <strong>רבא. אמר להו</strong> <small>[להם]:</small> <strong>אונסא</strong> <small>[אונס]</small> ש<strong>לא שכיח הוא. איתיביה</strong> <small>[הקשה לו]</small> <strong>רבינא לרבא,</strong> הלא שנינו: <strong>"אם לא אעמוד מחולי זה", ונפל עליו בית או הכישו נחש</strong> — <strong>הרי זה גט,</strong> והרי מאורעות כאלה הם אונס שאינו שכיח, ולא חשב עליהם, ובכל זאת הריהו גט!
 <strong>אמר ליה</strong> <small>[לו]</small> <strong>רבא: ואימא מרישא</strong> <small>[ואמור מראש]</small> הברייתא דיוק הפוך: שאם נפל עליו בית <strong>אינו גט,</strong> משמע שאונס בלתי שכיח אינו בכלל התנאי! ואם כן יש סתירה פנימית בברייתא זו ואין להוכיח ממנה.
 <strong>אמר ליה</strong> <small>[לו]</small> <strong>רב אחא מדפתי לרבינא: ומשום דקשיא רישא אסיפא, לא מותבינן תיובתא מינה</strong> <small>[שקשה</small> באותה ברייתא מ<small>ראשה לסופה אין אנו מקשים</small> עוד <small>קושיה ממנה]?</small> והרי לכאורה מה שהקשה רבינא מסוף הברייתא — יפה הקשה!
 <strong>אמר ליה</strong> <small>[לו]</small> רבינא: <strong>אין</strong> <small>[כן],</small> צדק רבא, <strong>כיון דקשיא רישא אסיפא</strong> <small>[שקשה ראשה על סופה]</small> <strong>לא איתמר בי מדרשא ומשבשתא</strong> <small>[נאמרה</small> ברייתא זו ב<small>בית המדרש, ומשובשת]</small> <strong>היא,</strong> והואיל ואין אתה יכול לסמוך על הברייתא, <strong>זיל בתר סברא</strong> <small>[לך אחר הסברה],</small> ומסתבר שעל אונס בלתי מצוי כלל — <strong>לא התנה. מסופר,</strong>
 <strong>רב פפא ורב הונא בריה</strong> <small>[בנו]</small> של <strong>רב יהושע זבן שומשמי אגדא</strong> <small>[קנו שומשומים על חוף]</small> של <strong>נהר מלכא, אגור מלחי לעבורינהו</strong> <small>[שכרו מלחים להעביר אותם</small> בנהר<small>],</small> <strong>קבילו עלייהו כל אונסא דמתיליד</strong> <small>[קיבלו עליהם</small> המלחים <small>כל אונס שיוולד,</small> שיווצר<small>],</small> <strong>לסוף איסתכר</strong> <small>[בסוף נסכר]</small> <strong>נהר מלכא,</strong> ולא יכלו להעביר את המטען בנהר,
 <strong>אמרו להו</strong> <small>[להם]</small> שני חכמים אלה: <strong>אגורו חמרי אפקעינהו ניהלן</strong> <small>[שכרו חמורים ותנו אותם לנו]</small> כדי להעביר את השומשומים, <strong>דהא קבילתו עלייכו כל אונסא דמיתליד</strong> <small>[שהרי קיבלתם עליכם כל אונס שיוולד].</small>
 <strong>אתו לקמיה</strong> <small>[באו</small> לדין <small>לפני]</small> <strong>רבא,</strong> <strong>אמר להו</strong> <small>[להם]</small> לשני חכמים אלה: <strong>קאקי חיורי</strong> <small>[אווזים לבנים]</small> (לפי שהיו חכמים אלו בעלי זקן לבן קרא להם כך) <strong>משלחי גלימי דאינשי</strong> <small>[פושטי גלימות אנשים],</small> כלומר, אתם עושקים את הצד האחר שלא כדין, <strong>אונסא</strong> <small>[אונס]</small> ש<strong>לא שכיח הוא</strong> שנהר מלכא יסכר, ואונס כזה לא קיבלו עליהם.
 <big>ב משנה</big> אותה אשה שנתן לה בעלה גט, והתנה שיחול מהיום אם ימות מאותו חולי — <strong>לא תתייחד עמו,</strong> שמא יבואו מתוך כך לידי תשמיש, <strong>אלא בפני עדים,</strong> שאז אין מקום לחשש זה.
  ולא עדים כשרים דווקא, אלא <strong>אפילו על פי עבד אפילו על פי שפחה</strong> מותר לה להתייחד עמו, <strong>חוץ משפחתה.</strong> והטעם הוא — <strong>מפני שלבה גס</strong> (רגיל) <strong>בה בשפחתה,</strong> ופעמים תיבעל לבעלה אפילו בפני שפחתה.
  ואותה אשה <strong>מה היא</strong> מה מעמדה ההלכתי <strong>באותן הימים,</strong> בין הזמן שנתן לה גט זה ועד לזמן קיום התנאי? — <strong>ר' יהודה אומר:</strong> הרי היא 
## דף עג:
 <strong>כאשת איש לכל דבריה</strong> (לכל ענייניה וכל דיניה) ולגבי איסורה לאדם אחר. <strong>ר' יוסי אומר:</strong> דינה כ<strong>מגורשת ואינה מגורשת,</strong> שהיא ספק נשואה, ואף לגבי אחר — איסורה הוא כספק בלבד.
 <big>א גמרא</big> <strong>תנו רבנן</strong> <small>[שנו חכמים]:</small> <strong>ראוה לאחר</strong> מתן גט זה <strong>שנתייחדה עמו,</strong> עם בעלה <strong>באפילה או שישנה עמו תחת מרגלות המטה</strong> — <strong>אין חוששין שמא נתעסקו בדבר אחר,</strong> כלומר, בביאה, <strong>וחוששין משום זנות ואין חוששין משום קדושין. ר' יוסי בר'</strong> <strong>יהודה אומר: אף חוששין משום קדושין.</strong> דברי הברייתא הזו אינם ברורים, שהרי תחילה אמר שאף שנתייחדה אין חוששים לבעילה, ואחר כך אמר שחוששים לשום זנות.
  ושואלים:  <strong>מאי קאמר</strong> <small>[מה אמר]?</small> <strong>אמר רב נחמן אמר רבה בר אבוה, הכי קאמר</strong> <small>[כך אמר]:</small> אם ראוה שלא רק נתייחדה עמו, אלא <strong>ראוה</strong> <strong>שנבעלה</strong> לו ממש — <strong>חוששין משום קידושין,</strong> שמא היתה בעילה זו כדי לחזור ולקדשה לאחר שגירשה. אבל אם <strong>נתן לה כספים</strong> בסמוך לבעילה — <strong>חוששין</strong> רק <strong>משום זנות, דאמרינן</strong> <small>[שאומרים</small> אנו]: <strong>ב</strong>דמי <strong>אתננה,</strong> כזונה, <strong>נתן לה</strong> כסף זה, <strong>ואין חוששין משום קידושין. ר' יוסי בר' יהודה אומר: אף בזו</strong> במקרה זה <strong>חוששין משום קידושין,</strong> שמא נתן לה את הכסף לשם קידושין.
  ואומרים: אם כן, לדרך זו של הסבר הברייתא יש לומר:  <strong>כמאן אזלא</strong> <small>[כ</small>דעת <small>מי הולכת]</small> <strong>הא</strong> <small>[זו]</small> ש<strong>אמר רבה בר בר חנה אמר ר' יוחנן: מחלוקת</strong> בית שמאי ובית הלל (גיטין פא,א) בגרושה שנתייחד עמה בעלה לאחר גירושין, שלדעת בית שמאי אינה צריכה גט שני, ולבית הלל צריכה, מחלוקת זו אינה אלא <strong>כשראוה שנבעלה, אבל לא ראוה שנבעלה</strong> — <strong>דברי הכל אין צריכה הימנו גט שני, כמאן</strong> <small>[כמי]</small> מהדעות שהוזכרו בברייתא?
  — <strong>כדברי הכל,</strong> כדעת תנא קמא ור' יוסי בר' יהודה, ששניהם אומרים שכאשר לא ראוה שנבעלה אין חוששים לקידושין ואינה צריכה גט שני.
 <strong>מתקיף לה</strong> <small>[מקשה על כך]</small> <strong>אביי,</strong> על העמדת הברייתא באופן זה, שנחלקו תנא קמא ור' יוסי בר' יהודה במקרה שנתן לה כספים לאחר שבעלה: <strong>מידי</strong> <small>[וכי]</small> <strong>כספים קתני</strong> <small>[שנה</small> שם<small>]?</small> והרי לא הוזכר בברייתא כלל מתן כסף!
 <strong>אלא אמר אביי:</strong> יש לחזור מן ההסבר הקודם, ו<strong>הכי קאמר</strong> <small>[כך אמר]</small> בברייתא: אם <strong>ראוה שנבעלה</strong> — <strong>חוששין משום זנות, ואין חוששין משום קידושין. ר' יוסי בר' יהודה אומר: אף חוששין משום קידושין.</strong>
 ואומרים: אם כן <strong>כמאן אזלא</strong> <small>[כ</small>דעת <small>מי הולכת]</small> <strong>הא</strong> <small>[זו]</small> ש<strong>אמר רבה בר בר חנה אמר ר' יוחנן: מחלוקת</strong> בית שמאי ובית הלל — <strong>כשראוה שנבעלה,</strong> <strong>אבל לא ראוה שנבעלה</strong> — <strong>דברי הכל אין צריכה הימנו גט שני, כמאן</strong> <small>[כ</small>שיטת <small>מי]?</small>
 <strong>— כ</strong>דעת <strong>ר' יוסי בר' יהודה,</strong> שהוא סבור כבית הלל שאם ראוה שנבעלה — חוששים לקידושין וצריכה גט שני, שאילו לדעת התנא קמא אף כשראוה שנבעלה אין חוששים לקידושין.
 <strong>מתקיף לה</strong> <small>[מקשה על כך]</small> <strong>רבא: אם כן,</strong> שכך אתה מפרש את הברייתא <strong>מאי</strong> <small>[מה</small> פירוש<small>]</small> לשון ר' יוסי בר' יהודה <strong>"אף</strong> בזו חוששין משום קידושין
 <strong>"?</strong> והרי אם חוששים לקידושין אין חוששים לזנות! <strong>אלא אמר רבא, הכי קאמר</strong> <small>[כך אמר]</small> בברייתא: <strong>ר' יוסי בר ר' יהודה אומר: אף</strong> אם <strong>לא ראוה שנבעלה</strong> — <strong>חוששין משום קידושין.</strong>
 ואם כן <strong>כמאן אזלא</strong> <small>[כ</small>דעת <small>מי הולכת]</small> <strong>הא</strong> <small>[זו]</small> ש<strong>אמר רבה בר בר חנה אמר ר' יוחנן: מחלוקת</strong> בית שמאי ובית הלל — <strong>כשראוה שנבעלה, אבל לא ראוה שנבעלה</strong> — <strong>דברי הכל אין צריכה הימנו גט שני, כמאן</strong> <small>[כ</small>שיטת <small>מי]?</small>
 <strong>—</strong> ש<strong>לא כחד</strong> <small>[כאחד]</small> מן התנאים, שהרי לפי פירושו של רבא חכמים אינם חוששים לקידושין אפילו כשראוה שנבעלה, ור' יוסי בר ר' יהודה חושש גם כשלא ראוה.
 <big>ב</big> שנינו במשנה: <strong>מה היא באותן הימים?</strong> — <strong>ר' יהודה אומר: כאשת איש לכל דבריה, ר' יוסי אומר: מגורשת ואינה מגורשת.</strong>
 <strong>תנא</strong> <small>[שנה</small> החכם בברייתא<small>]:</small> <strong>ובלבד שימות,</strong> שהרי אם יקום מחוליו בוודאי שלא התקיים התנאי, ואינה מגורשת כלל. ושואלים: <strong>ולכי מיית הוי גיטא</strong> <small>[וכאשר ימות יהיה</small> זה <small>גט]?</small> ונמצא איפוא שר' יהודה ור' יוסי סבורים שלא חל הגט אלא לאחר מיתת הבעל? <strong>והא קיימא לן</strong> <small>[והרי מוחזק לנו]</small> ש<strong>אין גט לאחר מיתה! אמר רבה: באומר "</strong>יהיה זה גט <strong>מעת</strong> אחרונה <strong>שאני בעולם",</strong> כלומר, כל עוד אני בחיים, ויחול זמן מועט לפני המיתה.
 <big>ג</big> <strong>תנו רבנן</strong> <small>[שנו חכמים]:</small> <strong>ימים שבינתים</strong> עד שחל הגט לפני מיתת הבעל — <strong>בעלה זכאי במציאתה,</strong> שחפץ שמצאה שייך לו, כתקנת חכמים שמציאת אשה לבעלה, <strong>ובמעשה ידיה,</strong> ששכר עבודתה שייך לו, <strong>ובהפרת נדריה</strong> שיכול להפר נדר שנדרה, <strong>ויורשה</strong> אם מתה בינתיים,
## דף עד.
 <strong>ומטמא לה</strong> אם כהן הוא, <strong>כללו של דבר: הרי היא</strong> באותם ימים <strong>כאשתו לכל דבר</strong> — <strong>אלא שאינה צריכה הימנו גט שני</strong> לכשימות, אלו <strong>דברי ר' יהודה.</strong>
 <strong>ר' מאיר אומר:</strong> הגדרת <strong>בעילתה</strong> על ידי אחר, אם נחשבת כבעילת אשת איש, <strong>תלויה</strong> בשאלה אם ימות בעלה מחולי זה, שאם כן — נמצא שהיה זה גט וחלו הגירושין משעת נתינה, ולא היתה בכך משום עבירה כלל. <strong>ר' יוסי אומר:</strong> דין <strong>בעילתה</strong> הוא ספק. <strong>וחכמים אומרים: מגורשת ואינה מגורשת, ובלבד שימות</strong> מאותו חולי.
  ומבררים:  <strong>מאי איכא</strong> <small>[מה יש,</small> מהו ההבדל<small>]</small> <strong>בין</strong> דברי <strong>ר' מאיר ל</strong>דברי ר' יוסי שלכאורה הם אומרים אותו דבר, שהדבר אינו ברור? <strong>אמר</strong>
 <strong>ר' יוחנן:</strong> הבאת <strong>אשם תלוי</strong> אם נבעלה על ידי איש אחר כל עוד לא מת בעלה מאותו חולי <strong>איכא בינייהו</strong> <small>[יש ביניהם]</small> הבדל <small>למעשה; ש</small><strong>ל</strong>דעת <strong>ר' מאיר לא מייתי</strong> <small>[מביא]</small> הבועל <strong>אשם תלוי,</strong> מפני שבעילתה תלויה, אבל הדבר עתיד להתברר בוודאות לכשימות הבעל או לכשיעמוד מחוליו, שאם יתחייב הבועל — מביא חטאת, ואם לאו — פטור מכל קרבן. <strong>ול</strong>דעת <strong>ר' יוסי</strong> מעמדה באותם הימים הוא כולו ספק, שאף אם ימות מאותו חולי, עדיין מסופק ר' יוסי מאיזו שעה חל הגט, ולכן הבועל את האשה <strong>מייתי</strong> <small>[מביא]</small> <strong>אשם תלוי.</strong>
 שנינו עוד, <strong>וחכמים אומרים: מגורשת ואינה מגורשת.</strong> ותוהים: שיטת <strong>חכמים היינו</strong> <small>[הרי זו]</small> שיטת <strong>ר' יוסי!</strong> ומשיבים: <strong>איכא בינייהו</strong> <small>[יש ביניהם</small> הבדל<small>]</small> לגבי פסק ההלכה שמסר <strong>ר' זירא,</strong> ש<strong>אמר ר' זירא אמר רבה בר ירמיה אמר שמואל: כל מקום שאמרו חכמים "מגורשת ואינה מגורשת"</strong> — <strong>בעלה חייב במזונותיה,</strong> שלדעת ר' יוסי כיון שבאותם ימים שבין נתינת הגט למיתת הבעל היא בספק — אין בעלה חייב במזונותיה בימים אלה. ולדעת חכמים היא בגדר "מגורשת ואינה מגורשת" וחייב בעלה בימים אלה במזונותיה.
 <big>א משנה</big> האומר לאשה <strong>"הרי זה גיטך על מנת שתתני לי מאתים זוז"</strong> — <strong>הרי זו מגורשת, ותתן</strong> מאתיים זוז כדי לקיים את התנאי שבגט.
 אם אמר לה <strong>"על מנת שתתני לי</strong> כסף <strong>מיכן</strong> (מעכשיו) <strong>ועד שלשים יום",</strong> <strong>אם נתנה לו בתוך שלשים יום</strong> — <strong>מגורשת, ואם לאו</strong> — <strong>אינה מגורשת.</strong>
 <strong>אמר רבן שמעון בן גמליאל: מעשה</strong> היה <strong>ב</strong>עיר <strong>צידן, באחד שאמר לאשתו "הרי זה גיטך על מנת שתתני לי איצטליתי"</strong> (הטלית שלי) <strong>ואבדה איצטליתו,</strong> ולא יכלה לתיתה לבעלה, <strong>ואמרו חכמים: תתן לו את דמיה</strong> (שוויה) של אותה איצטלה, ויתקיים בכך התנאי ותהיה מגורשת.
 <big>ב גמרא</big> שנינו במשנה: "הרי זו מגורשת ותתן" את הכסף. ושואלים: <strong>מאי</strong> <small>[מה</small> פירוש<small>]</small> <strong>"ותתן"?</strong> — <strong>רב הונא אמר:</strong> הרי היא מגורשת מיד עם מסירת הגט, <strong>והיא תתן</strong> כדי לקיים את התנאי, ואז יחולו הגירושין למפרע מזמן נתינת הגט. <strong>רב יהודה אמר: לכשתתן</strong> הרי היא מגורשת.
  ושואלים:  <strong>מאי בינייהו</strong> <small>[מה</small> ההבדל למעשה <small>ביניהם]?</small> ומשיבים: <strong>איכא בינייהו</strong> <small>[יש ביניהם</small> הבדל למעשה<small>]</small> במקרה <strong>שנתקרע הגט או שאבד</strong> לאחר שקיבלה את הגט ולפני שנתנה את הכסף, <strong>רב הונא אמר: והיא תתן,</strong> כוונתו שהגט חל מיד כשקיבלתו, ואם כן אף אם נקרע לאחר מכן <strong>אינה צריכה הימנו גט שני, רב יהודה אמר לכשתתן</strong> — כוונתו ש<strong>צריכה הימנו גט שני,</strong> שהרי לדעתו כל עוד לא נתנה את הכסף אינו גט, ולכן גם אם היה רצונה לתת, כיון שבפועל לא נתנה את הכסף לפני שנקרע הגט — צריכה לקבל ממנו גט נוסף.
  ומעירים:  <strong>ותנן נמי</strong> <small>[ושנינו גם כן</small> במשנה<small>]</small> <strong>גבי קידושין</strong> שחלקו גם כן רב הונא ורב יהודה <strong>כי האי גוונא</strong> <small>[כגון זה],</small> <strong>דתנן</strong> <small>[ש</small>כן <small>שנינו</small> במשנה<small>]:</small> <strong>האומר לאשה "הרי את מקודשת לי על מנת שאתן לך מאתים זוז"</strong> — <strong>הרי היא מקודשת, ויתן, ואיתמר</strong> <small>[ונאמר]</small> שנחלקו בשאלה <strong>מאי</strong> <small>[מה</small> פירוש<small>]</small> <strong>"ויתן"? רב הונא אמר: והוא יתן,</strong> כלומר, הרי היא מקודשת מיד, והוא חייב לתת מה שהבטיח, <strong>רב יהודה אמר: לכשיתן.</strong>
 ושאלנו <strong>מאי בינייהו</strong> <small>[מה</small> ההבדל למעשה <small>ביניהם ]</small> והסברנו: <strong>איכא בינייהו</strong> <small>[יש ביניהם</small> הבדל<small>],</small> כגון <strong>שפשטה</strong> (הושיטה) <strong>ידה וקיבלה קידושין מ</strong>אדם <strong>אחר</strong> לפני שנתן לה זה הראשון את הכסף שאמר. <strong>רב הונא אמר: והוא יתן,</strong> כוונתו <strong>תנאה בעלמא</strong> <small>[תנאי בלבד]</small> <strong>הוא</strong> שקיבל על עצמו, <strong>מקיים</strong> את <strong>תנאיה</strong> <small>[תנאו]</small> <strong>ואזיל</strong> <small>[והולך]</small> אבל היא מקודשת לו מיד, ולכן קידושיה מאחר אינם תופסים. ואילו <strong>רב יהודה אמר לכשיתן,</strong> כוונתו <strong>לכי יהיב</strong> <small>[כאשר יתן]</small> <strong>לה הוא דהוו</strong> <small>[שיהיו</small> שיחולו<small>]</small> <strong>קידושין, השתא לא הוו</strong> <small>[עכשיו אינם]</small> <strong>קידושין,</strong> ולכן לפי שעה תופסים קידושיה מאחר.
 ומעירים: <strong>וצריכא</strong> <small>[וצריכה]</small> להיאמר מחלוקת זו בשני המקרים: <strong>דאי אשמעינן</strong> <small>[שאילו היה משמיע לנו]</small> את שיטותיהם רק לגבי <strong>קידושין,</strong> היינו אומרים: דווקא <strong>בהא קאמר</strong> <small>[בזו אמר]</small> <strong>רב הונא: והוא יתן, משום דלקרובה קאתי</strong> <small>[שלקרב אותה הוא בא]</small> ומרצון הוא עושה כן, ולכן יש להניח שכוונתו היתה לקידושין מיד, <strong>אבל גבי</strong> <small>[אצל]</small> <strong>גירושין דלרחוקה קאתי</strong> <small>[שלרחק אותה הוא בא]</small> ויש להניח שכבד עליו הדבר, שתולה הוא את הגירושין בתנאי על מנת להשהות את הדבר — <strong>אימא</strong> <small>[אמור]</small> ש<strong>מודה ליה</strong> <small>[לו]</small> <strong>לרב יהודה</strong> שכל עוד לא התקיים תנאו אינם גירושין.
  ולהיפך, <strong>ואי אשמעינן</strong> <small>[ואם היה משמיע לנו]</small> רק <strong>גבי</strong> <small>[אצל]</small> <strong>גירושין</strong> היינו אומרים: <strong>בהא</strong> <small>[בזו]</small> <strong>קאמר רב הונא והיא תתן, משום</strong> שהוא <strong>לא כסיף למיתבעה</strong> <small>[מתבייש לתבוע ממנה]</small> לאחר מכן את הכסף כקיום התנאי לגירושין, וגמר בליבו לגרשה מיד. <strong>אבל גבי</strong> <small>[אצל]</small> <strong>קידושין, דכסיפא למיתבעיה</strong> <small>[ש</small>היא <small>מתביישת לתבוע ממנו]</small> את הכסף שאמר, ואולי אינה סומכת בדעתה להתקדש עד שתקבל את הכסף, ועל דעת כן קידשה — <strong>אימא מודי ליה</strong> <small>[אמור</small> ש<small>מודה לו]</small> <strong>לרב יהודה</strong> שדווקא כשיתן יהיו אלה קידושין, לכן נאמרה דעתו בשני המקרים.
  ומסבירים גם מפני מה צריכים דברי רב יהודה להיאמר בשני המקרים: <strong>ואי אשמעינן</strong> <small>[ואילו היה משמיע לנו]</small> רק <strong>גבי</strong> <small>[אצל]</small> <strong>קידושין,</strong> היינו אומרים: <strong>בהא קאמר</strong> <small>[בזו אמר]</small> <strong>רב יהודה לכשיתן, משום דכסיפא למיתבעיה</strong> <small>[משום ש</small>היא <small>מתביישת לתבוע ממנו]</small> אם לא נתן לה, ולכן אינה סומכת על קיום התנאי עד שיבצענו בפועל, ועל דעת כן קידשה, <strong>אבל גבי</strong> <small>[אצל]</small> <strong>גירושין</strong> ש<strong>לא כסיף למיתבעה</strong> <small>[מתבייש לתבוע ממנה]</small> — <strong>אימא מודה ליה</strong> <small>[אמור,</small> ש<small>מודה לו]</small> <strong>לרב הונא</strong> שחל הגט מיד.
 ומצד שני, <strong>ואי אשמעינן</strong> <small>[ואם היה משמיע לנו]</small> ל<strong>גבי</strong> <small>[אצל]</small> <strong>גירושין</strong> בלבד, היינו אומרים: <strong>בהא קאמר</strong> <small>[בזו אמר]</small> <strong>רב יהודה לכשתתן, משום דלרחוקה קאתי</strong> <small>[שלרחק אותה הוא בא],</small> <strong>אבל גבי קידושין דלקרובה קאתי</strong> <small>[שלקרב אותה הוא בא]</small> — <strong>אימא</strong> <small>[אמור]</small> ש<strong>מודה ליה</strong> <small>[לו]</small> <strong>לרב הונא,</strong> על כן <strong>צריכא</strong> <small>[צריכה]</small> המחלוקת להיאמר בשני המקרים.
 <strong>מיתיבי</strong> <small>[מקשים</small> על כך<small>]</small> ממה ששנינו בברייתא: האומר לאשה <strong>"הרי זה גיטך על מנת שתתני לי מאתים זוז", אף על פי שנקרע הגט או שנאבד</strong> — <strong>מגורשת, ולאחר לא תנשא עד שתתן</strong> את הכסף.
 <strong>ועוד תניא</strong> <small>[שנינו</small> בברייתא<small>]:</small> האומר לאשתו <strong>"הרי זה גיטך על מנת שתתני לי מאתים זוז" ומת</strong> הבעל בלא בנים, אם כבר <strong>נתנה</strong> את הכסף — <strong>אינה זקוקה ליבם,</strong> לפי שכבר נתגרשה מבעלה בגט שנתן לה. אבל אם <strong>לא נתנה</strong> — <strong>זקוקה ליבם,</strong> לפי שלא חל הגט, והריהי רק כאלמנה. <strong>רבן שמעון בן גמליאל אומר:</strong> <strong>נותנת</strong> את הכסף <strong>ל</strong><strong>אביו או לאחיו או לאחד מן הקרובים</strong> היורשים אותו, ועל ידי כך מתקיים התנאי, ופטורה מזיקת יבום.
  ומעירים:  <strong>עד כאן לא</strong> שמענו כי <strong>פליגי</strong> <small>[נחלקו]</small> תנא קמא ורבן שמעון בן גמליאל — <strong>אלא דמר סבר</strong> <small>[שחכם זה,</small> תנא קמא, <small>סבור]:</small> באמירת <strong>"</strong>על מנת שתתני <strong>לי"</strong> כוונתו לי בלבד — <strong>ולא ליורשי,</strong> ולכן אינה מקיימת את התנאי כאשר נותנת ליורשיו. <strong>ומר סבר</strong> <small>[וחכם זה,</small> רבן שמעון בן גמליאל, <small>סבור]</small> שכוונת <strong>"לי"</strong> — <strong>ואפילו ליורשי, וכולי עלמא מיהא</strong> <small>[ולדעת הכל על כל פנים]</small> <strong>תנאה הוי</strong> <small>[תנאי הוא]</small> הדבר הזה, אבל אין ביצועו מעכב את עיקר חלותו של הגט, והרי זו <strong>תיובתא</strong> <small>[קושיה חמורה]</small> לדעת <strong>רב יהודה</strong> שאמר "לכשתתן"!
 ומשיבים: <strong>אמר</strong> <small>[</small>יכול היה <small>לומר]</small> <strong>לך רב יהודה: הא מני</strong> <small>[</small>ברייתא <small>זו</small> כשיטת <small>מי היא]?</small> — שיטת <strong>רבי היא.</strong> ש<strong>אמר רב הונא אמר רבי: כל האומר "על מנת"</strong> — <strong>כאומר "מעכשיו" דמי</strong> <small>[נחשב].</small> ולפי זה, כל דבר שיש בו תנאי בלשון "על מנת" — חל מיד, אף שהתנאי מתקיים רק לאחר זמן. <strong>ופליגי רבנן עליה</strong> <small>[ו</small>אולם <small>חולקים חכמים עליו],</small> <strong>ואנא דאמרי כרבנן</strong> <small>[ואני שאני אומר כ</small>דעת <small>חכמים]</small> אני אומר.
 <strong>ואמר ר' זירא: כי הוינן</strong> <small>[כאשר היינו]</small> <strong>בבבל,</strong> <strong>אמרינן</strong> <small>[היינו אומרים],</small> <strong>הא</strong> <small>[זו]</small> ש<strong>אמר רב הונא אמר רבי: כל האומר "על מנת" כאומר "מעכשיו" דמי</strong> <small>[נחשב]</small> — <strong>פליגי רבנן עליה</strong> <small>[חלוקים חכמים עליו</small> בזה<small>].</small> <strong>כי סליקי</strong> <small>[כאשר עליתי]</small> לארץ ישראל, <strong>אשכחתיה</strong> <small>[מצאתי אותו]</small> את <strong>ר' אסי דיתיב וקאמר משמיה</strong> <small>[ש</small>הוא <small>יושב ואומר משמו]</small> של <strong>ר' יוחנן: הכל מודים באומר "על מנת"</strong> ש<strong>כאומר "מעכשיו" דמי</strong> <small>[נחשב].</small> <strong>לא נחלקו</strong> חכמים על רבי <strong>אלא</strong> <strong>ב</strong>מקרה של גט שהיה בו תנאי <strong>"מהיום ולאחר מיתה".</strong>
## דף עד:
 <strong>והתניא</strong> <small>[ו</small>אכן כן <small>שנינו</small> בברייתא<small>]:</small> האומר <strong>"</strong>הרי זה גט <strong>מהיום ולאחר מיתה"</strong> — הרי זה <strong>גט ואינו גט,</strong> אלו <strong>דברי חכמים, רבי אומר: כזה גט,</strong> כלומר, גט כשר הוא לגמרי. משמע שבזה נחלקו, אבל ב"על מנת" הכל מודים שהוא כאומר "מעכשיו".
  ושואלים:  <strong>ול</strong>דעת <strong>רב יהודה</strong> ש<strong>אמר</strong> שרבי וחכמים <strong>ב"על מנת" פליגי</strong> <small>[חלוקים</small> הם<small>],</small> <strong>אדמיפלגי</strong> <small>[עד ש</small>הם <small>חולקים]</small> <strong>ב</strong>מקרה המיוחד של <strong>"מהיום ולאחר מיתה", ליפלגי</strong> <small>[שיחלקו]</small> <strong>ב"עלנת"!</strong> ומשיבים: <strong>להודיעך כחו</strong> של <strong>רבי</strong> שאינו חושש כלל לאפשרות שהגט אינו גט.
 ומקשים: <strong>וליפלגו</strong> <small>[ושיחלקו]</small> <strong>ב"על מנת" ולהודיעך כחן דרבנן</strong> <small>[של חכמים]</small> שאינם סבורים ש"על מנת" כ"מעכשיו" נחשב, והרי זה ענין כללי יותר! ומשיבים: <strong>כח דהיתירא</strong> <small>[של ההיתר]</small> <strong>עדיף ליה</strong> <small>[לו]</small> להראות עד כמה מתיר רבי, שיש בכך חידוש גדול יותר מדברי חכמים שאינם באים אלא לאסור.
 <big>א</big> שנינו במשנה: אמר לאשתו שמגרשה <strong>"על מנת שתתני לי</strong> מאתים זוז <strong>מכאן ועד שלשים יום"</strong> אם נתנה בתוך שלושים יום — הרי זה גט, ואם לאו — אינו גט. ושואלים: <strong>פשיטא</strong> <small>[פשוט,</small> מובן מאליו<small>]</small> שכן הוא, שהכל תלוי אם מילאה את התנאי או לא! ומשיבים: <strong>מהו דתימא</strong> <small>[שתאמר]</small> כי <strong>קפידיה</strong> <small>[הקפדתו]</small> של הבעל שתתן לו תוך זמן קצוב <strong>לאו קפידא</strong> <small>[איננה הקפדה]</small> של ממש, ואין זה תנאי ממש המחייבה לגמרי, <strong>ו</strong>רק <strong>לזרזה קאתי</strong> <small>[הוא בא],</small> שרצונו לקבל את הכסף בהקדם, ואולם אם תאחר מעט לא יקפיד, על כן <strong>קא משמע לן</strong> <small>[השמיע לנו]</small> שהוא תנאי גמור, ואם לא קיימתו — אין זה גט.
 <big>ב</big> עוד שנינו במשנה, ש<strong>אמר רבן שמעון בן גמליאל: מעשה</strong> היה <strong>ב</strong>עיר <strong>צידן</strong> באדם שהתנה שיחול הגט כשתתן לו אשתו את האיצטלית שלו, ואבדה האיצטלית, ואמרו שתתן לו את מחירה ותהא מגורשת. ושואלים: <strong>מאי תנא דקתני</strong> <small>[מה שנה</small> קודם <small>ששנה]</small> על זה <strong>מעשה?</strong> שהרי מעשה זה אינו מתייחס לדברים האמורים קודם!
  ומשיבים:  <strong>חסורי מיחסרא והכי קתני</strong> <small>[חסרה</small> המשנה <small>וכך</small> יש <small>לשנותה]:</small> <strong>אם אמר לה "על מנת שתתני לי איצטליתי" ואבדה איצטליתו</strong> — <strong>איצטליתי דוקא קאמר</strong> <small>[אמר]</small> <strong>לה</strong> ולא יועיל לתת את דמיה, וכיון שאינה מצויה — אינו גט, זאת דעת חכמים. <strong>רבן שמעון בן גמליאל אומר: תתן לה את דמיה. ואמר רבן שמעון בן גמליאל</strong> כראיה לדבריו: <strong>מעשה נמי</strong> <small>[גם כן]</small> <strong>בצידן, באחד שאמר לאשתו "הרי זה גיטך על מנת שתתני לי אצטליתי" ואבדה אצטליתו, ואמרו חכמים: תתן לו את דמיה.</strong>
 על רקע הסבר זה של המשנה <strong>בעא מיניה</strong> <small>[שאל אותו]</small> <strong>ר' אסי מר'</strong> <strong>יוחנן:</strong> האומר לאשה <strong>"הרי זה גיטך על מנת שתתני לי מאתים זוז", וחזר ואמר לה "מחולים לך", מהו</strong> הדין?
 והוא מפרט את שאלתו: <strong>תיבעי לרבנן</strong> <small>[תישאל</small> השאלה <small>ל</small>שיטת <small>חכמים],</small> וכן <strong>תיבעי</strong> <small>[תישאל</small> השאלה<small>]</small> <strong>ל</strong>דעת <strong>רבן שמעון בן גמליאל;</strong>
 <strong>תיבעי לרבנן</strong> <small>[תישאל ל</small>שיטת <small>חכמים]:</small> <strong>עד כאן לא</strong> שמענו כי <strong>קאמרי רבנן התם</strong> <small>[אמרו חכמים שם]</small> שאינה מגורשת אם לא תמלא את התנאי ותיתן לו את האיצטלית עצמה — <strong>אלא</strong> משום ש<strong>לא אחלה גבה</strong> <small>[מחל לה</small> על האיצטלית<small>],</small> <strong>אבל הכא</strong> <small>[כאן]</small> <strong>הא קאמר</strong> <small>[הרי</small> <strong>אומר]</strong> <strong>לה "מחולים לך". או דלמא</strong> <small>[שמא]</small> <strong>אפילו רבן שמעון בן גמליאל לא קאמר</strong> <small>[אינו אומר]</small> שיכולה להתגרש אף אם לא קיבל את האיצטלית <strong>אלא</strong> משום <strong>דקא מפייסה ליה בדמי</strong> <small>[שהיא מפייסת אותו בדמים],</small> שנחשב התנאי כמקויים, שהרי קיבל את תמורתה. <strong>אבל</strong> במקרה שמוותר לה ומתבטל התנאי <strong>לגמרי</strong> — <strong>לא.</strong> ואם כן, מה הדין? <strong>אמר ליה</strong> <small>[לו]</small> ר' יוחנן בתשובה: <strong>אינה מגורשת,</strong> שלא נתקיים התנאי.
 <strong>איתיביה</strong> <small>[הקשה לו]</small> ממה ששנינו במסכת נדרים: <strong>האומר לחבירו "קונם</strong> (הרי אני אוסר אותך בנדר) מכל מה <strong>שאתה נהנה לי</strong> (ממני) <strong>אם אי</strong> (אין) <strong>אתה נותן לבני</strong> כמתנה לחתונה <strong>כור אחד של חטין ושתי חביות של יין", ר' מאיר אומר: אסור</strong> חבירו בהנאתו משום הקונם <strong>עד שיתן</strong> אותם דברים, <strong>וחכמים אומרים: אף זה,</strong> הנודר, <strong>יכול להתיר את נדרו שלא על פי חכם</strong> שאינו צריך ללכת לחכם להתיר לו את הנדר, <strong>ואומר</strong> רק: <strong>"הריני כאילו התקבלתי"</strong> (קיבלתי ממך). משמע שאם מוותר לאחר מעשה על מה שתבע, נעשה כאילו קיבל, ואף כאן תיחשב מחילת הבעל כאילו קיבל, ותהא מגורשת!
  ודוחים:  <strong>הכי השתא</strong> <small>[כך אתה משווה]?!</small> <strong>התם לצעורה קא מכוין</strong> <small>[שם</small> בגט <small>לצער אותה התכוון]</small> <strong>ולא ציערה,</strong> שהרי רצה ממנה את הכסף כדי לצער אותה, וכשמוחל לה — נמצא שלא התקיימה כוונתו. <strong>הכא</strong> <small>[כאן]</small> בענין הנדר <strong>משום הרווחה הוא,</strong> שרצה שלבנו יהיה קצת יותר רווח <strong>והא</strong> <small>[והרי]</small> <strong>לא איצטריך</strong> <small>[</small>היה <small>צריך],</small> ולכן יכול היה לוותר על מה שתבע.
  מסופר:  <strong>ההוא גברא דאמר ליה לאריסיה</strong> <small>[אדם אחד שאמר לו לאריסו]:</small> <strong>כולי עלמא דלו תלת דלוותא ואכלי ריבעא</strong> <small>[הכל,</small> כל האריסים <small>דולים</small> ומשקים <small>שלוש</small> פעמים את השדה, <small>ואוכלים,</small> מקבלים בשכר זה, <small>רבע]</small> מיבול השדה, ואילו <strong>את דלי ארבעה ואכול תילתא</strong> <small>[אתה דלה ארבע</small> פעמים <small>ותאכל</small> כשכרך <small>שליש</small> מן התבואה<small>],</small> <strong>לסוף אתא מיטרא</strong> <small>[בסוף בא גשם]</small> כשהיה צריך להשקות בפעם הרביעית, ולא הוצרך לדלות פעם נוספת, ובאה שאלה לפני חכמים אם זכאי האריס בשליש היבול או רק ברבע.
 <strong>אמר רב יוסף: הא</strong> <small>[הרי]</small> <strong>לא דלה</strong> פעם רביעית ולא נתקיים התנאי, ולא מגיע לו יותר מלאריסים אחרים, ויקבל רק רבע היבול. <strong>רבה אמר: הא</strong> <small>[הרי]</small> <strong>לא איצטריכא</strong> <small>[הצטרך]</small> השדה לדלייה זו, שכבר ירד הגשם וזכה האריס בכך, ומגיע לו שליש היבול.
 ושואלים: <strong>לימא</strong> <small>[</small>ו<small>האם לומר],</small> ש<strong>רב יוסף</strong> ש<strong>אמר כרבנן</strong> <small>[כ</small>שיטת <small>חכמים]</small> שעומדים על מילוי התנאי כלשונו, <strong>ורבה</strong> ש<strong>אמר כ</strong>שיטת <strong>רבן שמעון בן גמליאל</strong> שהכל תלוי במה שקיבל הבעל לבסוף כתשלום, ואף פה הושקתה שדהו של הבעלים?
 ותוהים: <strong>ותיסברא</strong> <small>[ו</small>כי <small>סבור אתה]</small> שכן הוא? <strong>והא קיימא לן</strong> <small>[הרי מוחזק בידינו]</small> שבכל מחלוקותיהם <strong>הילכתא כוותיה</strong> <small>[הלכה כשיטתו]</small> של <strong>רבה</strong> כנגד שיטת רב יוסף, <strong>ובהא</strong> <small>[וב</small>הלכה <small>זו]</small> מוחזק לזו כי <strong>אין הלכה כרבן שמעון בן גמליאל!</strong> ואם כן תהיה זו סתירה בין הלכה להלכה!
 <strong>אלא</strong> ודאי <strong>לעולם</strong> המחלוקת הזאת היא מתוך הנחה שהלכה <strong>כרבנן</strong> <small>[כ</small>שיטת <small>חכמים],</small> <strong>רב יוסף</strong> פוסק <strong>כרבנן</strong> <small>[כ</small>דעת <small>חכמים]</small> בפשטות, <strong>ורבה אמר</strong> <small>[</small>יכול היה <small>לומר]</small> <strong>לך אנא דאמרי</strong> <small>[אני שאמרתי]</small> את דברי <strong>אפילו לרבנן</strong> <small>[ל</small>שיטת <small>חכמים]</small> אמרתי אותם, כי <strong>עד כאן לא</strong> שמענו כי <strong>קאמרי רבנן התם</strong> <small>[אמרו חכמים שם]</small> שאינה מגורשת אם לא תחזיר לו את האצטלית עצמה — <strong>אלא</strong> משום <strong>דלצעורה קא מיכוין</strong> <small>[שלצער אותה הוא מתכוון]</small> ואם אינה צריכה לתת את האצטלית עצמה — אינה מצטערת, <strong>אבל הכא</strong> <small>[כאן]</small> השקיית השדה <strong>משום הרווחה הוא, והא</strong> <small>[והרי]</small> <strong>לא איצטריך</strong> <small>[הוצרך]</small> לכך. 
 <big>ג</big> <strong>תנן התם</strong> <small>[שנינו שם]</small> במשנה במסכת ערכין בענין גאולת "בתי ערי חומה", שנאמר בתורה שבית שנמכר בתוך עיר חומה ולא נגאל (נפדה, נקנה מחדש) על ידי בעליו בתוך שנים עשר חודש — נשאר הבית לצמיתות לקונה. ומספרים: <strong>בראשונה היה נטמן</strong> (מתחבא) הקונה במשך כל ה<strong>יום</strong> האחרון של <strong>שנים עשר חדש, כדי שיהא</strong> הבית <strong>חלוט לו</strong> (קנוי לו לחלוטין), שהרי כך לא יכול המוכר לו לפדות ממנו. <strong>התקין הלל הזקן שיהא</strong> המוכר <strong>חולש</strong> (מטיל) <strong>את מעותיו</strong> שאסף לצורך פדיון ביתו <strong>ללשכה</strong> שבמקדש, <strong>ויהא שובר את הדלת</strong> של ביתו <strong>ונכנס, ואימתי שירצה הלה,</strong> הקונה, <strong>יבוא ויטול את מעותיו</strong> מהלשכה.
 <strong>ואמר רבא: מתקנתו של הלל נשמע</strong> <small>[נלמד]</small> שהאומר לאשתו <strong>"הרי זה גיטך על מנת שתתני לי מאתים זוז", ונתנה לו מדעתו</strong> (מרצונו) — הרי היא <strong>מגורשת,</strong> אם נתנה לו <strong>על כורחו</strong> — <strong>אינה מגורשת,</strong> ומנין הוא מוכיח זאת —
 <strong>מדאיצטריך ליה</strong> <small>[מ</small>תוך זה <small>שהוצרך לו]</small> <strong>להלל לתקוני</strong> <small>[לתקן]</small> תקנה מיוחדת ש<strong>נתינה בעל כורחיה</strong> <small>[כורחו]</small> של לוקח <strong>דהויא לה</strong> <small>[שתהא</small> נחשבת<small>]</small> <strong>נ</strong> <strong>תינה,</strong> 
## דף עה.
 <strong>מכלל</strong> הדברים אתה למד <strong>דבעלמא</strong> <small>[שסתם,</small> בדרך כלל<small>]</small> <strong>נתינה בעל כרחיה</strong> <small>[כורחו]</small> <strong>לא הויא</strong> <small>[אינה]</small> <strong>נתינה,</strong> שאם לא כן לא היה צריך הלל להתקין תקנה זו.
 <strong>מתקיף לה</strong> <small>[מקשה על כך]</small> <strong>רב פפא, ואיתימא</strong> <small>[ויש אומרים]</small> שהקשה זאת <strong>רב שימי בר אשי: ודלמא</strong> <small>[ושמא]</small> <strong>כי אצטריך ליה לתקוני</strong> <small>[כאשר הוצרך לו ל</small>הלל <small>לתקן]</small> שיש תוקף לנתינה בעל כרחו, היה זה דווקא כשנותן את הכסף <strong>שלא בפניו, אבל</strong> כשנותן <strong>בפניו</strong> — <strong>בין מדעתו בין בעל כרחו הויא</strong> <small>[הריהי</small> נחשבת<small>]</small> <strong>נתינה,</strong> ואם כן אין ללמוד מכאן לענין גט כלל, שהרי נותנת לו עצמו את הכסף!
 <strong>ואיכא דאמרי</strong> <small>[ויש שאומרים]</small> זאת באופן הפוך, <strong>אמר רבא: מתקנתו של הלל</strong> אפשר להסיק כי האומר לאשתו <strong>"הרי זה גיטך על מנת שתתני לי מאתים זוז", ונתנה לו</strong> — <strong>בין מדעתו ובין בעל כרחו הויא</strong> <small>[הריהי</small> נחשבת<small>]</small> <strong>נתינה,</strong> <strong>וכי איצטריך ליה</strong> <small>[וכאשר הוצרך לו]</small> <strong>להלל לתקוני</strong> <small>[לתקן]</small> תקנה מיוחדת — הרי זה לנתינה <strong>שלא בפניו,</strong> שהרי הקונה מתחבא מפני המוכר, <strong>אבל</strong> כאשר נותן המוכר <strong>בפניו</strong> — <strong>בין מדעתו בין בעל כרחו הויא</strong> <small>[הריהי]</small> <strong>נתינה.</strong>
 <strong>מתקיף לה</strong> <small>[מקשה על כך]</small> <strong>רב פפא, ואיתימא</strong> <small>[ויש אומרים]</small> <strong>רב שימי בר אשי: ודלמא</strong> <small>[ושמא]</small> יש לפרש כך: <strong>אפילו בפניו נמי</strong> <small>[גם כן]</small> דווקא נתינה <strong>מדעתו</strong> — <strong>אין</strong> <small>[כן],</small> הריהי נתינה, אבל נתינה <strong>על כרחו לא</strong> נחשבת נתינה, <strong>והלל מאי דאיצטריך ליה תקין</strong> <small>[מה שהוצרך לו תיקן]</small> דווקא במקרה המסויים של נתינה שלא בפניו, ואין ללמוד מכאן דין כללי לגבי נתינה אחרת בעל כורחו. 
 <big>א</big> <strong>אמר רבה בר בר חנה אמר ר' יוחנן: כל מקום ששנה רבן שמעון בן גמליאל במשנתינו</strong> — <strong>הלכה כמותו,</strong> אף שדעתו מובאת כדעת יחיד, <strong>חוץ</strong> <strong>מ</strong>שלושה מקרים: בדין <strong>ערב</strong> שאם התנה המלווה שיוכל לפרוע את חובו ממי שירצה — יוכל להיפרע מנכסי הערב תחילה, למרות שיש נכסים ללווה, שלא כדברי רבן שמעון בן גמליאל, <strong>ו</strong>המעשה שמסופר כאן שקרה ב<strong>צידן,</strong>
 <strong>וראיה אחרונה,</strong> שאם מביא אדם ראיה לבית דין אחרי שהודה שאין לו ראיות — אין סומכים על ראיה זו, אף שלדעת רבן שמעון בן גמליאל סומכים עליה.
 <strong>תנו רבנן</strong> <small>[שנו חכמים]:</small> האומר לאשתו <strong>"הרי זה גיטיך והנייר שלי"</strong> — <strong>אינה מגורשת,</strong> שהרי נמצא שלא קיים את האמור "ונתן בידה" — שהרי לא נתן לה דבר ממשי. אבל אם אמר לה <strong>"על מנת שתחזירי לי את הנייר"</strong> — <strong>מגורשת.</strong>
 ותוהים: <strong>מאי שנא רישא ומאי שנא סיפא</strong> <small>[מה שונה הראש ומה שונה הסוף]?</small> הרי לכאורה אותו דבר הוא, שאינו נותן לה את הנייר! <strong>אמר רב חסדא: הא מני</strong> <small>[זו</small> כשיטת <small>מי]?</small> — כשיטת <strong>רבן שמעון בן גמליאל היא,</strong> ש<strong>אמר</strong> בענין איצטליתו — שיכולה היא ש<strong>תתן לו את דמיה</strong> ואינה צריכה לתת דוקא את גוף הדבר כדי לקיים את תנאו, <strong>הכא נמי</strong> <small>[כך גם כן]</small> <strong>אפשר דמפייסה ליה בדמי</strong> <small>[שתפייס אותו בדמים]</small> ולא תיתן לו את הנייר עצמו, אלא רק את דמי הנייר של הגט, ולכן נחשב הדבר שקיבלה את הנייר.
 <strong>מתקיף לה</strong> <small>[מקשה על כך]</small> <strong>אביי: אימור</strong> <small>[אמור]</small> ש<strong>אמר רבן שמעון בן גמליאל</strong> שתועיל נתינת כסף במקום החפץ עצמו — דווקא <strong>היכא דליתיה בעיניה</strong> <small>[במקום,</small> במקרה <small>ש</small>החפץ <small>אינו בעינו],</small> אבל <strong>היכא דאיתיה בעיניה</strong> <small>[במקום ש</small>הוא <small>ישנו בעינו]</small> כמו הגט כאן, <strong>מי</strong> <small>[האם]</small> <strong>אמר</strong> שנתינת דמים תועיל?
 <strong>אלא אמר אביי: הא מני</strong> <small>[</small>ברייתא זו כשיטת <small>מי]?</small> — כשיטת <strong>ר' מאיר היא,</strong> ש<strong>אמר: בעינן</strong> <small>[צריכים אנו]</small> בכל תנאי שיהא זה <strong>תנאי כפול,</strong> שיפרש בהתנאתו גם מה יקרה כאשר יתקיים התנאי וגם מה יקרה כאשר לא יתקיים התנאי, <strong>והכא הא</strong> <small>[וכאן הרי]</small> <strong>לא כפליה לתנאיה</strong> <small>[כפל לתנאו],</small> שאמר רק "הרי זה גיטך על מנת שתחזירי לי את הנייר", ולא פירש שאם לא תחזיר לא יהא זה גט. ולכן אין לו תוקף של תנאי מחייב, ומשום כך הריהי מגורשת.
 <strong>מתקיף לה</strong> <small>[מקשה על כך]</small> <strong>רבא:</strong> מדבריך עולה כי <strong>טעמא</strong> <small>[הטעם,</small> דווקא<small>]</small> משום ש<strong>לא כפליה לתנאיה</strong> <small>[כפל לתנאו],</small> <strong>הא כפליה לתנאיה</strong> <small>[הרי אם</small> היה <small>כופל לתנאו]</small> <strong>לא הוי גיטא</strong> <small>[היה</small> זה <small>גט].</small> ואולם, <strong>מכדי</strong> <small>[הרי]</small> <strong>כל תנאי</strong> <small>[התנאים]</small> <strong>מהיכא גמרינן להו</strong> <small>[מהיכן אנחנו לומדים אותם]</small> את דיניהם? — <strong>מתנאי בני גד ובני ראובן,</strong> שהתנה משה איתם שאם יעברו וילחמו עם שאר ישראל — יקבלו את עבר הירדן כנחלה, ואם לא ישלחו חלוצי צבא לא יקבלו את עבר הירדן (במדבר פרק לב),
 <strong>מה התם</strong> <small>[שם]</small> בתנאים שהתנה משה, לשון ה<strong>תנאי קודם למעשה,</strong> שקודם אמר שצריך שיתקיים התנאי ("אם יעברו בני גד ובני ראובן" וכו'. במדבר פרק כט), ואחר כך מפרש מה יהא המעשה כאשר יקויים התנאי ("ונתתם להם את ארץ הגלעד לאחוזה". במדבר פרק כט), <strong>אף כל תנאי</strong> אין לו תוקף אלא כשהוא <strong>קודם למעשה, לאפוקי הכא</strong> <small>[להוציא</small> את המקרה <small>כאן]</small> ש<strong>מעשה</strong> נתינת הגט ("הרי זה גיטך") <strong>קודם לתנאי</strong> ("על מנת שתחזירי לי את הנייר")!
 <strong>אלא אמר רבא:</strong> אכן, יש לפרש שהטעם שלא חל התנאי והאשה מגורשת, הוא <strong>משום</strong> ש<strong>מעשה</strong> נתינת הגט <strong>קודם לתנאי.</strong>
 <strong>מתקיף לה</strong> <small>[מקשה על כך]</small> <strong>רב אדא בר אהבה:</strong> לדבריך <strong>טעמא</strong> <small>[הטעם,</small> דווקא<small>]</small> משום ש<strong>מעשה קודם לתנאי</strong> אין התנאי חל, <strong>הא</strong> <small>[הרי]</small> אם היה <strong>תנאי קודם למעשה לא הוי גיטא</strong> <small>[היה</small> זה <small>גט],</small> ואולם <strong>מכדי</strong> <small>[הרי]</small> <strong>כל תנאי</strong> <small>[התנאים]</small> <strong>מהיכא גמרינן להו</strong> <small>[מהיכן אנחנו למדים אותם]</small> — <strong>מתנאי בני גד ובני ראובן, מה התם</strong> <small>[שם]</small> <strong>תנאי</strong> הוא <strong>בדבר אחד</strong> (שיעברו וילחמו) <strong>ומעשה</strong> הוא <strong>בדבר אחר</strong> (שיקבלו את ארץ הגלעד), <strong>אף כל</strong> התנאים צריכים להיות באותו אופן, <strong>לאפוקי הכא</strong> <small>[להוציא</small> את המקרה האמור <small>כאן]</small>
## דף עה:
 ש<strong>תנאי ומעשה בדבר אחד,</strong> בנתינת הגט עצמה! <strong>אלא אמר רב אדא בר אהבה:</strong> הסיבה שאין מתחשבים בתנאי היא <strong>משום</strong> ש<strong>תנאי ומעשה בדבר אחד,</strong> ולכן אין התנאי פועל.
 <strong>רב אשי אמר: הא מני</strong> <small>[</small>ברייתא <small>זו</small> כשיטת <small>מי]?</small> — כשיטת <strong>רבי היא,</strong> ש<strong>אמר רב הונא אמר רב: כל האומר</strong> תנאי בלשון <strong>"על מנת" כאומר "מעכשיו" דמי</strong> <small>[נחשב]</small> והגט חל מיד, גם אם תצטרך לאחר מכן להחזיר לו את גוף השטר.
 <big>א</big> אגב ענין זה של אופן התנאים בגט מסופר: <strong>אתקין</strong> <small>[התקין]</small> <strong>שמואל בגיטא דשכיב מרע</strong> <small>[בגט של</small> אדם <small>שנטה למות]</small> שיתנה בלשון זו: <strong>"אם לא מתי</strong> — <strong>לא יהא גט, ואם מתי</strong> — <strong>יהא גט".</strong>
 ושואלים על סדר הדברים, <strong>ולימא</strong> <small>[ושיאמר]</small> בסדר ההגיוני: <strong>"אם מתי</strong> — <strong>יהא גט, ואם לא מתי</strong> — <strong>לא יהא גט"!</strong> ומשיבים: <strong>לא מקדים איניש פורענותא לנפשיה</strong> <small>[אדם פורענות לעצמו]</small> ואינו מעמיד את האפשרות של מותו כאפשרות ראשונה.
  ושואלים:  <strong>ו</strong>עדיין יש לשאול: מדוע התקין שמואל דווקא בנוסח זה? <strong>לימא</strong> <small>[יאמר]</small> כך: <strong>"לא יהא גט אם לא מתי,</strong> יהא גט אם מתי <strong>"!</strong> ומשיבים: <strong>בעינן</strong> <small>[צריכים אנו]</small> בתנאים שיהא <strong>תנאי קודם למעשה</strong> ואילו בנוסח זה המעשה ("לא יהא גט") הוא לפני התנאי ("אם לא מתי").
 <strong>מתקיף לה</strong> <small>[מקשה על כך]</small> <strong>רבא: מכדי כל תנאי מהיכא גמרינן</strong> <small>[הרי כל</small> כללי <small>התנאים מהיכן אנו למדים]</small> את הלכותיהם? — <strong>מתנאי בני גד ובני ראובן, מה התם</strong> <small>[שם]</small> <strong>הן קודם ללאו,</strong> שצריך להקדים את החלק החיובי, מה יהא אם יתקיים התנאי, ואחר כך יאמר את החלק השלילי, מה יהא אם לא יתקיים התנאי. <strong>אף כל</strong> התנאים צריכים להיות כך, <strong>לאפוקי הכא</strong> <small>[להוציא כאן]</small> בנוסח שהתקין שמואל ש<strong>לאו קודם להן,</strong> שהרי השלילה ("לא יהא גט") קודמת לחיוב!
 <strong>אלא אמר רבא:</strong> כך צריך לנסח את התנאי בגיטו של שכיב מרע: <strong>"אם לא מתי</strong> — <strong>לא יהא גט, אם מתי</strong> — <strong>יהא גט,</strong> <strong>אם לא מתי</strong> — <strong>לא יהא גט".</strong>
 ומסבירים מפני מה אומרים נוסח מורכב זה: בראשונה הוא אומר <strong>"אם לא מתי לא יהא גט"</strong> — כי <strong>לא מקדים איניש פורענותא לנפשיה</strong> <small>[אדם פורענות לעצמו],</small> ולכן פותח באפשרות שלא ימות, ואחר כך מוסיף תנאי כפול, ובסדר זה: <strong>"אם מתי</strong> — <strong>יהא גט אם לא מתי</strong> — <strong>לא יהא גט",</strong> משום ש<strong>בעינן</strong> <small>[צריכים אנו]</small> שיהא <strong>הן קודם ללאו</strong> בתנאים.
 <big>ב משנה</big> בעל האומר לאשתו <strong>"הרי זה גיטיך על מנת שתשמשי</strong> (תשרתי) <strong>את אבא",</strong> או <strong>"על מנת שתניקי את בני",</strong> ולא נקב בתנאו כמה זמן תהא מניקתו, ועל כך אמרו חכמים <strong>כמה היא</strong> צריכה שתהא <strong>מניקתו</strong> ויתקיים התנאי? — <strong>שתי שנים</strong> מלידתו, שהוא זמן ההנקה הקבוע. <strong>ר' יהודה אומר:</strong> זמן יניקה הוא <strong>שמנה עשר חדש</strong> בלבד. במקרה שהתנה תנאי כזה, <strong>מת הבן או שמת האב</strong> — <strong>הרי זה גט,</strong> גם במקרה שלא נתקיים התנאי.
  אבל אם אמר לה בתנאו <strong>"הרי זה גיטיך על מנת שתשמשי את אבא שתי שנים",</strong> או <strong>"על מנת שתניקי את בני שתי שנים",</strong> אם <strong>מת הבן</strong> ולא הניקתו שתי שנים, <strong>או שאמר האב "אי אפשי</strong> (אין רצוני) <strong>שתשמשני",</strong> אף אם אמר זאת <strong>שלא בהקפדה</strong> (לא היא הכעיסה אותו ולא היא גרמה לו שיוותר על שימושה) מכל מקום — <strong>אינו גט,</strong> לפי שלא התקיים התנאי.
 <strong>רבן שמעון בן גמליאל אומר: כזה גט,</strong> כלומר, אין כל בעיה בגט כזה וכשר הוא. <strong>כלל אמר רבן שמעון בן גמליאל: כל עכבה</strong> (עיכוב) במילוי התנאי <strong>שאינה</strong> נובעת <strong>הימנה</strong> (כתוצאה ממנה) — <strong>הרי זה גט.</strong>
 <big>ג גמרא</big> על דברי המשנה שמניקתו שתי שנים, שואלים: <strong>ומי בעינן כולי האי</strong> <small>[והאם צריך כל כך</small> הרבה זמן<small>]</small> שתניק את הבן? <strong>ורמינהי</strong> <small>[משליכים,</small> מראים סתירה<small>]</small> ששנינו בברייתא: אם <strong>שמשתו</strong> את האב <strong>יום אחד,</strong> או <strong>הניקתו</strong> את הבן <strong>יום אחד</strong> — <strong>הרי זה גט!</strong>
 <strong>אמר רב חסדא, לא קשיא</strong> <small>[אין</small> זה <small>קשה]:</small> <strong>הא</strong> <small>[זו]</small> — כשיטת <strong>רבנן</strong> <small>[חכמים],</small> <strong>והא</strong> <small>[וזו]</small> — כשיטת <strong>רבן שמעון בן גמליאל,</strong> שנחלקו במשנה לעיל (גיטין עד,א) במי שהתנה ואמר "הרי זה גיטך על מנת שתחזירי לי את אצטליתי" ואבדה האצטלית, שלדעת חכמים אין לה דרך לקיים התנאי ולכן אינה יכולה להתגרש בגט זה. ולדעת רבן שמעון בן גמליאל יכולה במקרה כזה להתגרש אם תיתן לו את דמי האצטלית.
  ומסביר:  <strong>מתניתין</strong> <small>[משנתנו]</small> — כשיטת <strong>רבן שמעון בן גמליאל</strong> הסבור כי הולכים אחר כוונתו ליהנות מן הדברים שמתנה בהם את הגט, ולכן אם אינה מניקה אותו כל זמן שנצרך לכך — אינו גט. <strong>וברייתא</strong> כדברי <strong>רבנן</strong> <small>[חכמים]</small> החולקים עליו ואומרים שהולכים אחר דבריו, וכיון שנתקיימו דברי התנאי בדרך כלשהי — יצאה ידי חובתה.
  ומקשים: כיצד אפשר לפרש כך?  <strong>הא מדסיפא</strong> <small>[הרי מ</small>כיון <small>שסופה]</small> של משנתנו שיטה חולקת של <strong>רבן שמעון בן גמליאל הוי</strong> <small>[היא],</small> <strong>מכלל</strong> הדבר אתה למד <strong>דרישא</strong> <small>[שראשה]</small> <strong>לאו</strong> <small>[לא]</small> כשיטת <strong>רבן שמעון בן גמליאל! אלא</strong> יש לפרש להיפך את הסתירה שבין המשנה לברייתא: <strong>ברייתא</strong> — כשיטת <strong>רבן שמעון בן גמליאל היא,</strong> ש<strong>מיקל בתנאי</strong> <small>[בתנאים]</small> ואינו עומד על מילואם כלשונם, שהרי לשיטתו במשנה לעיל יכולה לקיים את התנאי גם על ידי מתן דמי האצטלית. ואילו <strong>מתניתין</strong> <small>[משנתנו]</small> — כשיטת <strong>רבנן</strong> <small>[חכמים]</small> העומדים על מילוי התנאי כלשונו.
 <strong>רבא אמר, לא קשיא</strong> <small>[אין</small> זה <small>קשה]:</small> <strong>כאן</strong> במשנה מדובר <strong>בסתם,</strong> שלא קבע זמן, ולכן קבעו חכמים זמן לדבר, <strong>כאן</strong> בברייתא מדובר <strong>במפרש</strong> שתעשה זאת יום אחד.
 <strong>רב אשי אמר: כל סתם נמי</strong> <small>[גם כן]</small> <strong>כמפרש יום אחד דמי</strong> <small>[נחשב],</small> שכיון שלא קבע זמן, במעשה כלשהו יש כדי לקיים את התנאי.
  ומנסים להביא ראיה בענין זה, <strong>תנן</strong> <small>[שנינו]</small> במשנה: <strong>כמה היא מניקתו?</strong> — <strong>שתי שנים, ר' יהודה אומר: שמנה עשר חדש;</strong> ומעתה, <strong>בשלמא</strong> <small>[נניח]</small> <strong>ל</strong>שיטת <strong>רבא ניחא</strong> <small>[נוח</small> הדבר<small>]</small> שבסתם הרי זה זמן ארוך כל צורכו של התינוק, <strong>אלא ל</strong>שיטת <strong>רב אשי, למה לי שתי שנים, למה לי שמנה עשר חדש? ביום אחד סגי</strong> <small>[די</small> לה<small>]!</small>
 ומשיבים: <strong>הכי קאמר</strong> <small>[כך אמר]:</small> כמה היא מניקתו — <strong>יום אחד משתי שנים,</strong> בתוך שתי שנים אלה של זמן הנקה, <strong>לאפוקי</strong> <small>[להוציא]</small> אם הניקתו <strong>לאחר שתי שנים</strong> — ש<strong>לא</strong> מתקיים התנאי, או כדעת ר' יהודה <strong>יום אחד משמנה עשר חדש, לאפוקי</strong> <small>[להוציא]</small> <strong>לאחר שמנה עשר חדש</strong> שלא.
 <strong>מיתיבי</strong> <small>[מקשים]</small> על רב אשי ממה ששנינו: האומר לאשתו <strong>"הרי זה גיטיך על מנת שתשמשי את אבא שתי שנים",</strong> או שאומר <strong>"</strong>הרי זה גיטך <strong>על מנת שתניקי את בני שתי שנים",</strong> אם <strong>מת הבן, או שאמר האב "אי אפשי</strong> (איני רוצה) <strong>שתשמשני",</strong> אף <strong>שלא בהקפדה</strong> (שלא היא גרמה להכעיסו) מכל מקום — <strong>אינו גט;</strong>
## דף עו.
 <strong>בשלמא</strong> <small>[נניח]</small> <strong>ל</strong>שיטת <strong>רבא רישא</strong> <small>[ראשה</small> של המשנה<small>]</small> מדובר <strong>ב</strong>אופן ש<strong>לא פריש</strong> <small>[פירש]</small> זמן, שהרי אמר רק "על מנת שתשמשי" <strong>סיפא</strong> <small>[סופה]</small> מדובר באופן <strong>פריש</strong> <small>[סופה</small> מדובר <small>שפירש]</small> ואמר "שתי שנים".
 <strong>אלא לרב אשי,</strong> הסבור שבסתם יוצאת ידי חובה ביום אחד, ולפיכך הוא צריך להסביר את המקרה הראשון במשנתנו, שמדובר כשלא החלה כלל בעשיית התנאי לשמש את אביו או להניק, אם כן <strong>מאי שנא רישא ומאי שנא סיפא</strong> <small>[מה שונה ראשה ומה שונה סופה]?</small> ומדוע במקרה הראשון מגורשת? ואומרים: אכן, לשיטתו <strong>קשיא</strong> <small>[קשה</small> הדבר<small>].</small>
 <big>א</big> <strong>תנו רבנן</strong> <small>[שנו חכמים]:</small> אמר לאשתו <strong>"הרי זה גיטך על מנת שתשמשי את אבא שתי שנים,</strong> או שאומר <strong>"</strong>הרי זה גיטך <strong>על מנת שתניקי את בני שתי שנים", אף על פי שלא נתקיים התנאי</strong> — <strong>הרי זה גט, לפי שלא אמר לה</strong> תנאי כפול, המפרש מה יקרה אם תמלא את התנאי ומה יהא אם לא תמלאנו. שכך היה צריך לומר לה: <strong>"אם תשמשי</strong> — יהא זה גט <strong>",</strong> <strong>אם לא תשמשי</strong> — לא יהא גט <strong>", "אם תניקי</strong> — יהא זה גט <strong>", ואם לא תניקי</strong> — לא יהא גט <strong>",</strong> ואם לא נהג כך התנאי בטל והמעשה עצמו קיים, אלו
 <strong>דברי ר' מאיר. וחכמים אומרים:</strong> אין צורך בתנאי כפול כדי שייחשב לתנאי, ולכן אם <strong>נתקיים התנאי</strong> — <strong>הרי זה גט, ואם לאו</strong> <small>[לא]</small> — <strong>אינו גט. רבן שמעון בן גמליאל אומר: אין לך תנאי בכתובים שאינו כפול.</strong> וכלפי מי מוסבים דברי רבן שמעון בן גמליאל?
 <strong>איכא דאמרי</strong> <small>[יש שאומרים]:</small> <strong>לר' מאיר קאמר ליה</strong> <small>[אמר לו],</small> <strong>ואיכא דאמרי</strong> <small>[ויש שאומרים]:</small> <strong>לרבנן קאמר להו</strong> <small>[לחכמים אמר להם].</small> ומפרשים: <strong>איכא דאמרי</strong> <small>[יש שאומרים]:</small> <strong>לר' מאיר קאמר ליה</strong> <small>[אמר לו],</small> <strong>והכי קאמר ליה</strong> <small>[וכך אמר לו]:</small> <strong>אין לך תנאי בכתובים שאינו כפול, והוו להו</strong> <small>[והרי הם]</small> כל אותם תנאים כפולים הכתובים בתורה <strong>שני כתובים הבאין כאחד,</strong> שמלמדים אותנו ענין אחד, <strong>וכל שני כתובים הבאין כאחד</strong> — <strong>אין מלמדין</strong> לדברים אחרים, ולכן אין ללמוד מהם שכך צריך להיות כל תנאי.
 <strong>איכא דאמרי</strong> <small>[יש שאומרים]:</small> <strong>לרבנן קאמר להו, והכי קאמר להו</strong> <small>[לחכמים אמר להם, וכך אמר להם]:</small> <strong>אין לך תנאי בכתובים שאינו כפול, וגמרינן מינייהו</strong> <small>[ואנו למדים מהם]</small> שאין תנאי מתקיים אלא אם כן כפלוהו.
 <strong>ורמינהו</strong> <small>[משליכים,</small> מראים סתירה<small>]</small> ממה ששנינו בברייתא: <strong>"הרי זה גיטיך על מנת שתשמשי את אבא שתי שנים",</strong> או שאומר <strong>"</strong>הרי זה גיטך <strong>על מנת שתניקי את בני שתי שנים",</strong> אם <strong>מת האב או מת הבן</strong> — <strong>אינו גט,</strong> שהרי לא נתקיים התנאי, אלו <strong>דברי ר' מאיר.</strong>
 <strong>וחכמים אומרים: אף על פי שלא נתקיים התנאי</strong> — <strong>הרי זה גט,</strong> שכן <strong>יכולה היא שתאמר לו: "תן לי</strong> את <strong>אביך ואשמשנו",</strong> או <strong>"תן לי</strong> את <strong>בנך ואניקנו".</strong>
 על כל פנים <strong>קשיא</strong> <small>[קשה]</small> מדברי <strong>ר' מאיר</strong> על דברי <strong>ר' מאיר,</strong> שמן הברייתא עולה שתנאי זה קיים, ומבטל את הגט למרות שאינו כפול. <strong>קשיא דרבנן אדרבנן</strong> <small>[קשה</small> מדברי <small>חכמים על</small> דברי <small>חכמים]!</small>
 ומשיבים: מדברי <strong>ר' מאיר</strong> על דברי <strong>ר'</strong> <strong>מאיר לא קשיא</strong> <small>[אינו קשה]:</small> <strong>התם</strong> <small>[שם]</small> כשאמר שאינו תנאי מדובר בזמן ש<strong>לא כפליה לתנאיה</strong> <small>[כפל את תנאו],</small> <strong>הכא</strong> <small>[כאן]</small> — <strong>בדכפליה לתנאיה</strong> <small>[בשכפל את תנאו]</small> והתנא בברייתא רק קיצר את הלשון ולא כתב את התנאי הכפול.
 <strong>ורבנן אדרבנן לא קשיא</strong> <small>[ו</small>מדברי <small>חכמים על</small> דברי <small>חכמים לא קשה],</small> שיש לומר <strong>מאן</strong> <small>[מי</small> הם<small>]</small> <strong>חכמים דהכא</strong> <small>[של כאן]?</small> — דעת <strong>רבן שמעון בן גמליאל היא,</strong> ש<strong>אמר: כל עכבה</strong> (עיכוב, חוסר אפשרות למלא תנאו) <strong>שאינה הימנה</strong> (ממנה), שלא באה מצידה — <strong>הרי זה גט.</strong>
 <big>ב</big> ועוד בעניני תנאים בגט, <strong>תנו רבנן</strong> <small>[שנו חכמים],</small> <strong>אמר לה בפני שנים: "הרי זה גיטך על מנת שתשמשי את אבא שתי שנים",</strong> <strong>וחזר ואמר לה בפני שנים</strong> אחרים: <strong>"הרי זה גיטך על מנת שתתני לי מאתים זוז"</strong> — בכך <strong>לא ביטל דברי</strong> התנאי <strong>האחרון את</strong> התנאי <strong>הראשון,</strong> אלא נתן לה אפשרות, שאם תמלא תנאי אחד מהם יהא זה גט, ולכן: אם <strong>רצתה</strong> — <strong>משמשתו</strong> ומגורשת, <strong>רצתה</strong> — <strong>נותנת לו מאתים זוז</strong> ומגורשת.
 <strong>אבל</strong> אם <strong>אמר לה בפני שנים "הרי זה גיטך על מנת שתתני לי מאתים זוז", וחזר ואמר לה בפני שנים "הרי זה גיטך על מנת שתתני לי שלש מאות זוז"</strong> — <strong>ביטל דברי</strong> התנאי <strong>האחרון את</strong> התנאי <strong>הראשון</strong> ולא תתגרש עד שתיתן לו שלוש מאות. <strong>ואין אחד מן</strong> העדים <strong>הראשונים ואחד מן האחרונים מצטרפין</strong> להעיד על התנאי.
  על המשפט האחרון תוהים: <strong>אהייא</strong> <small>[על היכן,</small> למה מתייחס הדבר<small>]?</small> <strong>אילימא אסיפא</strong> <small>[אם תאמר על המקרה שבסוף],</small> כשתבע מאה זוזים נוספים — <strong>הרי</strong> כבר אמר שהתנאי הראשון <strong>בטל,</strong> ובודאי אין יכול אחד העדים הראשונים להצטרף ולהעיד עם עד אחד מהעדים האחרונים. ודבר זה אין צורך לאומרו כלל! <strong>אלא</strong> בוודאי <strong>ארישא</strong> <small>[על</small> המקרה <small>הראשון]</small> נאמר כגון זה, אולם דבר זה גם כן
 <strong>פשיטא</strong> <small>[פשוט</small> מובן מאליו<small>]</small> שאין מצטרפים, שהרי אינם מעידים על אותו תנאי! ומשיבים: <strong>מהו דתימא</strong> <small>[שתאמר]</small> <strong>כל</strong> אלה שבאים <strong>לקיומא</strong> <small>[לקיים]</small> את <strong>תנאי</strong> <small>[תנאים]</small> <strong>מצטרפין</strong> להעיד שהיה תנאי כלשהו בגט, על כן <strong>קא משמע לן</strong> <small>[השמיע לנו]</small> שאינו כן, וכשאינם מעידים על אותו תנאי עצמו אין מצטרפים.
 <big>ג משנה</big> בן ארץ יהודה שאמר לאשתו <strong>"הרי זה גיטך אם לא באתי</strong> (אבוא) <strong>מכאן</strong> (מעכשיו) <strong>עד שלשים יום",</strong> <strong>והיה הולך מיהודה לגליל</strong> ועל דעת כן התנה — אם ילך לגליל וישוב, אם <strong>הגיע ל</strong>יישוב <strong>אנטיפרס וחזר</strong> מיד, בתוך שלושים הימים הללו — <strong>בטל</strong> (לא התקיים) <strong>תנאו</strong> ואינה מגורשת, שהרי הגיע לגליל וחזר ליהודה בתוך הזמן שאמר לה.
 וכיוצא בזה, בן הגליל שאמר לאשתו <strong>"הרי זה גיטך אם לא באתי מכאן עד שלשים יום"</strong> <strong>והיה הולך מגליל ליהודה</strong> ועל דעת כן התנה — שילך ליהודה וישוב משם לגליל, <strong>והגיע לכפר עותנאי וחזר</strong> בתוך אותם שלושים יום — <strong>בטל תנאו,</strong> שכבר הגיע ליהודה וחזר בתוך הזמן.
 וכיוצא בדבר, בן ארץ ישראל שאמר לאשתו <strong>"הרי זה גיטך אם לא באתי מכאן עד שלשים יום", והיה הולך למדינת הים, והגיע לעכו וחזר</strong> בתוך שלושים יום — <strong>בטל תנאו.</strong>
 <strong>"הרי זה גיטך כל זמן שאעבור מכנגד פניך</strong> (שלא אתראה איתך) <strong>שלשים יום"</strong> ו<strong>היה הולך ובא, הולך ובא, הואיל ולא נתיחד עמה</strong> במשך שלושים יום אלה — <strong>הרי זה גט.</strong>
 <big>ד גמרא</big> שואלים: <strong>למימרא</strong> <small>[האם לומר]</small> <strong>ש</strong><strong>אנטיפרס</strong> <strong>בגליל הוה קיימא</strong> <small>[היתה עומדת]?</small> שלכאורה נראה מן המשנה שאנטיפרס היא קצה הגליל, ואותו אדם יצא מיהודה והגיע עד לגבול הגליל וחזר. <strong>ורמינהי</strong> <small>[משליכים</small> מראים סתירה<small>]</small> ממה ששנינו: <strong>אנטיפרס</strong> היא <strong>ביהודה, וכפר עותנאי</strong> הוא <strong>בגליל,</strong> והשטח ש<strong>בינתים</strong> — <strong>מטילין אותו לחומרא</strong> כשייך גם ליהודה וגם לגליל, ולכן אם הגיע עד לאותו שטח, ולא המשיך הלאה, לא ברור אם נתקיים תנאו, ולכן <strong>מגורשת</strong>
## דף עו:
 <strong>ואינה מגורשת!</strong>
 <strong>אמר אביי:</strong> באמת אנטיפרס היא מיהודה וכפר עותנאי מן הגליל, ויש להסביר את לשון המשנה כלשון קצרה, ולומר כי <strong>תרי תנאי קאמר</strong> <small>[שני תנאים אמר]</small> <strong>לה: אי מטינא</strong> <small>[אם אגיע]</small> <strong>לגליל</strong> — <strong>לאלתר ליהוי גיטא</strong> <small>[מיד יהיה</small> זה <small>גט],</small> <strong>ואי משתהינא באורחא תלתין יומין</strong> <small>[ואם אשתהה בדרך שלשים יום]</small> <strong>ולא אתינא</strong> <small>[אבוא]</small> — <strong>ליהוי גיטא</strong> <small>[יהיה</small> זה <small>גט],</small> <strong>הגיע לאנטיפרס וחזר</strong> בתוך שלושים יום, שגם <strong>לא לגליל מטא</strong> <small>[הגיע]</small> <strong>ולא אשתהויי נמי אשתהי תלתין יומין</strong> <small>[השתהה גם כן שלושים יום]</small> — <strong>בטל תנאו.</strong>
 <big>א</big> שנינו במשנה: <strong>"הרי זה גיטך אם לא באתי מכאן ועד שלשים יום" כו'.</strong> ושואלים (לפי ההבנה הראשונה בדברי המשנה שהגיע לקצה מדינת הים וחזר מיד): <strong>למימרא</strong> <small>[האם לומר],</small> ש<strong>עכו במדינת הים קיימא</strong> <small>[</small>היא <small>נמצאת]</small> ואינה נחשבת כארץ ישראל? <strong>והא</strong> <small>[והרי]</small> <strong>אמר רב ספרא: כי הוו מיפטרי רבנן מהדדי</strong> <small>[כאשר היו נפרדים חכמים זה מזה]</small> כשהיו יוצאים לחוץ לארץ — <strong>בעכו הוו מפטרי</strong> <small>[היו נפרדים]</small> חבריהם מהם, <strong>משום</strong> ש<strong>אסור לצאת מארץ לחוצה לארץ</strong> ואותו חכם שליווה את חבירו לא יצא מתחום הארץ אלא הגיע לעכו בלבד. משמע שעכו היא ארץ ישראל!
 <strong>אמר אביי:</strong> צריך להבין את המשנה כך: <strong>תרי תנאי קאמר</strong> <small>[שני תנאים אמר]</small> <strong>לה:</strong> <strong>אי מטינא</strong> <small>[אם אגיע]</small> <strong>למדינת הים</strong> — <strong>לאלתר ליהוי גיטא</strong> <small>[מיד יהיה</small> זה <small>גט],</small> <strong>אי משתהינא באורחא תלתין יומין</strong> <small>[אם אשתהה בדרך שלושים יום]</small> <strong>ולא אתינא</strong> <small>[אבוא]</small> — <strong>ליהוי גיטא</strong> <small>[יהא</small> זה <small>גט],</small> ולכן, אם <strong>הגיע לעכו וחזר, שלא</strong> <strong>למדינת הים מטא</strong> <small>[הגיע]</small> <strong>ולא אשתהויי נמי אשתהי תלתין יומין</strong> <small>[השתהה גם כן שלושים יום]</small> — <strong>בטל תנאו.</strong>
 <big>ב</big> שנינו במשנה שאם נתן גט לאשתו ואמר לה <strong>"הרי זה גיטך כל זמן שאעבור</strong> מכנגד פניך (שלא אתראה איתך) שלושים יום <strong>",</strong> אפילו היה הולך ובא, אם לא התייחד עמה בתוך זמן זה — הרי זה גט. ומקשים: <strong>והא</strong> <small>[והרי]</small> <strong>לא עבר</strong> מכנגד פניה, אלא היה הולך ובא! <strong>אמר רב הונא: מאי</strong> <small>[מה</small> פירוש<small>]</small> <strong>"פניך"</strong> שאמר בתנאי? כוונתו <strong>תשמיש,</strong> שהיתנה שאם לא ישמש עמה במשך שלושים יום יהא זה גט. <strong>ואמאי קרי ליה</strong> <small>[מדוע קורא לו]</small> לענין זה <strong>"פניך"</strong> — <strong>לישנא מעליא נקט</strong> <small>[לשון מעולה,</small> נקיה, <small>תפס],</small> וכיון שלא התייחד עמה — נתקיים התנאי ויחול הגט.
 <strong>ור' יוחנן אמר: לעולם</strong> הכוונה היא <strong>פניך ממש,</strong> כלומר, שלא יתראה עמה למשך שלושים יום רצופים, אולם <strong>מי קתני</strong> <small>[האם שנה]</small> במשנה <strong>"הרי זו מגורשת"</strong> שחל הגט מיד? <strong>"הרי זה גט" קתני</strong> <small>[שנה],</small> לומר: שאף שלא נתקיים התנאי במשך שלושים יום אלה, אם לא נתייחד עמה <strong>לא הוי</strong> <small>[אין</small> זה נחשב<small>]</small> <strong>גט ישן</strong> שאמרו חכמים שאין מגרשים בו, <strong>ולכי מלו תלתין יומי הוי גיטא</strong> <small>[וכאשר ימלאו שלושים יום</small> ואכן יעבור מכנגד פניה <small>יהא זה גט].</small>
 ומעירים <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן:</strong> האומר לאשתו <strong>"הרי זה גיטך כל זמן שאעבור מנגד פניך שלשים יום", והיה הולך ובא, הולך ובא, הואיל ולא נתייחד עמה</strong> — <strong>הרי זה גט, ולגט ישן אין חוששין שהרי לא נתייחד עמה,</strong> וכדברי ר' יוחנן שהחשש הוא משום גט ישן.
 ושואלים: <strong>וליחוש</strong> <small>[ונחשוש]</small> <strong>שמא פייס</strong> את אשתו במשך הזמן הזה שהיה הולך ובא, ונתייחד עמה! <strong>אמר רבה בר רב הונא, הכי</strong> <small>[כך]</small> <strong>אמר אבא מרי</strong> <small>[אבי מורי,</small> רב הונא<small>]</small> <strong>משמיה</strong> <small>[משמו]</small> של <strong>רב: באומר</strong> הבעל: <strong>נאמנת עלי לומר שלא באתי.</strong> וכיון שמאמינה על כך, אם אמרה שלא נתייחד עמה — נשאר הגט בתוקפו.
 <strong>איכא דמתני לה אמתניתין</strong> <small>[יש ששונים</small> את הדבר <small>הזה על משנתנו</small> להלן<small>]:</small> אם אמר <strong>"</strong>הרי זה גיטך <strong>מעכשיו אם לא באתי מכאן ועד שנים עשר חדש", ומת בתוך שנים עשר חדש</strong> — <strong>הרי זה גט.</strong> ויש לשאול: <strong>וליחוש</strong> <small>[ונחשוש]</small> <strong>שמא פייס</strong> את אשתו בינתיים ונתייחד עמה! <strong>אמר רבה בר רב הונא, הכי</strong> <small>[כך]</small> <strong>אמר אבא מרי משמיה</strong> <small>[בשמו]</small> של <strong>רב, באומר</strong> הבעל: <strong>נאמנת עלי לומר שלא באתי.</strong>
 ומעירים: <strong>מאן דמתני לה אמתניתין</strong> <small>[מי ששונה אותה</small> שמועה <small>על משנתנו],</small> <strong>כל שכן</strong> שכך הוא מסביר את ה<strong>ברייתא</strong> שבה ידוע שהגיע לעירו, שחייבים לומר שנתן לה נאמנות לומר שלא נתייחד ולא פייס.
  אבל <strong>מאן דמתני לה</strong> <small>[מי ששונה אותה]</small> על ה<strong>ברייתא</strong> יש לומר: <strong>אבל אמתניתין</strong> <small>[על משנתנו]</small> אינו צריך לכך, שכן <strong>הא</strong> <small>[הרי]</small> <strong>לא אתא</strong> <small>[בא],</small> ואין מקום לחשוש שמא בכל זאת חזר ובא לביתו ופייסה בלא שידע איש על כך.
 <big>ג משנה</big> האומר לאשתו <strong>"הרי זה גיטך אם לא באתי מכאן ועד שנים עשר חדש", ומת בתוך שנים עשר חדש</strong> — <strong>אינו גט,</strong> שהרי הגט יחול רק כעבור שנים עשר חדש, וכיון שמת בינתיים — לא חל הגט, והאשה היא אלמנה, וחלה עליה חובת יבום.
 אבל אם אמר לה <strong>"הרי זה גיטך מעכשיו אם לא באתי מכאן ועד שנים עשר חדש", ומת בתוך שנים עשר חדש</strong> — <strong>הרי זה גט,</strong> שהרי חלות הגט היא מעכשיו, וכיון שלסוף שנה לא בא — נמצא שהתקיים התנאי.
  אמר <strong>"אם לא באתי מכאן ועד שנים עשר חדש כתבו ותנו גט לאשתי",</strong> אם <strong>כתבו גט בתוך שנים עשר חדש ונתנו לאחר שנים עשר חדש</strong> — <strong>אינו גט,</strong> שהרי הורה לכתוב את הגט רק לאחר זמן זה.
  ואם אמר <strong>"כתבו ותנו גט לאשתי אם לא באתי מכאן עד שנים עשר חדש",</strong> אם <strong>כתבו בתוך שנים עשר חדש ונתנו לאחר שנים עשר חדש</strong> — <strong>אינו גט,</strong> לפי שמשמעות דבריו שיכתבו רק לאחר שנתברר שלא בא בתוך שנים עשר חודש. <strong>ר' יוסי אומר: כזה גט,</strong> שהרי לא פירש להם מתי לכתוב את הגט, אלא את זמן הנתינה.
  אף לשיטת סתם משנה, אם <strong>כתבו לאחר שנים עשר חדש ונתנו לאחר שנים עשר חדש, ומת</strong> הבעל, <strong>אם</strong> מסירת <strong>הגט</strong> היתה <strong>קודם למיתה</strong> — <strong>הרי זה גט, ואם מיתה קדמה ל</strong>מסירת ה<strong>גט</strong> — <strong>אינו גט, ואם אין ידוע</strong> מה קדם למה — <strong>זו היא שאמרו</strong> חכמים <strong>מגורשת ואינה מגורשת.</strong>
 <big>ד גמרא</big> על האמור במשנה שאם נתן לה גט והתנה "אם לא באתי מכאן עד שנים עשר חודש", ומת בתוך אותם שנים עשר חודש, שאינו גט, וחלה עליה חובת יבום, <strong>תנא</strong> <small>[שנה]</small> החכם בברייתא: <strong>רבותינו התירוה לינשא</strong> בלא להיזקק לחליצה, לפי שהם סבורים שהיא מגורשת בגט זה.
 ומבררים: <strong>מאן</strong> <small>[מי הם]</small> <strong>רבותינו</strong> אלה? <strong>אמר רב יהודה אמר שמואל: בי דינא דשרו מישחא</strong> <small>[בית הדין שהתירו שמן]</small> של הגויים באכילה. ומה טעמם להתירה להינשא בגט זה? — <strong>סברי לה</strong> <small>[סבורים הם]</small> <strong>כ</strong>שיטת <strong>ר' יוסי,</strong> ש<strong>אמר: זמנו של שטר מוכיח עליו</strong> וכל שטר שיש בו תאריך מניחים שהכוונה של נותן השטר היא שיחול מאותו זמן שנכתב אף אם לא נאמר במפורש "על מנת" או "מעכשיו".
 <strong>אמר ר' אבא בריה</strong> <small>[בנו</small> של<small>]</small> <strong>ר' חייא בר אבא אמר ר' יוחנן: ר' יהודה נשיאה</strong> (הנשיא) <strong>בנו של רבן גמליאל בר ר' יהודה</strong> (הנשיא) <strong>הורה</strong> דבר זה, <strong>ולא הודו לו כל סיעתו,</strong> בני החבורה שלו, שאף בבית מדרשו לא הסכימו אתו, <strong>ואמרי לה</strong> <small>[ויש אומרים]</small> שלא הודו לו <strong>כל שעתו,</strong> כלומר, כל ימי חייו.
 <strong>אמר ליה</strong> <small>[לו]</small> <strong>ר' אלעזר לההוא סבא</strong> <small>[לזקן אחד]</small> שהיה חבר בבית דינו של ר' יהודה נשיאה: <strong>כי שריתוה</strong> <small>כאשר התרתם אותה]</small> את אשה זו — האם <strong>לאלתר שריתוה</strong> <small>[מיד היתרתם אותה],</small> <strong>או לאחר שנים עשר חדש שריתוה</strong> <small>[היתרתם אותה]?</small> האם <strong>לאלתר שריתוה</strong> <small>[מיד התרתם אותה]</small> — <strong>דהא</strong> <small>[שהרי]</small> <strong>לא אתי</strong> <small>[בא],</small> שהגט חל מייד, ואין צורך להמתין עד שנים עשר חדש — שהרי ודאי לא יוכל הבעל לבוא עוד, שהרי מת, <strong>או דלמא</strong> <small>[שמא]</small> <strong>לאחר שנים עשר חדש שריתוה</strong> <small>[התרתם אותה]</small> — <strong>דהא איקיים ליה תנאו</strong> <small>[שהרי התקיים</small> אז <small>התנאי]</small> שלא חזר כעבור שנים עשר חודש?
  ושואלים:  <strong>ותיבעי ליה מתניתין</strong> <small>[ותישאל לו</small> שאלה זו לגבי <small>משנתנו]:</small> שהאומר לאשתו <strong>"</strong>הרי זה גט <strong>מעכשיו אם לא באתי מכאן ועד שנים עשר חדש", ומת בתוך שנים עשר חדש</strong> — <strong>הרי זה גט,</strong> האם <strong>לאלתר הוי</strong> <small>[מיד חל</small> הגט<small>]</small> <strong>דהא</strong> <small>[שהרי]</small> <strong>לא אתי,</strong> <strong>או דלמא</strong> <small>[שמא]</small> רק <strong>לאחר שנים עשר חדש</strong> — <strong>דהא איקיים ליה תנאיה</strong> <small>[שהרי</small> רק אז <small>התקיים לו תנאו]?</small> ומשיבים: <strong>אין הכי נמי</strong> <small>[כך הוא גם כן],</small> ובאמת אפשר לשאול שאלה זו על המשנה, <strong>ומשום דהוה בההוא מעשה</strong> <small>[שהיה</small> אותו זקן <small>באותו מעשה]</small> שאל אותו, שיוכל לברר את הדברים מתוך מעשה שהיה.
 <strong>אמר אביי: הכל מודים, היכא</strong> <small>[במקום]</small> ש<strong>אמר</strong> לאשתו בלילה שהגט שהוא נותן לה יהא גט <strong>לכשתצא חמה מנרתיקה</strong> — 
## דף עז.
 <strong>לכי נפקא קאמר</strong> <small>[לכשתצא</small> השמש <small>אמר]</small> <strong>לה,</strong> <strong>וכי מיית בליליא</strong> <small>[וכאשר מת בלילה]</small> לפני שיצאה השמש <strong>הוי</strong> <small>[יהא]</small> זה <strong>גט לאחר מיתה</strong> ואינו כשר.
  ואם אמר לה <strong>"על מנת שתצא חמה מנרתיקה"</strong> — <strong>מעכשיו קאמר</strong> <small>[אמר]</small> <strong>לה</strong> שיחול הגט למפרע כאשר תצא החמה, ש<strong>אמר רב הונא אמר רב: כל האומר "על מנת" כאומר "מעכשיו" דמי</strong> <small>[נחשב].</small>
 <strong>לא נחלקו אלא ב</strong>אומר <strong>"אם תצא</strong> חמה מנרתיקה <strong>",</strong> <strong>מר סבר לה</strong> <small>[חכם זה</small> "רבותינו" <small>סבור]</small> <strong>כ</strong>שיטת <strong>ר' יוסי,</strong> ש<strong>אמר: זמנו של שטר מוכיח עליו, והוה ליה</strong> <small>[והרי זה]</small> <strong>כ</strong>אומר <strong>"מהיום אם מתי",</strong> או <strong>כ</strong>אומר <strong>"מעכשיו</strong> <strong>אם מתי".</strong> ואילו <strong>מר</strong> <small>[חכם זה,</small> סתם משנתנו<small>]</small> <strong>לא סבר כ</strong>שיטת <strong>ר' יוסי, והוה ליה</strong> <small>[והרי זה]</small> <strong>כ</strong>אומר <strong>"אם מתי" גרידא</strong> <small>[בלבד],</small> שמשמעותו לאחר מיתה.
 <big>א</big> שנינו במשנה, האומר <strong>"כתבו ותנו גט לאשתי אם לא באתי מכאן ועד שנים עשר חדש",</strong> אם <strong>כתבו</strong> את הגט בתוך שנים עשר חודש, אף שנתנוהו לאחר שנים עשר חודש — לדעת חכמים הגט פסול, ולדעת ר' יוסי כשר הוא.
 <strong>אמר ליה</strong> <small>[לו]</small> <strong>רב יימר לרב אשי: לימא קסבר</strong> <small>[האם לומר</small> ש<small>סבור]</small> <strong>ר' יוסי</strong> בכלל שאם <strong>כתב גט על תנאי</strong> — <strong>כשר?</strong> ודוחים: <strong>לא, לעולם אימא</strong> <small>[אומר]</small> <strong>לך</strong> ש<strong>פסול, ושאני הכא</strong> <small>[ושונה כאן],</small> <strong>מדהוה ליה למימר</strong> <small>[מ</small>תוך <small>שהיה לו לומר]</small> <strong>"אם לא באתי</strong> בתוך שנים עשר חודש <strong>כתבו ותנו"</strong> להדגיש שגם הכתיבה תיעשה רק אם לא בא, <strong>ואמר</strong> בלשון אחרת <strong>"כתבו ותנו אם לא באתי",</strong> משמע ש<strong>הכי קאמר</strong> <small>[כך אמר],</small> כך נתכוון לומר: <strong>כתבו מעכשיו, ותנו אם לא באתי. ורבנן</strong> <small>[חכמים]</small> מה הם סבורים? <strong>לא שנא הכי ולא שנא הכי</strong> <small>[אינו שונה כך ואינו שונה כך],</small> ואין לחלק לפי דיוקי הלשון הללו.
 <big>ב</big> מתוך שדנים במשנה על קביעת זמנים, מביאים מה ש<strong>תנו רבנן</strong> <small>[שנו חכמים]:</small> אמר <strong>"לאחר שבוע</strong> (שמיטה, שבע שנים) <strong>"</strong>— "לאחר" משמעו לפחות <strong>שנה</strong> אחרי סוף אותו שבוע, אם אמר <strong>"לאחר שנה"</strong> כוונתו — <strong>חדש</strong> לאחר גמר השנה, <strong>"לאחר חדש"</strong> פירושו — <strong>שבת</strong> (שבוע ימים).
  ומתוך כך שואלים: אם אמר <strong>"לאחר שבת", מאי</strong> <small>[מה</small> הכוונה<small>]?</small> מספרים: <strong>יתיב</strong> <small>[ישב]</small> <strong>ר' זירא קמיה</strong> <small>[לפני]</small> <strong>ר' אסי,</strong> <strong>ואמרי לה</strong> <small>[ויש אומרים]</small> שהיה זה <strong>ר' אסי</strong> שישב <strong>קמיה</strong> <small>[לפני]</small> <strong>ר' יוחנן, וקאמר</strong> <small>[ואמר]</small> כך: <strong>חד בשבא, ותרי, ותלתא</strong> — <small>[אחד</small> יום ראשון <small>בשבת, ושני ושלישי]</small> — נקראים <strong>בתר שבתא</strong> <small>[אחר השבת].</small> <strong>ארבעה, וחמשה ומעלי שבתא</strong> <small>[רביעי וחמישי וערב שבת]</small> נקראים <strong>קמי שבתא</strong> <small>[לפני שבת].</small>
 <strong>תניא</strong> <small>[שנויה</small> ברייתא<small>],</small> <strong>רבי אומר:</strong> אם אדם אומר <strong>"לאחר הרגל"</strong> — משמעו <strong>שלשים יום</strong> לאחר הרגל. <strong>נפק</strong> <small>[יצא]</small> <strong>ר' חייא דרשה</strong> את ההלכה הזו בציבור <strong>משמיה</strong> <small>[משמו]</small> של <strong>רבי וקלסוה</strong> <small>[ושיבחו אותו],</small> דרשה <strong>משמיה דרבים,</strong> כלומר, דרשה סתם ולא אמר שהיא דעת היחיד של רבי — <strong>ולא קלסוה</strong> <small>[שיבחו אותו],</small> <strong>אלמא לית הילכתא כוותיה</strong> <small>[מכאן</small> ש<small>אין הלכה כמותו]</small> בענין זה, ולכן לא הודו חכמים לר' חייא כשאמרה כהלכה סתם.
 
 <big>א משנה</big> <strong>הזורק גט לאשתו, והיא</strong> נמצאת אז <strong>בתוך ביתה או בתוך חצרה</strong> — <strong>הרי זו מגורשת,</strong> ונחשב הדבר כאילו נתנו לה בידה. <strong>זרקו לה בתוך ביתו או בתוך חצרו</strong> שלו, <strong>אפילו הוא</strong> (הגט) <strong>עמה במטה</strong> — <strong>אינה מגורשת.</strong> זרקו ונפל הגט <strong>לתוך חיקה או לתוך קלתה</strong> (הסל שלה) — <strong>הרי זו מגורשת</strong> גם אם היא באותה שעה בביתו של בעלה. 
 <big>ב גמרא</big>  ומבררים: <strong>מנא הני מילי</strong> <small>[מנין הדברים הללו]</small> ששנינו במשנה שאם נפל הגט בביתה או בחצירה הרי אלו גירושין? <strong>דתנו רבנן</strong> <small>[ששנו חכמים]:</small> נאמר בגט <strong>"ונתן בידה"</strong> (דברים כד, א), <strong>אין לי אלא</strong> שנתן בתוך <strong>ידה</strong> ממש. אם נתן גט בתוך <strong>גגה,</strong> או <strong>חצרה ו</strong>כן <strong>קרפיפה</strong> (מגרש מגודר שלה), <strong>מנין</strong> שגם כן הוא גט? — <strong>תלמוד לומר: "ונתן"</strong> — משמע: <strong>מכל מקום,</strong> בכל אופן שנתן.
 <strong>ותניא נמי הכי</strong> <small>[ושנויה</small> ברייתא <small>גם כן כך]</small> <strong>גבי</strong> <small>[אצל]</small> <strong>גנב:</strong> נאמר בתורה "אם המצא תמצא בידו הגנבה" (שמות כב, ג), ממה שנאמר <strong>"ידו"</strong> — <strong>אין לי אלא</strong> שנמצאה ממש ב<strong>ידו</strong> לאחר הגניבה. אבל אם נמצאה ב<strong>גגו, חצרו וקרפיפו,</strong> שהגיע חפץ לרשותו ונעל אותו מתוך כוונה לגנוב, <strong>מנין</strong> שהוא חייב? — <strong>תלמוד לומר: "המצא תמצא", מכל מקום.</strong>
 ומעירים: <strong>וצריכא</strong> <small>[וצריך]</small> לחזור ולומר דין זה בשתי ההלכות הללו, משום <strong>דאי אשמועינן</strong> <small>[שאם היה משמיע לנו]</small> רק ב<strong>גט</strong> היינו אומרים <strong>משום</strong> ש<strong>בעל כרחה מגרשה</strong> <small>[</small>היא <small>מתגרשת]</small> לכן נתינה כל שהיא תועיל, <strong>אבל גנב דליתיה בעל כורחיה</strong> <small>[שאינו בעל כורחו],</small> שהרי מתחייב רק על מה שגונב מרצונו — <strong>אימא</strong> <small>[אמור]</small> ש<strong>לא,</strong> ודווקא אם גנב בידו ממש מתחייב, אבל אם רק הגיע הדבר לחצירו והוא מתכוון לגונבו יהיה פטור.
 <strong>ואי אשמועינן</strong> <small>[ואם היה משמיע לנו]</small> רק ב<strong>גנב</strong> היינו אומרים שזה דינו של גנב <strong>משום דקנסיה רחמנא</strong> <small>[שקנסה אותו התורה]</small> על הגניבה ומענישים אותו גם על מה שאינו בידו ממש, <strong>אבל גט</strong> — <strong>אימא</strong> <small>[אמור]</small> ש<strong>לא</strong> יחול הגט אלא אם כן ניתן בידיה ממש, על כן <strong>צריכא</strong> <small>[צריך</small> הדבר להיאמר<small>]</small> בשתי ההלכות. 
 <big>ג</big>  עד כאן בבירור מקור הדברים בתורה, ומעתה באים לברר את הצד המשפטי שבהלכה. נאמר במשנה שאם זרק לה בתוך <strong>חצרה</strong> הריהו גט. ויש לשאול: כיצד יכולה להיות לה חצר משלה? והלא כל <strong>מה שקנתה אשה קנה בעלה,</strong> והוא זכאי להשתמש בכל רווחיהם (פירותיהם) של נכסיה, ואם כן בהיותה נשואה חצירו היא!
 <strong>אמר ר' אלעזר,</strong> מדובר <strong>בכותב לה:</strong> <strong>"דין ודברים אין לי בנכסיך",</strong> שסילק עצמו מבעלות על רכושה.
  ושואלים:  <strong>וכי כתב לה הכי מאי הוי</strong> <small>[וכאשר כותב לה כך מה יש</small> בזה<small>]?</small> <strong>והתניא</strong> <small>[והרי שנינו</small> בברייתא<small>]:</small> <strong>האומר לחבירו</strong> שותפו בבעלות על שדה: <strong>"דין ודברים אין לי על שדה זו", ו</strong>כן <strong>"אין לי עסק בה", ו</strong>כן <strong>"ידי מסולקת הימנה"</strong> — <strong>לא אמר כלום,</strong> שאין לשונות אלה מועילות להיחשב כוויתור על זכותו בשדה!
  ומתרצים:  <strong>אמרי דבי</strong> <small>[אומרים בבית</small> מדרשו<small>]</small> של <strong>ר' ינאי:</strong> מדובר <strong>בכותב לה ועודה ארוסה,</strong> לפני שהיתה לו בעלות על רכושה, כי זכותו ליהנות מרכוש אשתו מתחילה רק מזמן הנישואין ואילך. <strong>וכ</strong>דברי <strong>רב כהנא,</strong> ש<strong>אמר רב כהנא:</strong> <strong>נחלה הבאה לו לאדם ממקום אחר</strong> ואינה ממש ירושת אבותיו — <strong>אדם מתנה עליה</strong> מראש <strong>שלא ירשנה,</strong> ותנאי זה מועיל לבטל את זכותו. משמע שכל עוד לא הגיע הרכוש לידו יכול הוא לוותר על זכותו בו.
 <strong>וכ</strong>דברי <strong>רבא,</strong> ש<strong>אמר רבא, האומר:</strong>
## דף עז:
 <strong>אי אפשי</strong> (אין רצוני) <strong>בתקנת חכמים</strong> שתיקנו לטובתי <strong>כגון זו</strong> — <strong>שומעין לו.</strong>
 שואלים: <strong>מאי</strong> <small>[מה</small> פירוש<small>]</small> <strong>"כגון זו",</strong> כלומר, למה התייחסו דברי רבא, שהוא אומר שלא רק באותו מקרה אלא גם במקרים אחרים זה הדין? ומסבירים שהתייחס למה שאמר <strong>רב הונא אמר רב,</strong> ש<strong>אמר רב הונא אמר רב: יכולה אשה שתאמר לבעלה "איני ניזונית</strong> משלך <strong>ואיני עושה</strong> עבודה בשבילך", שכן תקנה היא שתיקנו לטובתה שתיזון ממנו תמורת מלאכתה, ויכולה היא לוותר על זכותה זו. והוסיף רבא ואמר שלגבי כל תקנה דומה שנתקנה לתועלתו של אדם יכול הוא לומר שאינו רוצה בתקנת חכמים זו, לפי שלגביו אינה מביאה תועלת. 
 <strong>רבא אמר</strong> שיש לפתור את השאלה לגבי קניינה בחצרה באופן אחר, מהותי יותר: <strong>אטו</strong> <small>[וכי]</small> <strong>ידה מי לא קניא ליה</strong> <small>[האם אינה קנויה לו]</small> <strong>לבעל</strong> למעשה ידיה? ובכל זאת היא מתגרשת בקבלת גט לידה! <strong>אלא</strong> בעל כורחך אתה צריך לומר ש<strong>גיטה וידה</strong> (כלומר, בעלותה המלאה על ידה) <strong>באין כאחד</strong> (בבת אחת), שכיון שהגט מפריד ומשחרר אותה משיעבודה לבעלה, הרי באותה שעה עצמה היא קונה את זכותה בידה. <strong>הכא נמי</strong> <small>[כאן גם כן]</small> בחצר, יש לומר כי <strong>גיטה וחצרה באין כאחד,</strong> שהרי זכותו של הבעל ברכושה מסתיימת בגירושיה.
 <strong>אמר ליה</strong> <small>[לו]</small> <strong>רבינא לרב אשי: רבא</strong> שתירץ כפי שתירץ, בענין <strong>יד</strong> של אשה <strong>קא קשיא ליה</strong> <small>[קשה לו]?!</small> מה הקושי בכך? <strong>נהי דקני ליה</strong> <small>[אף שקנויה לו,</small> לבעל<small>]</small> הזכות <strong>למעשה ידיה</strong> של אשתו, אולם <strong>ידה גופה</strong> <small>[עצמה]</small> <strong>מי קני ליה</strong> <small>[האם קנויה לו]?</small> ולכן מתגרשת האשה בקבלת הגט לידה, ואין צורך לכלל של גיטה וידה באים כאחד, וכן לכלל של גיטה וחצירה באים כאחד.
 <strong>אמר ליה</strong> <small>[לו]</small> רב אשי: <strong>רבא, יד העבד קא קשיא ליה</strong> <small>[היה קשה לו];</small> <strong>למאן דאמר</strong> <small>[ל</small>דעת <small>מי שאומר]</small> שעבד משתחרר <strong>בשטר על ידי עצמו</strong> (הניתן לו עצמו), יש לשאול: הלא <strong>יד עבד כיד רבו דמיא</strong> <small>[</small>היא <small>נחשבת],</small> שגופו של העבד קנוי לו, וכשנותן ליד העבד — כאילו נותן לאדון, ואם כן אין השטר נחשב כמגיע לרשות העבד, אלא כאילו נשאר בידי האדון! <strong>אלא</strong> צריך לומר ש<strong>גטו וידו באין כאחד, הכי נמי</strong> <small>[כאן גם כן]</small> בחצר של אשה, <strong>גיטה וחצירה באין כאחד.</strong> 
 <big>א</big>  מסופר: <strong>ההוא שכיב מרע</strong> <small>[אדם אחד שנטה למות]</small> <strong>דכתב לה גיטא לדביתהו בהדי פניא דמעלי שבתא</strong> <small>[שכתב גט לאשתו בין השמשות של ערב שבת]</small> <strong>ולא הספיק למיתביה</strong> <small>[לתת אותו]</small> <strong>לה, למחר תקף ליה עלמא</strong> <small>[לו העולם],</small> כלומר, התגברה עליו מחלתו ולא יכול היה ללכת ולתת לה את הגט. <strong>אתו לקמיה</strong> <small>[באו לפני]</small> <strong>רבא</strong> לשאול מה לעשות. <strong>אמר להו</strong> <small>[להם]:</small> <strong>זילו</strong> <small>[לכו]</small> <strong>אמרו ליה</strong> <small>[לו]</small> <strong>ליקניה ניהלה לההוא דוכתא דיתיב ביה גיטא</strong> <small>[שיקנה לה</small> לאשתו <small>אותו המקום שנמצא בו הגט],</small> <strong>ותיזל איהי ותיחוד</strong> <small>[ותלך היא ותאחוז,</small> תסגור את הפתח<small>]</small> ותפתח אותו <strong>ו</strong>על ידי כך <strong>תחזיק</strong> (תעשה מעשה של חזקה) <strong>ביה</strong> <small>[בו]</small> במקום, ותקנה אותו ואת הגט שבו.
 <strong>דתנן</strong> <small>[ש</small>כן <small>שנינו</small> במשנה<small>]:</small> מי ש<strong>נעל</strong> או <strong>גדר,</strong> או <strong>פרץ כל שהוא</strong> — <strong>הרי זו חזקה</strong> שעל ידה קונים קרקע.
 <strong>אמר ליה</strong> <small>[לו]</small> <strong>רב עיליש לרבא:</strong> מה יועיל הדבר שקנתה לה את המקום? הרי <strong>מה שקנתה</strong> <strong>אשה קנה בעלה! איכסיף</strong> <small>[התבייש</small> רבא<small>]</small> על שפסק שלא כדין.
 <strong>לסוף איגלי מילתא</strong> <small>[התגלה הדבר]</small> ש<strong>ארוסה הואי</strong> <small>[היתה]</small> אותה אשה, <strong>אמר רבא:</strong> יפה פסקתי מתחילה, שכן <strong>אם אמרו בנשואה</strong> שכל מה שקנתה קנה בעלה, <strong>יאמרו</strong> כמו כן אף <strong>בארוסה?</strong> שהרי בארוסה ודאי אין ידה כיד בעלה. <strong>הדר</strong> <small>[חזר]</small> ו<strong>אמר רבא:</strong> <strong>לא שנא</strong> <small>[אינו שונה]</small> ב<strong>ארוסה</strong> <strong>ולא שנא</strong> <small>[ואינו שונה]</small> בנשואה, <strong>גיטה וחצירה באין כאחד.</strong>
 ומקשים: <strong>והא</strong> <small>[והרי]</small> כבר <strong>אמרה רבא</strong> להלכה זו <strong>מעיקרא</strong> <small>[מתחילה]!</small> ומשיבים: <strong>כי</strong> <small>[כאשר]</small> <strong>אמרה רבא</strong> להלכה זו — <strong>אהאי</strong> <small>[על זה]</small> <strong>מעשה</strong> זה <strong>אמרה.</strong> 
 <big>ב</big>  שנינו במשנה שיכול לתת לה גט <strong>והיא בתוך ביתה. אמר עולא: והוא</strong> (ובלבד) <strong>שעומדת בצד ביתה ובצד חצרה</strong> שאז קונים לה ביתה וחצירה. <strong>ר' אושעיא אמר: אפילו היא</strong> נמצאת <strong>בטבריא</strong> (טבריה) <strong>וחצרה</strong> היתה <strong>בציפורי,</strong> או ש<strong>היא בציפורי וחצרה בטבריא</strong> — <strong>מגורשת.</strong>
 ומקשים: <strong>והא</strong> <small>[והרי]</small> <strong>"היא בתוך ביתה ובתוך חצרה" קתני</strong> <small>[שנה]!</small> ומשיבים: <strong>הכי קאמר</strong> <small>[כך אמר],</small> כך התכוון לומר: <strong>"והיא</strong> נחשבת <strong>כמי שבתוך ביתה", "והיא כמי שבתוך חצרה",</strong> שכיון שחצר זו <strong>משתמרת לדעתה היא,</strong> הרי זה כאילו היתה שם, ו<strong>מתגרשת.</strong>
 ושואלים: <strong>לימא בהא קמיפלגי</strong> <small>[האם לומר</small> שבנושא <small>זה נחלקו],</small> <strong>דמר סבר</strong> <small>[שחכם זה,</small> עולא, <small>סבור]:</small> <strong>חצר משום ידה אתרבאי</strong> <small>[התרבתה]</small> במדרש המקראות, ומשום כך דינה כדין יד, וכשם שידה סמוכה לה — אף חצירה צריכה להיות סמוכה לה כדי שתקנה לה. <strong>ומר סבר</strong> <small>[וחכם זה,</small> ר' אושעיא, <small>סבור]:</small> <strong>חצר משום שליחות אתרבאי</strong> <small>[נתרבתה]</small> ודינה כדין שליח, ולכן קונה לה חצירה גם בריחוק מקום?
  ודוחים:  <strong>לא, דכולי עלמא</strong> <small>[לדעת הכל]</small> — <strong>חצר משום ידה איתרבאי</strong> <small>[נתרבתה],</small> ונחלקו בדרך הלימוד מידה, <strong>מר סבר</strong> <small>[חכם זה,</small> עולא <small>סבור]:</small> דינה לגמרי <strong>כידה, מה ידה</strong> הכתובה בתורה, מדובר <strong>בסמוכה</strong> לה — <strong>אף חצרה</strong> הנלמדת ממנה, מדובר <strong>בסמוכה</strong> לה.
 <strong>ואידך</strong> <small>[והאחר]</small> ר' אושעיא סבור: <strong>אי</strong> <small>[אם]</small> לומד אתה באופן זה, יהא עליך לומר: <strong>מה ידה בדבוקה</strong> לה, <strong>אף חצרה בדבוקה,</strong> ובוודאי אין אתה יכול לומר שחצירה תהא דבוקה בה כדי שתקנה לה! <strong>אלא</strong> כך יש ללמוד: חצירה דינה <strong>כידה, מה ידה משתמרת לדעתה</strong> — <strong>אף חצרה המשתמרת לדעתה, לאפוקי</strong> <small>[להוציא,</small> למעט<small>]</small> אופן של <strong>חצרה המשתמרת שלא לדעתה,</strong> שאין לה שליטה עליה, שבמקרה זה אינה קונה מה שנמצא בחצר, לפי שאינה דומה לידה. 
 <big>ג</big>  מסופר: <strong>ההוא גברא</strong> <small>[אדם אחד]</small> ש<strong>זרק לה גיטא</strong> <strong>לדביתהו</strong> <small>[גט לאשתו],</small> <strong>הוה קיימא</strong> <small>[היתה</small> האשה <small>עומדת]</small> <strong>בחצר, אזל גיטא</strong> <small>[הלך הגט]</small> תוך הזריקה, ו<strong>נפל בפיסלא</strong> <small>[על חתיכת עץ].</small> <strong>אמר רב יוסף: חזינן</strong> <small>[רואים אנו],</small> <strong>אי הויא</strong> <small>[אם היתה]</small> חתיכת העץ הזו בעלת שטח של <strong>ארבע אמות על ארבע אמות</strong> — <strong>פלג ליה רשותא לנפשיה</strong> <small>[חלקה לה רשות לעצמה]</small> ואינה בכלל החצר שהאשה נמצאת בה, ולכן אינה מתגרשת בו, <strong>ואי</strong> <small>[ואם]</small> <strong>לא</strong> — <strong>חדא רשותא</strong> <small>[רשות אחת]</small> <strong>היא</strong> חלק מן החצר, ומתגרשת בו.
  ומבררים:  <strong>במאי עסקינן</strong> <small>[במה אנו עוסקים]</small> כאן? <strong>אילימא</strong> <small>[אם תאמר]</small> שמדובר <strong>בחצר דידה</strong> <small>[שלה],</small> <strong>כי הוי</strong> <small>[כאשר יהיה]</small> המקום בן <strong>ארבע אמות מאי הוי</strong> <small>[מה יהיה</small> בכך<small>]?</small> הלא גם חלק זה שלה הוא ולמה לא תתגרש בו! <strong>אלא</strong> תאמר שמדובר <strong>בחצר דידיה</strong> <small>[שלו],</small> <strong>כי לא הוי</strong> <small>[</small>גם כאשר איננו] בן <strong>ארבע אמות מאי הוי</strong> <small>[מה יהיה</small> בכך<small>]?</small> הלא הכל אינו שלה ומדוע מתגרשת בו!
  ומשיבים:  <strong>לא צריכא</strong> <small>[נצרכה]</small> אלא במקרה <strong>דאושלה</strong> <small>[שהשאיל לה]</small> <strong>מקום</strong> את החצר כדי שתקנה בו את הגט, <strong>דחד מקום מושלי אינשי</strong> <small>[שמקום אחד משאילים אנשים],</small> ואילו <strong>תרי</strong> <small>[שני]</small> <strong>מקומות לא מושלי אינשי</strong> <small>[משאילים אנשים],</small> ואם המקום בו נפל הגט נחשב רשות לעצמה, איננו בכלל החצר שהשאיל לה.
  ומעירים:  <strong>ולא אמרן</strong> <small>[אמרנו ]</small> דין זה <strong>אלא</strong> באופן שהמקום שנפל בו הגט <strong>לא גבוה עשרה</strong> טפחים מן החצר, <strong>אבל</strong> אם המקום שנפל בו הגט <strong>גבוה עשרה</strong> טפחים — <strong>אף על גב דלא הוי</strong> <small>[אף על פי שאינו]</small> בן <strong>ארבע אמות</strong> הריהו חלוק כרשות לעצמה.
 <strong>ולא אמרן</strong> <small>[אמרנו]</small> <strong>אלא</strong> באופן <strong>דלית ליה</strong> <small>[שאין לו]</small> למקום שנפל בו הגט
## דף עח.
 <strong>שם לווי,</strong> שלחתיכת העץ הזו אין שם או כינוי המיוחד לעצמה, <strong>אבל</strong> אם <strong>אית ליה</strong> <small>[יש לו]</small> <strong>שם לווי,</strong> <strong>אף על גב</strong> <small>[אף על פי]</small> ש<strong>לא גבוה עשרה</strong> טפחים מן החצר, <strong>ואף על גב</strong> <small>[ואף על פי]</small> <strong>דלא הוי</strong> <small>[שאינו]</small> <strong>ארבע אמות</strong> הרי הוא כרשות לעצמה ואין האשה מתגרשת בו. 
 <big>א</big>  שנינו במשנה שאם נתן לה את הגט סמוך לה <strong>אפילו הוא עמה במטה</strong> אינה מגורשת. <strong>אמר רבא: לא שנו אלא</strong> שנתן את הגט <strong>במטה שלו, אבל</strong> אם נתן את הגט <strong>במטה שלה</strong> — <strong>מגורשת.</strong>
 <strong>תניא נמי הכי</strong> <small>[שנויה</small> ברייתא <small>גם כן כך],</small> <strong>ר' אליעזר אומר:</strong> אם נתן את הגט <strong>במטה שלו</strong> — <strong>אינה מגורשת, במטה שלה</strong> — <strong>מגורשת.</strong>
 ותוהים: <strong>ו</strong>אם נתן את הגט <strong>במטה שלה</strong> האם היא <strong>מגורשת?!</strong> הלא <strong>כליו של לוקח</strong> (קונה) <strong>ברשות מוכר הוא!</strong> שאף שהמיטה היא שלה, מכל מקום המיטה עצמה נמצאת ברשות הבעל. האם <strong>שמעת מינה</strong> <small>[למד אתה מכאן]:</small> ש<strong>כליו של לוקח ברשות מוכר</strong> — <strong>קנה לוקח?</strong> והלא דבר זה שנוי במחלוקת, ויש אומרים שדבר הנכנס בכליו של הלוקח כשהיו הכלים מונחים ברשות המוכר — לא קנה הלוקח!
  ומשיבים:  <strong>לא צריכא</strong> <small>[נצרכה]</small> הלכה זו אלא במקרה ש<strong>גבוה,</strong> כלומר, גבוהה המיטה <strong>עשרה</strong> טפחים, שאז היא נחשבת כרשות לעצמה. ומקשים: <strong>והאיכא</strong> <small>[והרי יש]</small> <strong>מקום כרעי</strong> <small>[הרגליים</small> של המיטה<small>]</small> שהוא ברשותו של הבעל! ומשיבים: על <strong>מקום כרעי</strong> <small>[רגלי</small> המיטה<small>]</small> <strong>לא קפדי אינשי</strong> <small>[מקפידים אנשים]</small> מפני שהוא מקום קטן ביותר, וכיון שהמיטה היא כרשות לעצמה, אינה נחשבת כמצויה ברשות הבעל. 
 <big>ב</big>  שנינו במשנה שאם זרק את הגט <strong>לתוך חיקה או לתוך קלתה</strong> אפילו היתה בתוך ביתו או חצירו — הריהי <strong>מגורשת.</strong> ומקשים: <strong>אמאי</strong> <small>[מדוע]</small> מגורשת אם נתן את הגט לתוך קלתה? הלא מקרה זה <strong>כליו של לוקח ברשות מוכר הוא,</strong> והרי דבר זה שנוי במחלוקת אם כליו של קונה ברשות מוכר קונים לו!
 <strong>אמר רב יהודה אמר שמואל:</strong> במשנתנו מדובר <strong>כגון שהיתה קלתה תלויה בה,</strong> על גופה של האשה, ואז אינה מונחת ברשותו של הבעל. <strong>וכן אמר ר' אלעזר אמר ר' אושעיא: כגון שהיתה קלתה תלויה בה. ור' שמעון בן לקיש אמר:</strong> אם היתה <strong>קשורה</strong> בה, <strong>אף על פי שאינה תלויה</strong> —
 דיו. <strong>רב אדא בר אהבה אמר: כגון שהיתה קלתה מונחת לה בין ירכותיה</strong> (רגליה) שאז מונחת הקלת במקום מושבה של האשה עצמה, ועל כך אינו מקפיד. <strong>רב משרשיא בר רב דימי אמר: כגון שהיה בעלה מוכר קלתות</strong> (סלים), ולכן איננו מקפיד על מקום הקלת, לפי שכל חצרו עשויה לכך.
 <strong>ר' יוחנן אמר:</strong> אין צורך בהסברים אלה, אלא <strong>מקום חיקה קנוי לה, מקום קלתה קנוי לה. אמר רבא: מאי טעמא</strong> <small>[מה הטעם]</small> של <strong>ר' יוחנן?</strong> — <strong>לפי שאין אדם מקפיד</strong> על אשתו <strong>לא על מקום חיקה ולא על מקום קלתה,</strong> והרי זה כאילו הקנה אותם לה לכל שימוש.
 <strong>תניא נמי הכי</strong> <small>[שנויה</small> ברייתא <small>גם כן כך]:</small> אם <strong>זרקו</strong>, את הגט, <strong>לה לתוך חיקה או לתוך קלתה, או לתוך כל דבר שהוא כקלתה</strong> — <strong>הרי זו מגורשת.</strong>
 ומתוך שהבאנו ברייתא זו מדייקים בלשונה: <strong>"כל דבר שהוא כקלתה" לאיתויי מאי</strong> <small>[להביא,</small> להוסיף, את <small>מה]?</small> — <strong>לאיתויי</strong> <small>[להביא]</small> <strong>טסקא דאכלה בה תמרי</strong> <small>[סל ש</small>היא <small>אוכלת בו תמרים]</small> שגם על מקומו אינו מקפיד. 
 <big>ג משנה</big>  <strong>אמר לה</strong> לאשתו <strong>"כנסי</strong> (קחי) <strong>שטר חוב זה"</strong> והיה זה גט, <strong>או שמצאתו מאחוריו,</strong> ולא אמר לה מה הוא ורק כשהיא <strong>קוראה</strong> מה שכתוב בו <strong>והרי הוא גיטה</strong> — <strong>אינו גט, עד שיאמר לה "הא גיטיך".</strong>
 אם <strong>נתן בידה והיא</strong> היתה אז ישנה, ו<strong>ניעורה,</strong> ו<strong>קוראה והרי הוא גיטה</strong> — <strong>אינו גט, עד שיאמר לה "הא גיטיך".</strong>
 <big>ד גמרא</big> על האמור במשנה שאם מצאה את הגט מאחוריו אינו גט עד שיאמר לה "הא גיטיך", שואלים: <strong>כי אמר</strong> <small>[כאשר יאמר]</small> <strong>לה "הא גיטיך"</strong> <strong>מאי הוי</strong> <small>[מה יהיה]</small> על ידי כך? הרי אין זו נתינת גט כהלכתה, ו<strong>הוה ליה</strong> <small>[הרי זה]</small> כאילו היה אומר לה <strong>"טלי גיטיך מעל גבי קרקע",</strong>
 <strong>ואמר רבא:</strong> האומר לאשתו <strong>"טלי גיטיך מעל גבי קרקע"</strong> — <strong>לא אמר כלום</strong> שאינה מגורשת אלא כאשר ניתן לה מן הבעל! ומשיבים: <strong>אימא</strong> <small>[אמור]:</small> לא שהיה הגט מונח על הקרקע מאחוריו, אלא <strong>ששלפתו</strong> (הוציאה אותו) <strong>מאחוריו</strong> שהיה תחוב בחגורתו, והרי ניתן לה הגט ממנו.
  ומקשים: במקרה ש<strong>שלפתו נמי</strong> <small>[גם כן]</small> אינו גט, שכן <strong>הא בעינא</strong> <small>[הרי צריכים]</small> שיתקיים <strong>"ונתן בידה"</strong> (דברים כד, ב) <strong>וליכא</strong> <small>[ואין כאן],</small> שהרי אף על פי שהגט בידה — לא הוא שנתנו לה! ומשיבים: <strong>לא צריכא</strong> <small>[נצרכה]</small> הלכה זו אלא במקרה <strong>דערק</strong> <small>[שכפף,</small> פשט<small>]</small> <strong>לה</strong> את <strong>חרציה</strong> <small>[מותניו]</small> <strong>ושלפתיה</strong> <small>[ושלפה אותו],</small> משום שפשיטת מותניו הרי היא כמעשה של נתינת הגט מצידו.
 <strong>תניא נמי הכי</strong> <small>[שנויה</small> ברייתא <small>גם כן כך]:</small> <strong>אמר לה</strong> לאשתו <strong>"כנסי שטר חוב זה", או ששלפתו מאחוריו, קראתו והרי הוא גיטה</strong> — <strong>אינו גט, עד שיאמר לה "הא גיטיך",</strong> אלו <strong>דברי רבי. ר' שמעון בן אלעזר אומר: לעולם אינו גט, עד שיטלנו הימנה, ויחזור ויתננו לה, ויאמר לה "הא גיטיך".</strong>
 כיוצא בו אם <strong>נתנו בידה והיא ישנה,</strong> ואחר כך <strong>ניעורה וקוראה והרי הוא גיטה</strong> — <strong>אינו גט, עד שיאמר לה "הא גיטיך",</strong> אלו <strong>דברי רבי. ר' שמעון בן אלעזר אומר:</strong> אינו גט <strong>עד שיטלנו הימנה, ויחזור ויתננו לה, ויאמר לה "הא גיטיך".</strong>
 ומעירים <strong>וצריכא</strong> <small>[וצריך]</small> שתיאמר מחלוקת זו בשני המקרים, <strong>דאי איתמר בהך קמייתא</strong> <small>[שאילו</small> היה <small>נאמר רק בזו הראשונה],</small> היינו אומרים כך: <strong>בההיא קאמר</strong> <small>[בזו אמר]</small> <strong>רבי, משום</strong> ש<strong>בת איגרושי</strong> <small>[גירושין]</small> <strong>היא,</strong> שהרי היא ערה ומבינה וראויה לקבל גט אף שלא פירש לה שזה גיטה, <strong>אבל</strong> כאשר <strong>נתן בידה והיא ישנה דלאו</strong> <small>[שלא]</small> <strong>בת איגרושי</strong> <small>[גירושין]</small> <strong>היא,</strong> שהרי עכשיו הריהי כחסרת דעת שאינה יכולה לקבל גט — <strong>אימא מודי ליה</strong> <small>[אמור,</small> ש<small>מודה לו]</small> רבי <strong>לר' שמעון בן אלעזר</strong> שנתינה ראשונה אינה נחשבת נתינה כלל, לכן הוצרך הדבר להיאמר שאף בזו רבי חולק עליו.
  ולהיפך, <strong>ואי איתמר בהא</strong> <small>[ואילו</small> היה <small>נאמר</small> רק <small>בזו</small> בישנה<small>],</small> היינו אומרים: <strong>בהא קאמר</strong> <small>[בזו אמר]</small> <strong>ר' שמעון בן אלעזר</strong> שצריך לחזור ולתת לה את הגט, <strong>אבל בהך</strong> <small>[באחרת]</small> כשהיא ערה — <strong>אימא מודי ליה</strong> <small>[אמור</small> שהוא <small>מודה לו]</small> לרבי, על כן <strong>צריכא</strong> <small>[צריך]</small> שתיאמר המחלוקת בשני המקרים.
 <strong>אמר רבא: כתב לה גט ונתנו ביד עבדה</strong> שהיה <strong>ישן ו</strong>היא <strong>משמרתו</strong> — <strong>הרי זה גט,</strong> שהעבד נחשב כקרקע השייכת לבעלים, והנותן לידו כנותן בחצרה. ואם היה עבדה <strong>ניעור</strong> — <strong>אינו גט,</strong> משום <strong>דהויא ליה</strong> <small>[שהרי הוא]</small> כ<strong>חצר המשתמרת שלא לדעתה</strong> שאינה קונה לה, שהרי הוא שומר את עצמו.
 ושואלים: אם <strong>ישן ומשמרתו</strong> — <strong>הרי זה גט, אמאי</strong> <small>[מדוע]?</small> הלא <strong>חצר מהלכת היא, וחצר מהלכת לא קנה!</strong>
 <strong>וכי תימא</strong> <small>[ואם תאמר]</small> <strong>ישן שאני</strong> <small>[שונה],</small> שהרי עכשיו אינו מהלך, <strong>והא</strong> <small>[והרי]</small> <strong>אמר רבא: כל</strong> מקרה <strong>שאילו</strong> היה <strong>מהלך לא קנה,</strong> גם אם הוא <strong>עומד</strong> או <strong>יושב</strong> — <strong>לא קנה!</strong> ומסכמים: <strong>והלכתא</strong> <small>[והלכה]</small> זו שאמר רבא שהרי זה גט אינה אלא <strong>ב</strong>עבד <strong>כפות</strong> (קשור) וישן, שאז הנותן בידו הרי זה כנותן בידה.
 <big>ה משנה</big> <strong>היתה</strong> האשה <strong>עומדת</strong> <strong>ברשות הרבים</strong> ונטל הבעל גט <strong>וזרקו לה,</strong> אם נפל הגט <strong>קרוב לה</strong> — <strong>מגורשת,</strong> אם נפל <strong>קרוב לו</strong> — <strong>אינה מגורשת.</strong> אם היה <strong>מחצה על מחצה</strong> — <strong>מגורשת ואינה מגורשת. וכן לענין קדושין</strong> שזרק לה.
 <strong>וכן לענין החוב,</strong> אם <strong>אמר לו בעל חובו</strong> (המלווה) <strong>"זרוק לי</strong> פרעון <strong>חובי"</strong> <strong>וזרקו לו</strong>, אם נפל החוב <strong>קרוב למלוה</strong> — <strong>זכה המלוה</strong> ונפטר הלווה, גם אם משום מה לא הגיע אחרי כן הכסף לידי המלווה (כגון שנגנב או אבד הכסף לאחר הזריקה, לפני שנטלו המלווה). ואם היה <strong>קרוב ללוה</strong> ואבד הכסף — <strong>הלוה</strong> עדיין <strong>חייב.</strong> ואם היה <strong>מחצה על מחצה</strong> — <strong>שניהם יחלוקו. </strong>  
 <big>ו גמרא</big>ומבררים את האמור במשנה: <strong>היכי דמי</strong> <small>[כיצד בדיוק הוא]</small> <strong>קרוב לה, והיכי דמי</strong> <small>[וכיצד בדיוק הוא]</small> <strong>קרוב לו? אמר רב:</strong> אם נפל בתוך <strong>ארבע אמות שלה</strong> — <strong>זהו קרוב לה,</strong> בתוך <strong>ארבע אמות שלו</strong> — <strong>זהו קרוב לו.</strong>
 ושואלים: אם כן <strong>היכי דמי</strong> <small>[כיצד בדיוק הוא]</small> <strong>מחצה על מחצה? אמר ר' שמואל בר רב יצחק: כגון שהיו שניהן עומדין ב</strong>תוך אותן <strong>ארבע אמות.</strong>
 ושואלים: <strong>וליחזי הי מינייהו קדים</strong> <small>[ונראה מי מהם קדם]</small> לאותם ארבע אמות? שזה שקדם — ארבע אמות אלה נחשבות כשלו, והוא הקונה בהן. <strong>וכי תימא דאתו תרוייהו בהדי הדדי</strong> <small>[ואם תאמר שבאו שניהם בבת אחת],</small> <strong>והא</strong> <small>[והרי]</small> כלל הוא ש<strong>אי אפשר לצמצם</strong> (לדייק) עד כדי כך שיהיו שני דברים בזמן אחד ממש, אלא ודאי אחד מהם קדם!
 <strong>אלא אמר רב כהנא: הכא</strong> <small>[כאן]</small> <strong>בשמונה אמות מצומצמות</strong> (במדוייק) <strong>עסקינן</strong> <small>[עוסקים אנו],</small> שארבע אמות שלה וארבע אמות שלו צמודים אלו לאלו,
## דף עח:
 <strong>וגט</strong> היה <strong>יוצא מארבע אמות שלו לארבע אמות שלה,</strong> שמקצתו כאן ומקצתו כאן, ולכן במקרה שכזה דינה כמגורשת ואינה מגורשת.
  ושואלים:  <strong>והא אגיד גביה</strong> <small>[והרי</small> הגט עדיין <small>מחובר אליו],</small> שהרי מקצתו בתוך ארבע האמות שלו, ואין כאן איפוא נתינה שלימה ממנו! <strong>אלא</strong> יש לחזור מהסבר זה, <strong>רבה ורב יוסף דאמרי תרוייהו</strong> <small>[שאמרו שניהם]</small> הסבר אחר: <strong>הכא</strong> <small>[כאן]</small> <strong>בשתי כיתי</strong> (קבוצות) <strong>עדים עסקינן</strong> <small>[עוסקים אנו],</small> <strong>אחת</strong> מהן <strong>אומרת</strong> שהיה הגט <strong>קרוב לו, ואחת</strong> מהן <strong>אומרת</strong> שהיה הגט <strong>קרוב לה,</strong> וזהו "מחצה על מחצה" השנוי במשנתנו, לא במרחק אלא בדעות.
 <strong>ר' יוחנן אומר</strong> שלא כדברי רב ש"קרוב" במשנתנו פירושו ארבע אמות, שכן <strong>"קרוב לה" שנינו,</strong> כלומר כל שהגט קרוב יותר אליה — <strong>אפילו</strong> היה רחוק ממנה <strong>מאה אמה, ו"קרוב לו" שנינו</strong> — <strong>אפילו מאה אמה.</strong>
 ושואלים: אם כן לפירושו זה של ר' יוחנן <strong>היכי דמי</strong> <small>[כיצד בדיוק הוא]</small> <strong>מחצה על מחצה? אמר רב שמן בר אבא: לדידי מיפרשא לה מיניה</strong> <small>[לי נתפרש הדבר ממנו]</small> מ<strong>ר' יוחנן</strong> עצמו: אם <strong>הוא יכול לשומרו והיא אינה יכולה לשומרו</strong> — <strong>זהו קרוב לו,</strong> אם <strong>היא יכולה לשומרו והוא אינו יכול לשומרו</strong> — <strong>זהו קרוב לה,</strong> אם <strong>שניהם יכולין לשומרו,</strong> או <strong>שניהם אין יכולין</strong> — <strong>זהו מחצה על מחצה.</strong>
 כאשר <strong>אמרוה רבנן קמיה</strong> <small>[חכמים לפני]</small> <strong>ר' יוחנן משמיה</strong> <small>[משמו]</small> של <strong>ר' יונתן הכי</strong> <small>[כך]</small> באותו הסבר, <strong>אמר</strong> בהתפעלות: <strong>ידעין חברין בבלאי לפרושי כי האי טעמא</strong> <small>[יודעים חברינו הבבליים לפרש כטעם זה]?</small> שהתפעל ממה שגם הם כיוונו לדעתו.
 <strong>תניא נמי הכי</strong> <small>[שנויה</small> ברייתא <small>גם כן כך],</small> <strong>ר' אליעזר אומר: כל</strong> גט <strong>שהוא קרוב לה</strong> יותר <strong>מ</strong>אשר <strong>לו, ובא כלב ונטלו</strong> ולא הגיע הגט לידה — <strong>אינה מגורשת.</strong> ויש לתהות: מדוע <strong>אינה מגורשת? כל היכי תינטריה ותיזיל</strong> <small>[כל כך,</small> כל הזמן, <small>תשמרנו ותלך]?</small> שהרי כבר חלו הגירושין, ושוב אין האשה צריכה לשמור את הגט, וגם אם אבד לאחר מכן הרי היא מגורשת.
 <strong>אלא לאו</strong> <small>[האם לא]</small> <strong>הכי קאמר</strong> <small>[כך אמר]:</small> <strong>כל שקרוב</strong> הגט <strong>לה מלו, ואילו בא כלב ונטלו, והוא,</strong> הבעל, היה <strong>יכול לשומרו והיא אינה יכולה לשומרו</strong>, במקרה כזה — <strong>אינה מגורשת.</strong>
 <strong>אמר ליה</strong> <small>[לו]</small> <strong>שמואל לרב יהודה: שיננא</strong> <small>[גדול השיניים],</small> מה שאמרו "קרוב לה" כוונתו <strong>כדי שתשוח</strong> (תתכופף) <strong>ותטלנו, ואת</strong> <small>[ואתה]</small> <strong>לא תעביד עובדא</strong> <small>[תעשה מעשה]</small> להתיר אשת איש, ולפטור אותה מחליצה אם מת הבעל לאחר מכן, <strong>עד דמטי גיטא</strong> <small>[שיגיע הגט]</small> <strong>לידה</strong> ממש.
 <strong>אמר ליה</strong> <small>[לו]</small> <strong>רב מרדכי לרב אשי: הוה עובדא הכי</strong> <small>[היה מעשה כך]</small> שהגיע הגט סמוך אליה, ואבד, <strong>ואצרכוה</strong> <small>[הצריכו</small> את האשה<small>]</small> <strong>חליצה</strong> מספק, ולא רצו לסמוך על מה שהיה הגט קרוב לה.
 <big>א</big> שנינו במשנה דין הזורק גט קרוב לו או לה, והוסיפה המשנה: <strong>וכן</strong> הוא הדין <strong>לענין קדושין. אמר ר' אסי אמר ר' יוחנן: לגיטין אמרו</strong> דין זה, <strong>ולא לדבר אחר.</strong>
 <strong>איתיביה</strong> <small>[הקשה לו]</small> <strong>ר' אבא לר' אסי:</strong> הלא במפורש שנינו: <strong>וכן לענין קדושין!</strong> השיב לו: <strong>שאני התם</strong> <small>[שונה שם]</small> בענין קידושין <strong>דכתיב</strong> <small>[שנאמר]</small> <strong>"ויצאה... והיתה"</strong> (דברים כד, ב) שהשווה הכתוב דין קידושין ("והיתה") לדין גירושין ("ויצאה"), אבל אין ללמוד מכאן לעניינים אחרים.
 <strong>איתיביה</strong> <small>[הקשה לו],</small> הרי נאמר במשנה: <strong>וכן לענין החוב,</strong> שאם אמר המלוה ללווה <strong>"זרוק לי חובי"</strong> <strong>וזרקו לו,</strong> אם נפל <strong>קרוב למלוה</strong> — <strong>זכה הלוה</strong> ואינו צריך עוד לשלם, אם נפל <strong>קרוב ללוה</strong> ואבד החוב — <strong>הלוה חייב</strong> לשלמו, <strong>מחצה על מחצה</strong> — <strong>שניהם יחלוקו</strong> והרי זה כגט וכקידושין!
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> ש<strong>אמר ליה</strong> <small>[לו]</small> המלווה ללווה במפורש <strong>"זרוק לי חובי ותיפטר</strong> על ידי כך <strong>".</strong> ומקשים: <strong>אי הכי מאי למימרא</strong> <small>[אם כך מה</small> צורך <small>לומר</small> דבר זה<small>]?</small> כיון שעשה תנאי מפורש בדבר, הרי בכגון זה הכל הולך אחר תנאו! ומשיבים: <strong>לא צריכא</strong> <small>[נצרכה]</small> הלכה זו אלא במקרה ש<strong>אמר ליה</strong> <small>[לו]</small> המלווה ללווה <strong>"זרוק לי חובי בתורת גיטין",</strong> כלומר, זרוק לי, שיהא בו אותו דין הקיים לגבי גט.
  ומקשים:  <strong>ואכתי מאי למימרא</strong> <small>[ועדיין מה</small> צורך <small>לומר]</small> דבר זה, ולחדש בכך? הלא אמר המלווה במפורש "בתורת גיטין"! ומשיבים: <strong>מהו דתימא</strong> <small>[שתאמר]</small> <strong>מצי אמר ליה</strong> <small>[יכול</small> המלוה <small>לומר לו,</small> ללווה<small>]</small> <strong>משטה אני בך,</strong> ששחקתי בך, ומה שאמרתי אין לו תוקף משפטי, על כן <strong>קא משמע לן</strong> <small>[השמיע לנו]</small> שאם אמר שיזרקנו בתורת גיטין חל התנאי. 
 <big>ב</big>  <strong>אמר רב חסדא:</strong> היה <strong>גט בידה ומשיחה</strong> (חוט) שהגט היה קשור בה היתה <strong>בידו,</strong> שכך נתן לה את הגט, <strong>אם</strong> עדיין <strong>יכול</strong> הבעל על ידי החוט שבידו <strong>לנתקו</strong> (למושכו) את הגט מידה <strong>ולהביאו אצלו</strong> — <strong>אינה מגורשת, ואם לאו</strong> <small>[לא]</small> שכבר אינו יכול לעשות זאת — הריהי <strong>מגורשת.</strong>
 <strong>מאי טעמא</strong> <small>[מה טעם]</small> הדבר שאף שנתן את הגט לידה אינה מגורשת? — <strong>בעינן</strong> <small>[צריכים אנו]</small> בגט שיהיה <strong>כריתות,</strong> ניתוק גמור, <strong>וליכא</strong> <small>[ואין כאן],</small> שהרי עדיין יש לבעל אחיזה מסויימת בגט.
 <strong>אמר רב יהודה:</strong> אם <strong>היתה ידה עשויה כקטפרס</strong> <small>[כמדרון],</small> מונחת בשיפוע, <strong>וזרקו לה, אף על פי שהגיע גט לידה</strong> — <strong>אינה מגורשת,</strong> משום שהגט אינו יכול להישאר בתוך היד.
  ושואלים:  <strong>אמאי</strong> <small>[מדוע]?</small> <strong>הא כי נפיל</strong> <small>[הרי כאשר</small> הגט <small>נופל</small> מידה<small>]</small> — <strong>בארבע אמות דידה קא נפיל</strong> <small>[שלה הוא נופל]!</small> ומשיבים: מדובר בש <strong>לא נח</strong> הגט בתוך ארבע אמותיה, אלא נפל רחוק יותר.
  ושואלים:  <strong>ותיגרש</strong> <small>[ותתגרש]</small> <strong>מ</strong>פני שהיה הגט ב<strong>אוירא</strong> <small>[באויר,</small> בחלל<small>]</small> של <strong>ארבע אמות</strong> שלה! ואם אין אתה אומר כן <strong>תפשוט</strong> <small>[תפתור]</small> מכאן אותה שאלה עקרונית <strong>דבעי</strong> <small>[ששאל]</small> <strong>ר' אלעזר: ארבע אמות</strong> של אדם שאמרו לגבי דיני קנין, <strong>יש להן אויר או אין להן אויר?</strong> כלומר, <strong>האם האויר שמעליהן נחשב כמותן?</strong> <strong>תפשוט</strong> <small>[תפתור]</small> מכאן ש<strong>אין להן אויר!</strong>
 ודוחים: לא ניתן לפתור מכאן את הבעיה העקרונית, שכן יש לומר: <strong>הכא במאי עסקינן</strong> <small>[כאן במה אנחנו עוסקים]</small> — <strong>ב</strong>ש<strong>עומדת</strong> האשה <strong>על גב</strong> (סמוך) <strong>הנהר, דמעיקרא</strong> <small>[שמתחילה]</small> <strong>לאיבוד קאי</strong> <small>[הוא עומד]</small> שאם לא יישאר בידה ממש הרי הוא נופל למים, ובמקרה כזה לכל הדעות אין אויר ארבע אמות קונה לאדם.
## דף עט.
 <strong>היתה</strong> האשה <strong>עומדת על ראש הגג</strong> והבעל למטה <strong>וזרקו לה, כיון</strong> (משעה) <strong>שהגיע</strong> הגט <strong>לאויר</strong> (חלל) <strong>הגג</strong> — <strong>הרי זו מגורשת.</strong> היה <strong>הוא מלמעלה</strong> (על הגג) <strong>והיא מלמטה, וזרקו לה, כיון שיצא מרשות הגג,</strong> גם אם <strong>נמחק או נשרף</strong> לפני שנפל לקרקע — <strong>הרי זו מגורשת.</strong> 
 <big>ב גמרא</big>  ושואלים: מדוע כשהגיע הגט לאוויר הגג הריהי מגורשת? <strong>והא</strong> <small>[והרי]</small> אוויר הגג <strong>לא מינטר</strong> <small>[נשמר],</small> שהרי הגט הנמצא בו יכול לעוף למקום אחר על ידי הרוח, והרי זה בגדר חצר שאינה משתמרת שאינה קונה! <strong>אמר רב יהודה אמר שמואל: בגג שיש לו מעקה עסקינן</strong> <small>[עוסקים אנו]</small> כאן, ומשום כך הריהו כחצר המשתמרת, שהגט אינו יכול לעוף משם.
 <strong>עולא בר מנשיא משמיה</strong> <small>[משמו]</small> של <strong>אבימי אמר</strong> תירוץ אחר: <strong>הכא</strong> <small>[כאן]</small> שנמצא הגט <strong>בפחות משלשה</strong> טפחים <strong>סמוך ל</strong>רצפת ה<strong>גג עסקינן</strong> <small>[עוסקים אנו],</small> ש<strong>כל פחות משלשה סמוך לגג</strong> — <strong>כגג דמי</strong> <small>[נחשב],</small> לפי הכלל שכל הנמצא תוך שלושה טפחים לדבר אחר הריהו כלבוד = צמוד. 
 <big>ג</big>  שנינו במשנתנו: היה <strong>הוא</strong> הבעל <strong>מלמעלה</strong> והיא, האשה, מלמטה וזרקו לה — הרי זו מגורשת. ומקשים: <strong>והא</strong> <small>[והרי]</small> בדרך זו הגט <strong>לא מינטר</strong> <small>[שמור]</small> שהרי הרוח יכולה לשאת את הגט אל מחוץ לחצר! <strong>אמר רב יהודה אמר שמואל:</strong> מדובר כאן <strong>כגון שהיו מחיצות התחתונות</strong> של החצר <strong>עודפות</strong> (גבוהות יותר) <strong>על העליונות</strong> של מעקה הגג, שבהכרח יפול הגט לתוך החצר.
 <strong>וכן אמר ר' אלעזר אמר ר' אושעיא: כגון שהיו מחיצות התחתונות עודפות על העליונות. וכן אמר עולא אמר ר' יוחנן: כגון שהיו מחיצות התחתונות עודפות על העליונות.</strong>
 <strong>אמר ליה</strong> <small>[לו]</small> <strong>ר' אבא לעולא: כמאן</strong> <small>[כ</small>שיטת <small>מי]</small> הולכת הלכה זו שעצם כניסת הגט לרשות האשה, אף שאבד לפני שנח על הקרקע, נחשבת כנתינה — האם <strong>כ</strong>דעתו של <strong>רבי,</strong> ש<strong>אמר</strong> לענין הוצאה מרשות לרשות בשבת: <strong>קלוטה,</strong> כלומר, מה שעובר באויר של רשות אחרת אף שאינו נח בתוכה, באותה שעה הוא <strong>כמי שהונחה דמיא</strong> <small>[נחשבת]?</small>
 <strong>אמר ליה</strong> <small>[לו]:</small> <strong>אפילו תימא</strong> <small>[תאמר]</small> שהוא כשיטת <strong>רבנן</strong> <small>[חכמים]</small> החולקים על רבי, <strong>עד כאן לא</strong> שמענו כי <strong>פליגי רבנן עליה</strong> <small>[חלוקים חכמים עליו]</small> על <strong>רבי אלא לענין שבת,</strong> שאין אומרים שקלוטה נחשבת כמונחת, משום שהם סבורים שלענין דיני שבת צריך החפץ להיות מונח בפועל באותה רשות אליה נכנס. <strong>אבל הכא</strong> <small>[כאן]</small> רק <strong>משום אינטורי</strong> <small>[שמירה]</small> <strong>הוא, והא קא מינטר</strong> <small>[והרי הוא שמור]</small> גם בזמן שהוא באוויר המחיצות.
 <strong>וכן אמר ר' אסי אמר ר' יוחנן:</strong> מדובר כאן <strong>כגון שהיו מחיצות התחתונות עודפות על העליונות. אמר ליה</strong> <small>[לו]</small> <strong>ר' זירא לרבי אסי: כמאן?</strong> <small>[כ</small>שיטת <small>מי]</small> הולכת הלכה זו — <strong>כ</strong>שיטת <strong>רבי,</strong> שאמר: <strong>קלוטה</strong> <strong>כמי שהונחה דמיא</strong> <small>[נחשבת]!</small>
 <strong>אמר ליה</strong> <small>[לו]:</small> <strong>אפילו תימא רבנן</strong> <small>[תאמר</small> שהוא כשיטת <small>חכמים],</small> <strong>עד כאן לא</strong> שמענו כי <strong>פליגי רבנן עליה</strong> <small>[נחלקו חכמים עליו],</small> על <strong>רבי</strong> — <strong>אלא לענין שבת.</strong> <strong>אבל הכא</strong> <small>[כאן]</small> רק <strong>משום אינטורי</strong> <small>[שמירה]</small> <strong>הוא, והא קא מינטר</strong> <small>[והרי הוא שמור].</small> 
 <big>ד</big>  שנינו במשנה שאם לאחר שיצא הגט מרשות הגג <strong>נמחק</strong> לפני שהגיע לידה — בכל זאת הריהי מגורשת בו. <strong>אמר רב נחמן אמר רבה בר אבוה: לא שנו אלא שנמחק דרך ירידה,</strong> כאשר היה הגט בשעה שנמחק כבר מעבר למעקה הגג, שהוא יורד אז לתוך רשותה, <strong>אבל</strong> אם <strong>נמחק דרך עלייה,</strong> כאשר זרקו כלפי מעלה כדי להוציאו מן הגג, שיפול אחר כך למטה — <strong>לא.</strong> <strong>מאי טעמא</strong> <small>[מה טעם]</small> הדבר? — <strong>מעיקרא</strong> <small>[מתחילה]</small> עד שלא החל לרדת מוגדר הגט כמי ש<strong>לא למינח קאי</strong> <small>[להנחה</small> הוא <small>עומד]</small> אלא לעוף למקום אחר, ובאותה שעה עדיין אינו נחשב כמונח בחצר.
 <big>ה</big> שנינו במשנה שאם <strong>נשרף</strong> הגט לאחר שיצא מרשות הגג — הריהי מגורשת בו. ואף כאן <strong>אמר רב נחמן אמר רבה בר אבוה: לא שנו אלא שקדם</strong> זריקת הגט <strong>לדליקה, אבל</strong> אם <strong>קדמה</strong> ה<strong>דליקה ל</strong>זריקת ה<strong>גט</strong> — <strong>לא</strong> מגורשת האשה. <strong>מאי טעמא</strong> <small>[מה טעם]</small> הדבר? — <strong>מעיקרא</strong> <small>[מתחילה]</small> <strong>לשריפה קאזיל</strong> <small>[הוא הולך]</small> ולא היתה כאן נתינה כלל. 
 <big>ו</big>  <strong>אמר רב חסדא: רשויות חלוקות בגיטין,</strong> שאם יש רשויות שונות באותה רשות, כגון בית וחצר, או חצר וגג — אין הן נחשבות כרשות אחת לענין גט, וכל אחת עומדת לעצמה.
 <strong>אמר ליה</strong> <small>[לו]</small> <strong>רמי בר חמא לרבא: מנא ליה לסבא הא</strong> <small>[מנין לו לזקן,</small> לרב חסדא, דבר <small>זה]?</small> <strong>אמר ליה</strong> <small>[לו],</small> <strong>מתניתין</strong> <small>[משנתנו]</small> <strong>היא,</strong> ששנינו בה: <strong>היתה עומדת על ראש הגג וזרקו לה, כיון שהגיע</strong> ה<strong>גט לאויר הגג</strong> — <strong>הרי זו מגורשת.</strong>
 ויש לברר: <strong>במאי עסקינן</strong> <small>[במה אנו עוסקים]?</small> <strong>אילימא</strong> <small>[אם תאמר]</small> שמדובר <strong>בגג דידה</strong> <small>[שלה]</small> <strong>וחצר ד</strong><strong>ידה</strong> <small>[שלה],</small> <strong>למה לי</strong> שיגיע הגט ל<strong>אויר הגג</strong> על מנת שתתגרש בו? אפילו נשאר הגט בחצר מתגרשת בו, שהרי זו חצירה.
 <strong>אלא</strong> תאמר שמדובר <strong>בגג דידיה</strong> <small>[שלו]</small> <strong>וחצר דידיה</strong> <small>[שלו],</small> ואולם, <strong>כי</strong> <small>[כאשר]</small> <strong>הגיע</strong> הגט <strong>לאויר הגג מאי הוי</strong> <small>[מה היה</small> בכך] ולמה מתגרשת בו? הרי עדיין לא יצא הגט מרשותו!
 <strong>אלא פשיטא</strong> <small>[פשוט]</small> שמדובר במקרה זה <strong>בגג דידה</strong> <small>[שלה]</small> <strong>וחצר דידיה</strong> <small>[שלו].</small> ואולם <strong>אימא</strong> <small>[אמור]</small> את ה<strong>סיפא</strong> <small>[הסוף]</small> של המשנה, ששנינו: <strong>הוא מלמעלה והיא מלמטה וזרקו לה, כיון שיצא מרשות הגג, נמחק או נשרף</strong> — <strong>הרי זו מגורשת. ואי</strong> <small>[ואם]</small> מדובר <strong>בגג דידה</strong> <small>[שלה]</small> <strong>וחצר דידיה</strong> <small>[שלו]</small> <strong>אמאי</strong> <small>[מדוע]</small> אם כן היא <strong>מגורשת? אלא</strong> צריך לומר שמדובר <strong>בגג דידיה</strong> <small>[שלו]</small> <strong>דידה</strong> <small>[שלה].</small>
 ומעתה יש לתמוה: <strong>רישא</strong> <small>[ראשה</small> של המשנה] בגג <strong>דידה</strong> <small>[שלה]</small> <strong>וחצר דידיה</strong> <small>[שלו],</small> <strong>סיפא</strong> <small>[סופה</small> של המשנה<small>]</small> <strong>בגג דידיה</strong> <small>[שלו]</small> <strong>וחצר ד</strong><strong>ידה</strong> <small>[שלה]?</small> כיצד דנה אותה משנה בשני דינים כאשר כל אחד עוסק במציאות שונה ואינה מזכירה את הדבר?
 <strong>אלא</strong> יש להציע פתרון אחר: <strong>לאו</strong> <small>[האם לא]</small> מדובר שגם הגג וגם החצר הם שלו, ומדובר <strong>דאושלה</strong> <small>[שהשאילה]</small> <strong>מקום</strong> אחד ברשותו שתקבל בו את גיטה ובו עומדת האשה, במקרה הראשון השאיל לה את הגג ובמקרה השני השאיל לה את החצר, ולפיכך רק משעה שהגיע לאותה רשות הריהי מגורשת, <strong>דחד מקום מושלי אינשי</strong> <small>[שמקום אחד משאילים אנשים],</small> <strong>תרי</strong> <small>[שתי]</small> <strong>מקומות לא מושלי אינשי</strong> <small>[משאילים אנשים].</small> ומכאן למד רב חסדא שכאשר יש רשויות חלוקות אין זה נחשב למקום אחד.
 <strong>אמר ליה</strong> <small>[לו]</small> רמי בר חמא לרבא: <strong>מידי איריא</strong> <small>[וכי שייכים</small> הדברים<small>]?</small> <strong>דלמא הא כדאיתא והא כדאיתא</strong> <small>[שמא זה כעניינו וזה כעניינו];</small> <strong>רישא</strong> <small>[בתחילת</small> המשנה<small>]</small> מדובר באמת <strong>בגג דידה</strong> <small>[שלה]</small> <strong>וחצר דידיה</strong> <small>[שלו],</small> <strong>סיפא</strong> <small>[סופה]</small> <strong>בגג דידיה</strong> <small>[שלו]</small> <strong>וחצר ד</strong><strong>ידה</strong> <small>[שלה],</small> שפעמים מדברת המשנה בשני מקרים שונים ואין מכאן הוכחה  גמורה.
 <big>ז</big> <strong>אמר רבא: שלש מדות בגיטין</strong> שיש בהם הבדל בין גט לדיני שבת. <strong>הא</strong> <small>[זו]</small> ש<strong>אמר רבי: קלוטה כמי שהונחה, ופליגי רבנן עליה</strong> <small>[וחולקים חכמים עליו],</small> — <strong>הני מילי</strong> <small>[דברים אלה]</small> אמורים שנחלקו דווקא <strong>לענין שבת, אבל הכא</strong> <small>[כאן]</small> רק <strong>משום אינטורי</strong> <small>[שמירה]</small> <strong>הוא, והא מינטר</strong> <small>[והרי</small> הוא <small>שמור].</small>
 <strong>והא</strong> <small>[וזו]</small> ש<strong>אמר רב חסדא</strong> בהלכות שבת: אם <strong>נעץ קנה ברשות היחיד ובראשו טרסקל</strong> (סל) <strong>וזרק</strong> חפץ מרשות הרבים <strong>ונח על גביו, אפילו</strong> אם היה הקנה <strong>גבוה מאה אמה</strong> — <strong>חייב, לפי שרשות היחיד עולה עד לרקיע,</strong> ונמצא שהחפץ נח ברשות היחיד — <strong>הני מילי</strong> <small>[דברים אלה]</small> אמורים דווקא <strong>לענין שבת,</strong> שם יש הגדרה של רשויות באופן אחר, לפי המחיצות שיש להן ולפי דרך שימושן. <strong>אבל הכא</strong> <small>[כאן]</small> רק <strong>משום אינטורי</strong> <small>[שמירה]</small> <strong>הוא, והא</strong> <small>[והרי]</small> הוא <strong>לא מינטר</strong> <small>[שמור].</small>
## דף עט:
 <strong>ו</strong>הדבר השלישי, הלכה <strong>הא</strong> <small>[זו]</small> ש<strong>אמר רב יהודה אמר שמואל: לא יעמוד אדם</strong> בשבת <strong>בגג זה ויקלוט מי גשמים מגגו של חבירו</strong> אם אין עירוב, <strong>שכשם שדיורין</strong> (דיירים) <strong>חלוקין מלמטה,</strong> שכל אחד מהם יש לו רשות לעצמו, ומדברי חכמים אסור להעביר אף מרשות יחיד לרשות יחיד אחרת בלי עירוב, <strong>כך דיורין חלוקין מלמעלה,</strong> שאף הגגות, למרות שאינם נפרדים זה מזה לגמרי, ואין דרים בהם, נחשבים כל אחד כרשות לעצמה.
 <strong>הני מילי</strong> <small>[דברים אלה]</small> אמורים דווקא <strong>לענין שבת, אבל לענין גט,</strong> אם נפל לגג אחר הסמוך לגג שהשאיל לה לצורך זה — הריהי מגורשת, כיון שהסיבה שאינה מתגרשת אם נפל הגט למקום אחר של הבעל <strong>משום קפידא</strong> <small>[הקפדה]</small> <strong>הוא, וכולי האי לא קפדי אינשי</strong> <small>[וכל כך אין אנשים מקפידים]</small> ולא איכפת להם שמשתמשים שימוש ארעי כזה בגגם.
 <big>א</big> <strong>אמר אביי:</strong> היו <strong>שתי חצרות זו לפנים מזו</strong> (זו בתוך זו), והיתה החצר ה<strong>פנימית שלה וחיצונה שלו,</strong> <strong>ומחיצות החיצונות עודפות</strong> בגובהן <strong>על הפנימיות, וזרקו לה</strong> את הגט מחצירו לחצירה, <strong>כיון שהגיע לאויר</strong> שמעל החצר הפנימית שלה, אף שעדיין לא נכנס בתוך האוויר של גובה מחיצותיה, אבל כבר נמצא בתוך גובה <strong>מחיצות החיצונה</strong> — <strong>הרי זו מגורשת,</strong>
 <strong>מאי טעמא</strong> <small>[מה טעם]</small> הדבר? — חצר <strong>פנימית גופה</strong> <small>[עצמה]</small> <strong>במחיצות החיצונה קא מינטרה</strong> <small>[נשמרת]</small> ויש להחשיב מה שנשמר על ידי המחיצות החיצוניות כשייך לחצר הפנימית, אם הגיע לאווירה.
 <strong>מה שאין כן בקופות</strong> (סלים), אם היו <strong>שתי קופות זו בתוך זו</strong> ברשות שאינה של שניהם, <strong>פנימית שלה וחיצונה שלו, וזרקו לה, אפילו הגיע</strong> הגט <strong>לאויר</strong> הקופה ה<strong>פנימית</strong> ונשרף או נלקח לפני שנח בתוכה — <strong>אינה מגורשת,</strong>
 <strong>מאי טעמא</strong> <small>[מה טעם]</small> הדבר? <small>—</small> <strong>דהא</strong> <small>[שהרי]</small> <strong>לא נח</strong> עדיין הגט בקופה, ובמקרה זה אף אין אומרים שמחיצות הקופה החיצונית מועילות גם לקופה הפנימית.
 ותוהים: <strong>וכי נח מאי הוי</strong> <small>[וכאשר ינוח</small> שם <small>מה יהיה]?</small> הלא עדיין <strong>כליו של לוקח</strong> (קונה) <strong>ברשות מוכר הוא,</strong> שהרי הקופה שלה מצויה בתוך הקופה שלו, שהיא רשותו, וכיצד היא יכולה לקנות במה שנפל לתוך הקופה שלה?
  ומשיבים:  <strong>הכא במאי עסקינן</strong> <small>[כאן במה אנו עוסקים]</small> — <strong>בקופה שאין לה שוליים</strong> (תחתית), וכיון שאין לה לקופה החיצונית תחתית, נמצא שהפנימית מונחת על גבי קרקע, ולא בתוך הקופה החיצונה, ולכשייכנס הגט בקופה הפנימית אכן תהיה מגורשת. 
 <strong>בית שמאי אומרים: פוטר</strong> (מגרש) <strong>אדם</strong> את <strong>אשתו בגט ישן, ובית הלל אוסרין. ואיזהו גט ישן</strong> — <strong>כל שנתייחד עמה מאחר</strong> (לאחר) <strong>שכתבו לה.</strong> 
 <big>ג גמרא</big>  ומסבירים: <strong>במאי קמיפלגי</strong> <small>[במה,</small> באיזה עיקרון, <small>נחלקו]?</small> — <strong>בית שמאי סברי</strong> <small>[סבורים]</small> כי <strong>לא אמרינן</strong> <small>[אין אנו אומרים]</small> שיש לפסול גט זה משום <strong>גזרה שמא יאמרו</strong> האנשים <strong>גיטה קודם לבנה,</strong> שהרי יתכן שיתן לה את הגט זמן רב לאחר שכתבו, ובינתיים יוולדו לה ילדים ממנו, ועלולים אנשים לומר שנתגרשה באותו זמן הכתוב בגט — לפני שנולדו הילדים, ומזנות נולדו.
 <strong>ובית הלל סברי</strong> <small>[סבורים]</small> כי <strong>אמרינן</strong> <small>[אומרים אנו]</small> <strong>גזרה שמא יאמרו גיטה קודם לבנה,</strong> ולכן יש לפסול כל גט שהתייחדה האשה עם בעלה לאחר כתיבתו.
 <strong>אמר ר' אבא אמר שמואל:</strong> אף לדעת בית הלל, <strong>אם נישאת</strong> האשה על סמך גט ישן, שנתנו לה בעלה בלא לשאול דעת חכמים — <strong>לא תצא,</strong> שאין גזירה זו חמורה כל כך כדי לבטל את הגט גם במקרה שכזה.
 <strong>ואיכא דאמרי</strong> <small>[ויש שאומרים],</small> ש<strong>אמר ר' אבא אמר שמואל: אם נתגרשה</strong> בגט כזה, שלא שאל הבעל את דעת החכמים, ונתנו לה — יכולה האשה אף ש<strong>תינשא לכתחלה</strong> על סמך גט זה, ואין מחייבים אותה להמתין עד שיכתוב לה הבעל גט חדש. 
 <big>ד משנה</big>  <strong>כתב</strong> בגט תאריך <strong>לשום</strong> (לשם) למנין שנות <strong>מלכות שאינה הוגנת</strong> (מלכות אחרת שאינה שולטת באותו מקום), או כתב <strong>לשום מלכות מדי,</strong> או <strong>לשום מלכות יון</strong> שכבר בטלו מן העולם, או כתב תאריך <strong>ל</strong>מנין שנות <strong>בנין הבית</strong> (בית המקדש), או <strong>לחורבן הבית,</strong> בכל אלה, כיון שהיתה המלכות מקפידה שיכתבו בשטרות את התאריך הרשמי שלה, תיקנו חכמים שיעשו כך בגיטין, וכל המשנה עבר על תקנת חכמים בגיטין ופסל את הגט.
 וכן אם <strong>היה במזרח וכתב</strong> שמקום הגט <strong>במערב,</strong> או היה <strong>במערב וכתב</strong> שמקום הגט <strong>במזרח</strong> — בכל אלה הגט פסול, ואם גירשה בגט זה ונישאה לאחר — <strong>תצא מזה ומזה,</strong> גם מבעלה הראשון וגם מן השני, <strong>וצריכה גט מזה ומזה.</strong>
 <strong>ואין לה לא כתובה ולא פירות</strong> של נכסיה שאכל הבעל, <strong>ולא</strong> טענה ל<strong>מזונות, ולא</strong> ל<strong>בלאות</strong> (בלאי) של בגדיה שהשתמש בהם שיחזירם לה, <strong>לא על זה,</strong> הבעל הראשון, <strong>ולא על זה,</strong> הבעל השני.
 <strong>אם נטלה</strong> דברים אלה <strong>מזה ומזה</strong> — <strong>תחזיר</strong> מה שנטלה. <strong>והולד</strong> שנולד — <strong>ממזר מזה ומזה. ולא זה וזה,</strong> לא בעל ראשון ולא שני <strong>מטמאין לה</strong> במותה, ככל בעל על אשתו, אם היו כהנים, <strong>ולא זה וזה זכאין לא במציאתה ולא במעשה ידיה ולא בהפרת נדריה.</strong>
 ואם <strong>היתה בת ישראל</strong> הרי היא <strong>נפסלת</strong> על ידי כך <strong>מן הכהונה</strong> משום איסור זונה,
## דף פ.
 ואם היתה <strong>בת לוי</strong> — הריהי נפסלת בכך <strong>מן המעשר</strong> הניתן ללויים, ואם היתה <strong>בת כהן</strong> — הריהי נפסלת <strong>מן התרומה</strong> אף כשחוזרת לבית אביה הכהן.
 <strong>ואין יורשין של</strong> בעל <strong>זה ויורשין של</strong> בעל <strong>זה</strong> <strong>יורשים</strong> את <strong>כתובתה</strong> אם מתה. <strong>ואם מתו</strong> הבעלים — אחד מ<strong>אחיו של זה ו</strong>אחד מ<strong>אחיו של זה חולצין</strong> לה, שהרי היו בה קידושין מן השני, <strong>ולא מייבמין.</strong>
 ועוד הלכה דומה הקשורה בכתיבה לא נכונה של גט: אם <strong>שינה</strong> את <strong>שמו</strong> וכתב שם אחר בגט, או שינה את <strong>שמה,</strong> או שינה את <strong>שם עירו</strong> או את <strong>שם עירה</strong> והלכה ונישאה לאחר על סמך גט זה — <strong>תצא מזה ומזה,</strong> <strong>וכל הדרכים האלו</strong> של קנסות שמנינו שייכות <strong>בה</strong> גם בגט שכזה.
 <big>א</big> אגב כך מביאים עוד דין אחר: <strong>כל עריות שאמרו</strong> שאם מת אחיו בלא בנים, והניח אלמנה האסורה עליו באיסור ערווה (כגון שהיא אחות אשתו), לא זו בלבד שלא חלה עליה חובת יבום, אלא גם <strong>צרותיהן</strong> (נשותיו האחרות של האח שמת) <strong>מותרות</strong> ואין בהן דין יבום וחליצה.
  אם <strong>הלכו הצרות האלו ונישאו</strong> לאחר בלא חליצה, <strong>ונמצאו אלו</strong> העריות <strong>איילונית,</strong> ובכך נתברר למפרע שלא היו נישואיהן לאחיו נישואין מתחילה, ומשום כך צרות אלה לא נפטרו מן היבום (משום "צרת ערוה") אלא היתה עליהן חובת יבום, והיו אסורות להינשא לאדם אחר בלא חליצה — <strong>תצא מזה,</strong> מן הבעל שנישאה לו <strong>ומזה,</strong> שאסורה ליבם, <strong>וכל הדרכים האלו</strong> ששנינו לעיל, שייכות <strong>בה.</strong>
 וכן <strong>הכונס</strong> (נושא) <strong>את יבמתו, והלכה צרתה ונישאת לאחר, ונמצאת זו</strong> היבמה שכנסוה <strong>שהיתה איילונית,</strong> שלא חל עליה כלל דין יבום וממילא אין יבומה פוטר את צרתה — <strong>תצא</strong> הצרה <strong>מזה</strong> מבעלה <strong>ומזה,</strong> שאסורה ליבם, <strong>וכל הדרכים האלו</strong> ששנינו לעיל, שייכות <strong>בה.</strong>
 ועוד דין דומה, <strong>כתב סופר גט לאיש</strong> (עבור האיש) שיתן אותו לאשתו בגירושיה, <strong>ושובר</strong> (קבלה) <strong>לאשה,</strong> שכאשר תקבל מבעלה את כתובתה תיתן לו שובר שקיבלה ממנו את הכתובה, <strong>וטעה</strong> הסופר <strong>ונתן</strong> את ה<strong>גט לאשה ו</strong>את ה<strong>שובר לאיש,</strong> והם לא ידעו מה היה כתוב בשטרות שבידיהם <strong>ונתנו זה לזה</strong> את מה שקיבלו מהסופר, ונמצא שהאשה נתנה לבעלה את הגט, והבעל נתן לאשה את השובר, ואם כן לא היו כאן גירושין כלל,
 <strong>ולאחר זמן הרי הגט יוצא מיד האיש ושובר מיד האשה,</strong> אם נישאה האשה לאחר — <strong>תצא מזה ומזה, וכל הדרכים האלו בה.</strong>
 <strong>ר' אלעזר אומר: אם לאלתר</strong> (מייד) <strong>יצא</strong> הגט מתחת ידי הבעל — <strong>אין זה גט,</strong> שהרי ברור שלא נתנו לה, אבל <strong>אם לאחר זמן יצא</strong> — <strong>הרי זה גט, לא כל הימנו</strong> (אין זה בכוחו) <strong>מן</strong> (של) הבעל <strong>הראשון</strong> <strong>לאבד זכותו של</strong> הבעל ה<strong>שני</strong>, ואנו אומרים שמן הסתם מסר לה את הגט כדינו, ואחר כך נזדמן שחזר ולקחו ממנה. 
 <big>ב גמרא</big>  שנינו במשנה שאחד מן הדברים הפוסלים את הגט הוא אם כתבו לשם מלכות שאינה הוגנת. ושואלים: <strong>מאי</strong> <small>[מה</small> פירוש<small>]</small> <strong>"מלכות שאינה הוגנת"?</strong> ומשיבים: <strong>מלכות הרומיים,</strong> והוא כתב את הגט במדינה כגון בבל, שאין הרומאים מושלים בה. <strong>ואמאי קרי לה</strong> <small>[ומדוע קוראים לה]</small> <strong>"מלכות שאינה הוגנת"?</strong> — <strong>משום</strong> ש<strong>אין להם לא כתב</strong> משלהם <strong>ולא לשון</strong> משלהם, אלא לקחו אותם מאומות אחרות.
 <strong>אמר עולא: מפני מה תקינו</strong> <small>[תיקנו]</small> חכמים שיכתבו בזמן הגט את שנות ה<strong>מלכות בגיטין</strong> — <strong>משום שלום מלכות,</strong> שהמלכות מקפידה שהשטרות החשובים הניתנים בה יהיו כתובים בתאריך של אותה מלכות.
  ותוהים:  <strong>ו</strong>כי בגלל תקנה שתיקנו חכמים רק <strong>משום שלום מלכות,</strong> ואירע שלא כתב כהוגן, יחמירו כל כך ש<strong>תצא</strong> האשה מן הבעל <strong>והולד ממזר?!</strong>
 ומשיבים: <strong>אין</strong> <small>[כן],</small> <strong>ר' מאיר</strong> (שסתם משנה היא שיטת ר' מאיר) הולך בענין זה <strong>לטעמיה</strong> <small>[לטעמו,</small> לשיטתו<small>],</small> ש<strong>אמר רב המנונא משמיה</strong> <small>[משמו]</small> של <strong>עולא: אומר היה ר' מאיר: כל המשנה ממטבע</strong> (מתבנית, נוסח) <strong>שטבעו חכמים בגיטין,</strong> אפילו אם עשה שינוי בלתי חשוב — אינו גט, ואם נישאה האשה על סמך גט כזה — <strong>הולד  ממזר.</strong>
 <big>ג</big> שנינו במשנה: אם כתב גט <strong>לשום מלכות יון</strong> וכו' — הגט פסול. ומעירים: <strong>וצריכא</strong> <small>[ונצרכה]</small> להיאמר גם הלכה זו וגם שאר ההלכות, <strong>דאי אשמועינן</strong> <small>[שאם היה משמיע לנו]</small> דין זה רק בשינה לשם <strong>מלכות שאינה הוגנת,</strong> היינו אומרים שהגט נפסל <strong>משום דמליכא</strong> <small>[ש</small>מלכות זו <small>מולכת]</small> כעת, והמלכות שהוא נמצא בה מקפידה על כך. <strong>אבל מלכות מדי ומלכות יון</strong> — אין להחמיר בדבר, משום ש<strong>מאי דהוה הוה</strong> <small>[מה שהיה היה]</small> שבטלו מלכויות אלה ואין השלטונות מקפידים על הזכרתן בשטר.
 <strong>ואי אשמעינן</strong> <small>[ואם היה משמיע לנו]</small> דין זה רק ב<strong>מלכות מדי ומלכות יון,</strong> יש להבין את ההקפדה שבדבר <strong>משום דמלכותא הוו</strong> <small>[שמלכויות היו],</small> ומקפידים השלטונות על איזכור בשטר של מלכות אחרת, <strong>אבל</strong> אם כתב בגט את התאריך מזמן <strong>בנין הבית</strong> היינו אומרים <strong>מאי דהוה הוה</strong> <small>[מה שהיה היה]</small> ואין מקפידים על כך, ולכן השמיע שאף בזה יש להחמיר.
 <strong>ואי אשמעינן</strong> <small>[ואם היה משמיע לנו]</small> רק במקרה שכתב ל<strong>בנין הבית,</strong> היינו סבורים שגם על כך מקפידים, משום <strong>דאמרי</strong> <small>[שאומרים]</small> השלטונות: <strong>קמדכרי שבחייהו</strong> <small>[מזכירים</small> את <small>שיבחם]</small> של ישראל, במקום כבוד המלכות המושלת, <strong>אבל חורבן הבית דצערא</strong> <small>[שצער]</small> <strong>הוא</strong> לנו — <strong>אימא</strong> <small>[אמור]</small> שלא מקפידה מלכות על כך, על כן <strong>צריכא</strong> <small>[צריך]</small> שתיאמרנה כל הדוגמאות הללו.
 <big>ד</big> שנינו במשנה בין הגיטין הפסולים: <strong>היה במזרח וכתב</strong> הסופר בגט <strong>במערב.</strong> ושואלים: <strong>מאן</strong> <small>[מיהו]</small> זה שמדובר בו? <strong>אילימא</strong> <small>[אם תאמר]</small> ששינה את מקומו של <strong>בעל, היינו</strong> <small>[הרי זה]</small> כמו שמפרש הלאה במשנה: <strong>שינה שמו ושמה, שם עירו ושם עירה!</strong>
 <strong>אלא לאו</strong> <small>[</small>האם <small>לא]</small> מדובר ב<strong>סופר</strong> ששינה את מקום כתיבת הגט, ולא כתב מקום שהיה בו בזמן כתיבתו. <strong>כדאמר להו</strong> <small>[כמו שהיה אומר להם]</small> <strong>רב לספריה</strong> <small>[לסופריו],</small> <strong>וכן אמר להו</strong> <small>[</small>היה <small>אומר להם]</small> <strong>רב הונא לספריה</strong> <small>[לסופריו]:</small> <strong>כי יתביתו</strong> <small>[כאשר אתם יושבים]</small> <strong>ב</strong>מקום הנקרא <strong>שילי, כתובו</strong> <small>[כתבו]</small> את מקום השטר <strong>בשילי,</strong> <strong>ואף על גב דמימסרן לכו מילי</strong> <small>[ואף על פי שנמסרו לכם הדברים]</small> במקום אחר, כגון <strong>ב</strong>מקום הנקרא <strong>היני, וכי יתביתו</strong> <small>[וכאשר אתם יושבים]</small> <strong>בהיני כתובו</strong> <small>[כתבו]</small> <strong>בהיני,</strong> <strong>ואף על גב דמימסרן לכו מילי</strong> <small>[ואף על פי שנמסרו לכם הדברים]</small> <strong>בשילי,</strong> שיש להקפיד ולכתוב את מקום השטר בדיוק במקום שנכתב, ולא במקום אחר, שאם לא כן נחשב הדבר כשינוי.
 <strong>אמר רב יהודה אמר שמואל:</strong>
## דף פ:
 <strong>זו דברי ר' מאיר</strong> שמקפיד על שלום מלכות בגט, <strong>אבל חכמים אומרים: אפילו לא כתב</strong> תאריך בגט <strong>אלא לשם,</strong> על פי זמן שררתו של <strong>סנטר</strong> (ממונה על שמירה) <strong>שבעיר</strong> — <strong>הרי זו מגורשת,</strong> שאין כל חשיבות לשם מי נכתב התאריך.
 מסופר: <strong>ההוא גיטא דהוה כתיב ביה</strong> <small>[גט אחד שהיה כתוב בו]</small> <strong>לשם איסטנדרא</strong> <small>[המושל]</small> של העיר <strong>בשכר</strong> שנקבו את התאריך הכתוב בו לפי זמן הממשלה שלו, <strong>שלחה</strong> את הבעיה הזו <strong>רב נחמן בר רב חסדא לקמיה</strong> <small>[לפני]</small> <strong>רבה: כי האי גוונא מאי</strong> <small>[כגון זה מה]</small> הדין?
 <strong>שלח ליה</strong> <small>[לו]</small> כתשובה: <strong>בהא</strong> <small>[בזו]</small> <strong>אפילו ר' מאיר מודי</strong> <small>[מודה]</small> שהגט כשר, <strong>מאי טעמא</strong> <small>[מה הטעם]?</small> — <strong>מאותה מלכות הוא,</strong> ואין מושל המלכות מקפיד בדבר זה.
  ושואלים:  <strong>ומאי שנא</strong> <small>[ובמה שונה]</small> הדבר <strong>מסנטר שבעיר?</strong> ומשיבים: <strong>התם זילא להו מילתא</strong> <small>[שם מזולזל להם הדבר]</small> שכותב לשם פקיד קטן, <strong>הכא שביחא להו מילתא</strong> <small>[כאן משובח להם הדבר]</small> שהוא כותב לשמו של מושל חשוב.
 <strong>אמר ר' אבא אמר רב הונא אמר רב</strong> משנתנו <strong>זו דברי ר' מאיר</strong> היא, שהוא מחמיר בגט זה וסבור שהוולד ממזר, <strong>אבל חכמים אומרים: הולד כשר. ומודים חכמים לר' מאיר, שאם שינה</strong> בגט את <strong>שמו</strong> או את <strong>שמה,</strong> או את <strong>שם עירו</strong> או את <strong>שם עירה</strong> — <strong>שהולד ממזר.</strong>
 <strong>אמר רב אשי, אף אנן נמי תנינא</strong> <small>[אנו גם כן שנינו]</small> דבר זה. ששנינו במשנתנו: <strong>שינה שמו ושמה, שם עירו ושם עירה</strong> ונישאה לאחר על פי גט זה — <strong>תצא מזה ומזה, וכל הדרכים האלו</strong> של קנסות שקונסים אשת איש שנישאה לאחר, שנימנו למעלה, קיימים <strong>בה.</strong>
 ויש לברר <strong>הא מאן קתני לה</strong> <small>[</small>הלכה <small>זו מי שנה אותה]?</small> <strong>אילימא</strong> <small>[אם תאמר]</small> ש<strong>ר' מאיר</strong> הוא ששנה אותה — אם כן <strong>ליערבינהו וליתנינהו</strong> <small>[שיערב וישנה</small> את הדברים<small>]</small> גם בשינוי מלכות וגם בשינוי שם, כהלכה אחת! <strong>אלא שמע מינה</strong> <small>[למד מכאן]</small> שזו היא שיטת <strong>רבנן</strong> <small>[חכמים].</small> ומסכמים: אכן, <strong>שמע מינה</strong> <small>[למד מכאן]</small> שכך הוא, שעד כאן הובאו במשנתנו דברי ר' מאיר, ומכאן הוסיפו את דברי חכמים בשינוי עיקרי כזה שאף לדעתם פוסל את הגט. 
 <big>א</big>  שנינו במשנה: <strong>כל עריות שאמרו</strong> שהן מותרות שנישאו צרותיהן לאחרים, ונתברר שלא היו בגדר צרת ערווה — הרי אלו יוצאות מבעליהן וכו'. ומעירים: יש לדייק בלשון המשנה שדווקא אם <strong>נישאו</strong> — <strong>אין</strong> <small>[כן]</small> חלים עליהן דינים אלה, אבל אם <strong>זינו</strong> אותן צרות, שנתברר שהיו זקוקות ליבם — <strong>לא,</strong> שאין חלים עליהן קנסות אלה.
 <strong>לימא תיהוי תיובתא</strong> <small>[האם נאמר שתהא זו קושיה חמורה]</small> על שיטת <strong>רב המנונא,</strong> ש<strong>אמר רב המנונא: שומרת יבם</strong> (מצפה ליבם) <strong>שזינתה</strong> שכיון שהיתה זקוקה ליבום הריהי כעין אשת איש שזנתה תחת בעלה ו<strong>אסורה ליבמה!?</strong>
 ודוחים: <strong>לא,</strong> אין מכאן הוכחה, שכן אפשר לומר כך במשנה: <strong>נישאו</strong> — <strong>והוא הדין לזינו, והאי דקתני</strong> <small>[וזה ששנה]</small> <strong>נישאו</strong> — <strong>לישנא מעליא נקט</strong> <small>[לשון מעולה,</small> נקיה, <small>תפס]</small> ולא רצה לדבר על זנות.
 <strong>ואיכא דאמרי</strong> <small>[ויש שאומרים]</small> שמועה זו באופן אחר: מה שאמרו במשנה שצרת ערווה שנישאת ונתברר שהיתה הערווה איילונית שקונסים אותה — <strong>נישאו והוא הדין לזינו.</strong>
 ושואלים: <strong>לימא</strong> <small>[האם נאמר]</small> שדבר זה <strong>מסייע ליה</strong> <small>[לו]</small> <strong>לרב המנונא,</strong> ש<strong>אמר רב המנונא: שומרת יבם שזינתה</strong> — <strong>אסורה ליבמה!?</strong>
 ודוחים: <strong>לא, נישאו דווקא</strong> הן שאסורות <strong>משום דמיחלפא</strong> <small>[שמתחלפת]</small> היבמה <strong>באשה שהלך בעלה למדינת הים</strong> ונישאה לאחר, שאז ודאי אסורה לראשון ולשני, וכיוצא בה גזרו ביבמה שנישאה. אבל בזנות, שאין הדברים דומים — אין לגזור. 
 <big>ב</big>  שנינו במשנה <strong>הכונס את יבמתו</strong> ונמצא שהיתה איילונית, ובינתיים נישאה צרתה לאחר בלא חליצה שתצא מזה ומזה וכו'. ומעירים: <strong>וצריכא</strong> <small>[וצריך]</small> לומר גם את ההלכה הזו, אף שלכאורה ענין אחד הוא עם ההלכה הקודמת לה; <strong>דאי אשמעינן בהך קמייתא</strong> <small>[שאם היה משמיע לנו</small> רק <small>בזו הראשונה],</small> בצרת ערווה, היינו אומרים שדין זה הוא <strong>משום</strong> ש<strong>לא איקיים</strong> <small>[התקיימה]</small> <strong>מצות יבום</strong> כלל, שבמה שנישאת לאחר נמצא שליבם לא היה כלל את מי לייבם.
 <strong>אבל הכא דאיקיים</strong> <small>[כאן שהתקיימה]</small> <strong>מצות יבום</strong> בדרך כלשהי כאשר כנס אותה, אף שלאחר מכן נתברר שלא היה כאן יבום — <strong>אימא</strong> <small>[אמור]</small> ש<strong>לא</strong> נקנוס את הצרה, שלא היתה צריכה לחשוש לדבר זה.
 <strong>ו</strong>מן הצד השני <strong>אי אשמעינן הכא</strong> <small>[אם היה משמיע לנו</small> רק <small>כאן],</small> ביבמה שנמצאת איילונית, היינו אומרים: דווקא כאן יש מקום לגזור <strong>משום דקא רמיא קמיה</strong> <small>[שהיא מוטלת לפניו]</small> לפני היבם, בדיוק כפי שצרתה האיילונית עומדת לפניו, והיה עליה להמתין, <strong>אבל התם דלא רמיא קמיה</strong> <small>[שם,</small> במקרה שהיתה צרת ערווה, <small>שאינה מוטלת לפניו],</small> ששתיהן פטורות היו לגמרי מן היבום — <strong>אימא</strong> <small>[אמור]</small> ש<strong>לא</strong> נקנוס, על כן <strong>צריכא</strong> <small>[צריך]</small> שתיאמרנה שתי ההלכות. 
 <big>ג</big>  שנינו במשנה <strong>כתב הסופר וטעה ונתן גט לאשה ושובר לאיש</strong>, ונתן האיש לאשה שובר והיא נתנה לו את הגט, ר' אלעזר אומר: אם לאלתר יצא הגט מתחת ידי האיש ודאי שאין אלו גירושין, אבל אם יצא לאחר זמן אומרים שנתגרשה כדין, והחזירה לו את הגט.
  ושואלים: <strong>היכי דמי</strong> <small>[כיצד הוא בדיוק]</small> <strong>לאלתר, והיכי דמי</strong> <small>[וכיצד הוא בדיוק]</small> <strong>לאחר זמן?</strong> <strong>אמר רב יהודה אמר שמואל: כל זמן שיושבין ועסוקין באותו ענין</strong> של גירושין — <strong>זהו</strong> הנקרא <strong>לאלתר,</strong> אם <strong>עמדו</strong> משם — <strong>זהו</strong> נקרא <strong>לאחר זמן.</strong>
 <strong>ורב אדא בר אהבה אמר:</strong> אם <strong>לא נישאת</strong> — <strong>זהו לאלתר,</strong> שהרי יכולים לתקן את הדבר ויתן גט כראוי, אם <strong>נישאת</strong> — <strong>זהו לאחר זמן.</strong>
 ושואלים: <strong>תנן</strong> <small>[שנינו</small> במשנה<small>]</small> בדברי ר' אלעזר: <strong>לא כל הימנו</strong> (אין זה בכוחו) של <strong>הראשון לאבד</strong> את <strong>זכותו של</strong> ה<strong>שני.</strong> ומעתה <strong>בשלמא</strong> <small>[נניח]</small> <strong>ל</strong>שיטת <strong>רב אדא בר אהבה</strong> — <strong>היינו דקתני</strong> <small>[זהו ששנה]</small> <strong>"שני",</strong> שהרי מדובר פה במקרה שנישאה ויש בעל שני, <strong>אלא ל</strong>דעת <strong>שמואל מאי</strong> <small>[מה]</small> פירוש <strong>"שני"?</strong> הרי אם רק עמדו משם — נחשב הדבר כ"לאחר זמן", אף שעדיין לא נישאה, ואין כאן איפוא שני!
## דף פא.
 ומשיבים: כוונתו לא שהיתה נשואה כבר לשני, אלא <strong>זכות הראויה לשני,</strong> שאינו יכול לשלול זכותו של אדם שני שירצה לשאת אותה. 
 <strong>כתב</strong> גט <strong>לגרש</strong> בו <strong>את אשתו, ונמלך</strong> ולא נתן לה את הגט, <strong>בית שמאי אומרים:</strong> מכל מקום <strong>פסלה מן הכהונה.</strong> שאף שכתיבת הגט כשלעצמה אינה מוציאה אותה מרשות בעלה, מכל מקום נחשבת היא בכך כגרושה במקצת להיאסר לכהן. <strong>ובית הלל אומרים:</strong> לא רק אם כתב גט ולא נתנו לה, אלא <strong>אף על פי שנתנו לה</strong> אלא שהיה זה גט <strong>על תנאי, ולא נעשה</strong> (התקיים) <strong>התנאי</strong> ולכן לא חל הגט — <strong>לא פסלה מן הכהונה</strong> עד שיחולו הגירושין בפועל ותיקרא גרושה לכל דבר. 
 <big>ב גמרא</big>  <strong>שלח ליה</strong> <small>[לו]</small> <strong>רב יוסף בריה</strong> <small>[בנו]</small> של <strong>רב מנשה מדויל לשמואל</strong> שאלה זו: <strong>ילמדנו רבינו</strong> הלכה בענין זה: <strong>יצא עליו,</strong> על אדם, קול (שמועה): <strong>איש פלוני כהן כתב גט לאשתו, ו</strong>אולם רואים אנו שהיא עדיין <strong>יושבת תחתיו ומשמשתו, מהו</strong> דינה, האם יש לחשוש לקול השמועה שיצא?
 <strong>שלח ליה</strong> <small>[לו]</small> בתשובה: <strong>תצא</strong> מבעלה, <strong>והדבר צריך בדיקה</strong> קודם לכן. ושואלים: <strong>מאי</strong> <small>[מה]</small> <strong>היא</strong> בדיקה זו? <strong>אילימא</strong> <small>[אם תאמר]</small> שהבדיקה היא <strong>דאי מבטלינן קלא</strong> <small>[שאם אנו מבטלים קול</small> שיצא<small>]</small> ואומרים שכיון שלא היתה בזה עדות — אין ממש בדבר, <strong>או</strong> שמא <strong>לא מבטלינן</strong> <small>[מבטלים אנו]</small> אלא חוששים לשמועה (ריטב"א). ואולם מה מקום לשאלה זו? <strong>והא</strong> <small>[והרי]</small> <strong>נהרדעא אתריה</strong> <small>[מקומו]</small> של <strong>שמואל היא</strong> והיו פוסקים שם כשיטתו, <strong>ובנהרדעא לא מבטלי קלא</strong> <small>[אין מבטלים קול]</small> ובוודאי על פי שיטת שמואל הם נוהגים! <strong>אלא</strong> מה שצריך לבדוק הוא, <strong>דאי קרו</strong> <small>[שאם קוראים]</small> אנשים <strong>לנתינה</strong> של גט <strong>"כתיבה".</strong>
 ושואלים: <strong>וכי קרו</strong> <small>[ו</small>אף <small>כאשר קוראים]</small> <strong>לנתינה כתיבה,</strong> ואולם <strong>לכתיבה גופה</strong> <small>[עצמה]</small> <strong>מי</strong> <small>[האם]</small> <strong>לא קרו</strong> <small>[קוראים]</small> <strong>לה כתיבה?</strong> ולפיכך גם אם יימצא שקוראים לנתינה כתיבה לא נדע בבירור אם באמת נתן לאשה את הגט או שרק כתב לה גט!
  ומשיבים:  <strong>אין</strong> <small>[כן],</small> <strong>דאי מיגליא מילתא</strong> <small>[שאם מתגלה,</small> מתברר, <small>הדבר]</small> <strong>דקרו</strong> <small>[שקוראים]</small> <strong>לנתינה כתיבה, דלמא</strong> <small>[שמא]</small> ש<strong>נתן</strong> גט <strong>קאמרי</strong> <small>[אמרו],</small> וחוששים לקול זה, שמא היא גרושה ממש.
  ועל דברי שמואל שתצא מבעלה תוהים: <strong>תצא?! והא</strong> <small>[והרי]</small> <strong>אמר רב אשי: כל קלא</strong> <small>[קול]</small> שיוצא <strong>דבתר</strong> <small>[לאחר]</small> <strong>נישואין לא חיישינן ליה</strong> <small>[אין אנו חוששים לו]!</small> שאף שחוששים לקול שיצא על אשה שנתקדשה ואין מניחים לה להינשא לאחר אלא אחרי שתקבל גט מן הראשון — לא אמרו זאת אלא כשלא נישאה עדיין, אבל לאחר שנישאה — אין חוששים לקול, ולא תצא מבעלה. ואף כאן, אשה זו שיצא עליה קול שנתגרשה יושבת תחת בעלה!
  ומשיבים:  <strong>מאי</strong> <small>[מה</small> פירוש<small>]</small> <strong>"תצא"</strong> שאמר שמואל — הכוונה היא <strong>נמי</strong> <small>[גם כן]</small> <strong>תצא משני,</strong> שאם ימות בעלה הראשון והיא תינשא לכהן אחר, הרי בגלל הקול שיצא על הגט שנתן לה בעלה הראשון — תצא ממנו.
  ומקשים:  <strong>אם כן אתה מוציא לעז על בניו של ראשון!</strong> שאם יוצאת מן השני משום גרושה, אם כן אף בעלה הראשון היה עמה לאחר גירושיה, ובניה ממנו — חללים הם! ומשיבים: <strong>כיון</strong> שמן הבעל ה<strong>שני הוא דמפקינן לה</strong> <small>[שאנו מוציאים אותה]</small> <strong>ומראשון לא מפקינן לה</strong> <small>[אין אנו מוציאים אותה],</small> אם כן <strong>אתי למימר</strong> <small>[יבואו לומר]</small> ולהסביר שכך היה המעשה: <strong>סמוך למיתה גרשה</strong> בעלה הראשון, ובניה ממנו כשרים הם, אבל אינה רשאית להינשא לכהן אחר. ואין חשש להוצאת לעז על בניה שמן הראשון. 
 <big>ג</big>  <strong>אמר רבה בר בר חנה אמר ר' יוחנן משום</strong> (בשם) <strong>ר' יהודה בר אילעי: בא וראה שלא כדורות הראשונים דורות האחרונים,</strong> שהיו הראשונים מדקדקים יותר בטהרת יוחסין.
  ומסבירים:  <strong>דורות הראשונים</strong> הכוונה היא — <strong>בית שמאי,</strong> שכל כך הקפידו בקדושת כהונה עד שאמרו במשנתנו שאפילו בכתיבת גט בלבד אשת כהן נאסרת עליו. ואילו <strong>דורות האחרונים</strong> — <strong>ר' דוסא, דתניא</strong> <small>[ש</small>כן <small>שנוינו</small> בברייתא<small>]:</small> אשת כהן שהיתה <strong>שבוייה, אוכלת בתרומה</strong> ואין חוששים לה שמא נאנסה בהיותה בשבי ועל ידי כך נאסרה לבעלה הראשון ונפסלה מאכילת תרומה, אלו <strong>דברי ר' דוסא.</strong>
 וכהסבר לדבר <strong>אמר ר' דוסא: וכי מה</strong> כבר <strong>עשה לה ערבי זה</strong> ששבה אותה, וכי <strong>מפני שמיעך לה בין דדיה</strong> (שדיה) בדרך פריצות <strong>פסלה</strong> בכך <strong>מן הכהונה?!</strong> וכל זמן שלא התברר בפירוש שנבעלה ממש על ידי שוביה — אין לאסור אותה בתרומה. הרי שדורות אחרונים מקילים הרבה בקדושת כהונה.
 <strong>ו</strong>כיוצא בזה עוד <strong>אמר רבה בר בר חנה אמר ר' יוחנן משום</strong> (בשם) <strong>ר' יהודה בר אילעי: בא וראה שלא כדורות הראשונים דורות האחרונים;</strong> <strong>דורות הראשונים</strong> היו <strong>מכניסין פירותיהן</strong> מן השדה לבית בכוונה <strong>דרך טרקסמון</strong> (פתח חשוב) <strong>כדי לחייבן</strong> בכך <strong>במעשר,</strong> ואילו <strong>דורות האחרונים</strong> <strong>מכניסים פירותיהם</strong> מן השדה לבית <strong>דרך גגות ודרך קרפיפות</strong> (חצר אחורית) <strong>כדי לפוטרן</strong> בכך <strong>מ</strong><strong>ן המעשר.</strong>
 ומסבירים את הדברים על פי מה ש<strong>אמר ר' ינאי: אין הטבל מתחייב במעשר עד שיראה פני הבית, שנאמר</strong> בווידוי מעשרות: <strong>"בערתי הקדש מן הבית"</strong> (דברים כו, יג) וכל עוד אין הטבל מוכנס לבית בכניסה הראשית שבחזית הבית ("פני הבית") מותר לאכול ממנו בדרך ארעי בלא להפריש מעשר, ומשום כך היו מכניסים את המעשר שלא דרך הפתח כדי להיפטר לפי שעה מן המעשר.
 <strong>ור' יוחנן אמר</strong> לגופו של דבר: <strong>אפילו חצר קובעת</strong> לענין חיוב המעשר, שהימצאות הטבל בחצר כבר מחייבת להפריש ממנו מעשר לפני כל אכילה, <strong>שנאמר: "ואכלו בשעריך ושבעו"</strong> (דברים כו יב) משמע שאף אכילה שלא בבית אלא בחצר ("בשעריך") יש בה חיוב מעשר.  
 <big>ד משנה</big> <strong>המגרש את אשתו ו</strong>אחר כך <strong>לנה עמו</strong> בלילה <strong>בפונדקי</strong> (פונדק, מלון), <strong>בית שמאי אומרים: אינה צריכה הימנו גט שני, ובית הלל אומרים: צריכה הימנו גט שני</strong> שמא בא עליה בפונדק, וחזר וקידשה בביאה זו.
 <strong>אימתי</strong> אמרו דין זה — <strong>בזמן שנתגרשה מן הנשואין. ו</strong>אולם <strong>מודים</strong> גם בית הלל <strong>בנתגרשה מן האירוסין</strong> — <strong>שאינה צריכה הימנו גט שני, מפני שאין לבו גס</strong> (רגיל) <strong>בה</strong> ואין לחשוש שבא עליה, למרות שלנו יחד באותו פונדק. 
 <big>ה גמרא</big>  <strong>אמר רבה בר בר חנה אמר ר' יוחנן: מחלוקת</strong> בית שמאי ובית הלל היא <strong>דווקא</strong> <strong>ב</strong>מקרה <strong>שראוה שנבעלה,</strong> 
## דף פא:
 ש<strong>בית</strong> <strong>שמאי סברי</strong> <small>[סבורים]:</small> פעמים <strong>אדם עושה בעילתו בעילת זנות,</strong> ולכן אף שראוה שנבעלה אין אומרים שבעל אותה לשם קידושין שהרי זה עתה נתגרשו, אלא אומרים אנו שבא עליה לשם זנות בלבד. ולכן אינו צריך לתת לה גט שני.
 <strong>ובית הלל סברי</strong> <small>[סבורים]:</small> <strong>אין אדם עושה בעילתו בעילת זנות,</strong> ובוודאי לשם קידושין בעל, וצריך לחזור ולתת לה גט. <strong>אבל</strong> אם <strong>לא ראוה שנבעלה,</strong> אף שלנה עמו בפונדק — <strong>דברי הכל אינה צריכה הימנו גט שני,</strong> שאין אנו חוששים שנבעלה.
  על העמדה זאת של המשנה מקשים: <strong>תנן</strong> <small>[שנינו</small> במשנה<small>]:</small> <strong>ומודים</strong> בית הלל <strong>בנתגרשה מן האירוסין</strong> — <strong>שאינה צריכה הימנו גט שני,</strong> לפי <strong>שאין לבו גס בה. ואי</strong> <small>[ואם]</small> מדובר במשנה <strong>בשראוה שנבעלה, מה לי מן האירוסין ומה לי מן הנשואין?</strong> הרי ראוה שנבעלה!
 <strong>אלא</strong> יש לומר כי <strong>מתניתין</strong> <small>[משנתנו]</small> באמת מדברת <strong>בשלא ראוה שנבעלה, ור' יוחנן</strong> ש<strong>אמר כי האי תנא</strong> <small>[כ</small>דעת <small>תנא זה]</small> אמר, <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' שמעון בן אלעזר: לא נחלקו בית שמאי ובית הלל על</strong> אשה זו <strong>שלא ראוה שנבעלה,</strong> שהכל מודים <strong>שאינה צריכה הימנו גט שני,</strong> 
 <strong>על מה נחלקו? על שראוה שנבעלה, שבית שמאי</strong> אומרים: <strong>אדם עושה בעילתו בעילת זנות, ובית הלל אומרים:</strong> <strong>אין אדם עושה בעילתו בעילת זנות.</strong> ור' שמעון בן אלעזר חולק על משנתנו.
  ושואלים:  <strong>ומתניתין דאוקימנא</strong> <small>[ומשנתנו שהעמדנו אותה]</small> <strong>ב</strong>מקרה ש<strong>לא ראוה שנבעלה, במאי פליגי</strong> <small>[במה</small> הם <small>חלוקים]?</small> ומשיבים: במקרה <strong>דאיכא</strong> <small>[שיש]</small> <strong>עדי יחוד</strong> שמעידים שנתייחדו בחדר אחד, <strong>וליכא</strong> <small>[ואין]</small> <strong>עדי ביאה,</strong>
 <strong>בית שמאי סברי</strong> <small>[סבורים]:</small> <strong>לא אמרינן</strong> <small>[אין אנו אומרים]</small> <strong>הן הן עדי יחוד והן הן עדי ביאה,</strong> אלא אף שהעדים מעידים שהתייחדו אין זאת אומרת שבא עליה. <strong>ובית הלל סברי</strong> <small>[סבורים]:</small> <strong>אמרינן</strong> <small>[אומרים אנו]</small> <strong>הן הן עדי יחוד והן הן עדי ביאה</strong> ומניחים שבוודאי בא עליה, ולכן צריכה ממנו גט שני.
 <strong>ומודים</strong> בית הלל <strong>בנתגרשה מן האירוסין</strong> — <strong>שאינה צריכה הימנו גט שני,</strong> אף אם נתייחד עימה, שכיון ש<strong>אין לבו גס בה.</strong> <strong>לא אמרינן</strong> <small>[אין אנו אומרים]</small> <strong>הן הן עדי ביאה.</strong>
 ושואלים: <strong>ומי</strong> <small>[והאם]</small> <strong>אמר ר' יוחנן הכי</strong> <small>[כך]</small> שאין בית הלל מצריכים גט שני אלא במקרה שראוה שנבעלה? <strong>והאמר</strong> <small>[והרי אמר]</small> <strong>ר' יוחנן: הלכה</strong> בכל מקום <strong>כסתם משנה, ואוקימנא למתניתין</strong> <small>[והעמדנו את משנתנו]</small> שמדובר בה <strong>בשלא ראוה שנבעלה,</strong> וכיצד פוסק ר' יוחנן שלא כמשנה! ומשיבים: <strong>אמוראי נינהו</strong> <small>[אמוראים הם</small> שנחלקו בדבר<small>]</small> <strong>ואליבא</strong> <small>[ולפי שיטת]</small> <strong>ר' יוחנן,</strong> שיש מהם הסבורים שאין ר' יוחנן פוסק בכל מקום כסתם משנה. 
 <big>א משנה</big>  אשה ש<strong>כנסה</strong> ונשאה בעלה השני על סמך גירושיה מבעלה הראשון <strong>בגט קרח,</strong> שהוא גט מקושר שאין בו עדים די הצורך, וכפי שיבואר להלן — <strong>תצא מזה ומזה</strong> בין מבעל ראשון בין משני שנישאה לו על סמך גט זה, <strong>וכל הדרכים האלו</strong> של קנסות שקונסים אשת איש שנישאה לאחר, שנימנו למעלה, קיימים <strong>בה.</strong>
 <strong>גט קרח</strong> — <strong>הכל משלימין עליו,</strong> כלומר, כל אדם, אפילו פסול לעדות, רשאי לחתום עליו כתוספת לעדים העיקריים על מנת שלא יישאר קרח, אלו <strong>דברי בן ננס. ר' עקיבא אומר:</strong> לא הכל רשאים ו<strong>אין</strong> פסולי עדות <strong>משלימין עליו אלא</strong> אם כן היו אלה <strong>קרובים, הראויין</strong> (כשרים) <strong>להעיד במקום אחר.</strong> שהתיר להשלים בעדים הפסולים רק מפני קירבתם, אבל מכל מקום צריכים הם להיות אנשים כשרים הראויים להעיד.
 <strong>ואיזהו גט קרח?</strong> — שהיו עושים לעיתים "גט מקושר", שהוא גט (או שטר אחר) שמקפלים אותו ותופרים כל קפל, ועדים, מרובים יותר על שני העדים הנצרכים לשטר, חותמים על כל קשר. וגט קרח הוא <strong>כל שקשריו מרובין מעדיו,</strong> שיש בו חלקים קשורים שאין עליהם חתימות עדים.
 <big>ב גמרא</big> שואלים: <strong>מאי טעמא</strong> <small>[מה הטעם]</small> של <strong>גט קרח,</strong> מדוע נפסל גט זה, שהרי יש בו די עדים המעידים על אמיתותו! ומשיבים: <strong>גזירה משום</strong> מי שאמר <strong>"כולכם</strong> חתמו <strong>"</strong>ואז אין הגט כשר אלא אם כן חתמו כולם. ומי שעשה גט מקושר מן הסתם רוצה שיחתמו על כל קשר וקשר שבו, ויש לחשוש שמא ציווה "כולכם חתמו", וכיון שלא עשו כן הרי זה כאילו לא התקיים התנאי. 
 <big>ג</big> שנינו במשנה שבן ננס סבור כי <strong>גט קרח</strong> — <strong>הכל משלימין עליו</strong> ור' עקיבא מכשיר עדים שפסולים מחמת קירבה בלבד.
  ושואלים:  <strong>ור' עקיבא, עבד</strong> שפסול <strong>מאי טעמא</strong> <small>[מה טעם]</small> <strong>לא</strong> הכשיר בו, וכפי שמפורש להלן? ומשיבים: מחשש <strong>דאתו למימר</strong> <small>[שיבואו לומר]</small> שכיון שעשאוהו עד הרי הוא <strong>כשר לעדות</strong> בכל מקום, ויש לחשוש שישתמשו בו כעד של ממש במקום אחר. ומקשים: אם כן, <strong>קרוב נמי אתו למימר</strong> <small>[גם כן יבואו לומר]</small> שהוא <strong>כשר לעדות</strong> לקרובו גם במקום בו נצרכת עדות של ממש!
  אלא יש להסביר באופן אחר: <strong>עבד היינו טעמא</strong> <small>[זהו הטעם]</small> שפסול — <strong>דדלמא אתו לאסוקיה</strong> <small>[שמא יבואו להעלות אותו]</small> <strong>ליוחסין,</strong> שיאמרו: כיון שראו שחתם על גט, מן הסתם אדם מישראל הוא.
  ושואלים: אם זו היא סיבת הפסול, אם כן  <strong>גזלן דבר</strong> <small>[שבן]</small> <strong>יוחסין הוא</strong> שלענין יוחסין אין בו פסול <strong>ליתכשר</strong> <small>[שיהיה כשר]</small> להשלים בו חתימות של גט מקושר, גם לדברי ר' עקיבא! <strong>אלמה תנן</strong> <small>[ומפני מה שנינו</small> במשנה<small>]</small> ש<strong>ר' עקיבא אומר: אין משלימין עליו אלא קרובים הראויין להעיד במקום אחר,</strong> ונדייק מכאן: <strong>קרוב</strong> — <strong>אין</strong> <small>[כן],</small> <strong>גזלן</strong> — <strong>לא!</strong>
 <strong>אלא, עבד היינו טעמא</strong> <small>[זהו הטעם]</small> שפסול — משום <strong>דאתו למימר</strong> <small>[שיבואו לומר]:</small> <strong>שחרורי שחרריה</strong> <small>[שיחרר אותו]</small> וחתם משום שהוא עתה כאחד מישראל. ושואלים: אם זו היא סיבת הפסול, אם כן <strong>גזלן נמי אתו למימר</strong> <small>[גם כן יבואו לומר]</small> כי <strong>תשובה עבד</strong> <small>[עשה]</small> ויכשירו אותו להעיד, ולכן פוסל ר' עקיבא אותם גם כאן. אבל <strong>קרוב מאי איכא למימר</strong> <small>[מה יש לומר],</small> מה יש לחשוש בו? ומשיבים: <strong>קרוב כולי עלמא ידעי</strong> <small>[הכל יודעים]</small> ש<strong>קרוב הוא</strong> ואין לחשוש שמא יכשירוהו להעיד לקרוביו. 
 <big>ד</big>  <strong>אמר ר' זירא אמר רבה בר שאילתא אמר רב המנונא סבא</strong> <small>[הזקן]</small> <strong>אמר רב אדא בר אהבה: גט קרח</strong> שהיו קשריו מרובים מעדיו, הוא כגון שהיו <strong>קשריו שבעה ועדיו ששה</strong> או קשריו <strong>ששה ועדיו חמשה,</strong> או קשריו <strong>חמשה ועדיו ארבעה,</strong> או קשריו <strong>ארבעה ועדיו שלשה</strong> — <strong>עד כאן,</strong> כלומר, במקרים כגון אלו, <strong>מחלוקת בן ננס ור' עקיבא.</strong> <strong>אבל</strong> אם היו <strong>קשריו שלשה ועדיו שנים</strong> — <strong>דברי הכל</strong> וגם בן ננס מודה ש<strong>אין משלימים עליו אלא קרוב</strong> ולא פסול גמור.
 <strong>אמר ליה</strong> <small>[לו]</small> <strong>ר' זירא לרבה בר שאילתא: מכדי</strong> <small>[הלא]</small> <strong>כל שלשה</strong> עדים <strong>במקושר כשנים ב</strong>גט <strong>פשוט דמי</strong> <small>[נחשבים],</small> שאמרו חכמים שבגט מקושר צריך לפחות שלושה עדים, <strong>מה התם</strong> <small>[שם]</small> בגט פשוט <strong>קרוב לא</strong> יעיד כאחד משני העדים, <strong>אף הכא נמי</strong> <small>[כאן גם כן]</small> <strong>קרוב לא</strong> יעיד כחלק מן העדות העיקרית!
 <strong>אמר ליה</strong> <small>[לו]</small> רבה בר שאילתא: <strong>אף לדידי קשיא</strong> <small>[לי היתה קשה]</small> <strong>לי</strong> שאלה זו <strong>ושאילתיה</strong> <small>[ושאלתי אותה</small> שאלה<small>]</small> <strong>לרב המנונא, ורב המנונא</strong> שאל אותה <strong>לרב אדא בר אהבה</strong> שהוא בעל שמועה זו, <strong>ואמר ליה</strong> <small>[לו]:</small> <strong>הנח לשלשה במקושר, דלאו דאורייתא</strong> <small>[שאינו מן התורה],</small> שהדין שצריך שיחתמו לפחות שלושה עדים על גט מקושר אינו מן התורה כחתימת שני עדים על גט אחר, משום כך אין מקפידים אם העד השלישי אינו עד כשר לגמרי.
  ומעירים <strong>תניא נמי הכי</strong> <small>[ושנויה</small> ברייתא <small>גם כן כך]</small> כשיטת רב אדא בר אהבה: <strong>גט קרח</strong> — <strong>קשריו שבעה ועדיו ששה, ששה ועדיו חמשה, חמשה ועדיו ארבעה, ארבעה ועדיו שלשה</strong> — <strong>עד כאן מחלוקת בן ננס ור' עקיבא.</strong>
 <strong>השלים עליו עבד</strong> בחתימה נוספת ונישאה האשה לאחר על סמך גט זה, <strong>בן ננס אומר: הולד</strong> מן הבעל השני <strong>כשר, ור' עקיבא אומר: הולד ממזר. אבל קשריו</strong> אם היו <strong>שלשה ועדיו שנים</strong> — <strong>דברי הכל אין משלימין עליו אלא קרוב.</strong>
 <strong>רב יוסף מתני</strong> <small>[היה שונה</small> כאן<small>]</small> במקום "אין משלימים עליו אלא קרוב", ש<strong>"</strong>אין משלימים עליו אלא <strong>כשר".</strong> ומקשים <strong>והתניא</strong> <small>[והרי שנינו</small> בברייתא במפורש<small>]:</small> <strong>קרוב! אמר רב פפא, תני</strong> <small>[שנה]</small> ותקן שם: <strong>כשר.</strong>
 <strong>אמר ר' יוחנן: לא הוכשרו בו</strong> בגט מקושר להשלים חתימות כמספר הקשרים <strong>אלא עד אחד קרוב בלבד, אבל תרי</strong> <small>[שניים]</small> <strong>לא,</strong> ומדוע? <strong>דלמא אתי לקיומי בתרי</strong> <small>[שמא יבואו לקיים בשני]</small> עדים <strong>קרובים וחד</strong> <small>[ואחד]</small> <strong>כשר,</strong> שאולי יהא פקפוק על גט זה, ויצטרכו לקיים את השטר, ובית הדין אינם יודעים מי הם העדים, ויאמתו חתימת שניים מן הקרובים ועד אחר שהיה כשר, ונמצא שקיימו את הגט על פי עדים פסולים. אבל אם היה בו רק עד קרוב אחד, כיון שמקיימים אותו על פי שלושה — יהיו שניים מהם לפחות כשרים.
 <strong>אמר רב אשי: מתניתא נמי דיקא</strong> <small>[הברייתא גם כן מדוייקת</small> כשיטה זו<small>],</small>
## דף פב.
 <strong>דקא מדלג ותני חד חד</strong> <small>[שהוא מדלג ושונה אחד אחד],</small> כלומר, שבעה קשרים וששה עדים וכיוצא בזה, ולא מזכיר מקרה של שניים חסרים (כגון שבעה קשרים וחמשה עדים) משמע שכל המחלוקת בין ר' עקיבא ובן עזאי היא רק על חתימתו של עד פסול אחד. ומסכמים: אכן, <strong>שמע מינה</strong> <small>[למד מכאן]</small> שכן הוא.
 <strong>אמר אביי: שמע מינה</strong> <small>[למד מכאן]</small> כי <strong>האי קרוב</strong> <small>[קרוב זה]</small> שהכשירו בגט מקושר <strong>חתים</strong> <small>[חותם]</small> <strong>אי בעי</strong> <small>[אם רוצה]</small> <strong>בין בתחילה,</strong> בראש החותמים, <strong>בין באמצע בין בסוף.</strong>
 <strong>ממאי</strong> <small>[ממה]</small> מוכיחים זאת — <strong>מדלא</strong> <small>[ממה שלא]</small> <strong>קבע ליה</strong> <small>[לו]</small> <strong>מקום</strong> היכן צריך העד הפסול לחתום. <strong>ושמע מינה</strong> <small>[ולמד מכאן]</small> גם כן: <strong>מכל תלתא</strong> <small>[שלושה]</small> עדים החתומים על גט מקושר <strong>מקיימינן</strong> <small>[מקיימים אנו]</small> אותו, מאשרים את הגט על פי חתימות העדים, <strong>ולא בעינן</strong> <small>[ואין אנו צריכים]</small> שיקיימו דווקא חתימת שלושה עדים <strong>רצופין</strong> וסמוכים זה לזה.
 <strong>דאי סלקא דעתך בעינן</strong> <small>[שאם עולה על דעתך שאנו צריכים]</small> <strong>רצופין,</strong> אם כן <strong>לקבע ליה</strong> <small>[יקבעו לו]</small> <strong>מקום להאי קרוב</strong> <small>[לקרוב זה]</small> שיחתום <strong>בתחילה או באמצע או בסוף, ולכשר ביה טובא</strong> <small>[ויכשירו בו אפילו</small> פסולים <small>הרבה],</small> שהרי כל שלושה רצופים בהכרח ששנים מהם כשרים, והיו יכולים לתקן שכל שלישי יהא עד פסול. אלא ודאי אפשר להכשיר לפי חתימות שאינן רצופות, ואז יש לחשוש שמא יסמכו על שני עדים פסולים.
  ולענין הלכה במחלוקת שבמשנה, מסופר <strong>כי אתו לקמיה</strong> <small>[כאשר היו באים לפני]</small> <strong>ר' אמי</strong> בגט מקושר קרח, שצריכים להשלים בו עדים, <strong>אמר ליה</strong> <small>[לו]</small> למחתים: <strong>צא והשלים עליו</strong> אפילו <strong>עבד מן השוק,</strong> וכדעת בן ננס.
 
 <big>א משנה</big> <strong>המגרש את אשתו, ואמר לה</strong> כשגירשה: <strong>הרי את מותרת</strong> להינשא בגט זה <strong>לכל אדם אלא לפלוני</strong> — <strong>ר' אליעזר מתיר</strong> להינשא בגט זה, שלדעתו גט כשר הוא, <strong>וחכמים אוסרים,</strong> וסבורים שגט כזה, שאינו מתיר את האשה לכל, ואין הקשר בינו ובין אשתו ניתק לגמרי — פסול הוא. <strong>כיצד יעשה</strong> כדי להכשיר את הגט — <strong>יטלנו הימנה, ויחזור ויתננו לה, ויאמר לה: הרי את מותרת</strong> בו <strong>לכל אדם.</strong> אם <strong>כתבו</strong> את התנאי הזה שאינה מותרת בו לכל <strong>בתוכו</strong> של הגט, <strong>אף על פי שחזר ומחקו</strong> — <strong>פסול,</strong> לפי שגט זה נכתב מעיקרו בפסול. 
 <big>ב גמרא</big>  <strong>איבעיא להו</strong> <small>[נשאלה להם,</small> ללומדים<small>]:</small> <strong>האי</strong> <small>[</small>הביטוי <small>הזה]</small> שאמר הבעל <strong>"אלא",</strong> כיצד יש להבין את משמעותו המשפטית, האם <strong>"חוץ" הוא,</strong> וכוונתו שמתחילה אינו מתירה לכל אדם, אלא לאנשים מסויימים בלבד, <strong>או "על מנת" הוא</strong> ועצם הגט מתירה לכל אדם, אלא שהוסיף תנאי על כך, שלא תינשא לפלוני, והרי זה כשאר תנאים שמתנה עם אשתו בגט?
 ומתוך כך נברר מהי מחלוקת ר' אליעזר וחכמים: האם <strong>"חוץ" הוא</strong> <strong>ו</strong>דווקא <strong>ב"חוץ" הוא דפליגי רבנן עליה</strong> <small>[שחלוקים חכמים עליו],</small> על דבריו של <strong>ר' אליעזר,</strong> וסוברים שהגט פסול הוא, ומדוע? — <strong>דהא</strong> <small>[שהרי]</small> <strong>שייר לה בגט,</strong> שלא היה זה גט כריתות גמור, שהרי לא התירה לכל, <strong>אבל</strong> אם התנה בלשון <strong>"על מנת" מודו ליה</strong> <small>[מודים לו]</small> חכמים שהוא גט כשר, <strong>מידי דהוה אכל</strong> <small>[כמו שהוא בכל]</small> <strong>תנאי דעלמא</strong> <small>[סתם]</small> שיכול להתנות נתינת הגט בכל תנאי שירצה.
 <strong>או דלמא</strong> <small>[שמא]</small> "אלא" שאמר <strong>"על מנת" הוא, ו</strong>דווקא במקרה של <strong>"על מנת" הוא דפליג</strong> <small>[שחולק]</small> <strong>ר' אליעזר אדרבנן</strong> <small>[על חכמים]</small> ומתיר את הגט, <strong>אבל ב"חוץ" מודה</strong> אף הוא שהגט פסול, <strong>דהא</strong> <small>[שהרי]</small> <strong>שייר לה בגט,</strong> שאיננו כורת ומנתק אותה לגמרי ממנו.
 <strong>אמר רבינא: תא שמע</strong> <small>[בוא</small> ו<small>שמע]</small> פתרון לשאלה מה היא לשון "אלא", מברייתא זו: <strong>כל הבתים מטמאין בנגעים</strong> (צרעת הבית) <strong>אלא של גוים. אי אמרת בשלמא</strong> <small>[נניח אם אתה אומר]</small> שלשון "אלא" <strong>"חוץ" הוא</strong> — <strong>שפיר</strong> <small>[יפה]</small> מתפרש המשפט, שכוונתו: כל הבתים מיטמאים חוץ מבתים של גויים, <strong>אלא אי אמרת</strong> <small>[אם אתה אומר]</small> כי משמעות המלה "אלא" <strong>"על מנת" הוא,</strong> כיצד אם כן יתפרש משפט זה? האם תאמר: רק <strong>על מנת</strong> ש<strong>לא מיטמו</strong> <small>[יטמאו]</small> <strong>בתי גוים הוא דמיטמו</strong> <small>[שנטמאים]</small> <strong>בתי ישראל,</strong> ותוכל להסיק מכאן: <strong>הא</strong> <small>[הרי]</small> אם כן <strong>מיטמו</strong> <small>[מיטמאים]</small> <strong>בתי גוים לא מטמאי</strong> <small>[מיטמאים]</small> <strong>בתי ישראל?!</strong>
 <strong>ועוד</strong> יש להקשות: <strong>בתי גוים מי מטמאי</strong> <small>[האם</small> הם <small>מיטמאים]</small> כלל? <strong>והתניא</strong> <small>[והרי שנינו</small> בברייתא<small>]:</small> מה שנאמר <strong>"ונתתי נגע צרעת בבית ארץ אחוזתכם"</strong> (ויקרא יד, לד), בא לומר: <strong>ארץ אחוזתכם</strong> שהיא שייכת לכם <strong>מטמאה בנגעים, ואין בתי גוים מטמאין בנגעים! אלא שמע מינה</strong> שלשון "אלא" <strong>"חוץ" הוא!</strong> ומעירים: <strong>שמע מינה</strong> <small>[למד מכאן]</small> שכן הוא.
  ומעירים: לפי הסבר זה  <strong>מתניתין</strong> ש<strong>לא כי האי תנא</strong> <small>[כ</small>דעת <small>תנא זה],</small> <strong>דתניא</strong> <small>[ש</small>כן <small>שנינו</small> בברייתא<small>]</small> <strong>אמר ר' יוסי בר' יהודה: לא נחלקו ר' אליעזר וחכמים על המגרש את אשתו, ואמר לה: "הרי את מותרת לכל אדם חוץ מפלוני"</strong> — <strong>שאינה מגורשת. על מה נחלקו? על המגרש אשתו, ואמר לה: "הרי את מותרת לכל אדם על מנת שלא תנשאי לפלוני",</strong>
## דף פב:
 <strong>שר' אליעזר מתיר</strong> אותה <strong>לכל אדם חוץ מאותו האיש</strong> שעליו התנה, <strong>וחכמים אוסרים</strong> עליה להינשא, לפי שלדעתם גט זה אינו כשר.
  ומבררים במה נחלקו ר' אליעזר וחכמים לדעת ר' יוסי בר' יהודה: <strong>מאי טעמא</strong> <small>[מה הטעם]</small> של <strong>ר' אליעזר?</strong> — תנאי זה הריהו <strong>מידי דהוה אכל</strong> <small>[כמו שהוא בכל]</small> <strong>תנאי דעלמא</strong> <small>[סתם],</small> שרשאי להתנות בהם את הגירושין והגט כשר. <strong>ורבנן</strong> <small>[וחכמים]</small> מה הם אומרים? — ב<strong>כל תנאי דעלמא</strong> <small>[סתם]</small> <strong>לא שייר ליה</strong> <small>[אינו משייר לו]</small> <strong>בגט</strong> עצמו, ואין התנאים שמתנה נוגעים לעצם הגירושין, <strong>הכא</strong> <small>[כאן]</small> התנאי <strong>שייר ליה</strong> <small>[משייר]</small> <strong>בגט</strong> עצמו, שגירושה וניתוקה ממנו אינם שלמים, ולכן הגט פסול בתנאי שכזה.
  ושואלים עוד: <strong>ומתניתין דאוקימנא</strong> <small>[ומשנתנו שהעמדנו]</small> את מובנה שאומר לה הבעל: "הרי את מותרת לכל אדם <strong>חוץ</strong> מפלוני", <strong>מאי טעמא</strong> <small>[מה הטעם]</small> של <strong>ר' אליעזר</strong> שמכשיר את הגט? והרי אין כאן כריתות!
 <strong>אמר ר' ינאי משום</strong> (בשם) <strong>זקן אחד: אמר קרא</strong> <small>[הכתוב]</small> בפרשת גירושין: <strong>"ויצאה מביתו והלכה והיתה לאיש אחר"</strong> (דברים כד, ב), ללמדנו ש<strong>אפילו</strong> אם <strong>לא התירה אלא לאיש אחר</strong> מסויים בלבד — <strong>הרי זו מגורשת. ורבנן אמרי טעמא</strong> <small>[וחכמים אומרים,</small> ביחס ל<small>טעם]</small> של <strong>ר' אליעזר: האי</strong> <small>[זה]</small> שכתוב <strong>"איש</strong> אחר <strong>"</strong>אין כוונתו איש אחד, אלא — <strong>לכל איש ואיש.</strong>
 <strong>ור' יוחנן אמר, טעמא</strong> <small>[הטעם]</small> של <strong>ר' אליעזר מהכא</strong> <small>[מכאן],</small> ממה שנאמר בכהנים: <strong>"ואשה גרושה מאישה לא יקחו"</strong> (ויקרא כא, ז), ללמדנו: <strong>אפילו לא נתגרשה אלא מאישה</strong> אף שלא הותרה באותו גט לאחרים — <strong>נפסלה מן הכהונה, אלמא הוי גיטא</strong> <small>[מכאן שגט הוא],</small> וכל שכן גט שבו הותרה לכולם חוץ מאדם אחד.
  ושואלים:  <strong>ורבנן</strong> <small>וחכמים]</small> מה הם משיבים על כך? ומשיבים: <strong>איסור כהונה שאני</strong> <small>[שונה]</small> שאמנם לענין דיני כהונה היא נאסרת כגרושה, אבל אין גט זה נחשב כגט כשר.
 <big>א</big> <strong>בעי</strong> <small>[שאל]</small> <strong>ר' אבא:</strong> אם התנה תנאי כזה <strong>בקידושין,</strong> שאמר שהיא נאסרת בקידושין אלא לכל אדם חוץ מפלוני, <strong>היאך</strong> (איך) יהיה הדין? וצדדי השאלה: <strong>תיבעי</strong> <small>[תישאל]</small> השאלה <strong>ל</strong>דעת <strong>ר' אליעזר, תיבעי</strong> <small>[תישאל]</small> <strong>ל</strong>דעת <strong>רבנן</strong> <small>[חכמים].</small>
 ומפרטים: <strong>תיבעי</strong> <small>[תישאל]</small> <strong>ל</strong>דעת <strong>ר' אליעזר,</strong> שאפשר לומר: <strong>עד כאן לא</strong> שמענו כי <strong>קאמר</strong> <small>[אמר]</small> <strong>ר' אליעזר הכא</strong> <small>[כאן]</small> להכשיר בגירושין כאלה, <strong>אלא משום דכתיבי קראי</strong> <small>[שנאמרו כתובים]</small> שמהם למדים (כדעת ר' ינאי או ר' יוחנן) שגט כזה נחשב לגט. <strong>אבל התם</strong> <small>[שם],</small> בקידושין, <strong>קנין מעליא בעינן</strong> <small>[מעולה אנחנו צריכים]</small> ואם משייר בקדושין ואינו אוסרה לכל אדם — אין זה קנין מעולה. <strong>או דלמא</strong> <small>[שמא]</small> יש להתבסס על הגזירה השווה <strong>"ויצאה... והיתה"</strong> ("ויצאה מביתו והלכה והיתה לאיש אחר". דברים כד, ב) ולפיה משווים דיני הגירושין לדיני הקידושין, וכשם שבגירושין תנאי כזה כשר לר' אליעזר — אף בקידושין יהיה כשר.
  וכן <strong>תיבעי</strong> <small>[תישאל]</small> השאלה לדעת <strong>רבנן</strong> <small>[חכמים]:</small> <strong>עד כאן לא</strong> שמענו כי <strong>קאמרי רבנן הכא</strong> <small>[אמרו חכמים כאן]</small> ואסרו בגט זה <strong>אלא</strong> משום <strong>דבעינן</strong> <small>[שאנו צריכים]</small> שתהא בגט <strong>כריתות,</strong> הפסק גמור בין האיש לאשתו, <strong>וליכא</strong> <small>[ואין</small> כאן<small>],</small> <strong>אבל התם</strong> <small>[שם],</small> בקידושין, <strong>קנין כל דהו</strong> <small>[שהוא]</small> מספיק. <strong>או דלמא</strong> <small>[שמא]</small> כיון שנאמר <strong>"ויצאה... והיתה"</strong> הרי מה שאינו כשר בגירושין אינו כשר גם בקידושין.
 <strong>לבתר דאיבעיא ליה</strong> <small>[לאחר שנשאלה לו</small> השאלה<small>],</small> <strong>הדר פשטה</strong> <small>[חזר</small> ו<small>פתר אותה]</small> כך: <strong>בין לר' אליעזר בין לרבנן</strong> <small>[לחכמים]</small> <strong>בעינן</strong> <small>[צריכים אנו]</small> שיתקיים <strong>"ויצאה... והיתה"</strong> וכמחלוקתם בגט כן חולקים גם בקידושין.
 <strong>אמר אביי: אם תמצא לומר</strong> כי <strong>איתא</strong> <small>[יש</small> לקבל<small>]</small> להלכה את דברי <strong>ר' אבא,</strong> ודין הקידושין כדין הגירושין, הרי לשיטת ר' אליעזר אם
 <strong>בא ראובן</strong> לאישה <strong>וקידשה חוץ משמעון</strong> אחיו, שהתנה שקידושיו אינם אוסרים אותה על שמעון, <strong>ובא שמעון</strong> אחיו <strong>וקידשה חוץ מראובן, ומתו שניהם</strong> בלא בנים — הרי זו <strong>מתיבמת ללוי</strong> אחיהם, <strong>ואין אני קורא בה "אשת שני מתים",</strong> שאמרו חכמים שאשה שמת בעלה ונזקקה ליבום, ועמד אחד מאחיו וקידשה, ומת גם הוא — אסורה על האח השלישי, לפי שהתורה אמרה "אשת המת", ואשה זו — אשת שני מתים היא.
 <strong>מאי טעמא</strong> <small>[מה טעם]</small> אינה נחשבת במקרה זה אשת שני מתים? — <strong>קידושי</strong> <small>[קידושין]</small> של <strong>ראובן</strong> אמנם <strong>אהנו</strong> <small>[הועילו]</small> וחלו בה, אבל <strong>קידושי</strong> <small>[קידושין]</small> של <strong>שמעון לא אהנו</strong> <small>[הועילו]</small> כלל, שהרי לא אסרה בקידושיו על כל אדם יותר משאסרה כבר ראובן בקידושיו.
 ושואלים: <strong>ואלא אשת שני מתים היכי משכחת לה</strong> <small>[איך אתה מוצא אותה]</small> במקרה שדיבר עליו ר' אבא? ומשיבים: <strong>כגון שבא ראובן וקידשה חוץ משמעון, ובא שמעון וקידשה סתם, דקידושי</strong> <small>[שקידושין]</small> של <strong>ראובן אהנו למיסרא אעלמא</strong> <small>[הועילו לאסור אותה על הכל]</small> חוץ משמעון, <strong>וקידושי</strong> <small>[וקידושין]</small> של <strong>שמעון אהנו למיסרא</strong> <small>[הועילו לאסור אותה]</small> על <strong>ראובן,</strong> וחלו איפוא הקידושין של שני האחים, ואם מתו שניהם — אסורה להתייבם לאח השלישי משום "אשת שני מתים".
 <strong>בעי</strong> <small>[שאל]</small> <strong>אביי:</strong> <strong>אמר לה</strong> לאשה שמגרש אותה <strong>"הרי את מותרת לכל אדם חוץ מראובן ושמעון", וחזר ואמר לה "</strong>הרי את מותרת <strong>לראובן ושמעון", מהו</strong> הדין?
 <strong>מי אמרינן</strong> <small>[האם אנו אומרים]</small> <strong>מאי</strong> <small>[מה]</small> ש<strong>אסר</strong> קודם <strong>שרא</strong> <small>[התיר]</small> עכשיו ומותרת לכל, <strong>או דלמא</strong> <small>[שמא]</small> <strong>מאי</strong> <small>[מה]</small> ש<strong>אסר</strong> קודם <strong>שרא</strong> <small>[התיר]</small> שמותרת לראובן ושמעון, <strong>ומאי דשרא</strong> <small>[ומה שהתיר]</small> <strong>אסר,</strong> וכוונתו שאסורה לכל אדם חוץ מראובן ושמעון? <strong>אם תמצא לומר</strong>
## דף פג.
 רק <strong>מאי</strong> <small>[מה]</small> ש<strong>אסר שרא</strong> <small>[התיר]</small> והיא מותרת לכל, אם אמר בפעם השניה שמתירה רק <strong>לראובן, מהו</strong> הדין? האם הכוונה היא <strong>לראובן והוא הדין לשמעון</strong> שגם אותו הוא מתיר, <strong>והאי דקאמר</strong> <small>[וזה שאמר]</small> <strong>לראובן</strong> — <strong>משום</strong> ש<strong>פתח ביה</strong> <small>[בו]</small> ואסרו תחילה, וכוונתו היתה גם לשמעון, <strong>או דלמא</strong> <small>[שמא]</small> <strong>לראובן דוקא?</strong>
 <strong>ואם תמצא לומר</strong> שאם אומר <strong>"לראובן"</strong> כוונתו <strong>דוקא</strong> לו, אם אמר <strong>"לשמעון" מהו?</strong> האם הכוונה <strong>לשמעון והוא הדין לראובן, והאי דקאמר</strong> <small>[וזה שאמר]</small> <strong>"שמעון"</strong> — <strong>משום דסליק מיניה</strong> <small>[שגמר בו]</small> בדבריו הראשונים "חוץ מראובן ושמעון", <strong>או דלמא</strong> <small>[שמא]</small> <strong>לשמעון דוקא?</strong>
 כהמשך לשאלות אלה <strong>בעי</strong> <small>[שאל]</small> <strong>רב אשי:</strong> אם אמר שמותרת <strong>אף לשמעון, מהו?</strong> האם <strong>"אף"</strong> על <strong>ראובן קאי</strong> <small>[עומד,</small> מתייחס<small>]</small> וכוונתו שמותרת לראובן ואף לשמעון, <strong>או דלמא "אף" אעלמא קאי</strong> <small>[על הכל עומד,</small> מתייחס<small>]</small> שמותרת לכל אדם ואף לשמעון, אבל לא לראובן? לכל השאלות הללו לא נמצאה תשובה ולכן <strong>תיקו</strong> <small>[תעמודנה]</small> השאלות במקומן.
 <big>א</big> <strong>תנו רבנן</strong> <small>[שנו חכמים]:</small> <strong>לאחר פטירתו של ר' אליעזר, נכנסו ארבעה זקנים</strong> (חכמים) <strong>להשיב</strong> (להקשות ולדחות) <strong>על דבריו, אלו הן: ר' יוסי הגלילי, ור' טרפון, ור' אלעזר בן עזריה, ור' עקיבא.</strong>
 <strong>נענה ר' טרפון ואמר: הרי שהלכה זו</strong> שהתנה עימה בעלה בגט שלא תינשא לאדם מסויים <strong>ונישאת לאחיו של זה שנאסרה עליו, ומת בלא בנים,</strong> הרי לא תוכל האשה להתייבם לאחי המת, שהרי אסור הוא עליה מכוח תנאו של הבעל הראשון, ואם כן <strong>לא נמצא זה</strong> הבעל הראשון שגירשה <strong>עוקר דבר מן התורה</strong> בתנאי שהתנה בגירושיה? <strong>הא למדת</strong> (הרי אתה למד) מכאן <strong>שאין זה כריתות</strong> ואינה מגורשת בגט זה, שבוודאי לא אמרה תורה להתיר גירושין הגורמים לבטל מצוה שמן התורה.
 <strong>נענה ר' יוסי הגלילי ואמר: היכן מצינו</strong> שיהיה דבר אחד שהוא <strong>אסור לזה ומותר לזה? האסור</strong> — <strong>אסור לכל, והמותר</strong> — <strong>מותר לכל</strong> ואשה זו, לדברי ר' אליעזר שהגט כשר, מותרת לאנשים מסויימים ואסורה לאחר! <strong>הא</strong> <strong>למדת, שאין זה כריתות.</strong>
 <strong>נענה ר' אלעזר בן עזריה ואמר:</strong> מה ענין <strong>"כריתות"</strong> האמור בתורה לגבי גט — <strong>דבר הכורת בינו לבינה</strong> לגמרי, אבל אשה זו עדיין קשורה לבעלה משום התנאי שאסורה להינשא לאדם מסויים, <strong>הא למדת, שאין זה כריתות.</strong>
 <strong>נענה ר' עקיבא ואמר: הרי שהלכה זו ונשאת לאחד מן השוק והיו לה בנים</strong> ממנו, <strong>ונתארמלה</strong> (נתאלמנה) מן הבעל השני <strong>או נתגרשה</strong> ממנו, <strong>ועמדה ונישאת לזה שנאסרה עליו</strong> על ידי בעלה הראשון, ומשום שעברה על התנאי <strong>לא נמצא גט</strong> שנתן לה מתחילה <strong>בטל,</strong> <strong>ו</strong>נמצא כי <strong>בניה</strong> מבעלה השני שנישאה לו בהיתר הם בעצם <strong>ממזרים? הא למדת</strong> <strong>שאין זה כריתות,</strong> ובוודאי לא התירה התורה גירושין המביאים לידי מכשול.
 <strong> דבר אחר: </strong><strong>הרי שהיה זה שנאסרה עליו כהן, ומת המגרש, לא נמצאת</strong> אותה אשה <strong>אלמנה אצלו</strong> (לגביו), שהרי לגביו גם לאחר גירושיה היא עדיין אשת איש ולא גרושה, <strong>וגרושה אצל כל אדם?</strong>
 <strong>וקל וחומר</strong> הוא: <strong>מה גרושה שהיא קלה,</strong> שאסורה רק לכהנים, והאיסור הוא בלאו, <strong>אסורה</strong> לכהן זה <strong>בשביל צד גירושין שבה,</strong> שכיון שגירשה בעלה אסורה משום כך גם לכהן זה, אף שלגביו היא אלמנה ולא גרושה, <strong>אשת איש שהיא חמורה לא כל שכן</strong> שתיאסר לכל אדם, אם היא נחשבת כאשת איש לגבי אדם אחד! <strong>הא למדת שאין זה כריתות,</strong> שאינה מותרת לאף אדם בגירושין אלה.
 <strong>אמר להן ר' יהושע:</strong> אף על פי שטענותיכם טענות <strong>אין משיבין את הארי לאחר מיתה,</strong> שלאחר מותו של חכם אין דוחים את דבריו מפני קושיה, כי יתכן שהיתה בידו תשובה לדבר אילו היה שומע הדברים בחייו.
 <strong>אמר רבא: כולהו אית להו פירכא</strong> <small>[כולם יש להם פירכה]</small> שאפשר להפריך את נימוקיהם, <strong>לבר</strong> <small>[חוץ]</small> מזו שאמר <strong>ר' אלעזר בן עזריה, דלית ליה פירכא</strong> <small>[שאין לו פירכה].</small> ומעירים: <strong>תניא נמי הכי</strong> <small>[שנויה</small> ברייתא <small>גם כן כך],</small> <strong>אמר ר' יוסי: רואה אני את דברי ר' אלעזר בן עזריה</strong> עדיפים <strong>מדברי כולן.</strong>
 <big>ב</big> ועתה באים לבאר ברייתא זו לפרטיה: <strong>אמר מר</strong> <small>[החכם],</small> <strong>נענה ר' טרפון ואמר: הרי שהלכה זו ונשאת לאחיו של זה שנאסרה עליו, ומת בלא בנים, לא נמצא זה</strong> הבעל הראשון שגירשה <strong>עוקר</strong> בתנאו <strong>דבר מ</strong><strong>ן התורה?</strong> ותמהים: <strong>עוקר?!</strong> וכי <strong>איהו</strong> <small>[הוא]</small> זה ש<strong>עקר</strong> <small>[עוקר]?</small> <strong>אלא</strong> הכוונה היא שנמצא שהבעל <strong>מתנה</strong> תנאי <strong>שיש בו כדי</strong> <strong>לעקור דבר מן התורה.</strong>
 ואף על כך מקשים: וכי הוא <strong>מתנה?! מי קאמר</strong> <small>[האם אמר]</small> <strong>לה: לא סגי</strong> <small>[די]</small> <strong>לה</strong> ש<strong>לא מינסבא ליה לאחוה דההוא גברא</strong> <small>[תינשא</small> אלא <small>לאחיו של אותו אדם]</small> שאסר אותו עליו? ואם כן הבעל שעשה תנאי זה לא עקר דבר, אלא האשה היא שגרמה לכך, בזה שנישאה דווקא לאחיו של אותו אדם! <strong>אלא</strong> יש לפרש: שנמצא הבעל בתנאו <strong>גורם לעקור דבר מן התורה.</strong>
 ותוהים: אם רק <strong>גורם</strong> הוא, מה בכך? <strong>אלא מעתה,</strong> שמא תאמר גם ש<strong>בת אחיו לא ישא</strong> אדם, <strong>שמא ימות בלא בנים, ונמצא גורם לעקור דבר מן התורה,</strong> שהרי היא צריכה יבום, וכיון שהיבם הוא אביה (שהוא אחי בעלה) בטלה על ידי כך מצות היבום! והרי שיבחו חכמים את הנושא בת אחיו! ומעירים: אכן <strong>היינו פירכא</strong> <small>[זוהי הפירכה]</small> שאמר רבא, שיש על דברי ר' טרפון.
  ועוד מבררים: <strong>ובמאי</strong> <small>[ובמה]</small> היה התנאי לפיו הקשה ר' טרפון? <strong>אילימא</strong> <small>[אם תאמר]</small> <strong>ב"חוץ",</strong> שאמר הבעל שמותרת לכל "חוץ מפלוני", הלא במקרה זה <strong>משרא שרא</strong> <small>[מתיר]</small> <strong>ר' אליעזר</strong> לאותו פלוני לשאתה או לייבמה לאחר שנישאה לאחר!
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מודה ר' אליעזר במגרש את אשתו ואמר לה "הרי את מותרת לכל אדם חוץ מפלוני", והלכה וניסת לאחד מן השוק, ונתארמלה</strong> (נתאלמנה) <strong>או נתגרשה</strong> ממנו, <strong>שמותרת</strong> עכשיו גם <strong>לזה שנאסרה עליו</strong> מתחילה על ידי בעלה הראשון!
 <strong>אלא</strong> הכוונה היא שהתנה <strong>ב"על מנת"</strong> שמגרש אותה על מנת שלא תינשא לפלוני, ותנאי זה קיים גם לאחר שנישאה לאחר, ואם לא התקיים התנאי — התבטל הגט שנתן לה בעלה הראשון.
 ועוד בפירוש הברייתא, <strong>נענה ר' יוסי הגלילי ואמר: היכן מצינו אסור לזה ומותר לזה? האסור</strong> — <strong>אסור לכל, והמותר</strong> — <strong>מותר לכל.</strong> ותוהים: <strong>ולא?!</strong> וכי לא מצאנו דבר כזה? <strong>והרי תרומה וקדשים, שאסורה לזה,</strong> לישראל, <strong>ומותרת לזה,</strong> לכהן! ומשיבים: <strong>באיסור אשה קא אמרינן</strong> <small>[אנו אומרים].</small>
 ומקשים: <strong>והרי עריות!</strong> שאשה אסורה לקרוביה ומותרת לאחרים! ומשיבים: <strong>ב</strong>דברים הבאים על ידי קשר <strong>אישות</strong> וקשר נישואין <strong>קאמרינן</strong> <small>[אנו אומרים].</small>
 ומקשים: <strong>הרי אשת איש</strong> שאסורה לכל אדם ומותרת לבעלה! ואומרים: אכן, <strong>היינו פירכא</strong> <small>[זוהי הפירכה]</small> שבדברי ר' יוסי הגלילי, שרמז לה רבא בדבריו.
  ומבררים עוד: <strong>ובמאי</strong> <small>[ובמה]</small> מדובר? באיזה מקרה הקשה ר' יוסי הגלילי? <strong>אילימא</strong> <small>[אם תאמר]</small> שהיתנה עמה <strong>ב</strong>לשון <strong>"על מנת</strong> שלא תינשא לפלוני <strong>"</strong>— הרי אינה אסורה עליו לגמרי, ש<strong>הרי הותרה אצלו בזנות</strong> שהרי אמר רק שלא תינשא לפלוני, אבל אם תיבעל לו בזנות — עדיין חל הגט! <strong>אלא</strong> יש לומר שהקשה <strong>ב</strong>מקרה שאומר לה שהגט חל <strong>"חוץ</strong> מאדם פלוני
 <strong>",</strong> ובכך אסרה לגמרי על אותו  פלוני. עוד שנינו בברייתא, <strong>נענה ר' עקיבא ואמר: הרי שהלכה זו ונישאת לאחד מן השוק והיו לה בנים, ונתארמלה או נתגרשה</strong> מבעלה השני, <strong>ועמדה ונשאת לזה שנאסרה עליו,</strong> וכי <strong>לא נמצא</strong> אז <strong>גט בטל ובניה ממזרין?</strong>
 ואומרים <strong>אי הכי</strong> <small>[אם כך]</small> אתה חושש לביטול התנאי — אם כן <strong>בכולה תנאי דעלמא</strong> <small>[בכל תנאי סתם]</small> שעושה אדם עם אשתו <strong>נמי</strong> <small>[גם כן]</small> <strong>לא תנסיב</strong> <small>[תינשא],</small> <strong>דלמא</strong> <small>[שמא]</small> <strong>לא מקיימא ליה לתנאיה</strong> <small>[יתקיים לו התנאי]</small> <strong>ונמצא גט בטל ובניה ממזרין!</strong> ואומרים: אכן, <strong>היינו פירכא</strong> <small>[זוהי הפירכה]</small> בדברי ר' עקיבא שרמז לה רבא.
  ועוד שואלים: <strong>ובמאי</strong> <small>[ובמה</small> מדובר<small>]?</small> באיזה מקרה הקשה ר' עקיבא? <strong>אילימא</strong> <small>[אם תאמר]</small> שהתנה <strong>ב</strong>לשון <strong>"חוץ</strong> מפלוני <strong>",</strong> הלא <strong>משרא שרא</strong> <small>[מתיר]</small> <strong>ר' אליעזר</strong> בזה!
 <strong>דתניא</strong> <small>[ש</small>כן <small>שנינו</small> בברייתא<small>]:</small> <strong>מודה היה ר' אליעזר במגרש את אשתו ואמר לה "הרי את מותרת לכל אדם חוץ מפלוני", והלכה ונשאת לאחד מן השוק ונתארמלה או נתגרשה, שמותרת לזה שנאסרה עליו! אלא</strong> יש לומר שאסר אותה בתנאו <strong>ב</strong>לשון <strong>"על מנת".</strong>
 ועוד בפירוש הברייתא: <strong>דבר אחר</strong> אמר ר' עקיבא: <strong>הרי שהיה זה שנאסרה עליו כהן, ומת המגרש, לא נמצאת</strong> שהיא <strong>אלמנה אצלו וגרושה אצל כל אדם? ו</strong>הלא <strong>קל וחומר</strong> הוא: <strong>ומה גרושה שהיא קלה</strong> — <strong>אסורה</strong> לכהן <strong>משום צד גירושין שבה, אשת איש</strong> שהיא <strong>חמורה</strong> שכל עוד לא מת בעלה שגירשה הרי היא אשת איש לגבי אותו כהן, <strong>לא כל שכן</strong> שאסורה לכל אדם! ולכן, אין הגט כשר.
  ונברר <strong>ובמאי</strong> <small>[ובמה</small> היה התנאי<small>]?</small> <strong>אילימא</strong> <small>[אם תאמר]</small> שהוא היה <strong>ב</strong>לשון <strong>"על מנת",</strong>
## דף פג:
 <strong>הרי גרושה</strong> היא אף <strong>אצלו,</strong> אצל אדם זה בזנות, שהרי לא התנה בעלה שאסורה לו אלא על ידי נישואין, אבל לגבי זנות לא התנה, ואם כן נאסרה עליו כגרושה, אף מצד גירושין שיש לה לגביו. מה שאין כן כאשר היא נחשבת אשת איש לגביו — לכל העולם הריהי מותרת לגמרי, ואין כאן "כל שכן"! <strong>אלא</strong> כוונתו של ר' עקיבא להקשות <strong>ב</strong>מקרה של <strong>"חוץ</strong> מפלוני
 <strong>".</strong> ושואלים: <strong>ור' עקיבא, אי</strong> <small>[אם]</small> <strong>"חוץ" סבירא ליה</strong> <small>[סבור הוא]</small> שר' אליעזר אמר שהתנאי היה בלשון "חוץ" <strong>לותיב</strong> <small>[שיקשה]</small> אם כן מ<strong>"חוץ",</strong> <strong>ואי</strong> <small>[ואם]</small> היה התנאי בלשון <strong>"על מנת" סבירא ליה</strong> <small>[סבור הוא]</small> אם כן <strong>לותיב</strong> <small>[שיקשה]</small> אם כן מ<strong>"על מנת",</strong> ולפי מה שהסברנו קושיה ראשונה של ר' עקיבא היא על לשון "על מנת", וקושיה שניה על לשון "חוץ"!
 ומשיבים: <strong>ר' עקיבא שמיע ליה דאיכא דאמר</strong> <small>[שמע שיש</small> מי <small>שאומר]</small> את הדברים האלה בתנאי "<strong>חוץ</strong>" <strong>ואיכא דאמר</strong> <small>[ויש</small> מי <small>שאומר]</small> בתנאי של "<strong>על מנת</strong>", ולכן הקשה בשני המקרים, <strong>מאן דאמר</strong> <small>[</small>לדעת <small>מי שאומר]</small> <strong>"חוץ"</strong> — <strong>האי פירכא</strong> <small>[זוהי הפירכה],</small> <strong>ומאן דאמר</strong> <small>[ו</small>לדעת <small>מי שאומר]</small> <strong>"על מנת"</strong> — <strong>האי פירכא</strong> <small>[זוהי הפירכה].</small>
 ושואלים לגוף הדברים: הרי אמר רבא שעל כל השיטות יש פירכה, <strong>ומאי פירכא</strong> <small>[ומה הפירכה]</small> על דברי ר' עקיבא הללו? <strong>אי נימא</strong> <small>[אם נאמר]</small> שהקושיה היא ש<strong>איסור כהונה שאני</strong> <small>[שונה],</small> ואין ללמוד ממנו לאיסור כללי כאשת איש — <strong>הא</strong> <small>[הרי]</small> <strong>ר' אליעזר נמי</strong> <small>[גם כן]</small> <strong>מאיסור כהונה קא מייתי ליה</strong> <small>[מביא,</small> למד, <small>אותו],</small> וכפי שמביא ר' יוחנן לעיל: "ואשה גרושה מאישה לא יקחו" (ויקרא כא, ז) אפילו לא נתגרשה אלא מאישה!
 ומשיבים: <strong>רבא, כר' ינאי משום זקן אחד קא מתני</strong> <small>[היה שונה],</small> שלא הביא לעיל ראיה מאיסורי כהונה, אלא ממה שנאמר "ויצאה... והיתה לאיש אחר" (דברים כד, ב) — אפילו הותרה לאיש אחד. ואם כן לשיטה זו יש להפריך את קושיית ר' עקיבא ולומר שאיסור כהונה שונה מדיני עריות.
 שנינו בברייתא ש<strong>אמר להן ר' יהושע: אין משיבין את הארי לאחר מיתה.</strong> ושואלים: <strong>למימרא</strong> <small>[האם לומר]</small> ש<strong>ר' יהושע כוותיה סבירא ליה</strong> <small>[כמותו,</small> כר' אליעזר, <small>סבור הוא]?</small> <strong>והא איהו נמי מיפרך קפריך</strong> <small>[והרי הוא גם כן מקשה]</small> על ר' אליעזר!
 ומשיבים: <strong>הכי קאמר להו</strong> <small>[כך אמר להם]:</small> <strong>לדידי נמי אית</strong> <small>[לי עצמי,</small> לשיטתי <small>גם כן יש]</small> <strong>לי פירכא</strong> <small>[פירכה]</small> על ר' אליעזר, <strong>מיהו</strong> <small>[מכל מקום]</small> <strong>בין לדידי</strong> <small>[לי,</small> לשיטתי<small>],</small> <strong>בין לדידכו</strong> <small>[לכם,</small> לשיטתכם<small>]</small> <strong>אין משיבין את הארי לאחר מיתה.</strong>
 ושואלים: <strong>ומאי</strong> <small>[ומהי]</small> אותה <strong>פירכא</strong> <small>[פירכה]</small> של <strong>ר' יהושע?</strong> — <strong>דתניא</strong> <small>[ש</small>כן <small>שנינו</small> בברייתא<small>],</small> <strong>אמר ר' יהושע:</strong> הפסוק "ויצאה מביתו... והיתה לאיש אחר" (דברים כד, ב) <strong>מקיש</strong> <small>[משווה]</small> <strong>קודמי הויה שניה,</strong> כלומר, את מצבה של האשה קודם נישואיה השניים <strong>לקודמי הויה ראשונה,</strong> למצבה של האשה קודם נישואיה הראשונים, <strong>מה קודמי הויה ראשונה</strong> לפני שנישאה בפעם הראשונה, מדובר <strong>דלא אגידא באיניש אחרינא</strong> <small>[שאינה קשורה באיש אחר],</small> <strong>אף קודמי הויה שניה</strong> מדובר <strong>דלא אגידא באיניש אחרינא</strong> <small>[שאינה קשורה באיש אחר],</small> ואילו אשה זו שעל פי התנאי שבגט אינה מותרת לכל האנשים, עדיין היא קשורה בבעלה הראשון, ואם כן אינה יכולה להינשא לכל אדם.
 <big>א</big> <strong>גופא</strong> <small>[לגופה]</small> של ההלכה שהזכרנו קודם, <strong>מודה ר' אליעזר במגרש אשתו ואמר לה "הרי את מותרת לכל אדם חוץ מפלוני", והלכה ונישאת לאחד מן השוק ונתארמלה או נתגרשה, שמותרת לזה שנאסרה עליו.</strong>
 <strong>השיב ר' שמעון בר אלעזר תשובה לדברי ר' אליעזר: היכן מצינו שזה אוסר וזה מתיר,</strong> שהרי בעלה הראשון אסר אותה על אדם מסויים והבעל השני בפטירתו או בגירושיו הוא שמתיר אותה לאותו אדם!
  ותוהים על הקושיה: <strong>ולא?</strong> האמנם לא מצאנו דוגמה כזו? <strong>והרי יבמה,</strong> ש<strong>בעל אוסר,</strong> שבגלל הבעל אסורה לכל העולם עד שתחלוץ ליבם או תתייבם, <strong>ויבם מתיר</strong> אותה, שאם התגרשה או נתאלמנה מן היבם — מותרת לכל אדם!
  ומשיבים:  <strong>התם</strong> <small>[שם]</small> ה<strong>יבם הוא קא אסר לה</strong> <small>[שאוסר אותה],</small> <strong>דאי</strong> <small>[שאם]</small> <strong>מ</strong>חמת ה<strong>בעל הא</strong> <small>[הרי]</small> היא <strong>שריא וקיימא</strong> <small>[מותרת ועומדת],</small> שאם לא היו לבעל אחים — היתה מותרת לכל אדם במות בעלה, אלא מפני שיש יבם הוא זה שאוסר אותה לאחרים, ומשום כך היבם גם מתיר אותה להם.
  ומקשים:  <strong>הרי</strong> יש נדרים, שה<strong>נודר אוסר וחכם מתיר</strong> לו! ומשיבים: <strong>הא</strong> <small>[הרי]</small> <strong>אמר ר' יוחנן:</strong> <strong>אין חכם מתיר כלום אלא בחרטה,</strong> כלומר, חכם איננו מתיר אלא כאשר הוא מוצא שהנודר התחרט, ובעצם בטל הנדר על ידי החרטה, ונמצא שלא החכם הוא זה שמתיר את הנדר.
  ומקשים:  <strong>הרי הפרת הבעל</strong> שמיפר את נדרי אשתו, <strong>אשה נודרת</strong> ואוסרת על עצמה <strong>ובעל מיפר!</strong> ומשיבים: <strong>התם</strong> <small>[שם]</small> יש לומר <strong>כ</strong>פי ש<strong>אמר רב פנחס משמיה</strong> <small>[משמו]</small> של <strong>רבא,</strong> ש<strong>אמר רב פנחס משמיה</strong> <small>[משמו]</small> של <strong>רבא: כל הנודרת</strong> — <strong>על דעת בעלה היא נודרת,</strong> ואם כן, האיסור מתחילתו תלוי בבעל, ולכן יכול הוא גם להתיר.
 <big>ב</big> ועוד בפירוש הברייתא, <strong>נענה ר' אלעזר בן עזריה ואמר:</strong> הלא נאמר בתורה בהגדרתו של הגט <strong>"כריתות"</strong> — <strong>דבר הכורת</strong> ומנתק כל קשר <strong>בינו לבינה, הא</strong> <small>[הרי]</small> <strong>למדת שאין</strong> גט שכ <strong>זה,</strong> בו משועבדת עדיין האשה לתנאי שקבע הבעל, נחשב <strong>כריתות.</strong>
 ושואלים: <strong>ורבנן</strong> <small>[וחכמים]</small> שלא הקשו מכאן על ר' אליעזר, <strong>האי</strong> <small>[</small>לשון <small>זו]</small> של <strong>"כריתות"</strong> <strong>מאי עבדי ליה</strong> <small>[מה עושים</small> הם <small>בה],</small> כיצד הם למדים אותה? ומשיבים: <strong>מיבעי להו לכדתניא</strong> <small>[צריכים הם אותה לכפי ששנינו</small> בברייתא<small>]:</small> האומר לאשה <strong>"הרי זה גיטך על מנת שלא תשתי יין</strong> לעולם <strong>",</strong> או <strong>"על מנת</strong> <strong>שלא תלכי לבית אביך לעולם"</strong> — <strong>אין זה כריתות,</strong> שהרי היא נשארת לעולם קשורה וכבולה על ידו, ולא נותק הקשר שביניהם. אבל אם אמר לה שלא תעשה כן <strong>שלשים יום</strong> — <strong>הרי זה כריתות.</strong> ונמצא איפוא שהם למדים מלשון "כריתות" שצריך שלא תישאר עליה חובה לעולם מפני הבעל.
  ושואלים:  <strong>ואידך</strong> <small>[והאחר]</small> ר' אלעזר בן עזריה כיצד למד הוא דין זה? ומשיבים: <strong>מ"כרת כריתות" נפקא</strong> <small>[יוצא הדבר],</small> שהיה יכול לקרוא לגט "ספר כרת" וקרא לו "כריתות", ללמד שיש פה שני מיני כריתות. ושואלים: <strong>ואידך</strong> <small>[והאחר</small> חכמים<small>]</small> מה הם למדים מדיוק לשון זה? ומשיבים: את דיוק הלשון <strong>"כרת כריתות</strong> הם <strong>" לא דרשי</strong> <small>[אינם דורשים].</small>
 ובאותו ענין <strong>אמר רבא:</strong> אם אמר לאשה <strong>"הרי זה גיטך על מנת שלא תשתי יין כל ימי חיי"</strong> — <strong>אין זה כריתות,</strong> שהרי היא נשארת קשורה בו כל ימי חייו. אבל אם אומר לה <strong>"כל ימי חיי פלוני"</strong> — <strong>הרי זה כריתות.</strong>
 ושואלים: <strong>מאי שנא</strong> <small>[מה שונה]</small> אם אמר לה <strong>"חיי פלוני"</strong> שחל הגט משום שדבר זה אינו אוסרה לעולם, <strong>דדלמא מאית ומקיימא ליה לתנאיה</strong> <small>[ששמא ימות</small> אותו פלוני <small>ויתקיים תנאו]</small> ואז תהיה חופשית לגמרי, <strong>"חיי" דידיה נמי</strong> <small>[שלו גם כן],</small> יש לומר: <strong>דלמא מאית ומקיימא ליה לתנאיה</strong> <small>[שמא ימות ויתקיים תנאו]!</small> ומדוע אין זה כריתות?
 <strong>אלא אימא</strong> <small>[אמור</small> כך<small>]:</small> שאם אומר לה שהיא אסורה <strong>"כל ימי חייכי"</strong> — <strong>אין זה כריתות,</strong> שהרי היא קשורה בו כל חייה, <strong>"כל ימי חיי" או "</strong>כל ימי <strong>חיי פלוני"</strong> — <strong>הרי זה כריתות,</strong> לפי שאפשר שייבטל התנאי בחייה.
 <big>ג</big> <strong>בעא מיניה</strong> <small>[שאל אותו]</small> <strong>רבא מרב נחמן:</strong> אם נתן הבעל לאשתו גט ואמר לה <strong>"היום אי</strong> <small>[אין]</small> <strong>את אשתי ולמחר את אשתי", מהו?</strong> ומעיר: <strong>תיבעי</strong> <small>[תישאל]</small> שאלה זו <strong>ל</strong>שיטת <strong>ר' אליעזר, תיבעי</strong> <small>[תישאל]</small> <strong>ל</strong>שיטת <strong>רבנן</strong> <small>[חכמים].</small>
 ומבאר: <strong>תיבעי</strong> <small>[תישאל]</small> <strong>ל</strong>שיטת <strong>ר' אליעזר: עד כאן לא</strong> שמענו כי <strong>קאמר</strong> <small>[שאמר]</small> <strong>ר' אליעזר התם</strong> <small>[שם]</small> שהגט כשר כשהגביל את יכולתה להינשא על ידי תנאו <strong>אלא</strong> באופן כזה של תנאי <strong>דלמאן דקא שרי</strong> <small>[שלמי שהוא מתיר]</small> אותה בגירושין — <strong>קא שרי</strong> <small>[</small>ו<small>הוא מתיר]</small> <strong>לעולם, אבל הכא</strong> <small>[כאן]</small> <strong>לא,</strong> שהרי אינו מתיר אותה אלא לזמן קצוב. <strong>או דלמא לא שנא</strong> <small>[שמא אינו שונה]</small> וחל הגט מכל מקום.
  וכן, <strong>תיבעי לרבנן</strong> <small>[תישאל</small> השאלה <small>ל</small>דעת <small>חכמים]:</small> <strong>עד כאן לא</strong> שמענו כי <strong>קאמרי רבנן התם</strong> <small>[אמרו חכמים שם]</small> שאין זו כריתות <strong>אלא</strong> משום ש<strong>לא פסקה מיניה</strong> <small>[ניתק אותה ממנו]</small> <strong>לגמרי,</strong> שהרי קבע תנאי לגבי אדם מסויים שלא תוכל להינשא לו לעולם. <strong>אבל הכא</strong> <small>[כאן]</small> <strong>כיון דפסקה</strong> <small>[שניתקה]</small> ממנו ואף אם עשה זאת לזמן מוגבל — לגמרי <strong>פסקה</strong> <small>[ניתקה]</small> והרי זה גט גמור.
  ומוסיפים:  <strong>בתר דבעיא הדר פשטה</strong> <small>[</small>אחר <small>ששאל</small> רבא את השאלה <small>חזר, ופתרה</small> בעצמו<small>]:</small> 
## דף פד.
 <strong>מסתברא</strong> <small>[מסתבר],</small> <strong>בין ל</strong>שיטת <strong>ר' אליעזר בין ל</strong>שיטת <strong>רבנן</strong> <small>[חכמים],</small> <strong>כיון דפסקה</strong> <small>[שניתקה]</small> — <strong>פסקה</strong> <small>[ניתקה],</small> שלאחר שהתירה היתר גמור ליום אחד, הרי ניתק לגמרי את הקשר ביניהם, וחל הגט.
 <big>א</big> <strong>תנו רבנן</strong> <small>[שנו חכמים]:</small> האומר לאשה <strong>"הרי זה גיטך על מנת שתנשאי לפלוני"</strong> — <strong>הרי זו לא תנשא, ואם נשאת</strong> — <strong>לא תצא.</strong>
 ושואלים: <strong>מאי קאמר</strong> <small>[מה אמר]</small> בברייתא זו? למי הכוונה שאסורה להינשא לו? <strong>אמר רב נחמן, הכי קאמר</strong> <small>[כך אמר]:</small> <strong>הרי זו לא תנשא לו,</strong> לאותו אדם שהתנה עליו בעלה, וטעם הדבר — גזירה <strong>שמא יאמרו</strong> הבריות: את <strong>נשיהן נותנין</strong> זה לזה <strong>במתנה, ואם נשאת לאחר</strong> — <strong>לא תצא</strong> ממנו.
  ושואלים:  <strong>ומשום גזרה</strong> "שמא יאמרו" <strong>לא מפקינן מיניה</strong> <small>[מוציאים אנו</small> אותה <small>ממנו],</small> <strong>ושרינן</strong> <small>[ומתירים אנו]</small> בכך <strong>אשת איש לעלמא</strong> <small>[לכל]?!</small> שהרי לא קיימה את התנאי שהתנה עמה בעלה שתינשא לאדם מסויים, ואם כן היא עדיין אשת איש!
 <strong>אלא אמר רב נחמן,</strong> יש לדחות את ההסבר הראשון, ו<strong>הכי קאמר</strong> <small>[כך אמר],</small> זו כוונת הברייתא: <strong>הרי זו לא תנשא לו</strong> לאותו אדם שעליו התנה בעלה, <strong>שמא יאמרו</strong> הבריות שאנשים אלה <strong>נשיהם נותנין במתנה, ואם נשאת לו,</strong> לאותו אדם — <strong>לא תצא,</strong> ש<strong>משום גזרה</strong> "שמא יאמרו" <strong>לא מפקינן</strong> <small>[אין אנו מוציאים]</small> אשה מבעלה.
 <strong>אמר ליה</strong> <small>[לו]</small> <strong>רבא</strong> לרב נחמן: מדבריך אפשר ללמוד ש<strong>לו</strong> לאדם זה שהתנה עמה שתינשא לו <strong>הוא שלא תנשא,</strong> <strong>הא</strong> <small>[הרי]</small> <strong>לאחר</strong> — <strong>תנשא</strong> לכתחילה? והרי דבר זה אינו אפשרי, <strong>והא</strong> <strong>בעי קיומי לתנאה</strong> <small>[והרי צריכה לקיים את התנאי</small> שלה<small>]</small> בגירושין, שהתנה עמה שתינשא לפלוני זה!
 <strong>וכי תימא</strong> <small>[ואם תאמר]:</small> <strong>אפשר דמינסבא</strong> <small>[שתינשא]</small> <strong>היום</strong> לאדם אחר <strong>ומיגרשה</strong> <small>[ותתגרש]</small> ממנו <strong>למחר,</strong> ותינשא לבסוף לאותו אדם שהתנה עמה בעלה שתינשא לו <strong>ומקיימא לתנאה</strong> <small>[ותקיים</small> על ידי כך <small>את התנאי],</small> <strong>ולהך דפליגת עליה</strong> <small>[ול</small>הלכה <small>זו</small> <small>שאתה חולק עליו]</small> על <strong>רב יהודה קמדמית ליה</strong> <small>[אתה מדמה אותה].</small> ומהי מחלוקת זו — <strong>דאתמר</strong> <small>[שנאמר]:</small> מי שאמר <strong>"קונם</strong> (אסור בנדר, כמו הקדש) <strong>עיני בשינה היום,</strong> שגוזר על עצמו איסור על שינה היום, <strong>אם אישן למחר", אמר רב יהודה: אל יישן היום שמא יישן למחר,</strong> ונמצא שעבר על נדרו למפרע.
 <strong>ורב נחמן אמר: יישן היום ואין חוששין שמא יישן למחר,</strong> ואפשר היה לומר בדרך כוללת: אף שם יש איסור (נדר להיום) ותנאי (אם יישן מחר), שלדעת רב יהודה חל האיסור עליו כל עוד לא קיים את התנאי המתיר. ואילו רב נחמן סבור שכיון שביכולתו לקיים את התנאי מחר — אין האיסור חל מהיום. ולכאורה אף כאן אפשר לומר בדומה לכך, שיכולה האשה להינשא לאחר מפני שהיא יכולה לקיים את התנאי שהתנה עמה בעלה לאחר שתתגרש מבעל זה.
  אבל <strong>הכי השתא</strong> <small>[כך אתה משווה]?</small> <strong>התם בדידיה קיימא</strong> <small>[שם,</small> בנדר, <small>בו</small> תלוי ו<small>עומד</small> הדבר<small>]</small> שלא יישן למחר, <strong>דאי בעי מבריז נפשיה בסילואתא</strong> <small>[שאם ירצה ידקור עצמו בקוצים</small><small>]</small> <strong>ולא נאים</strong> <small>[יישן],</small> אבל <strong>הכא</strong> <small>[כאן]</small> וכי <strong>בדידה קיימא לאיגרושי</strong> <small>[</small><small>בה תלוי</small> הדבר <small>להתגרש]?!</small> והרי הגירושין תלויים ברצון הבעל שתינשא לו, ושמא לא ירצה לגרשה ולא יתקיים התנאי!
 <strong>אלא אמר רבא,</strong> כך יש להבין את הברייתא: <strong>הרי זו לא תנשא לא לו ולא לאחר, לו,</strong> לאותו אדם שהתנה הבעל שתינשא לו <strong>לא תנשא</strong> — <strong>שמא יאמרו "נשותיהם נותנין במתנה",</strong> ו<strong>לאחר לא תנשא</strong> — <strong>דבעיא קיומיה לתנאה</strong> <small>[ש</small>היא <small>צריכה לקיים את התנאי</small> שלה<small>].</small>
 <strong>ואם נשאת לו,</strong> לאותו אדם שהתנה הבעל שתינשא לו — <strong>לא תצא,</strong> ש<strong>משום גזרה לא מפקינן</strong> <small>[אין אנו מוציאים]</small> אשה מבעלה, אבל אם נישאת <strong>לאחר</strong> — <strong>תצא,</strong> <strong>דבעיא לקיומיה לתנאה</strong> <small>[שהרי</small> היא <small>צריכה לקיים את התנאי</small> שלה<small>]</small> וכל עוד לא קיימה אותו — אינה יכולה להינשא לאחר.
  ומעירים:  <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>רבא:</strong> <strong>הרי זו לא תנשא לא לו ולא לאחר, ואם נשאת לו</strong> — <strong>לא תצא,</strong> אם נישאת <strong>לאחר</strong> — <strong>תצא.</strong>
 <big>ב</big> <strong>תנו רבנן</strong> <small>[שנו חכמים]:</small> האומר לאשתו <strong>"הרי זה גיטך על מנת שתעלי לרקיע",</strong> או <strong>"על מנת שתרדי לתהום",</strong> או <strong>"על מנת שתבלעי קנה של ארבע אמות",</strong> או <strong>"על מנת שתביאי לי קנה בן מאה אמה",</strong> או <strong>"על מנת שתעברי את הים הגדול ברגליך"</strong> ושאר תנאים שאי אפשר לקיים אותם — <strong>אינו גט,</strong> כיון שאינה יכולה למלא את התנאי.
 <strong>ר' יהודה בן תימא אומר: כזה גט.</strong> כלומר, גט גמור הוא, והתנאי בטל. <strong>כלל אמר ר' יהודה בן תימא: כל תנאי שאי אפשר לו לקיימו בסופו</strong> בכל אופן שהוא <strong>והתנה עליו מתחילתו</strong> — <strong>אינו אלא כמפליגה בדברים,</strong> כאומר דברים של גוזמה והפלגה שאין בהם ממש, ואין כוונתו לתנאי ממש אלא לצער אותה בלבד, <strong>וכשר</strong> הגט, אף שלא התקיימו דבריו.
 <strong>אמר רב נחמן אמר רב: הלכה כר' יהודה בן תימא. אמר רב נחמן בר יצחק: מתניתין נמי דיקא</strong> <small>[משנתנו גם כן מדוייקת]</small> כשיטה זו, <strong>דקתני</strong> <small>[ששנה]</small> בה במסכת בבא מציעא: <strong>כל</strong> תנאי <strong>שאפשר לו לקיימו בסופו והתנה עליו בתחילתו</strong> — <strong>תנאו קיים,</strong> ומכאן נדייק: <strong>הא</strong> <small>[הרי]</small> תנאי כזה ש<strong>אי אפשר</strong> לקיימו בסופו — <strong>תנאו בטל.</strong> ומסכמים: אכן, <strong>שמע מינה</strong> <small>[למד מכאן]</small> שכן הוא.
 <strong>איבעיא להו</strong> <small>[נשאלה להם</small> ללומדים<small>]</small> שאלה זו: אם אמר לה <strong>"הרי זה גיטיך על מנת שתאכלי בשר חזיר", מהו</strong> שיחול התנאי? <strong>אמר אביי: היא היא,</strong> כלומר, גם זה הוא תנאי שאי אפשר לקיימו, שהרי אסורה בדבר מן התורה והתנאי בטל. <strong>רבא אמר: אפשר דאכלה ולקיא</strong> <small>[שתאכל ותלקה]</small> על כך, ואם כן זהו תנאי שאפשר לקיימו, אף שאסור לה לעשות זאת.
 ומסבירים: <strong>ל</strong>שיטת <strong>אביי</strong> מה שאמר ר' יהודה בן תימא בפתיחת דבריו <strong>"כלל"</strong> הרי זה בא <strong>לאתויי</strong> <small>[להביא,</small> לרבות<small>]</small> <strong>בשר חזיר,</strong> שאף הוא תנאי שלא ניתן לקיום. <strong>לרבא</strong> מה שאמר <strong>"כזה גט",</strong> שבא להדגיש שרק כזה ולא אחר, הרי זה בא <strong>למעוטי</strong> <small>[למעט]</small> תנאי של אכילת <strong>בשר חזיר</strong> שאם לא קיימה אותו — אינו גט
 <strong>מיתיבי</strong> <small>[מקשים]</small> על רבא ממה ששנינו בברייתא: אם אמר <strong>"הרי זה גיטך על מנת שתבעלי לפלוני",</strong> אם <strong>נתקיים התנאי</strong> — <strong>הרי זה גט, ואם לאו</strong> <small>[לא]</small> נתקיים <strong>התנאי —</strong> <strong>אינו גט.</strong> אם אמר לה <strong>"על מנת שלא תבעלי לאבא ולאביך"</strong> — <strong>אין חוששין שמא נבעלה להן.</strong>
 <strong>ואילו</strong> התנאי <strong>"על מנת שתבעלי לאבא ולאביך"</strong> שהיא אסורה להם מן התורה <strong>לא קתני</strong> <small>[שנה]</small> באותה ברייתא, <strong>לאביי ניחא</strong> <small>[נוח],</small> שהרי לדעתו אם התנה בדבר שאסור מן התורה לעשותו — אינו תנאי, <strong>לרבא קשיא</strong> <small>[קשה]!</small>
 <strong>אמר</strong> <small>[</small>יכול היה <small>לומר]</small> <strong>לך רבא:</strong> <strong>בשלמא</strong> <small>[נניח]</small> <strong>בשר חזיר</strong> — <strong>אפשר דאכלה ולקיא</strong> <small>[שתאכל ותלקה],</small> וכן אם התנה שתיבעל ל<strong>פלוני</strong> — <strong>נמי</strong> <small>[גם כן]</small> <strong>אפשר דמשחדא ביה בממונא</strong> <small>[שתשחד אותו בממון]</small> שיבוא עליה, <strong>אלא "אבא ואביך" בדידה קיימא</strong> <small>[</small>האם <small>בה עצמה תלוי</small> הדבר<small>]?</small> <strong>נהי דאיהי עבדא איסורא</strong> <small>[אם גם שהיא תעשה איסור]</small> שמפני שרוצה להינשא תחליט לעבור על דברי תורה, <strong>אבא ואביך מי עבדי איסורא</strong> <small>[האם יעשו איסור]?!</small> ובוודאי לא ישמעו לה בדבר הזה, ואם כן הריהו תנאי שאי אפשר לקיימו, ואינו אלא בגדר של הפלגת דברים בלבד.
  ולפי זה <strong>לרבא, "כלל"</strong> שאמר ר' יהודה בן תימא הרי זה <strong>לאתויי</strong> <small>[להביא,</small> לרבות<small>]</small> <strong>"אבא ואביך"</strong> שגם תנאי זה נחשב בלתי אפשרי, ומה שאמר <strong>"כזה</strong> גט <strong>"</strong>הרי זה <strong>למעוטי</strong> <small>[למעט]</small> תנאי של אכילת <strong>בשר חזיר,</strong> שאינו גט אם אינה מקיימת אותו.
## דף פד:
 ואילו <strong>לאביי "כלל"</strong> שאמר ר' יהודה בן תימא בא <strong>לאתויי</strong> <small>[להביא,</small> לרבות<small>]</small> גט שמתנה אותו בכך שתאכל <strong>בשר חזיר, "כזה גט"</strong> בא <strong>למעוטי</strong> <small>[למעט]</small> מקרה בו התנה שתיבעל ל<strong>פלוני,</strong> שאינו גט עד שתקיימו, מאחר שיכולה לקיים תנאי זה בהיתר.
 <strong>מיתיבי</strong> <small>[מקשים]</small> מברייתא אחרת: אם אמר <strong>"הרי זה גיטך על מנת שתאכלי בשר חזיר",</strong> <strong>ו</strong>כן <strong>א</strong> <strong>ם היתה זרה</strong> (לא כהנת) והתנה <strong>"על מנת שתאכלי בתרומה",</strong> <strong>ו</strong>כן <strong>אם היתה נזירה</strong> — <strong>"על מנת שתשתי יין",</strong> אם בכל אלה <strong>נתקיים התנאי</strong> — <strong>הרי זה גט, ואם לאו</strong> <small>[לא]</small> — <strong>אינו גט.</strong> ואם כן <strong>לרבא ניחא</strong> <small>[נוח</small> הדבר<small>],</small> שהרי גם אם מתנה עמה שתעשה איסור — תנאי הוא, <strong>לאביי קשיא</strong> <small>[קשה]!</small>
 ומשיבים: <strong>אמר</strong> <small>[</small>יכול היה <small>לומר]</small> <strong>לך אביי:</strong> <strong>מי סברת</strong> <small>[האם סבור אתה]</small> שברייתא זו <strong>דברי הכל היא?</strong> — אין הדבר כן, <strong>הא מני</strong> <small>[</small>ברייתא <small>זו</small> כשיטת <small>מי היא]</small> — שיטת <strong>רבנן</strong> <small>[חכמים]</small> <strong>היא,</strong> החולקים על ר' יהודה בן תימא, וסבורים שאף תנאי שאי אפשר לקיימו — תנאי הוא, ורק אם נתקיים — יחול הגט.
  ומקשים: מפני מה דנים אם תנאי זה ניתן לקיימו,  <strong>ו</strong>הרי אף אם ניתן לקיימו <strong>תיפוק ליה</strong> <small>[תצא לו]</small> סיבה אחרת לבטל תנאי זה, שהרי זה <strong>מתנה על</strong> (עוקר בתנאו) <strong>מה שכתוב בתורה הוא,</strong> <strong>ו</strong>כלל הוא ש<strong>כל המתנה על מה שכתוב בתורה</strong> — <strong>תנאו בטל!</strong>
 כתשובה לכך <strong>אמר רב אדא בריה</strong> <small>[בנו]</small> של <strong>רב איקא: כי אמרינן</strong> <small>[כאשר אנו אומרים]</small> <strong>מתנה על מה שכתוב בתורה תנאו בטל,</strong> הרי זה <strong>כגון</strong> שאומר לאשה שהוא נושא אותה על תנאי שלא יתן לה <strong>שארה כסותה ועונתה,</strong> ש<strong>הוא,</strong> המתנה, <strong>קא עקר</strong> <small>[עוקר]</small> את דברי תורה אם יקיים את התנאי, <strong>אבל הכא</strong> <small>[כאן]</small> <strong>איהי קא עקרה</strong> <small>[היא עוקרת]</small> את דברי התורה אם תקיים את התנאי, ולא הוא.
 <strong>מתקיף לה</strong> <small>[מקשה על כך]</small> <strong>רבינא: כלום</strong> (האם לא) <strong>קא עקרה איהי</strong> <small>[עוקרת היא]</small> <strong>אלא</strong> כדי <strong>לקיומי לתנאי דידיה</strong> <small>[לקיים את התנאי שלו],</small> <strong>אישתכח דאיהו קא עקר</strong> <small>[נמצא שהוא זה שעוקר],</small> שהרי הוא זה שהטיל את התנאי בגט!
 <strong>אלא אמר רבינא: כי אמרינן</strong> <small>[כאשר אנו אומרים]</small> <strong>מתנה על מה שכתוב בתורה תנאו בטל,</strong> הרי זה <strong>כגון שארה כסותה ועונתה,</strong> ש<strong>ודאי קא עקר</strong> <small>[עוקר]</small> בכך מה שכתוב בתורה כאשר בשעת קידושין מתנה עימה שלא יעשה זאת, <strong>אבל הכא</strong> <small>[כאן]</small> <strong>מי קאמר</strong> <small>[האם הוא אומר]</small> <strong>לה?</strong> וכי <strong>לא סגיא</strong> <small>[די]</small> לה ש<strong>לא אכלה</strong> <small>[תאכל]?</small> הרי אין הוא מחייב אותה לאכול, ואם תרצה — ש<strong>לא תיכול</strong> <small>[תאכל]</small> <strong>ולא תיגרש</strong> <small>[תתגרש],</small> ואם כן בתנאי הזה כשלעצמו אינו עוקר את דברי התורה, ואם תרצה האשה למלא את התנאי — הרי היא מרצונה עוקרת את התורה.
 <big>א</big> שנינו במשנה: <strong>כיצד יעשה</strong> כאשר נתן לה גט והתנה תנאי שאינה מותרת לפלוני — <strong>יטלנו הימנה</strong> ויחזור ויתננו לה ויאמר לה "הרי את מותרת לכל אדם". ושואלים: <strong>מאן</strong> <small>[מיהו]</small> ה<strong>תנא</strong> הסבור כך? <strong>אמר חזקיה,</strong> שיטת <strong>ר' שמעון בן אלעזר היא.</strong>
 <strong>דתניא</strong> <small>[ש</small>כן <small>שנינו</small> בברייתא<small>]:</small> אם נתן גט לאשה בלא שידעה שהוא גט, <strong>ר' שמעון בן אלעזר אומר:</strong> אין גט זה מועיל <strong>עד שיטלנו הימנה, ויחזור ויתננו לה ויאמר לה "הי גיטך",</strong> ואילו רבי סבור שאינו צריך לתת את הגט פעם נוספת, אלא די לו במה שאומר ומתקן את דבריו. ואם כן משנתנו כדעת ר' שמעון בן אלעזר היא, שצריך לחזור ולתת.
 <strong>ר' יוחנן אמר: אפילו תימא</strong> <small>[תאמר]</small> שהוא כשיטת <strong>רבי, דילכון</strong> <small>[</small>החכם <small>שלכם],</small> כלומר, חכם אחר שבא גם הוא מבבל, הוא רב כהנא, <strong>אמר</strong> בהסבר הדבר: <strong>שאני הכא</strong> <small>[שונה כאן],</small> <strong>הואיל וקנאתו</strong> במקצת <strong>ליפסל בו</strong> (על ידו) <strong>לכהונה,</strong> שלענין זה לפחות הועיל הגט, נמצא שבמידה מסויימת חל כבר הגט, ולכן אינו יכול לתקן על ידי אמירה בלבד, אלא לכל הדעות, אף לדעת רבי, צריך שיתננו לה פעם שניה.
 <big>ב</big> שנינו במשנה שאם התנה את הגט בכך שלא תינשא לאדם מסויים ו<strong>כתבו</strong> לתנאי זה <strong>בתוכו,</strong> אפילו חזר ומחקו — פסול הגט ולא ניתן לגרש בו עוד. <strong>אמר רב ספרא: "כתבו בתוכו" תנן</strong> <small>[שנינו</small> במשנה<small>]</small> ולא כשאמר תנאי בעל פה.
 ותוהים: <strong>פשיטא</strong> <small>[פשוט,</small> מובן מאליו<small>]</small> הדבר, הלא <strong>"כתבו בתוכו" תנן</strong> <small>[שנינו]</small> במפורש! ומשיבים: <strong>מהו דתימא</strong> <small>[שתאמר]</small> <strong>הני מילי</strong> <small>[דברים אלה]</small> שגט שכתוב בו תנאי שכזה פסול לעולם, לא נאמרו אלא בשכתב את התנאי <strong>לאחר</strong> כתיבת <strong>התורף,</strong> שכבר נכתב עיקרו של הגט, <strong>אבל לפני</strong> כתיבת <strong>התורף</strong> — <strong>אפילו</strong> היה התנאי <strong>על פה נמי</strong> <small>[גם כן]</small> <strong>פסול,</strong> לפי שתנאי זה גורע את כוחו של הכתוב בגט, שמתחילה כתב את הגט מתוך כוונה שיהיה בו שיור, שלא תהא מותרת לכל, על כן <strong>קא משמע לן</strong> <small>[השמיע לנו]</small> שדווקא אם כתבו בתוכו ממש הוא נפסל, ואין הוא נפסל במקרה שהתנה תנאי בעל פה. ואם עתה נותן לאשה את הגט בלא תנאי, נתבטלה כוונתו הראשונה, והגט כשר.
 <strong>ורבא אמר: לא שנו</strong> שתנאי זה כשהוא כתוב בגט פוסל את הגט <strong>אלא</strong> שכתבו <strong>לאחר</strong> כתיבת <strong>התורף, אבל</strong> אם כתבו <strong>לפני</strong> כתיבת <strong>התורף</strong> — <strong>אפילו על פה נמי</strong> <small>[גם כן]</small> <strong>פסול.</strong>
 ומעירים <strong>ואזדא</strong> <small>[והולך]</small> <strong>רבא לטעמיה</strong> <small>[לטעמו,</small> לשיטתו<small>],</small> ש<strong>אמר להו</strong> <small>[להם]</small> <strong>רבא להנהו דכתבי גיטי</strong> <small>[לאותם שכותבים גיטין]:</small> <strong>שתקו שתוקי</strong> <small>[השתיקו]</small> את ה<strong>בעל עד דכתביתו ליה לתורף דגיטא</strong> <small>[שאתם כותבים את התורף של הגט],</small> כדי שלא יאמר תנאי בגט, ויפסלנו.
 <strong>תנו רבנן</strong> <small>[שנו חכמים]:</small> <strong>כל התנאין פוסלין</strong> אם נכתבו <strong>בגט,</strong> אלו <strong>דברי רבי. וחכמים אומרים: כל</strong> תנאי <strong>שפוסל</strong> אם אמרו <strong>על פה</strong> בשעת מסירת הגט לאשה — <strong>פוסל בכתב, וכל שאינו פוסל על פה</strong> — <strong>אינו פוסל בכתב.</strong> ולכן, כשאומר לה שהגט חל לגבי כל העולם <strong>"חוץ</strong> מפלוני <strong>"</strong>ש<strong>פוסל על פה</strong> — <strong>פוסל</strong> אף <strong>בכתב,</strong> ואם התנה בלשון <strong>"על מנת"</strong> שתעשה דבר מסויים, <strong>שאינו פוסל על פה</strong> — <strong>אינו פוסל בכתב.</strong>
 <strong>אמר ר' זירא: מחלוקת</strong> זו היא כשכתב את התנאי <strong>לפני</strong> כתיבת <strong>התורף,</strong> ש<strong>רבי סבר</strong> <small>[סבור]:</small> <strong>גזרינן</strong> <small>[גוזרים אנו]</small> במקום שכתב תנאי <strong>"על מנת" אטו</strong> <small>[משום]</small> מקרה שמתנה וכותב <strong>"חוץ</strong> מפלוני <strong>", ורבנן סברי</strong> <small>[וחכמים סבורים]:</small> <strong>לא גזרינן</strong> <small>[אין אנו גוזרים]</small> כשכתב <strong>"על מנת" אטו</strong> <small>[משום]</small> המקרה שכתב <strong>"חוץ". אבל</strong> אם כתבו <strong>לאחר התורף</strong> — 
## דף פה.
 <strong>דברי הכל כשר. ו</strong>לשיטת ר' זירא <strong>מתניתין דקתני</strong> <small>[משנתנו ששנה</small> בה<small>]</small> <strong>"כתבו</strong> — פסול", <strong>ואוקימנא</strong> <small>[והעמדנו,</small> והסברנו<small>]</small> שהמדובר שם בשמתנה <strong>ב</strong>לשון <strong>"חוץ", אבל</strong> אם כתב בלשון <strong>"על מנת" — לא פסיל</strong> <small>[פוסל],</small> הרי אפשר לפרש אותה לשיטת ר' זירא, <strong>איבעית אימא</strong> <small>[אם תרצה אמור]</small> שמדובר במשנה כשכתב את התנאי <strong>לפני</strong> כתיבת <strong>התורף, ו</strong>הוא כדעת <strong>רבנן</strong> <small>[חכמים],</small> <strong>ואיבעית אימא</strong> <small>[ואם תרצה אמור]</small> שמדובר במשנה כשכתב את התנאי <strong>לאחר</strong> כתיבת <strong>התורף, ודברי הכל,</strong> ואף לדעת רבי.
  ואילו <strong>רבא אמר: מחלוקת</strong> רבי וחכמים היא בכותב את התנאי <strong>לאחר</strong> כתיבת <strong>התורף,</strong> ש<strong>רבי סבר</strong> <small>[סבור]:</small> <strong>גזרינן אטו</strong> <small>[גוזרים אנו משום]</small> המקרה שכותב את התנאי <strong>לפני</strong> כתיבת <strong>התורף, ורבנן סברי</strong> <small>[וחכמים סבורים]:</small> <strong>לא גזרינן אטו</strong> <small>[אין אנחנו גוזרים משום]</small> <strong>לפני התורף, אבל</strong> אם כתב <strong>לפני התורף</strong> — <strong>דברי הכל פסול. ו</strong>לשיטת רבא
 <strong>מתניתין דקתני</strong> <small>[משנתנו ששנה</small> בה<small>]</small> <strong>"כתבו" ואוקימנא</strong> <small>[והעמדנו]</small> את התנאי <strong>ב</strong>לשון <strong>"חוץ", אבל</strong> אם היה בלשון <strong>"על מנת" לא פסיל</strong> <small>[פסול],</small> הרי מדובר במשנה שכתבו <strong>אחר</strong> כתיבת <strong>התורף, ורבנן</strong> <small>[ו</small>שיטת <small>חכמים]</small> היא.
  מסופר:  <strong>תני</strong> <small>[שנה]</small> <strong>אבוה</strong> <small>[אביו]</small> של <strong>ר' אבין קמיה</strong> <small>[לפני]</small> <strong>ר' זירא</strong> ברייתא זו: <strong>כתב גט על תנאי</strong> — <strong>דברי הכל פסול.</strong> ותמה ר' זירא: <strong>דברי הכל פסול? והא מיפלג פליגי</strong> <small>[והרי חולקים</small> בכך<small>]!</small>
 ומתרץ ר' זירא לשיטתו: <strong>אלא אימא</strong> <small>[אמור]</small> ותקן כך: <strong>לדברי הכל כשר, והיכי דמי</strong> <small>[וכיצד הוא בדיוק]</small> שיהא תנאי כשר לדברי הכל — בתנאי שכתבו <strong>לאחר</strong> כתיבת <strong>התורף.</strong>
 ומקשים: כיון שמתקנים את לשון הברייתא, שמא נתקן בדרך אחרת <strong>ולימא</strong> <small>[ושיאמר]:</small> <strong>הרי זה פסול, ו</strong>שיטת <strong>רבי</strong> היא! ודוחים: ה<strong>תנא</strong> (חוזר המשניות) שלימד ברייתא זו, בודאי לשון <strong>"דברי הכל" אתנייה</strong> <small>[לימדו],</small> שלשון זו היא חלק עיקרי בברייתא ובודאי לא שכחה או החליפה, אבל מחמת שכחה <strong>כשר בפסול</strong> עלול היה ש<strong>מיחלף ליה</strong> <small>[מתחלף לו],</small> אבל <strong>"הרי זה" ב"דברי הכל"</strong> ברור לו ש<strong>לא מיחלף ליה</strong> <small>[מתחלף לו],</small> ולכן התיקון הזה שהצענו אינו מסתבר.
 <big>א משנה</big> אמר לאשתו בנתינת הגט: <strong>הרי את מותרת לכל אדם אלא</strong> (חוץ מ...) <strong>לאבא</strong> (אבי) <strong>ולאביך, לאחי ולאחיך, לעבד ולגוי, ולכל מי שאין לה עליו</strong> תפיסת <strong>קדושין —</strong> הרי זה גט <strong>כשר,</strong> שהרי ממילא אין להם קידושין בה, ונמצא שתנאו לא שייר בגט דבר.
  אבל אם אמר לה: <strong>הרי את מותרת לכל אדם אלא</strong> שלא תינשאי כשאת <strong>אלמנה לכהן גדול,</strong> או <strong>גרושה וחלוצה לכהן הדיוט,</strong> או <strong>ממזרת ונתינה לישראל, בת ישראל לממזר ולנתין, וכל מי שיש לה עליו</strong> תפיסת <strong>קדושין, אפילו</strong> שהיו אלה קידושין <strong>בעבירה</strong> כגון המקרים שמנינו — הרי זה גט <strong>פסול,</strong> שהרי בגלל התנאי שהתנה עימה נמצא ששייר הבעל בגט, שלא הותרה לכל מי שיכולה היתה בפועל להתקדש לו, ואין זה גט הכורתה ממנו לגמרי.
 <big>ב גמרא</big> מעירים: <strong>כללא דרישא</strong> <small>[הכלל ש</small>כתב <small>בראש</small> המשנה<small>]</small> ("ולכל מי שאין לה עליו קידושין") בא <strong>לאתויי</strong> <small>[להביא,</small> להוסיף<small>]</small> <strong>שאר חייבי כריתות</strong> (עונש כרת על ביאתם עליה) שאין קידושין תופסים בהם, <strong>כללא דסיפא</strong> <small>[הכלל שבסוף</small> המשנה<small>]</small> ("כל מי שיש לה עליו קידושין") בא <strong>לאתויי</strong> <small>[להביא]</small> <strong>שאר חייבי לאוין, כגון עמוני ומואבי, נתיני</strong> <small>[נתינים]</small> גבעונים, <strong>מצרי ואדומי,</strong> שיש מהם אסורים באיסור לאו ויש מהם אסורים בעשה, אבל קידושין תופסים בהם.
 <big>ג</big> <strong>בעא מיניה</strong> <small>[שאל אותו]</small> <strong>רבא מרב נחמן:</strong> אם אמר לה שיכולה לקבל קידושין מכל אדם <strong>חוץ מקדושי</strong> פלוני שהוא <strong>קטן</strong> באותה שעה, <strong>מהו</strong> הדין? <strong>מי אמרינן</strong> <small>[האם אנו אומרים]</small> <strong>השתא מיהא לאו בר</strong> <small>[עכשיו על כל פנים לא בן]</small> <strong>הויה</strong> (קידושין) <strong>הוא,</strong> שהרי אין הקטן יכול לקדש אשה, ולפי זה — לא אסר עליה כלום, ולא שייר בגט, <strong>או דלמא</strong> <small>[שמא]</small> הלא <strong>אתי</strong> <small>[יבוא]</small> <strong>לכלל הויה</strong> (קידושין) לכשיגדל, ולכן הוא כאוסר עליה מי שיש בו תפיסת קדושין?
 <strong>אמר ליה</strong> <small>[לו],</small> <strong>תניתוה</strong> <small>[</small>כבר <small>למדתם אותה]</small> את התשובה לשאלה זו ממה ששנינו: <strong>קטנה מתגרשת</strong> מבעלה גם אם התקדשה לו <strong>בקידושי אביה</strong> (שאביה קידש אותה לאיש זה).
 ויש לשאול: <strong>אמאי</strong> <small>[מדוע]?</small> <strong>והא בעינן</strong> <small>[והרי צריכים אנו]</small> שיהיה דמיון שלם בין גירושין לקידושין, כפי שלמדים מן הגזירה השווה <strong>"ויצאה... והיתה"</strong> (דברים כה, ב), והרי אין הקטנה יכולה להתקדש בעצמה עד שתגדל, ומדוע יחולו בה גירושין? <strong>אלא</strong> ודאי צריכים לומר שכיון ש<strong>אתיא</strong> <small>[תבוא]</small> <strong>לכלל הויה</strong> של נישואין בעתיד, הרי היא נחשבת כ"בת הוויה" גם עכשיו. ולפי זה <strong>הכא נמי אתיא</strong> <small>[כאן גם כן בא]</small> הקטן <strong>לכלל הויה.</strong> ולכן אם התנה הבעל את חלות הגט בכך שלא תתקדש לאותו קטן — הגט פסול.
  משפתר לו רב נחמן שאלתו לאיסור, הוסיף ושאל רבא עוד: אם אמר לה <strong>"חוץ מן הנולדים"</strong> (ילדים שעתידים להיוולד), <strong>מהו?</strong> האם נאמר <strong>השתא מיהא</strong> <small>[עכשיו על כל פנים]</small> <strong>לא איתיליד</strong> <small>[נולדו]</small> עדיין ואין ממש בתנאי על דבר שאינו קיים בעולם. <strong>או דלמא</strong> <small>[שמא]</small> <strong>עתידי דמתיילדי</strong> <small>[עתידים</small> הם <small>שיוולדו]</small> ויש איפוא צד איסור בהם בעתיד?
 <strong>אמר ליה</strong> <small>[לו]</small> רב נחמן: <strong>תניתוה</strong> <small>[</small>כבר <small>שניתם אותה]</small> שהרי שנינו במשנה שאם התנה עימה שלא תינשא <strong>לעבד ולגוי</strong> — הגט כשר, ומעתה <strong>אם איתא</strong> <small>[יש]</small> דבר כזה שאתה מתחשב במה שיהיה בעתיד, אם כן <strong>עבד וגוי נמי עבידי דמיגיירי</strong> <small>[גם כן עשויים להתגייר]</small> ונמצא שהוא אוסר עליה מי שראוי לה בעתיד, וצריך הגט להיפסל בכך! אלא ודאי אין דנים אלא לפי ההווה.
 ודוחים: אין זו ראיה שכן <strong>הנך לאו לאיגיורי קיימי</strong> <small>[אלה לא לגיור עומדים],</small> שהדבר הוא רק אפשרות לעתיד, אבל אין שום סיבה להניח שאכן כך יקרה. אבל כשמדבר בנולדים, <strong>הני לאיתילודי קיימי</strong> <small>[אלה להיוולד</small> הם <small>עומדים]</small> בודאי, ואם כן אין ללמוד מן המשנה.
  ועוד שאל רבא את רב נחמן: אם אמר לה <strong>"חוץ מבעל אחותה", מהו? השתא מיהא לא חזיא ליה</strong> <small>[עכשיו על כל פנים אינה ראויה לו],</small> שהרי הוא אסור עליה באיסור כרת מדין אחות אשתו, ואם כן הגט כשר, <strong>או דלמא</strong> <small>[שמא]</small> <strong>זמנין</strong> <small>[פעמים]</small> ש<strong>מתה אחותה וחזיא ליה</strong> <small>[ו</small>תהיה <small>ראויה לו]?</small>
 <strong>אמר ליה</strong> <small>[לו]:</small> כבר <strong>תניתוה</strong> <small>[שניתם אותה</small> במשנתנו<small>]</small> שאם אסרה <strong>לעבד ולגוי</strong> אין זה פוסל, והרי <strong>עבד וגוי נמי עבידי דמיגיירי</strong> <small>[גם כן עשויים</small> הם <small>שיתגיירו],</small> משמע שאין דנים אלא לפי המצב הקיים בהווה. ודוחים: אין זו ראיה גמורה, כי <strong>גירות לא שכיחא</strong> <small>[מצויה],</small> <strong>מיתה שכיחא</strong> <small>[מצויה].</small>
 ועוד שאל רבא: אם אמר לה שהוא מתירה לכל אדם <strong>"חוץ מזנותיך",</strong> שמתירה להינשא לכל אדם אבל לא שתזנה בלא נישואין, שאם יבוא עליה אדם בדרך זנות תהא לגביו אשת איש, <strong>מהו,</strong> האם נאמר שגט הוא? וצדדי השאלה: מצד אחד <strong>בנשואין הא</strong> <small>[הרי]</small> <strong>לא שייר</strong> והתירה לכל, <strong>או דלמא</strong> <small>[שמא]</small> <strong>שייר</strong> בגט — <strong>בביאה?</strong>
 <strong>אמר ליה</strong> <small>[לו]</small> רב נחמן: כבר <strong>תניתוה</strong> <small>[שניתם</small> אותה<small>]</small> שאם מתנה את הגט בכך שלא תהא מותרת <strong>"לאבא ולאביך"</strong> הגט כשר. <strong>ובמאי</strong> <small>[ובמה</small> מדובר<small>]?</small> <strong>אילימא</strong> <small>[אם תאמר]</small> <strong>בנשואין,</strong> וכי <strong>אבא ואביך בני נשואין נינהו</strong> <small>[הם]</small> לה? הרי קידושין שלה להם אינם חלים כלל. <strong>אלא לאו</strong> <small>[</small>האם <small>לא]</small> שאוסרם עליה <strong>בזנות, ו</strong>כשהתנא אומר שרק כשמתנה את הגט בכך שלא תזנה <strong>לאבא ולאביך</strong> — <strong>הוא</strong> ש<strong>לא שייר,</strong> נסיק מכאן: <strong>הא</strong> <small>[הרי]</small> אם אסרה <strong>לאחר</strong> בזנות — <strong>שייר.</strong>
 ודוחים: <strong>דלמא</strong> <small>[שמא]</small> מדובר במשנה <strong>בנשואין,</strong> ש<strong>עבר</strong> האב <strong>ואינסיב</strong> <small>[ונשא</small> אותה<small>],</small> ואין לדייק מכאן לגבי זנות לאחרים.
 ועוד שאל רבא: אם אמר לה שמותרת לכל אדם <strong>"חוץ מ</strong>ביאה <strong>שלא כדרכה", מהו?</strong> האם נאמר: <strong>בכדרכה הא</strong> <small>[הרי]</small> <strong>לא שייר</strong> והתירה לכל, <strong>או דלמא</strong> <small>[שמא]</small> מאחר ש<strong>"משכבי אשה"</strong> (ויקרא יח, כב) <strong>כתיב</strong> <small>[נאמר]</small> ומלשון הכתוב למדים שביאה שלא כדרכה דינה לכל ענין כביאה כדרכה, ונמצא שאוסר את אשתו בתנאי באופן זה?
  ועוד שואלים: אם אמר לה <strong>"חוץ מהפרת נדריך",</strong> שלא יוכל האיש הנושא אותה להפר את נדריה, אלא בעלה הראשון הוא שיפר לה, <strong>מהו?</strong> האם נאמר <strong>בנשואין הא</strong> <small>[הרי]</small> <strong>לא שייר, או דלמא</strong> <small>[שמא]</small> כיון ש<strong>"אישה יקימנו ואישה יפרנו"</strong> (במדבר ל, יד) <strong>כתיב</strong> <small>[נאמר],</small> נמצא שהפרת נדרים היא חלק מדיני האישות, ושייר בגט.
  ועוד שואלים: אם התנה <strong>"חוץ מתרומתיך",</strong> שאם תינשאי לכהן לא תוכלי לאכול בתרומה, <strong>מהו?</strong> האם נאמר <strong>בנשואין הא</strong> <small>[הרי]</small> <strong>לא שייר, או דלמא</strong> <small>[שמא]</small> <strong>"קנין כספו</strong> הוא יאכל בו<strong>"</strong> (ויקרא כב, יא) <strong>כתיב</strong> <small>[נאמר],</small> שאכילת התרומה של אשת הכהן היא מכוח היותה "קנין כספו", ואם אינה רשאית לאכול נמצא שאין קניינו בה קנין שלם.
  ועוד שואלים: אם אמר <strong>"חוץ מירושתיך",</strong> שלא יוכל בעלך השני לרשת את נכסיך, <strong>מהו?</strong> האם נאמר <strong>בנשואין הא</strong> <small>[הרי]</small> <strong>לא שייר, או דלמא</strong> <small>[שמא]</small> כיון ש<strong>"לשארו... וירש אתה"</strong> (במדבר כז, יא) <strong>כתיב</strong> <small>[נאמר],</small> ולמדו מכאן שבעל יורש את אשתו, נמצא שירושת הבעל נובעת מקשר השארות עם אשתו, וכשאינו יורשה נפגם קשר זה.
  ועוד: אם אמר לה  <strong>"חוץ מקידושיך בשטר",</strong> שאם יקדשה אחר בדרך זו לא יחולו הקידושין, <strong>מהו? מי אמרינן</strong> <small>[האם אנו אומרים]</small> הרי <strong>אפשר דמקדש לה</strong> <small>[שיקדש אותה]</small> <strong>בכסף</strong> או <strong>בביאה,</strong> ואם כן לא שייר בגט, <strong>או דלמא</strong> <small>[שמא]</small> כיון שנאמר <strong>"ויצאה... והיתה"</strong> (דברים כד, ב), ולמדנו מכאן כי <strong>איתקוש</strong> <small>[הוקשו]</small> <strong>הוויות להדדי</strong> <small>[זו לזו],</small> שכל דרכי הקידושין שוות זו לזו, ואם אסרה באחת מהן — כאילו אסרה בכולן.
  לכל השאלות הללו לא נמצאה תשובה, ועל כן <strong>תיקו</strong> <small>[תעמודנה]</small> השאלות במקומן.
 <big>ד משנה</big> <strong>גופו של גט,</strong> כלומר, עיקרו של הגט שהוא החלק המהותי והקובע שבו, הוא מה שכתוב בו <strong>"הרי את מותרת לכל אדם".</strong>
## דף פה:
 <strong>ר' יהודה אומר:</strong> אף זה הוא גופו של גט, מה שכתוב בו <strong>"ודן דיהוי ליכי מינאי</strong> <small>[וזה שיהיה לך ממני]</small> <strong>ספר תירוכין</strong> <small>[גירושין]</small> <strong>ואגרת שבוקין</strong> <small>[עזיבה]</small> <strong>וגט פטורין למהך להתנסבא</strong> <small>[ללכת להינשא]</small> <strong>לכל גבר דיתצביין</strong> <small>[איש שתירצי]</small> <strong>"</strong>וזהו <strong>גופו של גט</strong> (שטר) <strong>שחרור</strong> של שפחה: <strong>"הרי את בת חורין", "הרי את לעצמך".</strong>
 <big>א גמרא</big> ושואלים: <strong>פשיטא</strong> <small>[פשוט</small> לנו<small>],</small> שאם <strong>אמר לה לאשתו</strong> שכך כתב בגט שלה <strong>"הרי את בת חורין"</strong> — <strong>לא אמר ולא כלום,</strong> שאין זו לשון גירושין, וכן אם <strong>אמר לה לשפחתו "הרי את מותרת לכל אדם"</strong> — גם כן <strong>לא אמר ולא כלום,</strong> שאין זו לשון שיחרור.
 אולם אם <strong>אמר לה לאשה</strong> בגט <strong>"הרי את לעצמך", מהו</strong> הדין? האם <strong>"</strong>הרי את לעצמך <strong>לגמרי" קאמר</strong> <small>[אומר]</small> <strong>לה</strong> שהיא יכולה לעשות כל דבר לעצמה, ובכלל זה להינשא לאחר, <strong>או "</strong>הרי את לעצמך <strong>למלאכה"</strong> בלבד <strong>קאמר</strong> <small>[אמר]</small> <strong>לה?</strong> שהיא יכולה לעשות מלאכה עבור עצמה, אבל אין זו לשון גירושין.
 <strong>אמר ליה</strong> <small>[לו]</small> <strong>רבינא לרב אשי: תא שמע</strong> <small>[בוא</small> ו<small>שמע]</small> פתרון לדבר ממה <strong>דתנן</strong> <small>[ששנינו</small> במשנתנו<small>]:</small> <strong>גופו של גט שחרור "הרי את בת חורין, הרי את לעצמך". ו</strong>מעתה <strong>מה עבדא דקני ליה גופיה</strong> <small>[עבד שקנוי לו גופו</small> לאדונו<small>],</small> <strong>כי אמר ליה</strong> <small>[כאשר אומר לו],</small> כלומר, לשפחה, <strong>"הרי את לעצמך"</strong> — <strong>קני גופיה</strong> <small>[קונה</small> את <small>גופו]</small> לעצמו, <strong>אשה</strong> ש<strong>לא קני</strong> <small>[קנוי]</small> לו <strong>גופה לא כל שכן</strong> שאם אמר לה "הרי את לעצמך" הריהי משוחררת ממנו לגמרי?
  ועוד בענין זה, <strong>אמר ליה</strong> <small>[לו]</small> <strong>רבינא לרב אשי:</strong> אם <strong>אמר לו</strong> <strong>לעבדו</strong> בשטר השיחרור <strong>"אין לי עסק בך", מהו?</strong> האם יש בזה לשון מועילה של שיחרור?
 <strong>אמר ליה</strong> <small>[לו]</small> <strong>רב חנין לרב אשי, ואמרי לה</strong> <small>[ויש אומרים]</small> שאמר זאת <strong>רב חנין מחוזנאה</strong> <small>[ממחוזא]</small> <strong>לרב אשי: תא שמע</strong> <small>[בוא</small> ו<small>שמע]</small> פתרון לדבר זה ממה <strong>דתניא</strong> <small>[ששנינו</small> בברייתא<small>]:</small> <strong>המוכר עבדו לגוי יצא</strong> העבד <strong>לחירות, וצריך גט שחרור מרבו</strong> ה<strong>ראשון. אמר רבן שמעון בן גמליאל: במה דברים אמורים</strong> — דווקא באופן <strong>שלא כתב עליו אונו</strong> (שטר) כשמכרו, אבל אם <strong>כתב עליו אונו</strong> — <strong>זהו שחרורו.</strong>
 והסברנו <strong>מאי</strong> <small>[מה</small> פירוש<small>]</small> <strong>"אונו"? אמר רב ששת: דכתב ליה</strong> <small>[שכותב לו]</small> כך: <strong>"לכשתברח ממנו,</strong> מאותו גוי שמכרתיך לו, <strong>אין לי עסק בך",</strong> ולכן כשמשתחרר בדרך כלשהי מאדוניו הגוי הריהו יוצא לחירות לגמרי ודינו כישראל גמור. ומכאן משמע, שלשון "אין לי עסק בך" היא לשון מועילה לענין שחרור.
 שנינו במשנה: גופו של גט "הרי את מותרת לכל אדם", <strong>ר' יהודה אומר</strong> שגם לשון זו היא חלק מעיקרו של הגט: <strong>"ודן דיהוי ליכי מינאי</strong> <small>[וזה שיהיה</small> <small>לך ממני]</small> <strong>ספר תירוכין</strong> <small>[גירושין]</small> <strong>ואגרת שבוקין</strong> <small>[עזיבה]</small> <strong>".</strong> ושואלים: <strong>במאי קמיפלגי</strong> <small>[במה,</small> באיזה עיקרון <small>נחלקו]</small> ר' יהודה וחכמים? ומסבירים: <strong>רבנן סברי</strong> <small>[חכמים סבורים]</small> ש<strong>ידים,</strong> כלומר, ביטויים בלתי מושלמים מבחינה לשונית, אף ש<strong>אין מוכיחות</strong> בעצמן את כוונת האומר מכל מקום <strong>הויין</strong> <small>[הריהן]</small> <strong>ידים.</strong> שחכמים סבורים שאם אמר משפט שאינו מושלם, מכל מקום כיון שהענין ברור מן ההקשר — הרי זה מספיק. <strong>ו</strong>לכן, <strong>אף על גב</strong> <small>[אף על פי]</small> ש<strong>לא כתב לה "ודן",</strong> שזהו גט שמתגרשת בו, מכל מקום <strong>מוכחא מילתא דבהאי גיטא קא מגרש לה</strong> <small>[מוכח הדבר שבגט זה הוא מגרש אותה]</small> ואין צריך לפרש.
 <strong>ור' יהודה סבר: ידים שאין מוכיחות לא הויין</strong> <small>[אינן נחשבות]</small> <strong>ידים, ו</strong>משום כך <strong>טעמא</strong> <small>[הטעם,</small> דווקא<small>]</small> ש<strong>כתב לה "ודן"</strong> <small>[וזה]</small> וכו', <strong>דמוכחא מילתא דבהאי גיטא קא מגרש לה</strong> <small>[שמוכח הדבר שבגט זה מגרש אותה],</small> <strong>אבל</strong> אם <strong>לא כתב לה "ודן"</strong> <small>[וזה]</small> וכו', <strong>אמרי</strong> <small>[אומרים</small> אנשים<small>]:</small> <strong>בדיבורא גרשה</strong> <small>[בדיבור</small> בלבד <small>גירש אותה],</small> שסבורים שעצם הגירושין הוא מה שאומר לה שמגרש אותה, <strong>ושטרא</strong> <small>[והשטר]</small> <strong>ראיה בעלמא</strong> <small>[בלבד]</small> <strong>הוא</strong> שכך אמר, ולא גופו של הגט.
 <big>ג</big> <strong>אמר אביי: האי מאן דכתב גיטא</strong> <small>[זה מי שכותב גט],</small> <strong>לא לכתוב</strong> <small>[יכתוב]</small> <strong>"ודין"</strong> ביו"ד שיש ב<strong>משמע</strong> לשון זה גם <strong>ודין,</strong> כלומר, משפט ביני ובינך לגרשך, <strong>אלא</strong> ידקדק לכתוב <strong>"ודן"</strong> חסר, שיהא ברור שכוונתו ל"וזה".
 <strong>ולא לכתוב</strong> <small>[יכתוב]</small> <strong>"איגרת"</strong> ביו"ד ש<strong>משמע</strong> גם לשון <strong>איגרת</strong> (גג) <strong>אלא אגרת</strong> חסר. <strong>ולא לכתוב</strong> <small>[יכתוב]</small> <strong>"לימהך"</strong> מלא, ש<strong>משמע לי מהך</strong> <small>[מזו].</small> <strong>ו</strong>ישים לב ש<strong>לא לכתוב</strong> <small>[יכתוב]</small> <strong>"למחך",</strong> כאשר אין האות ה"א כתובה בדיוק ונראית כמו חי"ת, <strong>דמשמע כי חוכא</strong> <small>[שנשמע</small> כלשון <small>צחוק].</small>
 וצריך לכתוב במילים <strong>"דיתיהוייין" "דיתיצבייין" תלתא תלתא יודי"ן</strong> <small>[שלושה שלושה יודי"ם],</small> שבאופן זה ברור שיש לקרוא במשמעות "שתהיי, שתרצי", ולא יכתוב בשתי יודי"ן ש<strong>משמע</strong> כמו <strong>תהויין ותצביין</strong> <small>[יהיו, ירצו]</small> והכוונה לנשים כל שהן. <strong>ולורכיה לוי"ו</strong> <small>[ויאריך את הוא"ו]</small> של <strong>"תירוכין" ולוי"ו</strong> <small>[ואת הוא"ו]</small> של <strong>"שבוקין"</strong> שאם לא כן <strong>משמע תריכין ושביקין</strong> <small>[מגורשים ועזובים].</small>
 <strong>ו</strong>בנוסח "וכדו פטרית ושבקית ותרוכית יתיכי" (ועכשיו פטרתי והעזבתי וגירשתי אותך) <strong>לורכיה לוי"ו</strong> של <strong>"כדו",</strong> שאם הוא מקצר בו נמצא <strong>דמשמע</strong> <small>[שמשמעו]</small> <strong>"וכדי"</strong> <small>[בחנם].</small> <strong>ולא ליכתוב</strong> <small>[יכתוב]</small> במשפט בו הוא מתירה להינשא <strong>"לאיתנסבא"</strong> שמא לא יכתוב בדיוק ויעשה רווח כלשהו בין האותיות <strong>דמשמע</strong> <small>[שמשמעו]</small> <strong>לא יתנסבא</strong> <small>[תינשא],</small> <strong>אלא</strong> יכתוב <strong>"להתנסבא"</strong> (בה"א ובלא יו"ד), שלא יהא מקום לטעות.
 <strong>איבעיא להו</strong> <small>[נשאלה להם</small> ללומדים<small>]</small> לפסק ההלכה לגבי המחלוקת במשנה: האם <strong>בעינן</strong> <small>[צריכים אנו]</small> לכתוב <strong>"ודן", או לא בעינן</strong> <small>[צריכים אנו]</small> לכתוב <strong>"ודן"?</strong>
 ומציעים: <strong>תא שמע</strong> <small>[בוא</small> ו<small>שמע],</small> <strong>דאתקין</strong> <small>[שהתקין]</small> <strong>רבא בגיטי</strong> <small>[בגיטין]</small> את הנוסח: <strong>"איך פלניא בר פלניא</strong> <small>[פלוני בן פלוני]</small> <strong>פטר ותריך ית פלוניתא אינתתיה דהות אינתתיה מן קדם דנא מיומא דנן ולעלם</strong> <small>[וגירש את פלונית אשתו שהיתה אשתו מלפני זה, מיום זה ולעולם],</small> <strong>ואילו</strong> לשון <strong>"ודן" לא קאמר</strong> <small>[אמר].</small>
 ותוהים: <strong>ולטעמיך</strong> <small>[ולטעמך,</small> לשיטתך<small>],</small> <strong>כולהו מי קאמר</strong> <small>[כל</small> הלשונות האחרים <small>האם אמר</small> בנוסח זה<small>]?</small> <strong>אלא בעינן</strong> <small>[צריכים אנו]</small> שיכתוב אותם, ואם כן אפשר לומר כי <strong>הכא נמי</strong> <small>[כאן גם כן]</small> בענין "ודן" <strong>בעינן</strong> <small>[צריכים אנו]</small> לכתוב.
 ומדקדקים בהסברת לשון על הגט כמו שתיקן אותו רבא: <strong>"מיומא דנן"</strong> <small>[מיום זה]</small> כתוב בו כדי <strong>לאפוקי</strong> <small>[להוציא]</small> <strong>מ</strong>דבריו של <strong>ר' יוסי,</strong> ש<strong>אמר: זמנו של שטר מוכיח עליו,</strong> ואין צורך לכתוב "מיום זה", ותיקן רבא שמכל מקום יכתבו נוסח זה.
  ומה שתיקן רבא שצריך לכתוב <strong>"ולעלם"</strong> — 
## דף פו.
 הרי זה <strong>לאפוקי</strong> <small>[להוציא]</small> <strong>מדבעא מיניה</strong> <small>[ממה ששאל אותו]</small> <strong>רבא מרב נחמן,</strong> במקרה ש<strong>אמר "היום אי</strong> (אין) <strong>את אשתי ולמחר את אשתי"</strong> האם יש לחשוש לתנאי זה בגט. ואף שאותה שאלה נפתרה, שכיון שגירשה — הריהי גרושה לעולם, מכל מקום כדי להוציא מן הספק קבע רבא שיאמר בנוסח זה שהוא פוטר, מגרש, אותה לעולם.
 <big>א</big> שנינו במשנה: <strong>גופו של גט שחרור: "הרי את בת חורין, הרי את לעצמך".</strong> מסופר: <strong>אתקין</strong> <small>[התקין]</small> <strong>רב יהודה בשטר זביני דעבדי</strong> <small>[מכירה של עבדים]</small> לשון זו: <strong>"עבדא דנן</strong> <small>[עבד זה]</small> <strong>מוצדק</strong> (ראוי) <strong>לעבדו</strong> <small>[לעבדות],</small> <strong>ופטיר ועטיר מן חרורי ומן עלולי ומן ערורי מלכא ומלכתא</strong> <small>[ופטור ומוסר משחרורים ומעלילות ומערעורים של המלך והמלכה]</small> <strong>ורשום דאיניש לא אית עלוהי</strong> <small>[וסימן</small> מרות <small>של אדם</small> אחר <small>אין עליו],</small> <strong>ומנוקה מכל מום ומן שחין דנפיק</strong> <small>[שיצא בו]</small> <strong>עד טצהר חדת ועתיק</strong> <small>[שנתיים,</small> בין <small>חדש ו</small>בין <small>ישן].</small>
 ושואלים בדרך אגב: <strong>מאי אסותיה</strong> <small>[מה רפואתו]</small> של השחין? <strong>אמר אביי: גינברא ומרתכא וכבריתא</strong> <small>[זנגביל, וסיגי כסף וגופרית],</small> <strong>וחלא דחמרא</strong> <small>[וחומץ יין]</small> <strong>ומשחא דזיתא</strong> <small>[ושמן זית]</small> <strong>ונטפיק חיורא</strong> <small>[לבן],</small> <strong>ושייפי ליה בגדפא דאווזא</strong> <small>[ומורחים אותו בנוצה של אווז].</small>
 <big>ב משנה</big> <strong>שלשה גיטין פסולין</strong> הם לכתחילה, <strong>ו</strong>מכל מקום <strong>אם נשאת</strong> על סמך גט שכזה <strong>הוולד כשר.</strong>
 ואלו הם: אם <strong>כתב</strong> את הגט כולו <strong>בכתב ידו ואין עליו עדים,</strong> או גט ש<strong>יש עליו עדים ואין בו זמן</strong> (תאריך), או <strong>יש בו זמן ואין בו אלא עד אחד, הרי אלו שלשה גיטין פסולין, ואם נשאת</strong> — <strong>הולד כשר.</strong>
 <strong>ר' אליעזר אומר: אף על פי שאין עליו עדים אלא שנתנו לה בפני עדים,</strong> הרי זה <strong>כשר</strong> לגמרי, <strong>וגובה</strong> האשה מכח גט זה גם <strong>מנכסים משועבדים,</strong> וטעמו — לפי <strong>שאין העדים חותמים על הגט אלא מפני תיקון העולם,</strong> שאם יהא עליו עירעור אפשר יהא לקיימו על פי חתימתם, אבל לעצם כשרות הגט אין חתימת העדים משנה, והכל תלוי בעדות המסירה.
 <big>ג גמרא</big> על האמור במשנה ששלושה גיטין פסולים הם, שואלים: <strong>ותו ליכא</strong> <small>[ועוד אין]</small> גיטין פסולים אחרים? <strong>והא איכא</strong> <small>[והרי יש]</small> <strong>גט ישן</strong> שנתייחד עם אשתו לאחר שכתבו! ומשיבים, יש הבדל בין הדברים: <strong>התם</strong> <small>[שם]</small> בגט ישן <strong>לא תצא</strong> מן הבעל השני שנישאה לו מכוח גט זה, <strong>הכא</strong> <small>[כאן]</small> <strong>תצא.</strong>
 ושואלים: <strong>הניחא למאן דאמר הכא</strong> <small>[זה נוח ל</small>דעת <small>מי שאומר</small> ומפרש <small>כאן]</small> שלמרות שהוולד כשר, בכל זאת <strong>תצא</strong> מבעלה, <strong>אלא למאן דאמר הכא</strong> <small>[ל</small>דעת <small>מי שאומר כאן]</small> <strong>לא תצא, מאי איכא למימר</strong> <small>[מה יש לומר]?</small> שהרי דין גט ישן כדין הגיטין המנויים במשנה, ומדוע לא שנה כאן גם גט ישן?
  ומשיבים: שונה דין גט ישן שכן  <strong>התם</strong> <small>[שם]</small> בגט ישן <strong>תינשא לכתחלה</strong> לאחר, ואילו <strong>הכא</strong> <small>[כאן]</small> רק <strong>דיעבד,</strong> אם נישאת לא תצא.
  ומקשים:  <strong>והא איכא</strong> <small>[והרי יש]</small> <strong>גט קרח</strong> (גט מקושר, שהיו בו קשרים יותר ממספר העדים שחתומים עליו), שגם הוא פסול! ומשיבים: <strong>התם</strong> <small>[שם]</small> אם נישאה על ידו <strong>הולד ממזר, הכא</strong> <small>[כאן]</small> <strong>הולד כשר.</strong>
 ומקשים: <strong>הניחא</strong> <small>[זה נוח]</small> <strong>ל</strong>דעת <strong>ר' מאיר,</strong> ש<strong>אמר: כל המשנה ממטבע שטבעו</strong> (ממתכונת שתיקנו) <strong>חכמים בגיטין הולד ממזר,</strong> ולכן גט קרח פסול לחלוטין, ואם נישאת בו הוולד ממזר, <strong>אלא לרבנן</strong> <small>[ל</small>שיטת <small>חכמים]</small> שאין הוולד ממזר, <strong>מאי איכא למימר</strong> <small>[מה יש לומר]?</small> מדוע לא נמנה גט קרח בין הגיטין המנויים במשנה?
 ומשיבים, לשיטתם יש לחלק בדרך אחרת: <strong>התם</strong> <small>[שם]</small> אף שהוולד אינו ממזר מכל מקום <strong>תצא</strong> מבעלה, <strong>הכא</strong> <small>[כאן]</small> <strong>לא תצא.</strong>
 ומקשים: <strong>הניחא למאן דאמר הכא</strong> <small>[זה נוח ל</small>דעת <small>מי שאומר כאן]</small> <strong>לא תצא</strong> מבעלה, <strong>אלא למאן דאמר הכא</strong> <small>[ל</small>דעת <small>מי שאומר כאן]</small> <strong>תצא, מאי איכא למימר</strong> <small>[מה יש לומר]?</small> ומשיבים: צריך לומר ש<strong>ב</strong>גט <strong>מקושר לא קא מיירי</strong> <small>[אינו עוסק]</small> אלא בגט פשוט, ובגט פשוט יש רק שלושה גיטין פסולים מסוג זה, שיוצאת מבעלה השני, אף שהוולד ממנו כשר.
  ומקשים:  <strong>והא איכא</strong> <small>[והרי יש]</small> גט שפסול משום <strong>שלום מלכות,</strong> שכתוב בו תאריך לפי זמן שלטונה של מלכות אחרת, ומדוע לא נמנה במשנתנו! ומשיבים: <strong>התם</strong> <small>[שם]</small> אין זה דומה, שכן <strong>תצא</strong> מבעלה, <strong>הכא</strong> <small>[כאן]</small> <strong>לא תצא.</strong>
 ומקשים: <strong>הניחא למאן דאמר הכא</strong> <small>[זה נוח ל</small>דעת <small>מי שאומר כאן]</small> <strong>לא תצא, אלא למאן דאמר</strong> <small>[ל</small>דעת <small>מי שאומר]</small> <strong>תצא, מאי איכא למימר</strong> <small>[מה יש לומר]?</small> ומשיבים: <strong>התם</strong> <small>[שם]</small> <strong>הולד ממזר, הכא</strong> <small>[כאן]</small> <strong>הולד כשר.</strong>
 ומקשים עוד: <strong>הניחא</strong> <small>[זה נוח]</small> <strong>ל</strong>שיטת <strong>ר' מאיר, אלא לרבנן</strong> <small>[ל</small>שיטת <small>חכמים]</small> שאין הוולד ממזר <strong>מאי איכא למימר</strong> <small>[מה אפשר לומר]?</small> ומשיבים: חכם זה, הסבור שבגיטין פסולים שבמשנה זו תצא אשה מבעלה, <strong>מוקים לה</strong> <small>[מעמיד אותה,</small> את המשנה<small>]</small> <strong>כ</strong>דברי <strong>ר' מאיר, ו</strong>לפי שיטתו יש הבדל, <strong>התם</strong> <small>[שם]</small> <strong>הולד ממזר, הכא</strong> <small>[כאן]</small> <strong>הולד כשר.</strong>
 ועוד שואלים: במשנה מודגש שתי פעמים שיש שלושה גיטין פסולים, <strong>מנינא דרישא למעוטי מאי, ומנינא דסיפא למעוטי מאי</strong> <small>[המנין שבראש</small> המשנה <small>למעט</small> את <small>מה בא, והמנין שבסוף</small> המשנה <small>למעט</small> את <small>מה]?</small>
 ומשיבים <strong>מנינא דרישא</strong> — <strong>למעוטי הני דאמרן</strong> <small>[המנין שבראש</small> בא <small>למעט</small> את <small>אלה שאמרנו]</small> קודם, כל המקרים שאין נמנים ברשימה זו שבמשנתנו, משום שהם חמורים יותר.
 <strong>מנינא דסיפא</strong> — <strong>למעוטי הא דתניא</strong> <small>[המנין שבסוף למעט</small> את <small>זו ששנינו</small> בברייתא<small>]:</small> <strong>המביא גט ממדינת הים, נתנו לה ולא אמר לה "בפני נכתב ובפני נחתם"</strong> — <strong>יוציא והולד ממזר,</strong> אלו <strong>דברי ר' מאיר,</strong>
 <strong>וחכמים אומרים: אין הולד ממזר,</strong> אלא <strong>כיצד יעשה? יטלנו הימנה, ויחזור ויתננו לה בפני שנים, ויאמר "בפני נכתב ובפני נחתם",</strong> וכיון שיש שם תקנה לדבר — אין למנותו בין הגיטין הפסולים שבמשנתנו.
 <big>ד</big> שנינו במשנה: <strong>כתב בכתב ידו ואין עליו עדים</strong> — הרי זה פסול, ואולם הוולד מן הבעל השני כשר. <strong>אמר רב: "כתב ידו" שנינו.</strong>
 ותוהים: <strong>אהייא</strong> <small>[על איזו]</small> פיסקה מן המשנה אמר רב את דבריו? <strong>אילימא ארישא</strong> <small>[אם תאמר על ראשה]</small> — <strong>פשיטא</strong> <small>[פשוט,</small> מובן מאליו<small>]</small> שכן הוא, שהרי <strong>"כתב ידו" קתני</strong> <small>[שנה]!</small>
 <strong>ואלא</strong> תפרש שאמר דברים אלה על <strong>אמצעיתא</strong> <small>[על</small> הקטע <small>האמצעי במשנה],</small> בגט שאין בו תאריך — אולם למה צריך שיהא בכתב ידו? <strong>הרי יש עליו עדים! אלא</strong> יש לפרש <strong>אסיפא</strong> <small>[על סוף]</small> המשנה: בגט ש<strong>יש בו זמן ואין בו אלא עד אחד,</strong>
## דף פו:
 <strong>ודוקא כתב ידו</strong> שלו <strong>ו</strong>חתימת <strong>עד,</strong> אם נישאת — הוולד מן השני כשר, והחידוש שבכך הוא ללמד: <strong>אבל כתב סופר ו</strong>חתימת <strong>עד</strong> — <strong>לא,</strong> והגט בטל לגמרי, ואם נישאת הוולד מן השני ממזר.
 <strong>ושמואל אמר: אפילו כתב סופר ועד</strong> הוולד מן השני כשר, <strong>שהרי שנינו</strong> במשנה להלן: <strong>כתב סופר ועד</strong> — <strong>כשר.</strong>
 <strong>ורב</strong> משיב על ראיה זו: <strong>מי דמי</strong> <small>[האם דומה]?</small> <strong>התם</strong> <small>[שם]</small> במשנה המכשירה נאמר אף ש<strong>תינשא לכתחילה,</strong> ולפיכך יש לפרש במשנה זו שמדובר שהסופר אף חתם כעד שני, ואילו <strong>הכא</strong> <small>[כאן]</small> במשנה שלנו מדובר ב<strong>דיעבד,</strong> שאף שהגט פסול ואסורה להינשא — הוולד כשר, ואין להשוות את שני המקרים.
 <strong>ושמואל</strong> הסבור שאף שם מדובר שהסופר כתב ולא חתם מסביר את הסתירה כך: <strong>לא קשיא</strong> <small>[אינו קשה]:</small> <strong>הא</strong> <small>[זה]</small> שכשר לכתחילה מדובר <strong>בספרא</strong> <small>[בסופר]</small> שהוא <strong>מובהק</strong> שמובטחים אנו בו שכתב כראוי, ורק כפי שאמר לו הבעל, ולכן אפשר לסמוך על כתבו אף לכתחילה, <strong>והא</strong> <small>[וזה]</small> במשנתנו מדובר <strong>בספרא</strong> <small>[בסופר]</small> ש<strong>לא מובהק</strong> שיש לחשוש שמא לא נגמר הגט כראוי, כיון שלא נחתם בשני עדים.
 <strong>וכן אמר ר' יוחנן</strong> כרב: <strong>כתב ידו שנינו. אמר ליה</strong> <small>[לו]</small> <strong>ר' אלעזר:</strong> שחשב כי ר' יוחנן מפרש את הפיסקה הראשונה במשנתנו, <strong>הרי יש עליו עדים!</strong> ולמה נחוץ בזה כתב ידו? <strong>אמר ליה</strong> <small>[לו]:</small> <strong>אסיפא</strong> <small>[על סופה]</small> של המשנה אמרתי, לגבי גט שיש בו עד אחד.
 <big>א</big> ולעצם ההלכה במשנה באותם שלושה גיטין פסולים, <strong>זימנין</strong> <small>[לפעמים]</small> <strong>אמר רב תצא</strong> מבעלה השני שנישאה לו על סמך גט כזה, <strong>זימנין</strong> <small>[לפעמים]</small> <strong>אמר רב: לא תצא.</strong>
 ומסבירים: <strong>הא כיצד,</strong> איך ליישב את הסתירה בדברי רב? — אם כבר <strong>יש לה בנים</strong> מבעלה השני — <strong>לא תצא</strong> מבעלה, שהרי אם יכריחוה לצאת יצא בכך לעז על בניה שהם ממזרים, ואם <strong>אין לה בנים</strong> — <strong>תצא.</strong>
 <strong>מתיב</strong> <small>[מקשה]</small> <strong>מר זוטרא בר טוביה</strong> על כך ממה ששנינו במשנה במסכת יבמות, לגבי חמש עשרה נשים שהן בגדר ערווה ליבם, שלא זו בלבד שהן עצמן פטורות מן היבום, אלא אף פוטרות צרותיהן (אשה נוספת שהיתה נשואה לאח שמת, והיא כשלעצמה מותרת ליבם) מן החליצה ומן היבום, אבל אם נתגרשו נשים אלה לפני מות האח — הצרה אינה נפטרת מן היבום. ואמרו במשנה: <strong>וכולן,</strong> כל הנשים הפוטרות מן היבום, <strong>שהיו בהן ספק קידושין או ספק גירושין</strong> — <strong>הרי אלו,</strong> הצרות שלהן, <strong>חולצות ולא מתיבמות.</strong>
 ומפרטת המשנה: <strong>כיצד ספק קידושין?</strong> — <strong>זרק לה</strong> שטר או כסף <strong>קידושין</strong> לאשה, <strong>ספק</strong> נפלו <strong>קרוב לה</strong> וזכתה בהם, והרי היא מקודשת, <strong>ספק קרוב לו</strong> ולא זכתה בהם, ואין היא מקודשת — <strong>זהו ספק קידושין.</strong>
 מהו <strong>ספק גירושין?</strong> — אותם גיטין הפסולים במשנתנו: אם <strong>כתב בכתב ידו ואין עליו עדים,</strong> או <strong>יש עליו עדים ואין בו זמן, יש בו זמן ואין בו אלא עד אחד</strong> — <strong>הרי זה ספק גירושין.</strong>
 <strong>ואי אמרת</strong> <small>[ואם אומר אתה]</small> <strong>לא תצא,</strong> הרי אם גירשה בעלה (האח שמת) בגט כזה שיש בו ספק והשאיר גם אשה אחרת, הרי <strong>צרתה</strong> זו <strong>אתיא ליבומי</strong> <small>[תבוא להתייבם]</small> שיאמרו שזו כבר נתגרשה גירושין גמורים, ואם כן צרתה יכולה להתייבם. והרי גירושין אלה היה בהם ספק, והצרה היא איפוא "ספק צרת ערווה" ואסורה ליבם!
  ומשיבים:  <strong>תתיבם, ואין בכך כלום,</strong> הרי הבעיה בגט זה היא רק <strong>חששא דרבנן</strong> <small>[חשש מדברי חכמים]</small> <strong>היא,</strong> ומן התורה גט גמור הוא, ובאמת ראויה צרתה להתייבם. עד כאן הדיון בדברי רב ולדעתו אם נישאה האשה על סמך גיטין שבמשנתנו אך לא נולדו לה ילדים מנישואין אלה — תצא מבעלה.
  ואילו <strong>לוי אמר: לעולם,</strong> בין שהיו לה בנים או לא — <strong>לא תצא.</strong> <strong>וכן אמר ר' יוחנן: לעולם לא תצא.</strong>
 <strong>וכן אמר להו</strong> <small>[להם]</small> <strong>ר' יוחנן לבני ר' חלפתא</strong> ש<strong>מן הונא, הכי אמר אבוכון</strong> <small>[כך אמר אביכם]</small> שני דברים, שקיבלתי ממנו: <strong>לעולם לא תצא.</strong> <strong>ו</strong>עוד אמר, ש<strong>קרצית שבעמיר אינה פוסלת במי חטאת</strong> (מים עם אפר פרה אדומה), שאם שתתה ממים אלה — אינה פוסלת אותם, ומותר להזות מהם על מנת לטהר מטומאת מת.
  ושואלים:  <strong>מאי</strong> <small>[מה]</small> היא <strong>קרצית</strong> זו? <strong>אמר אביי: דידבתא דביני כיפי</strong> <small>[</small>מין <small>זבוב ה</small>מצוי <small>בין האלומות].</small>
 <strong>מתיב</strong> <small>[מקשה]</small> <strong>רב דניאל בר רב קטינא,</strong> שנינו במסכת פרה: <strong>כל העופות פוסלין במי חטאת</strong> כאשר הם שותים מהם, מפני שמקצת המים חוזרים ונשפכים מפיהם חזרה לכלי, ומים שהיו בפיהם — נפסלו, <strong>חוץ מן היונה, מפני שמוצצת</strong> ואינה מחזירה. <strong>ואם איתא</strong> <small>[יש]</small> מקום להלכה זו בקרצית, אם כן <strong>ניתני</strong> <small>[שישנה]</small> באותה משנה: <strong>חוץ מיונה וקרצית!</strong>
 ומשיבים <strong>לא פסיקא ליה</strong> <small>[אין</small> הדבר <small>פסוק,</small> מוחלט <small>לו]</small> לפרש אותו במשנה, כי לא כל קרצית אינה פוסלת, שקרצית <strong>גדולה לא פסלה</strong> <small>[פוסלת],</small> <strong>ו</strong>אולם <strong>קטנה</strong> <strong>פסלה</strong> <small>[פוסלת].</small> ושואלים: <strong>ועד כמה</strong> שיעורה להיחשב קטנה? <strong>אמר ר' ירמיה, ואיתימא</strong> <small>[ויש אומרים]</small> שאמר זאת <strong>ר' אמי: עד כזית.</strong>
 <big>ב</big> שנינו במשנה ש<strong>ר' אלעזר אומר: אף על פי</strong> שאין בגט עדים, אם מסרו לה בעדים — הרי הוא כשר. <strong>אמר רב יהודה אמר רב: הלכה כ</strong>שיטת <strong>ר' אלעזר בגיטין. כי אמריתה קמיה</strong> <small>[כאשר אמרתי אותה,</small> את <strong>הלכה זו</strong> <small>לפני]</small> <strong>שמואל,</strong> <strong>אמר: אף בשטרות</strong> הלכה כר' אלעזר.
 ושואלים: <strong>ו</strong>כי <strong>רב סבר</strong> כי <strong>בשטרות לא</strong> הלכה כר' אלעזר? <strong>הא קתני</strong> <small>[הרי שנה]</small> במשנה: <strong>וגובה מנכסים משועבדים,</strong> משמע שאם מקבלים את העקרון של ר' אלעזר הרי שטר כזה נחשב כשטר גמור לכל דבר!
  ומשיבים:  <strong>ר' אלעזר תרתי</strong> <small>[שני</small> דברים<small>]</small> <strong>אמר,</strong> גם בענין גיטין וגם בענין שטרות, <strong>ורב סבר כוותיה בחדא ופליג עליה בחדא</strong> <small>[סבור כמותו ב</small>דבר <small>אחד,</small> בגיטין, <small>וחולק עליו באחד,</small> בשטרות<small>].</small>
 <strong>וכן אמר ר' יעקב בר אידי אמר ר' יהושע בן לוי: הלכה כ</strong>שיטת <strong>ר' אלעזר בגיטין. ור' ינאי אמר: אפילו ריח הגט אין בו,</strong> בגט כזה שאין חתומים בו עדים.
  ותוהים:  <strong>ור' ינאי לית ליה</strong> <small>[אין לו,</small> אינו מקבל<small>]</small> כלל את שיטת <strong>ר' אלעזר,</strong> ובניגוד לשאר האמוראים? ומתקנים: <strong>הכי קאמר</strong> <small>[כך אמר],</small> כך צריך להבין את דבריו: <strong>ל</strong>דעת <strong>רבנן</strong> <small>[חכמים]</small> החולקים על ר' אלעזר <strong>אפילו ריח הגט אין בו.</strong>
 <strong>וכן אמר ר' יוסי בר' חנינא אמר ריש לקיש: הלכה כ</strong>שיטת <strong>ר' אלעזר בגיטין, ור' יוחנן אמר: אפילו ריח הגט אין בו.</strong>
 ושואלים: <strong>לימא</strong> <small>[האם נאמר]</small> ש<strong>ר' יוחנן לית ליה</strong> <small>[אין לו,</small> אינו מקבל<small>]</small> כלל את שיטתו של <strong>ר' אלעזר?</strong> ומשיבים: <strong>הכי קאמר</strong> <small>[כך אמר]:</small> <strong>ל</strong>דעת <strong>רבנן</strong> <small>[חכמים]</small> החולקים על ר' אלעזר, <strong>אפילו ריח הגט אין בו.</strong>
 <strong>שלח ליה</strong> <small>[לו]</small> <strong>ר' אבא בר זבדא למרי בר מר</strong> בקשה זו: <strong>בעי מיניה</strong> <small>[שאל אותו]</small> <strong>מרב הונא:</strong> האם <strong>הלכה כ</strong>שיטת <strong>ר' אלעזר בגיטין, או אין הלכה</strong> כמותו?
 <strong>אדהכי</strong> <small>[בינתיים]</small> לפני שהגיעה אליו השאלה <strong>נח נפשיה</strong> <small>[נפטר]</small> <strong>רב הונא,</strong> <strong>אמר ליה</strong> <small>[לו]</small> <strong>רבה בריה</strong> <small>[בנו]</small> של רב הונא למרי בר מר, <strong>הכי</strong> <small>[כך]</small> <strong>אמר אבא משמיה</strong> <small>[משמו]</small> של <strong>רבא: הלכה כ</strong>שיטת <strong>ר' אלעזר בגיטין ו</strong>כן <strong>רבותינו הבקיאין בדבר הלכה, משום רבינו</strong> (רב) <strong>אמרו: הלכה כ</strong>שיטת <strong>ר' אלעזר בגיטין,</strong> ולמי הוא רומז בכינוי "רבותינו" — למה ש<strong>אמר רב חמא בר גוריא אמר רב: הלכה כ</strong>שיטת <strong>ר' אלעזר בגיטין.</strong>
 <strong>איכא דאמרי</strong> <small>[יש שאומרים]</small> שאמר זאת בלשון זו: <strong>וחברינו הבקיאין בדבר הלכה, ותלמידי רבינו, משום רבינו אמרו: הלכה כ</strong>שיטת <strong>ר' אלעזר בגיטין,</strong> כי המסורת היתה כך, ש<strong>אמר רב חסדא אמר רב חמא בר גוריא אמר רב: הלכה כר' אלעזר בגיטין.</strong> שאת רב חסדא ראה רבה בר רב הונא כחבירו, ואילו לרב חמא בר גוריא התייחס כתלמידו של רב.
 <strong>וכן כי אתא</strong> <small>[כאשר בא]</small> <strong>רבין,</strong> <strong>אמר ר' אלעזר אמר רב: הלכה כ</strong>שיטת <strong>ר' אלעזר בגיטין.</strong>
 <big>ג משנה</big> <strong>שנים ששלחו שני גיטין שוין,</strong> שהיו שמותיהם ושמות נשיהם שווים זה לזה <strong>ונתערבו</strong> שני הגיטין, <strong>נותן</strong> השליח <strong>שניהם ל</strong>אשה <strong>זו ושניהם לזו</strong> ואז ברור שכל אחת מהן קיבלה את גיטה, אף שלא ברור לנו איזה הוא. <strong>לפיכך,</strong> אם <strong>אבד אחד מהן</strong> לפני שניתן לשתי הנשים — <strong>הרי השני בטל,</strong> שהרי לא ידוע של מי מהן הוא.
 <strong>חמשה שכתבו כלל בתוך הגט,</strong> שכתבו את גיטיהם בדף אחד בנוסח כללי, כלומר, <strong>איש פלוני מגרש</strong> את <strong>פלונית, ופלוני</strong> את <strong>פלונית, והעדים</strong> חתומים <strong>מלמטה</strong> — כל הגיטין הללו הכתובים יחד <strong>כולן כשרין, וינתן</strong> שטר זה לכל אחת ואחת בפני עצמה, והיא מגורשת בו. אם <strong>היה</strong>
 <strong>כותב טופס</strong> נפרד של גט <strong>לכל אחד ואחד</strong> מהגיטין הללו הכתובים בשטר אחד, <strong>והעדים</strong> חתומים <strong>מלמטה, את</strong> אותו גט <strong>שהעדים ניקרין</strong> (נקראין) <strong>עמו</strong> שחתימתם סמוכה לו — הוא <strong>כשר,</strong> והאחרים פסולים.
 <big>ד גמרא</big> שואלים: <strong>מאן</strong> <small>[מיהו]</small> ה<strong>תנא</strong> ששונה זאת? <strong>אמר ר' ירמיה:</strong> ש<strong>לא כ</strong>שיטת <strong>ר' אלעזר, דאי</strong> <small>[שאם]</small> כשיטת <strong>ר' אלעזר, כיון</strong> ש<strong>אמר עדי מסירה כרתי</strong> <small>[</small>הם ש<small>כורתים]</small> ועל ידם נעשה עיקר הגט, <strong>הא לא ידעי בהי מינייהו קא מגרשה</strong> <small>[הרי אינם יודעים</small> בשעת מסירה <small>באיזה מהם היא מתגרשת]</small> ונמצא שעיקר הגירושין (ה"כריתות") בשעת מסירה לא נעשה כראוי.
 <strong>אביי אמר: אפילו תימא</strong> <small>[תאמר]</small> שהוא כשיטת <strong>ר' אלעזר, אימא דבעי</strong> <small>[אמור שצריך]</small> <strong>ר' אלעזר</strong> שתהיה <strong>כתיבה לשמה,</strong> אבל <strong>נתינה לשמה מי בעי</strong> <small>[האם הוא צריך]?</small> שאמנם סבור הוא שהנתינהמסירה היא הקובעת, אבל לא אמר שהנתינה צריכה להיות לשמה, והרי כאן מכל מקום נמסר הגט לאשה.
 <big>ה</big> שנינו במשנה בענין הגט: <strong>חמשה שכתבו כלל</strong> — הרי כולן מתגרשות בו, וחמישה שכתבו טופס נפרד לכל אחד כשר רק האחרון. ושואלים: <strong>היכי דמי</strong> <small>[כיצד הוא בדיוק]</small> <strong>כלל, היכי דמי</strong> <small>[כיצד הוא בדיוק]</small> <strong>טופס</strong> לכל אחד ואחד?
 <strong>אמר ר' יוחנן:</strong> אם היה <strong>זמן אחד לכולן,</strong> שהיה תאריך אחד וכן נוסח אחד של הגט לכולם, כגון שכתב: "בתאריך פלוני גירש פלוני את פלונית, ופלוני את פלונית, וכן אמר כל אחד מהם לאשתו" וכו' — <strong>זהו כלל.</strong> אם היה <strong>זמן</strong> וכל נוסח הגט כתוב <strong>לכל אחד ואחד</strong> — <strong>זהו</strong> הנקרא <strong>טופס</strong> נפרד.
 <strong>וריש לקיש אמר:</strong>
## דף פז.
 <strong>אפילו זמן אחד לכולן נמי</strong> <small>[גם כן]</small> <strong>הוי</strong> <small>[הריהו]</small> <strong>טופס,</strong> שכיון שהזכיר שפלוני גירש את פלונית ופלוני את פלונית כל אחד לעצמו — הריהם כטפסים נבדלים, <strong>אלא היכי דמי</strong> <small>[כיצד הוא בדיוק]</small> <strong>כלל</strong> — ש<strong>כתב</strong> בו כך: <strong>"אנו פלוני ופלוני גירשנו נשותינו פלונית ופלונית"</strong> שאין גירושי כל זוג נזכרים לעצמם בגט.
 <strong>מתקיף לה</strong> <small>[מקשה על כך]</small> <strong>ר' אבא: ל</strong>שיטת <strong>ר' יוחנן,</strong> ש<strong>אמר זמן אחד לכולן זהו כלל, ליחוש</strong> <small>[שנחשוש]</small> אם כן <strong>דלמא כי</strong> <small>[שמא כאשר]</small> <strong>חתמו סהדי</strong> <small>[העדים]</small> — <strong>אבתרא</strong> <small>[על</small> הזוג <small>האחרון]</small> בלבד <strong>הוא דחתימי</strong> <small>[שחתמו]!</small> <strong>מי</strong> <small>[האם]</small> <strong>לא תניא</strong> <small>[שנינו</small> בברייתא<small>]:</small> <strong>עדים חתומין על שאילת שלום בגט,</strong> שלאחר נוסח הגט היה כתוב בו שידרשו בשלום מישהו — הרי זה <strong>פסול,</strong> ומדוע? — <strong>חיישינן</strong> <small>[חוששים אנו]</small> <strong>שמא על שאילת שלום חתמו,</strong> ולא על הגט!
  ודוחים:  <strong>לאו איתמר עלה</strong> <small>[</small>וכי <small>לא נאמר עליה</small> על ברייתא זו<small>]:</small> <strong>אמר ר' אבהו, לדידי מפרשא לי מיניה</strong> <small>[לי עצמי נתפרש לי</small> הדבר <small>ממנו]</small> מ<strong>ר' יוחנן</strong> אם היה כתוב בסוף הגט <strong>"שאלו</strong> בשלום פלוני <strong>"</strong>— הרי זה <strong>פסול,</strong> שכאן מתחיל ענין חדש, ושמא חתמו העדים רק על שאילת השלום, אבל אם כתוב <strong>"ושאלו"</strong> בו"ו החיבור, שנראה שהוא המשך של הדברים הקודמים, ועל הכל חתמו העדים — הרי זה <strong>כשר. הכא נמי</strong> <small>[כאן גם כן]</small> יש לפרש <strong>דכתיב ביה</strong> <small>[שכתוב בו]</small> בגט זה <strong>"פלוני</strong> גרש את פלונית <strong>ופלוני</strong> גרש את פלונית <strong>ופלוני</strong> גרש את פלונית
 <strong>"</strong>בו"ו החיבור, שרואים שיש כאן המשך. ושואלים: <strong>ותו</strong> <small>[ועוד]</small> יש להקשות: <strong>לר' יוחנן,</strong> ש<strong>אמר זמן לכל אחד זהו טופס, מאי איריא</strong> <small>[מה שייך,</small> מדוע דווקא<small>]</small> <strong>משום טופס</strong> מיוחד שבו? <strong>ותיפוק ליה</strong> <small>[ותצא לו]</small> פסילת הגט הזה מטעם אחר, <strong>דהוה ליה</strong> <small>[שהרי הוא]</small> כגט ש<strong>נכתב ביום ונחתם בלילה</strong> שהוא פסול. שאנו מבינים שכל גט נכתב בזמן אחר וחתימת העדים נעשתה רק לאחר שנכתב הגט האחרון, ואם כן שאר הגיטין שנכתבו קודם לכן לא נחתמו בזמן שנכתבו!
 <strong>אמר ליה</strong> <small>[לו]</small> <strong>מר קשישא</strong> <small>[הזקן]</small> <strong>בריה</strong> <small>[בנו]</small> של <strong>רב חסדא לרב אשי,</strong> <strong>הכי אמרינן</strong> <small>[כך אנו אומרים]</small> <strong>משמיה</strong> <small>[משמו]</small> של <strong>ר' יוחנן</strong> בהסבר הלכה זו: כגון <strong>דכתיב בהו</strong> <small>[שכתוב בהם]</small> בכל אחד מהם <strong>בחד בשבא</strong> <small>[בראשון בשבת],</small> <strong>בחד בשבא</strong> <small>[בראשון בשבת],</small> כלומר, שהזמן המפורש בתוך כל גט הוא אותו זמן, ונמצא שנכתבו כולם באותו יום.
 <strong>אמר ליה</strong> <small>[לו]</small> <strong>רבינא לרב אשי: ל</strong>דעת <strong>ריש לקיש,</strong> ש<strong>אמר</strong> שאם נזכרו גירושין של כל זוג לעצמו, אף ש<strong>זמן אחד לכולן נמי</strong> <small>[גם כן]</small> <strong>טופס</strong> לכל אחד ואחד <strong>הוי</strong> <small>[הוא</small> נחשב<small>],</small> <strong>והיכי דמי</strong> <small>[וכיצד הוא בדיוק]</small> <strong>כלל</strong> — <strong>דכתיב ביה הכי</strong> <small>[שכתוב בו כך]</small> <strong>"אנו פלוני ופלוני גירשנו נשותינו פלונית ופלונית",</strong> אם כן <strong>נמצאו שתי נשים מתגרשות בגט אחד</strong> שהרי כל אותן נשים מתגרשות באותו שטר עצמו שיש בו רשימה של שמות, <strong>והתורה אמרה: "וכתב לה"</strong> (דברים כד, א) ולמדנו מכאן: <strong>ולא לה ולחברתה!</strong> וכל אחת צריכה גט מיוחד לעצמה!
  ומשיבים:  <strong>דהדר</strong> <small>[שחזר]</small> ו<strong>כתב</strong> כך לאחר הנוסח הכללי: <strong>פלוני גירש</strong> את <strong>פלונית, ופלוני גירש</strong> את <strong>פלונית.</strong>
 <strong>אמר ליה</strong> <small>[לו]</small> <strong>רבינא לרב אשי: ומאי שנא מהא דתניא</strong> <small>[ומה שונה</small> הדבר <small>מזו ששנינו</small> בברייתא<small>]:</small> <strong>הכותב כל נכסיו לשני עבדיו</strong> — <strong>קנו</strong> שניהם את הנכסים <strong>ומשחררין זה את זה,</strong> שהרי כל אחד מהם הוא בכלל הנכסים, ונמצא שחציו משועבד לחבירו, ולכן צריכים לשחרר זה את זה. וכיון שבהלכה הושוו שיחרורי עבדים לגיטי נשים, יכולים אנו ללמוד מכאן ששטר אחד הנכתב לשנים כאחד — מועיל!
 ודוחים: <strong>ולאו אוקימנא</strong> <small>[וכי לא העמדנו</small> את הדבר<small>]</small> שמדובר שכתב זאת <strong>בשני שטרות</strong> ולא בשטר אחד? שכתב לכל עבד שנותן לו כל נכסיו, ונתן לשניהם את השטרות בבת אחת. ואם כן אף בשיחרור עבדים צריך שטר לכל אחד לעצמו.
 ומעירים: <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן,</strong> וכן <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ריש לקיש.</strong>
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ר' יוחנן:</strong> <strong>חמשה שכתבו בתוך הגט "איש פלוני מגרש</strong> את <strong>פלונית, ופלוני</strong> את <strong>פלונית, ופלוני</strong> את <strong>פלונית", וזמן אחד לכולן, והעדים</strong> חתומים <strong>מלמטה</strong> — <strong>כולן כשרים, ותנתן</strong> התעודה הזו <strong>לכל אחת ואחת</strong> ותתגרש בה.
  ואם היה כתוב <strong>זמן לכל אחד ואחד והעדים מלמטה, את</strong> (אותו גט) <strong>שהעדים נקראים עמו</strong> — <strong>כשר. ר' יהודה בן בתירא אומר:</strong> <strong>אם יש ריוח ביניהן</strong> — <strong>פסול,</strong> שנראה שחתימת העדים היא על האחרון בלבד, <strong>ואם לאו</strong> <small>[לא]</small> — <strong>כשר,</strong> שלדעתו <strong>אין</strong> ה<strong>זמן</strong> שכתוב בהם, כל זוג לעצמו, <strong>מפסיקן,</strong> אלא הם נחשבים כשטר אחד.
 <strong>תניא כוותיה</strong> <small>[שנויה</small> ברייתא <small>כשיטתו]</small> של <strong>ריש לקיש:</strong> <strong>חמשה שכתבו כלל בתוך הגט, "אנו פלוני ופלוני גירשנו נשותינו פלונית ופלונית, פלוני גירש</strong> את <strong>פלונית ופלוני גירש</strong> את <strong>פלונית", וזמן אחד לכולן והעדים</strong> חתומים <strong>מלמטה</strong> — <strong>כולן כשרין, ותנתן לכל אחת ואחת.</strong>
 ואם היה <strong>זמן לכל אחד ואחד, וריוח לכל אחד ואחד, והעדים מלמטה, את שהעדים נקראין עמו</strong> — הרי זה <strong>כשר</strong> ולא אחרים. <strong>ר' מאיר אומר: אף על פי שאין ריוח ביניהם</strong> — <strong>פסול,</strong> לפי <strong>שהזמן מפסיקן.</strong>
 ושואלים: <strong>ו</strong>לדעת <strong>ריש לקיש, מאי איריא</strong> <small>[מה שייך],</small> מדוע הודגש שם <strong>זמן לכל אחד ואחד? הא</strong> <small>[הרי]</small> הוא <strong>אמר:</strong> <strong>זמן אחד לכולן נמי</strong> <small>[גם כן]</small> <strong>טופס</strong> נפרד לכל אחד ואחד <strong>הוי</strong> <small>[הריהו</small> נחשב<small>]!</small>
 ומשיבים: <strong>הני מילי</strong> <small>[דברים אלה]</small> אמורים <strong>היכא</strong> <small>[במקום]</small> <strong>לא ערבינהו מעיקרא</strong> <small>[עירב אותם מתחילה]</small> אלא כתב כל אחד לעצמו. <strong>אבל הכא</strong> <small>[כאן]</small> <strong>דערבינהו מעיקרא</strong> <small>[שעירב אותם מתחילה]</small> וכתב בנוסח: "פלוני ופלוני מגרשים את נשותיהם פלונית ופלונית", <strong>אי פליג להו</strong> <small>[אם חולק להם]</small> <strong>זמן</strong> לכל אחד ואחד — <strong>אין</strong> <small>[כן]</small> הרי הם נחשבים לשטרות חלוקים, <strong>אי</strong> <small>[אם]</small> <strong>לא</strong> — <strong>לא</strong> נחשבים לחלוקים.
 <big>א משנה</big> <strong>שני גיטין שכתבן זה בצד זה</strong> על אותו קלף או נייר, <strong>ושנים עדים עברים,</strong> כלומר, שכותבים בעברית מימין לשמאל <strong>באים,</strong> כלומר, חתימתם הולכת <strong>מתחת</strong> גט <strong>זה</strong> הימני <strong>לתחת</strong> גט <strong>זה</strong> השמאלי, <strong>ושנים עדים יונים</strong> שכותבים משמאל לימין <strong>באים מתחת זה</strong> השמאלי <strong>לתחת זה</strong> הימני, <strong>את</strong> (גט זה) <strong>ש</strong>שמות <strong>העדים הראשונים נקראין עמו</strong> בצמוד אליו, הוא ה<strong>כשר.</strong>
 אם היה <strong>עד אחד עברי</strong> שכותב מימין לשמאל <strong>ו</strong>מתחתיו <strong>עד אחד יוני</strong> שכותב משמאל לימין, <strong>ו</strong>אחריהם <strong>עד אחד עברי</strong> ומתחתיו עד <strong>אחד יוני, באין מתחת</strong> גט <strong>זה לתחת</strong> גט <strong>זה — שניהם,</strong> שני הגיטין <strong>פסולין.</strong>
 <big>ב גמרא</big> שנינו במשנה שאם היו החתימות עוברות מתחת לשני הגיטין הרי רק זה שצמודים אליו שמות העדים כשר, לפי שאין חתימה על הגט השני, ושואלים: <strong>וליתכשר</strong> <small>[ושיהיה כשר]</small> <strong>האי</strong> <small>[</small>גט <small>זה]</small> הראשון <strong>ב</strong>מה שיש בו חתימת <strong>ראובן</strong> בלבד, <strong>והאי</strong> <small>[וזה],</small> הגט השני יהיה כשר <strong>ב</strong>מה שכתוב בהמשך <strong>"בן יעקב עד",</strong> ונאמר שזוהי חתימה אחרת על הגט השני, וכן העד החתום תחתיו, <strong>דהא תנן</strong> <small>[שהרי שנינו</small> במשנה<small>]</small> להלן: אם חתם העד רק <strong>"בן איש פלוני עד"</strong> — הרי זה <strong>כשר!</strong>
 ומשיבים: מדובר <strong>דכתב</strong> <small>[שכתוב</small> בו<small>]</small> כך: <strong>"ראובן בן" אקמא</strong> <small>[על</small> הגט <small>הראשון,</small> הימני<small>]</small> <strong>ו"יעקב עד" אבתרא</strong> <small>[על האחרון,</small> השמאלי<small>]</small> שאז מסתבר שחתימה אחת היא ולא שנים.
 ומקשים: <strong>וליתכשר האי</strong> <small>[ושיהיה כשר</small> גט <small>זה,</small> השמאלי<small>]</small> <strong>ב"ראובן בן", וליתכשר האי</strong> <small>[ושיהיה כשר</small> גט <small>זה,</small> הימני<small>]</small> <strong>ב"יעקב עד", דהא תנן</strong> <small>[שהרי שנינו</small> במשנה<small>]</small> להלן: אם כתוב רק <strong>"איש פלוני עד"</strong> בלי שיכתוב שם אביו — הרי זה <strong>כשר!</strong>
 ומשיבים: ש<strong>לא כתב</strong> <small>[כתוב]</small> תחת השמאלי <strong>"עד",</strong> אלא שם בלבד, ואין די בזה. <strong>ואיבעית אימא</strong> <small>[ואם תרצה אמור]:</small> <strong>לעולם</strong> ש<strong>כתב "עד"</strong> שהיה כתוב תחת השמאלי "יעקב עד", <strong>ו</strong>אולם מדובר <strong>דידעינן בהא חתימה דלאו דיעקב הוא</strong> <small>[שיודעים אנו שחתימה זו שלא של יעקב היא]</small> ומסתבר שחתימה זו היא חלק מחתימתו של ראובן בן יעקב, ואי אפשר לסמוך עליה כחתימה נפרדת לגט שני.
## דף פז:
 ושואלים: <strong>ודלמא בשמא דאבוה חתים</strong> <small>[ושמא בשם אביו חתם]</small> שבאמת ראובן הוא שחתם, אלא שחתם בשם אביו על הגט השני! ודוחים: <strong>לא שביק איניש שמיה וחתים שמא דאבוה</strong> <small>[אין אדם מניח את שמו וחותם את שם אביו].</small>
 ושואלים: <strong>ודילמא סימנא שוייה</strong> <small>[ושמא סימן עשה אותו],</small> את שם אביו, שאף שאינו חותם בשם אביו הריהו משתמש בשם אביו כבסימן במקום חתימה. <strong>דהא</strong> <small>[שהרי]</small> <strong>רב</strong> במקום חתימה <strong>צייר כוורא</strong> <small>[היה מצייר דג],</small> <strong>ר' חנינא</strong> היה מצייר <strong>חרותא</strong> <small>[דקל],</small> <strong>רב חסדא</strong> — <strong>סמ"ך, רב הושעיא</strong> — <strong>עי"ן, רבה בר רב הונא צייר מכותא</strong> <small>[היה מצייר מפרש]!</small>
 ומשיבים: <strong>לא חציף איניש לשויי לשמא דאבוה סימנא</strong> <small>[אין אדם מתחצף לעשות את שם אביו כסימן]</small> ולכן אנחנו מניחים שזה המשך של שמו, אבל אין נוסח זה מספיק כדי להיחשב כחתימה על הגט השני.
  ומקשים מצד אחר: <strong>וליתכשר האי</strong> <small>[ושיהיה כשר זה],</small> הגט הראשון <strong>בשני עדים עברים, וליתכשר האי</strong> <small>[ושיהיה כשר זה]</small> הגט השני <strong>בשני עדים יונים, דתנן</strong> <small>[ש</small>כן <small>שנינו</small> במשנה<small>]</small> להלן: <strong>גט שכתבו עברית ועדיו</strong> חתומים <strong>יונית,</strong> או כתבו <strong>יונית ועדיו</strong> חתומים <strong>עברית</strong> — הרי זה <strong>כשר!</strong>
 <strong>וכי תימא</strong> <small>[ואם תאמר],</small> <strong>כיון דמופלג</strong> <small>[שמרוחק]</small> הגט השני מעדיו <strong>בשני שיטין</strong> <small>[בשתי שורות]</small> <strong>לא</strong> יהא כשר, ככל שטר שעדיו מרוחקים ממנו. <strong>ו</strong>אולם <strong>האמר</strong> <small>[הרי אמר]</small> <strong>חזקיה:</strong> אם <strong>מלאהו</strong> לאותו רווח שבין הגט לעדיו, אף <strong>בקרובים</strong> הפסולים לעדות — הרי זה <strong>כשר,</strong> ואין אומרים שהפסקה זו פוסלת!
 ומשיבים: אכן, <strong>הא תני</strong> <small>[הרי שנה]</small> <strong>זעירי: שניהן,</strong> שני הגיטין<strong>, כשרים,</strong> ולא רק זה שהעדים סמוכים לו. ושואלים: <strong>ו</strong>ה<strong>תנא דידן</strong> <small>[שלנו]</small> שאיננו אומר כן, מה סבור הוא? ומשיבים: הוא חושש <strong>דלמא גונדלית חתים</strong> <small>[שמא במהופך חתמו],</small> שהעדים היוונים הפכו את סדר המילים בחתימתם, ובאמת כל החתימות מתייחסות לגט הראשון, <strong>וכולהו אחד הוא דחתימי</strong> <small>[וכולם על</small> גט <small>אחד</small> הוא <small>שחתמו].</small>
 <big>א</big> שנינו במשנה שהיו חתומים על הגט <strong>עד אחד עברי ועד אחד יוני</strong> ועד אחד עברי ועד אחד יווני — שניהם פסולים. ושואלים: <strong>וליתכשר האי</strong> <small>[ושיהיה כשר</small> גט <small>זה]</small> <strong>בעד אחד עברי ועד אחד יוני, והאי</strong> <small>[ו</small>גט <small>זה]</small> <strong>בעד אחד עברי ועד אחד יוני, דהא תנן</strong> <small>[שהרי שנינו</small> במשנה<small>]:</small> <strong>עד אחד עברי ועד אחד יוני</strong> — <strong>כשר!</strong>
 ואומרים: אכן, <strong>הא תני</strong> <small>[הרי שנה]</small> <strong>זעירי: שניהם כשרים.</strong> ושואלים: <strong>ו</strong>ה<strong>תנא דידן</strong> <small>[שלנו]</small> שפוסל, מה הוא סבור? ומשיבים: <strong>דלמא גונדלית חתים</strong> <small>[שמא במהופך חתמו],</small> שהעד היווני הראשון הפך את סדר חתימתו, ובאמת הוא חתום על הגט השני <strong>ו</strong>נמצא <strong>תלתא אחד</strong> <small>[שלושה</small> חתמו <small>על</small> גט <small>אחד],</small> <strong>וחד אחד</strong> <small>[ואחד</small> בלבד חתם על גט <small>אחד],</small> ולכן אינו כשר.
 <big>ב משנה</big> <strong>שייר</strong> כותב הגט <strong>מקצת הגט</strong> ולא כתבו כולו בדף אחד <strong>וכתבו בדף השני,</strong> כלומר, בטור שני על אותו נייר, <strong>והעדים</strong> חתומים <strong>מלמטה</strong> בדף השני — הרי זה גט <strong>כשר.</strong> אם <strong>חתמו עדים בראש הדף</strong> או <strong>מן הצד, או מאחריו,</strong> אם היה זה <strong>בגט פשוט</strong> — הרי זה <strong>פסול.</strong>
 אם <strong>הקיף</strong> <small>[הצמיד]</small> <strong>ראשו של</strong> גט <strong>זה בצד ראשו של זה,</strong> שהיו שני גיטין כתובים על דף אחד במהופך <strong>והעדים</strong> חתומים <strong>באמצע</strong> בין הגיטין — <strong>שניהם,</strong> שני הגיטין, <strong>פסולין.</strong> אם היה <strong>סופו של זה בצד סופו של זה והעדים באמצע, את</strong> (אותו) גט <strong>שהעדים נקרין</strong> (נקראים) <strong>עמו,</strong> שחתימתם כתובה באופן שהיא נקראת כהמשך שלו — <strong>כשר.</strong> היה <strong>ראשו של</strong> גט <strong>זה בצד סופו של זה והעדים</strong> חתומים <strong>באמצע</strong> בין שני הגיטין, <strong>את שהעדים נקרין בסופו</strong> (כלומר, גט ראשון) — <strong>כשר.</strong>
 <strong>גט שכתבו עברית ועדיו</strong> חתומים בכתב <strong>יוונית,</strong> או כתבו <strong>יוונית ועדיו עברית,</strong> או <strong>עד אחד</strong> חתום בכתב <strong>עברי ועד אחד יווני,</strong> או היה <strong>כתב סופר</strong> שמזהים על פי כתב ידו <strong>ו</strong>עוד חתימת <strong>עד</strong> הרי זה <strong>כשר.</strong>
 ובאופני חתימת העדים, אם היה חתום <strong>"איש פלוני עד"</strong> ולא כתב את שם אביו — הרי זה <strong>כשר.</strong> וכן אם לא כתב שמו הפרטי אלא <strong>"בן איש פלוני עד"</strong> בלבד — <strong>כשר.</strong> או כתב <strong>"איש פלוני בן איש פלוני" ולא כתב "עד"</strong> — <strong>כשר. וכך היו נקיי הדעת שבירושלים עושין,</strong> שלא היו חותמים "עד". ועוד בענין שמות בגט, <strong>כתב חניכתו</strong> (שם משפחתו או כינויו) של הבעל <strong>וחניכתה</strong> (שם משפחתה או כינויה) של האשה המתגרשת — <strong>כשר.</strong>
 <big>ג גמרא</big> על האמור במשנה בדבר גט הכתוב בשני דפים, שהוא כשר, שואלים: <strong>וליחוש</strong> <small>[ונחשוש]</small> <strong>דלמא הני תרי גיטי הוו</strong> <small>[שמא שני גיטין היו אלה בתחילתם]</small> זה בצד זה, השני גבוה מן הראשון, <strong>ואיתרמי ליה</strong> <small>[והזדמן לו]</small> שמקומו של ה<strong>זמן דקמא</strong> <small>[של</small> הגט <small>הראשון]</small> שהוא בתחילת הגט, <strong>ועדים דבתרא</strong> <small>[של</small> הגט <small>האחרון]</small> שהוא בסוף הגט, נמצאים זה בצד זה, <strong>וגזייה לזמן דבתרא</strong> <small>[וחתך את הזמן של</small> הגט <small>האחרון]</small> <strong>ועדים דקמא</strong> <small>[של</small> הגט <small>הראשון]</small> עד ששני חלקי הגיטין נראים כגט אחד המתפרס על שתי עמודות!
 <strong>אמר רב אבא אמר רב:</strong> מדובר <strong>כשיש ריוח מלמטה</strong> וברור שלא גזר את סוף הגט הראשון. ושואלים: <strong>ודלמא</strong> <small>[ושמא]</small> את ה<strong>זמן,</strong> חלקו העליון <strong>דבתרא מיגז גזייה</strong> <small>[של</small> הגט <small>האחרון, גזז אותו]</small> ונמצא החלק האחרון כהמשך של חלק מן הגט הראשון שעדיין לא סיים לכותבו! ומשיבים: <strong>כדאמר</strong> <small>[כמו שאמר]</small> <strong>ר' אבא אמר רב: כשיש ריוח מלמטה,</strong>
## דף פח.
 <strong>הכא נמי</strong> <small>[כאן גם כן]</small> יש לומר שמדובר <strong>כשיש ריוח מלמעלה,</strong> שרואים שזו היא תחילת הגט.
  ושואלים עוד על האמור במשנה בגט הכתוב בשני דפים שהוא כשר: <strong>ו</strong>נחשוש <strong>דלמא</strong> <small>[שמא]</small> מדובר כאן שכתב מקצת הגט ואחרי כן <strong>אימלוכי אימליך</strong> <small>[נמלך</small> בדעתו, התחרט<small>]</small> על כך וביטלו, ואחר כך שוב נמלך בדעתו <strong>וכתב</strong> את הגט עד סופו בדף השני, כך שחלקו הראשון כבר נפסל על ידי ביטולו!
  ומשיבים: מדובר כגון ש<strong>כתב "הרי את" מלמטה</strong> בתחתית הדף הראשון <strong>ו</strong>את המשך המשפט <strong>"מותרת"</strong> כתב <strong>מלמעלה,</strong> בתחילת הדף השני, שרואים שיש המשך ורצף בין שני הדפים ובוודאי לא נמלך בדעתו בין זה לזה. ושואלים: <strong>ודלמא איתרמי ליה</strong> <small>[ושמא הזדמן לו]</small> במקרה שהפסיק באמצע משפט? ומשיבים: <strong>כולי האי לא חיישינן</strong> <small>[כל כך אין אנו חוששים].</small>
 <strong>רב אשי א</strong> <strong>מר:</strong> במשנתנו מדובר <strong>דידיעה ביה מתחתא דמגילתא</strong> <small>[שניכרת בו מתיחת הקלף]</small> וניכר מן הקלף שהיתה זו חתיכה אחת ולא נחתך ממנה דבר.
 <big>א</big> שנינו במשנה: <strong>חתמו עדים בראש הדף</strong> או בצידו — הגט פסול. ומקשים: <strong>איני</strong> <small>[כן הוא]?</small> <strong>והא</strong> <small>[והרי]</small> <strong>רב חתים</strong> <small>[</small>היה <small>חותם]</small> <strong>מן הצד!</strong> ומשיבים: <strong>התם</strong> <small>[שם]</small> במה שמסופר על רב מדובר <strong>בשגגו,</strong> צידו העליון, של כתב העדים <strong>כלפי כתב</strong> הגט, שניכר שעל כך הוא חותם.
  ומקשים:  <strong>אלא הא דקתני</strong> <small>[זה ששנה]</small> במשנתנו: <strong>הקיף</strong> <small>[הצמיד]</small> <strong>ראשו של</strong> גט <strong>זה בצד ראשו של זה,</strong> שהיו שני גיטין כתובים על דף אחד במהופך <strong>והעדים</strong> חתומים <strong>באמצע</strong> בין הגיטין — <strong>שניהם</strong> שני הגיטין <strong>פסולין, וליחזי הי מינייהו</strong> <small>[ונראה איזה מהם]</small> עומד כשגג חתימות העדים <strong>כלפי כתב, וליתכשר</strong> <small>[ויהיה כשר]!</small>
 ומשיבים: <strong>התם</strong> <small>[שם]</small> במשנה, מדובר <strong>דרמי ליה כעיברא</strong> <small>[שמונח לו כבריח]</small> שלא חתמו העדים במאוזן בין שני הגיטין, אלא במאונך, שאין חתימתם מהווה רצף של אף אחד מן הגיטין.
  ומקשים:  <strong>אי הכי, סיפא דקתני</strong> <small>[אם כך, בסוף ששנה]</small> <strong>ראשו של זה בצד סופו של זה והעדים</strong> חתומים <strong>באמצע, את</strong> (אותו גט) <strong>שהעדים ניקרין בסופו</strong> — <strong>כשר. ואי דרמי כעיברא</strong> <small>[ואם</small> מדובר במשנה <small>שמונח</small> כתב העדים <small>כבריח]</small> שהוא במאונך, <strong>לאו בהדי האי מיקרי ולאו בהדי האי מיקרי</strong> <small>[לא יחד עם</small> גט <small>זה</small> הוא <small>נקרא ולא יחד עם</small> גט <small>זה</small> הוא <small>נקרא]!</small>
 <strong>אלא</strong> יש לדחות מה שהסברנו, ולומר כי <strong>רב בדיסקי הוה חתים</strong> <small>[במכתבים</small> או בפסקים <small>היה חותם</small> מן הצד<small>]</small> שאין הקפדה בדבר, אבל לענין גט ושאר שטרות יש להקפיד שתהא החתימה דווקא מתחת לכתב.
 <big>ב</big> שנינו במשנה: <strong>"גט שכתבו עברית וכו', כתב סופר ועד</strong> — <strong>כשר". אמר ר' ירמיה: חתם סופר שנינו,</strong> שאין סומכים על כך שמכירים את כתב הסופר להכשיר את הגט, אלא אם כן היה הסופר חתום כעד נוסף בשטר.
 <strong>אמר רב חסדא: הא מני</strong> <small>[</small>משנתנו <small>זו כ</small>שיטת <small>מי היא]?</small> — כשיטת <strong>ר' יוסי היא</strong> שאין אנו חוששים שמא חתם הסופר שלא כדין.
  מסופר:  <strong>ההיא כתובת חתנים דאתיא לקמיה</strong> <small>[כתובה של חתן שהובאה לפני]</small> <strong>ר' אבהו</strong> לדון בה, <strong>דהוו ידעי ליה לטופסא</strong> <small>[שהיו מכירים את הטופס],</small> כלומר, הכירו והעידו על כתב היד של הסופר <strong>ולחתימת ידא דחד סהדא</strong> <small>[ועל חתימת ידו של עד אחד],</small> <strong>סבר לאכשורה</strong> <small>[חשב</small> ר' אבהו <small>להכשיר אותה]</small> על ידי כתב סופר ועד, <strong>אמר ליה</strong> <small>[לו]</small> <strong>ר' ירמיה: חתם סופר שנינו,</strong> וכתבו לבד אינו מספיק.
 <big>ג</big> שנינו במשנה: <strong>כתב</strong> בגט <strong>חניכתו,</strong> כינוי או שם משפחה של המגרש <strong>וחניכתה</strong> של האשה — <strong>כשר. תנו רבנן</strong> <small>[שנו חכמים]:</small> מי שכתב <strong>חניכת אבות</strong> שלו <strong>בגיטין</strong> כשר <strong>עד עשרה דורות,</strong> שעדיין יכול הוא להתייחס לשם או לכינוי זה. <strong>ר' שמעון בן אלעזר אומר: שלשה דורות</strong> — <strong>כשר, מכאן ואילך</strong> — <strong>פסול.</strong>
 ומעירים: <strong>כמאן אזלא</strong> <small>[כ</small>שיטת <small>מי הולכת]</small> <strong>הא דאמר</strong> <small>[זו שאמר]</small> <strong>ר' חנינא: כתב חניכת אבות בגיטין עד שלשה דורות, כמאן</strong> <small>[כ</small>שיטת <small>מי]</small> — <strong>כ</strong>שיטת <strong>ר' שמעון בן אלעזר.</strong>
 <strong>אמר רב הונא: מאי קראה</strong> <small>[מהו הכתוב]</small> המרמז על כך? — שנאמר: <strong>"כי תוליד בנים ובני בנים ונושנתם"</strong> (דברים ד, כה), כלומר, לאחר "בני בנים", שהם שלושה דורות, הדבר כבר נקרא ישן.
 <big>ד</big> ואגב הסברת פסוק זה מביאים עוד דברים עליו. <strong>אמר ר' יהושע בן לוי: לא חרבה ארץ ישראל</strong> חורבן ראשון <strong>עד שעבדו בה שבעה בתי דינים עבודה זרה,</strong> שבמשך זמן שלטונם של שבע שושלות מלכים היו גם מנהיגי ישראל ודייניו עובדי עבודה זרה, <strong>ואלו הן: ירבעם בן נבט, ובעשא בן אחיה, ואחאב בן עמרי, ויהוא בן נמשי, ופקח בן רמליהו, ומנחם בן גדי, והושע בן אלה. שנאמר: "אמללה ילדת השבעה נפחה נפשה באה שמשה בעוד יומם בושה וחפרה"</strong> (ירמיהו טו, ט).
 <strong>אמר רב אמי: מאי קראה</strong> <small>[מהו הכתוב]</small> המרמז על כך — <strong>"כי תוליד בנים ובני בנים</strong> ונושנתם
 <strong>"</strong>(דברים ד, כה) שהוא מפרש "כי תוליד" — דור אחד, "בנים" — הרי שנים, "ובני" — שנים, "בנים" — שנים, הרי שבעה דורות רמוזים. <strong>אמרו ליה</strong> <small>[לו]</small> <strong>רב כהנא ורב אסי לרב: כתיב ביה</strong> <small>[נאמר בו]</small> <strong>בהושע בן אלה: "ויעש הרע בעיני ה' רק לא כמלכי ישראל</strong> אשר היו לפניו" (מלכים ב יז, ב), <strong>וכתיב</strong> <small>[ונאמר]</small> מיד אחר כך: <strong>"עליו עלה שלמנאסר"</strong> (מלכים ב יז, ג) והגלה את ישראל, ואם הושע לא עשה רע כמלכי ישראל, מדוע דווקא הוא נענש?
 <strong>אמר להו</strong> <small>[להם]:</small> <strong>אותן פרדסיאות</strong> (משמרות) <strong>שהושיב ירבעם על הדרכים כדי שלא יעלו ישראל לרגל</strong> לירושלים <strong>בא הושע וביטלן, ואף על פי כן לא עלו ישראל לרגל,</strong> שכבר שכחו וסרו ממנהגי אבותיהם, <strong>אמר הקדוש ברוך הוא: אותן שנים שלא עלו ישראל לרגל</strong> — <strong>ילכו בשבי.</strong>
 <strong>אמר רב חסדא אמר מר עוקבא, ואמרי לה</strong> <small>[ויש אומרים]</small> <strong>אמר רב חסדא אמר ר' ירמיה, דרש מרימר: מאי דכתיב</strong> <small>[מהו שנאמר]:</small> <strong>"וישקד ה' על הרעה ויביאה עלינו כי צדיק ה' אלהינו"</strong> (דניאל ט׳:י״ד)? ויש לתמוה: וכי <strong>משום ש"צדיק ה' אלהינו"</strong> בא <strong>"וישקד ה' על הרעה ויביאה עלינו"?</strong>
 <strong>אלא</strong> כך יש לומר: <strong>צדקה עשה הקדוש ברוך הוא עם ישראל שהגלה גלות צדקיהו ועדיין גלות יכניה קייימת</strong> בבבל, <strong>דכתיב ביה</strong> <small>[שנאמר בה]</small> <strong>בגלות יכניה: "החרש והמסגר אלף"</strong> (מלכים ב כ״ד:י״ד) שגדולי הדור הוגלו תחילה לבבל, וכיון שהם היו שם — היו לגולים בימי צדקיה מנהיגים שידריכו אותם. ומדוע מכנים כך את גדולי ישראל?
 <strong>"חרש"</strong> הוא רמז — <strong>שבשעה שפותחין</strong> בדבר תורה <strong>נעשו הכל כחרשין</strong> שאינם מבינים, <strong>"מסגר"</strong> — <strong>כיון שסוגרין</strong> ואומרים שאין הדבר מובן <strong>שוב אינן פותחין,</strong> שאין מי שיוכל לפתור בעיות אלה. <strong>וכמה</strong> היו? — <strong>"אלף".</strong>
 <strong>עולא אמר:</strong> צדקה אחרת היתה, <strong>שהקדים</strong> ("וישקוד") <strong>שתי שנים</strong> להגלותם <strong>ל</strong>ענין <strong>"ונושנתם"</strong> (דברים ד, כה), שלא היו ישראל על אדמתם מנין שנים זה (שמונה מאות חמישים ושתים), אלא פחות שנתיים, כדי שלא תתקיים בהם בשלימותה הקללה האמורה באותה פרשה, של אובדן גמור.
## דף פח:
 <strong>אמר רב אחא בר יעקב: שמע מינה</strong> <small>[למד מכאן],</small> ש<strong>"מהרה" דמרי עלמא</strong> <small>[של אדון העולם]</small> <strong>תמני מאה וחמשין ותרתי</strong> <small>[שמונה מאות וחמישים ושתיים</small> שנה<small>]</small> <strong>הוא,</strong> שכן נאמר בהמשך לכתוב "ונושנתם בארץ" — "אבד תאבדון מהר" (דברים ד, כו), וישראל ישבו על אדמתם במשך מנין שנים זה, ומתברר שזמן זה של "ונושנתם" נחשב למהר.
 <big>א משנה</big> <strong>גט מעושה</strong> שמכריחים בית דין ("מעשים") את הבעל לכותבו ולתיתו לאשתו, אם נעשה הדבר בבית דין של <strong>ישראל</strong> — <strong>כשר, ו</strong>אם <strong>בגוים</strong> — <strong>פסול.</strong> אבל אם <strong>גוים</strong> <strong>חובטין</strong> (מכים) <strong>אותו</strong> לבקשת בית דין ישראל <strong>ואומרים לו: "עשה מה שישראל אומרים לך</strong> — <strong>כ</strong><strong>שר.</strong>
 <big>ב גמרא</big> <strong>אמר רב נחמן אמר שמואל: גט המעושה בישראל,</strong> אם עשו זאת <strong>כדין,</strong> שחייב הוא לגרשה, כגון שאשתו אסורה עליו או שחייבוהו חכמים לגרשה, וברצונו אינו רוצה לגרשה, ומשום כך מכריחים אותו לכך — הרי זה גט <strong>כשר,</strong> ואם <strong>שלא כדין</strong> חייבוהו — <strong>פסול</strong> הגט, <strong>ו</strong>מכל מקום <strong>פוסל</strong> הוא את האשה מכהונה, לפי שאינו נחשב בטל לחלוטין.
 <strong>ו</strong>אם נעשה <strong>בגוים,</strong> אם נעשה <strong>כדין</strong> — <strong>פסול ופוסל, שלא כדין</strong> — <strong>אפילו ריח הגט אין בו.</strong>
 על כך תוהים: <strong>מה נפשך</strong> <small>[מה רצונך</small> לומר<small>]?</small> <strong>אי</strong> <small>[אם]</small> <strong>גוים בני עשויי נינהו</strong> <small>[עישוי,</small> הכרחה, <small>הם],</small> כלומר, שמה שהם מכריחים לעשות יש לו תוקף, אם כן <strong>איתכשורי נמי ליתכשר</strong> <small>[שיהיה גם כן כשר</small> הגט<small>]</small> אם נעשה כדין! <strong>אי לאו בני עשויי נינהו</strong> <small>[אם לא בני עישוי,</small> הכרחה, <small>הם],</small> אם כן <strong>מיפסל לא ליפסל</strong> <small>[לא ייפסל]!</small>
 <strong>אמר רב משרשיא:</strong> על פי <strong>דבר תורה גט מעושה בגוים כשר</strong> הוא, <strong>ומה טעם אמרו</strong> חכמים שהוא <strong>פסול</strong> — כדי <strong>שלא תהא כל אחת ואחת הולכת ותולה עצמה בגוי ו</strong>על ידי פיתוי או שוחד, שיהיה הגוי כופה את בעלה לגרשה, <strong>מפקעת עצמה מיד בעלה שלא כדין.</strong>
 ושואלים: <strong>אי הכי</strong> <small>[אם כך],</small> שגט מעושה על ידי גוי כשר מעיקר הדין, מדוע שנינו אם כן שאם הוא מעושה בגויים <strong>שלא כדין אפילו ריח הגט אין בו? ונהוי</strong> <small>[ויהיה]</small> הגט כמו גט מעושה <strong>שלא כדין כישראל, ומפסיל נמי לפסול</strong> <small>[ושיפסול גם כן]</small> את האשה מכהונה!
 <strong>אלא, הא</strong> <small>[זו]</small> שאמר <strong>רב משרשיא</strong> שמן התורה גט מעושה בגויים כשר <strong>בדותא</strong> <small>[דבר שאינו נכון]</small> <strong>היא,</strong> ומעיקר הדין אף גט מעושה כדין על ידי גויים אין בו ריח הגט.
 <strong>וטעמא מאי</strong> <small>[וטעם</small> הדבר <small>מהו]?</small> מדוע פסולה האשה לכהונה על ידו? <strong>כדין בכדין</strong> של <strong>ישראל</strong> — <strong>מיחלף</strong> <small>[מתחלף]</small> אצל הבריות, שאם גט זה אין בו כלום יבואו לומר כן גם על גט מעושה כדין על ידי ישראל, ולכן אף גט זה פוסל. אבל מה שעושים גויים <strong>שלא כדין ב</strong>מה שעושים <strong>כדין</strong> כ<strong>ישראל</strong> — <strong>לא מיחלף</strong> <small>[אינו מתחלף],</small> ואין לחשוש שיבואו לומר כן גם על גט שנעשה כדין בישראל, ולכן אין בו כל ממש.
 <big>ג</big> מסופר: <strong>אביי אשכחיה</strong> <small>[מצא אותו]</small> <strong>לרב יוסף דיתיב</strong> <small>[שהיה יושב</small> כדיין<small>]</small> <strong>וקא</strong> <small>[והיה]</small> <strong>מעשה</strong> (כופה) <strong>אגיטי</strong> <small>[על</small> מתן <small>גיטין],</small> <strong>אמר ליה</strong> <small>[לו]:</small> <strong>והא אנן</strong> <small>[והרי אנו]</small> <strong>הדיוטות אנן</strong> <small>[אנו],</small> שאין אנו דיינים סמוכים, <strong>ותניא</strong> <small>[ושנינו</small> בברייתא<small>],</small> <strong>היה ר' טרפון אומר: כל מקום שאתה מוצא אגוריאות</strong> <small>[בתי דינים]</small> <strong>של גוים, אף על פי שדיניהם כדיני ישראל</strong> — <strong>אי</strong> (אין) <strong>אתה רשאי להיזקק להם</strong> לדין, <strong>שנאמר:</strong> <strong>"ואלה המשפטים אשר תשים לפניהם"</strong> (שמות כא, א), ונדייק מכאן: <strong>"לפניהם"</strong> — לפני דייני ישראל דווקא <strong>ולא לפני גוים. דבר אחר: "לפניהם"</strong> — לפני דיינים סמוכים <strong>ולא לפני הדיוטות.</strong> ומאחר שאנו בבבל הדיוטות שאינם סמוכים, כיצד יכולים אנו לעשות דבר שהוא דין גמור!
 <strong>אמר ליה</strong> <small>[לו]</small> רב יוסף: <strong>אנן שליחותייהו קא עבדינן</strong> <small>[אנו את שליחותם אנו עושים],</small> שאנו רואים עצמנו כשליחיהם של הדיינים הסמוכים בארץ ישראל, ומכוח סמכותם אנו פועלים. <strong>מידי דהוה</strong> <small>[כמו שהוא</small> הדין<small>]</small> <strong>אהודאות</strong> <small>[על,</small> אצל, <small>הודאות]</small> <strong>והלואות,</strong> שאנו דנים בהן משום שאנו נחשבים כשליחי הדיינים של ארץ ישראל.
  ומקשים:  <strong>אי הכי</strong> <small>[אם כך],</small> ב<strong>גזילות וחבלות נמי</strong> <small>[גם כן]</small> נהיה שליחיהם, ומדוע אמרו שבאלה אין סמכות לדיינים שבחוצה לארץ! ומשיבים: <strong>כי עבדינן שליחותייהו</strong> <small>[כאשר אנו עושים את שליחותם]</small> הרי זה <strong>במילתא דשכיחא</strong> <small>[בדבר המצוי],</small> כגון הודאות והלוואות שהן דברים רגילים שבין אדם לחבירו, ואולם <strong>במילתא דלא שכיחא</strong> <small>[בדבר שאינו מצוי]</small> כגון גזילות וחבלות — <strong>לא עבדינן שליחותייהו</strong> <small>[אין אנו עושים את שליחותם].</small>
 <big>ד משנה</big> <strong>יצא שמה</strong> (יצאה שמועה) בעיר על אשה פנויה שהיא <strong>מקודשת</strong> — <strong>הרי זו</strong> נחשבת <strong>מקודשת,</strong> וכן אם יצא שמה של אשה נשואה שהיא <strong>מגורשת</strong> — <strong>הרי זו מגורשת, ובלבד שלא יהא שם אמתלא</strong> (הסבר, טעם) המבטלת שמועה זו.
 <strong>איזו היא אמתלא?</strong> — כגון, שהיתה שמועה בעיר ש<strong>גירש איש פלוני את אשתו,</strong> אלא שהיה זה גט <strong>על תנאי,</strong> ואולי לא התקיים התנאי, ואין היא מגורשת. וכן לענין קידושין, ששמעו שהיו שם קידושין אלא שהאיש <strong>זרק לה קידושיה ספק קרוב לה ספק קרוב לו</strong> — <strong>זו היא אמתלא.</strong>
 <big>ה גמרא</big> על מה שאמרנו שאם יצא שמה בעיר שמגורשת — הרי זו מגורשת, שואלים: <strong>ואסרינן לה אגברא</strong> <small>[ואנו אוסרים אותה על בעלה]</small> אם היא נשואה לכהן? <strong>והא</strong> <small>[והרי]</small> <strong>אמר רב אשי: כל קלא דבתר</strong> <small>[כל קול</small> שיוצא <small>לאחר]</small> <strong>נישואין</strong> — <strong>לא חיישינן ליה</strong> <small>[אין אנו חוששים לו]</small> ואין מוציאים אשה מבעלה בגלל שמועה בלבד!
  ומשיבים:  <strong>הכי קאמר</strong> <small>[כך אמר]:</small> אם <strong>יצא שמה בעיר</strong> שהיא <strong>מקודשת</strong> — <strong>הרי זו מקודשת</strong> ולא תינשא לאדם אחר, בלא שתקבל קודם גט מזה שיצא עליו הקול שנשאה לאשה. אם יצא שמה שהיא <strong>מקודשת ומגורשת</strong> ששמעו שנתקדשה לאדם מסויים ונתגרשה ממנו —
## דף פט.
 <strong>הרי זו</strong> נחשבת <strong>מגורשת</strong> ויכולה להינשא. <strong>מאי טעמא</strong> <small>[מהו טעם</small> הדבר<small>]?</small> — <strong>קול ושוברו עמו</strong> הוא, שהרי אותה שמועה שהיא מקודשת מתבטלת על ידי שמועה זו שהיא מגורשת, ופנויה היא עתה.
 <big>א</big> <strong>אמר רבא: יצא לה</strong> על אשה פנויה <strong>שם</strong> שהיא <strong>מזנה בעיר</strong> — <strong>אין חוששין לה</strong> שהיא זונה כדי לפוסלה מן הכהונה. <strong>מאי טעמא</strong> <small>[מה טעם</small> הדבר<small>]?</small> — <strong>פריצותא בעלמא</strong> <small>[פריצות סתם,</small> בלבד<small>]</small> <strong>הוא דחזו לה</strong> <small>[שראו בה],</small> ואין זו עדות על זנות ממש.
  ומעירים: הלכה זו הריהי שנויה  <strong>כ</strong>מחלוקת <strong>תנאי</strong> <small>[תנאים]</small> שאמרו: אשה ש<strong>אכלה בשוק,</strong> או <strong>גירגרה</strong> (הלכה נטוית גרון, בדרך שחץ) <strong>בשוק</strong> או <strong>הניקה בשוק</strong> — <strong>בכולן ר' מאיר אומר: תצא,</strong> מבעלה, משום שאלה הן דרכי פריצות. <strong>ר' עקיבא אומר:</strong> אינה יוצאת אלא <strong>משישאו ויתנו בה</strong> (יספרו עליה אלו לאלו) שהיא מזנה <strong>מוזרות בלבנה</strong> (נשים הטווות לאור הירח), שהדבר נעשה שמועה נפוצה, שרבים יודעים ומקבלים אותה.
 <strong>אמר לו ר' יוחנן בן נורי: אם כן, לא הנחת בת לאברהם אבינו שיושבת תחת בעלה</strong> שהרי יש הרבה נשים שמדברות דברי שקר ורכילות על חברותיהן, <strong>והתורה אמרה: "כי מצא בה ערות דבר</strong> וכתב לה ספר כריתות <strong>"</strong>וכו' (דברים כד, א), <strong>ולהלן הוא אומר: "על פי שנים עדים או על פי שלשה עדים יקום דבר"</strong> (דברים יט, טו), <strong>מה להלן</strong> הכוונה <strong>דבר ברור,</strong> בעדים, אף כאן "ערות דבר" צריך שיהיה <strong>דבר ברור</strong> ואין סומכים על שמועה בלבד.
 <strong>תנו רבנן</strong> <small>[שנו חכמים]:</small> יצאה שמועה על אשה פנויה שהיא <strong>בעולה</strong> — <strong>אין חוששין לה</strong> לשמועה זו ויכולה להינשא לכהן גדול. יצא קול שהיא <strong>נשואה</strong> — <strong>אין חוששין לה.</strong> יצא קול שהיא <strong>ארוסה</strong> — <strong>אין חוששין לה</strong> לשמועה זו. יצאה שמועה שנתקדשה <strong>שלא לפלוני,</strong> שלא סיפרו מי היה החתן — <strong>אין חוששין לה</strong> לשמועה זו. שמעו שהתארסה <strong>בעיר אחרת</strong> — <strong>אין חוששין לה.</strong>
 יצא עליה קול שהיא <strong>ממזרת</strong> — <strong>אין חוששין לה.</strong> שהיא <strong>שפחה</strong> — <strong>אין חוששין לה.</strong>
 וכן אם יצאה שמועה ש<strong>הקדיש פלוני</strong> את <strong>נכסיו,</strong> או ש<strong>הפקיר פלוני</strong> את <strong>נכסיו</strong> — <strong>אין חוששין להן</strong> שיוכל ההקדש או אדם אחר להחזיק בנכסיו.
 <big>ב</big> <strong>אמר עולא:</strong> מה שאמרו במשנתנו שאם יצא שמה בעיר הריהי מקודשת, <strong>לא</strong> מדובר <strong>ששמעו קול הברה</strong> (קול שמועה) בלבד, <strong>אלא</strong> שהיו גם מעשים מוכיחים <strong>כדי שיהו נרות דולקות ומטות מוצעות</strong> בביתה של אותה אשה, כמנהג נשים המתקדשות, <strong>ובני אדם נכנסין ויוצאין ואומרים "פלונית מתקדשת היום".</strong>
 ותוהים על הלשון: ומדוע נחשוש אם אומרים <strong>"מתקדשת"? ודלמא</strong> <small>[ושמא]</small> <strong>לא אקדשה</strong> <small>[נתקדשה]</small> לבסוף, שהרי אין הקול מעיד אלא שהתכוונו לקידושין! אלא <strong>אימא</strong> <small>[אמור]</small> שאומרים כך: <strong>"פלונית נתקדשה היום".</strong>
 <strong>וכן תני</strong> <small>[שנה]</small> <strong>לוי</strong> בברייתא: <strong>לא שישמעו קול הברה, אלא כדי שיהו נרות דולקות ומטות מוצעות, ונשים טוות לאור הנר ושמחות לה, ואומרות "פלונית מתקדשת היום".</strong> ושוב תוהים על הלשון: <strong>"מתקדשת"? ודלמא</strong> <small>[ושמא]</small> <strong>לא אקדשה</strong> <small>[נתקדשה]</small> לבסוף! <strong>אמר רב פפא, אימא</strong> <small>[אמור]:</small> <strong>"פלונית נתקדשה היום".</strong>
 ועוד בענין זה <strong>אמר רבה בר בר חנה אמר ר' יוחנן: לא ששמעו קול הברה, אלא כדי שיהו נרות דולקות ומטות מוצעות ובני אדם נכנסין ויוצאין,</strong> במקרה זה אם <strong>אמרו דבר</strong> שסיפרו במפורש ששמחה זו היתה שמחת קידושין — <strong>זה הוא קול, לא אמרו דבר,</strong> שלא אמרו במפורש מה טעם השמחה — <strong>זהו אמתלא,</strong> שאם יצא אחר כך קול שנתקדשה — שמא בגלל השמחה שעשו בבית זה הגיעו אנשים למסקנה זו.
  ותוהים: אם  <strong>לא אמרו?! והא</strong> <small>[והרי]</small> <strong>לא אמרו ולא כלום</strong> ואין כאן קול ולא אמתלה! ומשיבים: אין הכוונה שזאת היא האמתלה, אלא <strong>לאפוקי</strong> <small>[להוציא,</small> למעט<small>]</small> <strong>מ</strong>דברי <strong>רבה בר רב הונא,</strong> ש<strong>אמר: אמתלא שאמרו</strong> במשנה, שמועילה לבטל את הקול — <strong>אפילו מכאן ועד עשרה ימים</strong> לאחר שיצא הקול — סומכים עליה, על כן <strong>קא משמע לן</strong> <small>[השמיע לנו]</small> כי רק כאשר <strong>לא אמרו</strong> דבר ברור מתחילה, <strong>הוא דהויא</strong> <small>[שנחשבת]</small> <strong>אמתלא הא</strong> <small>[הרי]</small> אם <strong>אמרו</strong> מתחילה בבירור שנתקדשה — <strong>לא הויא</strong> <small>[אין זו]</small> <strong>אמתלא</strong> שיש בה כדי לבטל את הקול.
  ועוד בענין קול, <strong>אמר ר' אבא אמר רב הונא אמר רב:</strong> שמועה זו שאמרנו במשנה שחוששים לה <strong>לא</strong> מדובר <strong>ששמעו קול הברה</strong> (קול שמועה) בלבד, <strong>אלא</strong> <strong>כדי שיאמרו: פלוני מהיכן שמע? מפלוני, ופלוני מפלוני, ובודקין</strong> בית דין <strong>והולכין</strong> ממקבל השמועה למוסרה <strong>עד שמגיעין לדבר הברור,</strong> למקור הראשון המעיד שכך ראה.
  ותוהים: אם מגיעים ל<strong>דבר הברור,</strong> הלא <strong>עדות מעלייתא הוא</strong> <small>[מעולה היא]!</small> ואין זה עוד קול אלא עדות ממש! <strong>אלא, כי אתא</strong> <small>[כאשר בא]</small> <strong>רב שמואל בר יהודה</strong> מארץ ישראל, <strong>אמר</strong> בשם <strong>ר' אבא אמר רב הונא אמר רב: לא ששמעו קול הברה, אלא כדי שיאמרו פלוני מהיכן שמע? מפלוני, ופלוני מפלוני, והלכו להם</strong> העדים הראשונים <strong>למדינת הים.</strong>
 <big>ג</big> <strong>אמר ליה</strong> <small>[לו]</small> <strong>אביי לרב יוסף: מבטלינן קלא</strong> <small>[מבטלים אנו קול]</small> לגמרי, <strong>או לא מבטלינן</strong> <small>[מבטלים אנו]?</small> שאם יצאה שמועה על דבר, ולא נתבררה, האם צריכים בית דין לבטל את הפצת השמועה? <strong>אמר ליה</strong> <small>[לו]:</small> <strong>מדאמר</strong> <small>[ממה שאמר]</small> <strong>רב חסדא</strong> שאין סומכים על קול <strong>עד שישמעו</strong> שמועה <strong>מפי הכשרים,</strong> משמע שמקילים בענין זה של קול ואין סומכים עליו כל כך, ומשום כך <strong>שמע מינה</strong> <small>[למד מכאן]:</small> <strong>מבטלינן קלא</strong> <small>[מבטלים אנו</small> את <small>הקול].</small>
 <strong>אמר ליה</strong> <small>[לו]</small> אביי: <strong>אדרבה</strong> <small>[להיפך],</small> <strong>מ</strong>מה ש<strong>אמר רב ששת: אפילו מפי נשים הוי</strong> <small>[הריהו]</small> <strong>קול,</strong> משמע שמחמירים אנו בענין זה של קול לסמוך עליו, ולכן <strong>שמע מינה</strong> <small>[למד מכאן]:</small> <strong>לא מבטלינן קלא</strong> <small>[אין אנו מבטלים קול]!</small>
 <strong>אמר ליה</strong> <small>[לו]</small> רב יוסף: <strong>אתרוותא נינהו</strong> <small>[מקומות הם],</small> כלומר, הבדלי פסק אלה תלויים במנהגי מקומות שונים; <strong>בסורא מבטלי קלא</strong> <small>[</small>היו <small>מבטלים קול],</small> <strong>בנהרדעא לא מבטלי קלא</strong> <small>[</small>היו <small>מבטלים קול].</small>
 מסופר: <strong>ההיא דנפק עלה קלא דאיקדשה לבר בי רב</strong> <small>[אשה אחת שיצא עליה קול שהתקדשה לבן בית הרב,</small> אחד מתלמידי החכמים<small>],</small> <strong>אתייה רב חמא לאבוה</strong> <small>[הביא רב חמא את אביה],</small> <strong>אמר ליה</strong> <small>[לו]:</small> <strong>אימא לי היכי הוה עובדא</strong> <small>[אמור לי</small> בדיוק <small>כיצד היה המעשה]?</small> <strong>אמר ליה</strong> <small>[לו]</small> האב: <strong>על תנאי קדיש</strong> <small>[קידש]</small> אותה, <strong>אדעתא</strong> <small>[על דעת]</small> ש<strong>לא אזיל</strong> <small>[ילך]</small> <strong>ל</strong>מקום הנקרא <strong>בי חוזאי, ואזל</strong> <small>[והלך]</small> וקידושיה איפוא בטלים. <strong>אמר ליה</strong> <small>[לו]</small> רב חמא: <strong>כיון דבעידנא דהואי קלא</strong> <small>[שבזמן שהיה קול]</small> <strong>לא הואי</strong> <small>[היתה]</small> <strong>אמתלא</strong> זו, <strong>לאו כל כמינך דמחזקת</strong> <small>[אין זה בכוחך שתחזיק]</small> <strong>אמתלא</strong> ואנחנו חוששים לקול זה.
  מסופר:  <strong>ההיא דנפק עלה קלא דאיקדשה באציפא דתוחלא בעינא</strong> <small>[אשה אחת שיצא עליה קול שנתקדשה בחותלת של תמרים במעיין],</small> של <strong>בי שיפי. שלחה רב אידי בר אבין לקמיה</strong> <small>[לפני]</small> <strong>אביי</strong> שאלה זו: <strong>כי האי גוונא מאי</strong> <small>[כגון זה מהו],</small> האם יש לבטל שמועה זו? <strong>אמר ליה</strong> <small>[לו]:</small> <strong>אפילו למאן דאמר לא מבטלינן קלא</strong> <small>[ל</small>דעת <small>מי שאומר שאין מבטלים קול],</small> <strong>בהא מבטלינן קלא</strong> <small>[בזה אנו מבטלים</small> את <small>הקול]</small> ואין חוששים ללעז הבריות, ומדוע? <strong>מימר אמרי</strong> <small>[אומרים</small> אנשים<small>]:</small> <strong>עיינו</strong> ובדקו <strong>בהו רבנן</strong> <small>[בהם חכמים]</small> <strong>בקידושיה ולא הוה בהו</strong> <small>[היה בהם]</small> <strong>שוה פרוטה</strong> ולכן אפשר לבטל קול זה, שהרי לא יחשדו באשה זו שהיא מקודשת, אלא יניחו שבטלו הקידושין.
  ועוד מסופר: <strong>ההיא דנפק עלה קלא דאיקדשה</strong> <small>[אשה אחת שיצא עליה קול שהתקדשה]</small>
## דף פט:
 <strong>לחד מבני פלניא</strong> <small>[לאחד מבני</small> אדם <small>פלוני]</small> שהיו לו בנים גדולים וקטנים ולא אמרו למי מהם נתקדשה, <strong>אמר רבא: אפילו למאן דאמר</strong> <small>[ל</small>דעת <small>מי שאומר]</small> <strong>לא מבטלינן קלא</strong> <small>[אין מבטלים</small> את ה<small>קול],</small> <strong>בהא מבטלינן קלא</strong> <small>[בזה מבטלים</small> את ה<small>קול],</small> שכן <strong>מימר אמרי</strong> <small>[אומרים</small> אנשים<small>]:</small> <strong>עיינו בהו רבנן בקידושי</strong> <small>[בדקו חכמים את הקידושין]</small> <strong>וקידושי קטן הוו</strong> <small>[היו],</small> שהרי לא אמרו האנשים בקול השמועה למי מהבנים התקדשה, ויאמרו שלקטן נתקדשה, ואין לחשוש ללעז בדבר זה.
 ועוד מסופר: <strong>ההיא דנפק עלה קלא דאיקדשה</strong> <small>[אשה אחת שיצא עליה קול שהתקדשה]</small> <strong>לקטן הנראה כגדול,</strong> שהיה מגודל בגופו וגבוה כגדול, <strong>אמר ליה</strong> <small>[לו]</small> <strong>רב מרדכי לרב אשי: הוה עובדא</strong> <small>[היה מעשה</small> בקטן כזה<small>],</small> <strong>ואמרו</strong> חכמים: עדיין לא הגיע <strong>לפלגות ראובן,</strong> כלומר הקטן הזה עדין לא הגיע למה שנקרא פלגות ראובן, <strong>שנאמר: "לפלגות ראובן גדולים חקרי לב"</strong> (שופטים ה, טז), כלומר אין בו דעת כגדולים, ואין בקידושיו ממש. ואין חוששים שיטעו הבריות בדבר. 
 <big>א</big> שנינו במשנה שחוששים לשמועה <strong>ובלבד</strong> <strong>שלא תהא שם אמתלא. אמר רבה בר רב הונא: אמתלא שאמרו אפילו</strong> נאמרה <strong>מכאן ועד עשרה ימים</strong> לאחר השמועה — מועילה לבטל את הקול. <strong>רב זביד אמר: במקום אמתלא,</strong> כלומר, אם יש אפשרות שתהיה בדבר אמתלה — <strong>חוששין לאמתלא</strong> אף שלא נאמרה.
 <strong>איתיביה</strong> <small>[הקשה לו]</small> <strong>רב פפא לרב זביד:</strong> הלא שנינו: <strong>ובלבד שלא תהא שם אמתלא,</strong> ומשמע שצריך שתהיה אמתלה בפועל! <strong>אמר ליה</strong> <small>[לו]:</small> <strong>במקום אמתלא קאמר</strong> <small>[הוא אומר]</small> שאין הכוונה שתהא אמתלה ממש, אלא שתהא אפשרות לאמתלה.
 <strong>אמר ליה</strong> <small>[לו]</small> <strong>רב כהנא לרב פפא: ואת</strong> <small>[ואתה]</small> שהקשית לרב זביד <strong>לא תסברא</strong> <small>[תסבור]</small> שכן הוא, שאין צורך באמתלה מפורשת? <strong>והתנן</strong> <small>[והרי שנינו</small> במשנה<small>]:</small> <strong>נתקדשה</strong> אשה, שהיתה מוחזקת כנשואה לאדם אחד ושמעה בו שמת, <strong>ואחר כך בא בעלה</strong> — <strong>מותרת לחזור</strong> אליו ואין אוסרים אותה עליו כאשה שנישאה לאחר. <strong>לאו</strong> <small>[האם לא]</small> <strong>משום דאמרינן</strong> <small>[שאנו אומרים]</small> <strong>על תנאי קדיש</strong> <small>[קידש]</small> השני, שאם יתברר שבעלה חי — ייבטלו הקידושין ולא היו אלה קידושין כלל? והרי אמתלה זו לא נאמרה במפורש!
  ומשיבים:  <strong>שאני התם</strong> <small>[שונה שם]</small> שאין צריך לאמתלה, <strong>דאתי</strong> <small>[שבא]</small> ה<strong>בעל וקא מערער</strong> <small>[ומערער],</small> ומובן שקידושי השני היו קידושי טעות.
  ומקשים:  <strong>אי הכי</strong> <small>[אם כך],</small> אף אם <strong>נישאת</strong> אותה אשה לשני <strong>נמי</strong> <small>[גם כן]</small> תשוב לבעלה הראשון! ומדוע אמרו חכמים שבמקרה כזה אסורה לחזור אליו? ומשיבים: <strong>נישאת דעבדה איסורא</strong> <small>[שעשתה איסור]</small> ונבעלה לאחר, אף שעשתה זאת בשגגה — <strong>קנסוה רבנן</strong> <small>[קנסו אותה חכמים]</small> ואינם מבטלים את קידושי השני, אבל <strong>נתקדשה</strong> ש<strong>לא עבדה איסורא</strong> <small>[עשתה איסור]</small> — <strong>לא קנסוה רבנן</strong> <small>[חכמים].</small>
 <strong>אמר רב אשי: כל קלא</strong> <small>[קול]</small> ש<strong>לא איתחזק בבי דינא</strong> <small>[הוחזק בבית דין]</small> — <strong>לאו קלא</strong> <small>[לא קול]</small> <strong>הוא</strong> ואין סומכים על שמועה בלבד אלא אם כן נתברר בבית דין שיש מקום לחשוש לשמועה זו. <strong>ואמר רב אשי: כל קלא</strong> <small>[קול]</small> שיצא על אשה <strong>דבתר</strong> <small>[לאחר]</small> <strong>נישואין,</strong> שכבר נתקדשה לאדם אחר קודם לכן, <strong>לא חיישינן ליה</strong> <small>[אין אנו חוששים לו]</small> להוציאה מבעלה, או אף שיתן לה אותו אדם גט מספק. ומדייקים: <strong>הא</strong> <small>[הרי]</small> קול שיצא <strong>דבתר</strong> <small>[לאחר]</small> <strong>אירוסין חיישינן ליה</strong> <small>[חוששים אנו לו]</small> ותצא מן הארוס. <strong>רב חביבא אמר: אפילו</strong> קול <strong>דבתר</strong> <small>[ש</small>יצא <small>אחר]</small> <strong>אירוסין נמי לא חיישינן ליה</strong> <small>[גם כן אין אנו חוששים לו].</small> ומסכמים, <strong>והלכתא</strong> <small>[והלכה</small> היא<small>]:</small> <strong>לא חיישינן ליה</strong> <small>[אין אנו חוששים לו].</small>
 <strong>אמר רב ירמיה בר אבא, שלחו ליה</strong> <small>[לו]</small> <strong>מבי</strong> <small>[מבית]</small> <strong>רב,</strong> קבוצת תלמידי רב, לאחר מותו, שאלה זו <strong>לשמואל: ילמדנו רבינו, יצא עליה קול מראשון</strong> שהתקדשה לו, <strong>ובא אחר וקדשה קידושי תורה</strong> בעדות ברורה, <strong>מהו</strong> הדין? <strong>שלח להו</strong> <small>[להם]:</small> <strong>תצא</strong> מן השני, <strong>והעמידו הדבר על בוריו</strong> (בררו כיצד בדיוק היה הדבר) <strong>והודיעוני.</strong>
 ושואלים: <strong>מאי</strong> <small>[מה</small> פירוש<small>]</small> <strong>"והעמידו הדבר על בוריו"? אילימא</strong> <small>[אם תאמר]</small> <strong>דאי מגליא מילתא דקידושי דקמא לאו קידושי מעליא נינהו</strong> <small>[שאם יתברר הדבר שקידושי הראשון לא קידושין מעולים,</small> כהוגן, <small>הם]</small> <strong>מבטלינן קלא</strong> <small>[מבטלים אנו</small> את <small>הקול]</small> ויתירוה לשני? <strong>והא</strong> <small>[והרי]</small> <strong>נהרדעא אתריה</strong> <small>[מקומו]</small> של <strong>שמואל הוא, ו</strong>אנו יודעים כי <strong>לא מבטלי קלא</strong> <small>[אין מבטלים קול]</small> בנהרדעא! <strong>אלא</strong> כך יש להבין: <strong>דאי מיגליא מילתא דקידושי קמא קידושי מעליא נינהו</strong> <small>[שאם יתגלה הדבר שקידושי הראשון קידושין מעולים הם]</small> <strong>לא צריכה גט משני.</strong>
 ומעירים: <strong>ופליגא</strong> <small>[חלוקה]</small> דעה זו של שמואל, שאינה צריכה גט מן השני על דעת <strong>רב הונא,</strong> ש<strong>אמר רב הונא: אשת איש שפשטה ידה וקיבלה קידושין מאחר</strong> — הרי היא <strong>מקודשת</strong> לו מספק וצריכה גט ממנו.
  ודבר זה נובע <strong>מ</strong>דברי <strong>רב המנונא,</strong> ש<strong>אמר רב המנונא: האשה שאמרה לבעלה "גירשתני"</strong> — הרי היא <strong>נאמנת,</strong> ומדוע — <strong>חזקה אין אשה מעיזה פניה</strong> (מתחצפת) <strong>בפני בעלה</strong> עד כדי כך לולא אמת בפיה. ולכן, על סמך כלל זה, אם זו שיצא עליה שם ארוסה קיבלה קידושין מאדם אחר — די בכך כדי לבטל את הקול, שהרי בוודאי לא היתה מקבלת קידושין ממנו אילו היתה באמת ארוסה לאדם אחר.
  ושואלים:  <strong>ואידך</strong> <small>[והאחר],</small> שמואל שאינו סבור כרב הונא מה דעתו? ומשיבים: הוא סבור <strong>כי אתמר</strong> <small>[</small>ש<small>כאשר נאמרו]</small> דברי <strong>רב המנונא</strong> הרי זה כשאומרת לו <strong>בפניו</strong> שגירשה, אבל אם אומרת כן <strong>שלא בפניו</strong> — הריהי <strong>מעיזה ומעיזה.</strong> ואף כאן, האשה מעיזה פניה לקבל קידושין מאחר, כיון שאין זה בפני בעלה.
  ושואלים: אם  <strong>לא מצאו דבר על בוריו,</strong> שלא נתברר לחלוטין שנתקדשה לראשון, מהו הדין?
 <strong>אמר רב הונא: מגרש</strong> אותה <strong>ראשון ונושא</strong> אותה <strong>שני. אבל</strong> שיהיה <strong>מגרש שני ונושא ראשון</strong> — <strong>לא.</strong> ומסבירים: <strong>מאי טעמא</strong> <small>[מה טעם</small> הדבר<small>]</small> — <strong>אתי למימר</strong> <small>[יבואו</small> אנשים <small>לומר]</small> ש<strong>מחזיר גרושתו מן האירוסין,</strong> שיחשבו שאכן קידשה הראשון בשעתו, אלא נמלך וגירשה, ולכן נתקדשה לאחר ונתגרשה ממנו, והראשון מחזירה אליו, ועובר על האיסור המפורש בתורה להחזיר גרושתו אחרי שנתקדשה לאחר.
  ואילו <strong>רב שיננא בריה</strong> <small>[בנו]</small> של <strong>רב אידי אמר: אף מגרש שני ונושא ראשון,</strong> ואין חשש שיבואו אנשים לומר שמחזיר גרושתו, שכן <strong>מימר אמרי</strong> <small>[אומרים</small> אנשים<small>]:</small> <strong>עייני רבנן בקידושי</strong> <small>[בדקו חכמים בקידושין],</small> <strong>וקידושי טעות הוה</strong> <small>[היה].</small>
 ועוד שואלים: <strong>יצא עליה קול</strong> (בלי עדות ברורה) <strong>מזה ומזה</strong> שנתקדשה לשני בני אדם, בזה אחר זה, <strong>מהו? אמר רב פפא: אף זו מגרש</strong> אותה <strong>ראשון ונושא</strong> אותה <strong>שני,</strong> מפני החשש שאמרנו, שיאמרו שמחזיר גרושתו שנתקדשה לאחר. ואילו <strong>אמימר אמר: מותרת לשניהם,</strong> בין לראשון בין לשני, ואחד מהם מגרש והאחר יכול לכנוס אותה.
## דף צ.
 <strong>והלכתא</strong> <small>[והלכה</small> היא<small>]:</small> <strong>מותרת לשניהם.</strong>
 <big>א משנה</big> <strong>בית שמאי אומרים: לא יגרש אדם את אשתו אלא אם כן מצא בה דבר ערוה</strong> שזנתה או יש לו מקום לחשוד בה בכך, <strong>שנאמר</strong> בגירושי אשה: <strong>"כי מצא בה ערות דבר"</strong> (דברים כד, א)
 <strong>ובית הלל אומרים: אפילו</strong> מצא בה חיסרון כל שהוא כגון ש<strong>הקדיחה תבשילו</strong> שעשתה אותו מלוח מדי, <strong>שנאמר: "כי מצא בה ערות דבר",</strong> כלומר, כל דבר חסרון.
 <strong>ר' עקיבא אומר: אפילו מצא</strong> אשה <strong>אחרת נאה הימנה</strong> ורוצה לשאתה יכול לגרש את אשתו, <strong>שנאמר: "והיה אם לא תמצא חן בעיניו"</strong> (דברים כד, א).
 <big>ב גמרא</big> <strong>תניא</strong> <small>[שנויה</small> ברייתא<small>]:</small> <strong>אמרו בית הלל לבית שמאי: והלא כבר נאמר "דבר",</strong> משמע שמשום כל דבר חסרון יכול לגרשה! <strong>אמרו להם בית שמאי: והלא כבר נאמר "ערות"!</strong>
 <strong>אמרו להם בית הלל: אם נאמר "ערות" ולא נאמר "דבר", הייתי אומר</strong> — <strong>משום ערוה תצא</strong> מבעלה, <strong>משום דבר אחר לא תצא, לכך נאמר "דבר". ואילו נאמר</strong> רק <strong>"דבר" ולא נאמר "ערות", הייתי אומר</strong> אם יצאה רק <strong>משום דבר</strong> של חיסרון כלשהו — <strong>תנשא לאחר</strong> וכפי שממשיך הכתוב "ויצאה מביתו והלכה והיתה לאיש אחר" (דברים כ״ד:ב׳, פסוק ב), <strong>ו</strong>אולם אם יצאה <strong>משום ערוה</strong> — <strong>לא תנשא לאחר</strong> ואסורה לכל אדם. <strong>לכך נאמר "ערות",</strong> לומר שאף זו שנתגרשה משום דבר ערווה ממש מותרת להינשא.
  ושואלים:  <strong>ובית שמאי, האי</strong> <small>[</small>הביטוי <small>הזה]</small> <strong>"דבר" מאי עבדי ליה</strong> <small>[מה עושים</small> הם <small>בו]?</small> שהרי לדעתם מדובר בערווה דווקא! ומשיבים: <strong>נאמר כאן</strong> בקשר לערווה <strong>"דבר" ונאמר להלן</strong> בענייני עדות <strong>"דבר",</strong> שנאמר שם <strong>"על פי שני עדים או על פי שלשה עדים יקום דבר"</strong> (דברים יט, טו), <strong>מה להלן בשני עדים, אף כאן</strong> להביא לגירושיה של אשה משום ערווה, אין מכריעים את הדבר אלא <strong>בשני עדים.</strong>
 <strong>ובית הלל</strong> טוענים: <strong>מי כתיב</strong> <small>[האם נאמר]</small> <strong>"ערוה בדבר",</strong> שמשמעו שמצא בה שעברה איסור ערווה בעדות של שנים? <strong>ובית שמאי</strong> אומרים: <strong>מי כתיב</strong> <small>[האם נאמר]</small> <strong>"או ערוה או דבר"</strong> כדבריכם?
 <strong>ובית הלל</strong> אומרים: <strong>להכי כתיב</strong> <small>[משום כך כתוב]</small> <strong>"ערות דבר",</strong> ש<strong>משמע הכי</strong> <small>[כך]</small> שיש צורך בערווה לעדות של שנים, <strong>ומשמע הכי</strong> <small>[כך]</small> שיכול לגרש בין משום דבר ערווה ממש, ובין משום דבר אחר.
 <big>ג</big> עוד שנינו במשנה ש<strong>ר' עקיבא אומר: אפילו מצא אחרת</strong> נאה ממנה רשאי לגרשה. ומבררים: <strong>במאי קא מיפלגי</strong> <small>[במה הם חלוקים]?</small> — <strong>ב</strong>מה שנלמד מדברי <strong>ריש לקיש,</strong> ש<strong>אמר ריש לקיש:</strong> הביטוי <strong>"כי" משמש</strong> במקרא <strong>בארבע לשונות</strong> (מובנים): במובן <strong>אי</strong> <small>[או],</small> במובן <strong>דלמא</strong> <small>[שמא],</small> במובן <strong>אלא</strong> (לא כך אלא כך), במובן <strong>דהא</strong> <small>[שהרי,</small> מפני<small>].</small> ולפי זה מתפרשות השיטות במשנה.
 <strong>בית שמאי סברי</strong> <small>[סבורים]</small> שמה שנאמר <strong>"והיה אם לא תמצא חן בעיניו כי מצא בה ערות דבר"</strong> פירושו: <strong>דהא</strong> <small>[שהרי]</small> <strong>מצא בה ערות דבר,</strong> שזהו הטעם מדוע לא מצאה חן בעיניו, <strong>ור' עקיבא סבר</strong> <small>[סבור]:</small> <strong>"כי מצא בה ערות דבר",</strong> "כי" פירושו <strong>אי נמי</strong> <small>[או גם כן],</small> אם <strong>מצא בה ערות דבר.</strong>
 <big>ד</big> <strong>אמר ליה</strong> <small>[לו]</small> <strong>רב פפא לרבא:</strong> לדעת בית הלל, אם <strong>לא מצא בה לא ערוה ולא דבר,</strong> אלא גירשה סתם, <strong>מהו,</strong> האם גירושין אלה יש להם תוקף, או שמא כיון שלא גירשה כדין — גירושיה בטלים?
 <strong>אמר ליה</strong> <small>[לו],</small> <strong>מדגלי רחמנא</strong> <small>[ממה שגילתה תורה]</small> <strong>גבי</strong> <small>[אצל]</small> <strong>אונס: "לא יוכל (ל)שלחה כל ימיו"</strong> (דברים כב, כט) שהכוונה היא ש<strong>כל ימיו ב</strong>ציווי של <strong>"עמוד והחזיר" קאי</strong> <small>[עומד</small> הוא<small>],</small> שגם אם גירשה — חייב הוא להחזירה, אנחנו מבינים: דווקא <strong>התם</strong> <small>[שם]</small> <strong>הוא דגלי רחמנא</strong> <small>[שגילתה תורה]</small> כן, <strong>אבל הכא</strong> <small>[כאן]</small> — <strong>מאי דעבד עבד</strong> <small>[מה שעשה עשה].</small>
 <strong>אמר ליה</strong> <small>[לו]</small> <strong>רב משרשיא לרבא: אם לבו</strong> (בדעתו) <strong>לגרשה והיא יושבת תחתיו ומשמשתו, מהו</strong> <small>[מה</small> דינו<small>]?</small> — <strong>קרי עליה</strong> <small>[קרא עליו],</small> כלומר, אמר לו פסוק המתייחס לכך: <strong>"אל תחרש על רעך רעה והוא יושב לבטח אתך"</strong> (משלי ג, כט).
 <big>ה</big> <strong>תניא</strong> <small>[שנויה</small> ברייתא<small>],</small> <strong>היה ר' מאיר אומר: כשם שהדעות</strong> (התייחסויות הנפש) שונות <strong>ב</strong>ענייני <strong>מאכל, כך דעות ב</strong>יחס ל<strong>נשים.</strong> ומשל לדבר: <strong>יש לך אדם שזבוב נופל לתוך כוסו וזורקו</strong> את הכוס עם הזבוב, <strong>ואינו שותהו, וזו היא מדת פפוס בן יהודה</strong> שנהג קפדנות מרובה באשתו, <strong>שהיה נועל</strong> דלת <strong>בפני אשתו ויוצא,</strong> שלא תראה כל אדם.
 <strong>ויש לך אדם שזבוב נופל לתוך כוסו וזורקו</strong> את הזבוב <strong>ושותהו</strong> את היין, <strong>וזו היא מדת כל אדם, שמדברת</strong> אשה <strong>עם אחיה וקרוביה ומניחה</strong> בעלה לעשות כן.
 <strong>ויש לך אדם שזבוב נופל לתוך תמחוי</strong> (קערת תבשיל) <strong>מוצצו</strong> את הזבוב, <strong>ואוכלו</strong> את התבשיל, <strong>זו היא מדת אדם רע, שרואה את אשתו יוצאה</strong> ברחוב <strong>וראשה פרוע</strong> (גלוי, ללא כיסוי) <strong>וטווה בשוק</strong> שלא בדרך צניעות,
## דף צ:
 <strong>ו</strong>שמלתה <strong>פרומה</strong> (קרועה, פתוחה) <strong>משני צדדיה, ורוחצת עם בני אדם</strong> (גברים).
  ותוהים:  <strong>עם בני אדם סלקא דעתך</strong> <small>[עולה על דעתך]?</small> דבר כזה ודאי אף אדם פחות אינו מניח לאשתו! <strong>אלא</strong> כוונתו שרוחצת <strong>במקום</strong> <strong>שבני אדם רוחצין</strong> תדיר.
 אשה <strong>זו מצוה מן התורה לגרשה, שנאמר: "כי מצא בה ערות דבר ושלחה מביתו... והלכה והיתה לאיש אחר"</strong> (דברים כד, א-ב). <strong>הכתוב קראו</strong> לשני <strong>"אחר",</strong> <strong>לומר, שאין זה בן זוגו לראשון,</strong> שהוא אחר ושונה מן הראשון במהותו. שכן, <strong>זה</strong> הראשון <strong>הוציא רשעה</strong> זו <strong>מ</strong>תוך <strong>ביתו וזה הכניס רשעה לתוך ביתו.</strong>
 אם <strong>זכה שני</strong> — <strong>שלחה</strong> (גירש אותה), <strong>שנאמר: "ושנאה האיש האחרון...</strong> ושלחה מביתו<strong>"</strong> (דברים כד, ג), <strong>ואם לאו</strong> <small>[לא]</small> — <strong>קוברתו, שנאמר: "או כי ימות האיש האחרון"</strong> (דברים כד, ג). <strong>כדאי</strong> (ראוי) <strong>הוא במיתה, שזה,</strong> הראשון, <strong>הוציא רשעה מביתו, וזה הכניס רשעה לתוך ביתו.</strong>
 <big>א</big> נאמר בתוכחת הנביא על מגרשי נשותיהם <strong>"כי שנא שלח</strong> אמר ה' אלקי ישראל<strong>"</strong> (מלאכי ב, טז). <strong>ר' יהודה אומר:</strong> כוונת הכתוב <strong>אם שנאתה</strong> את אשתך — <strong>שלח</strong> (גרש) אותה, ואל תדור עם אשה השנואה עליך. <strong>ר' יוחנן אומר: שנאוי</strong> (שנוא) הוא <strong>המשלח.</strong>
 ומעירים: <strong>ולא פליגי</strong> <small>[נחלקו</small> בדבר<small>]:</small> <strong>הא</strong> <small>[זה]</small> מדובר <strong>בזוג ראשון,</strong> שלא יגרש את אשתו הראשונה אלא יסבול אותה, <strong>הא</strong> <small>[זה]</small> מדובר <strong>בזוג שני,</strong> שאם שונא אותה ראוי לו לשלח אותה.
  ש<strong>אמר ר' אלעזר: כל המגרש אשתו ראשונה</strong> — <strong>אפילו מזבח מוריד עליו דמעות, שנאמר: "וזאת שנית תעשו כסות דמעה את מזבח ה' בכי ואנקה מאין עוד פנות אל המנחה ולקחת רצון מידכם. ואמרתם על מה על כי ה' העיד בינך ובין אשת נעוריך אשר אתה בגדתה בה והיא חברתך ואשת בריתך"</strong> (מלאכי ב, יג-יד) משמע שאשת נעורים (זיווג ראשון) אין לגרש, כי שנוא לפני המקום מי שמגרש את אשת נעוריו שנקשרה עמו בחברה ובברית.
